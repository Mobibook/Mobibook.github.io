<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="b_sayfa_y_resim" style="text-align: justify;">KIRKINCI BÖLÜM</p>

  <p class="tarih" style="text-align: justify;">Sachsenhausen, Haziran 1946</p>

  <p class="calibre9" style="text-align: justify;">Martin ertesi gün yola çıkmak istedi. Tatyana bunu kabul etmedi. Hemen ciplerine binip yola koyuldular.</p>

  <p class="calibre9" style="text-align: justify;">Martinin ertesi günü beklemek istemesinin yüzlerce sebebi vardı. Stepanov'un gönderdiği telgraf henüz kamplara ulaşmamıştı. Kızıl Haç ciplerini bekleyebilir ve konvoy halinde yola çıkabilirlerdi. Kızıl Haç'ın savaş bittikten sonra Buchenwald'a girdiği gibi. Daha fazla destek alabilirlerdi. Giderken Berlin'deki hastanelere uğrayıp, onlara ihtiyaç olup olmadığını görebilirlerdi. Öğle yemeği yiyebilirlerdi. Kumandan onları Amerikalı generallerle tanıştırmak için öğle yemeğine davet etmişti. Denizciler Berlin'de mola vermişlerdi. Tatyana sandviç hazırlarken ve bütün eşyalarını cipe koyarken, onu dinliyordu. Sonra Martin'in anahtarlarını aldı, kapıları açtı ve direksiyonu işaret ederek, "Bana bunları yolda anlatırsın. Cipi ben mi kullanayım; yoksa sen mi kullanacaksın?"</p>

  <p class="calibre9" style="text-align: justify;">"Hemşire! Söylediklerimi dinlemedin mi?"</p>

  <p class="calibre9" style="text-align: justify;">"Çok dikkatli bir şekilde dinledim. Aç olduğunu söyledin. Sana sandviç hazırladım. Generalle görüşmek istediğini söyledin. Acele edersek ve kaybolmazsak, bir saat içinde Almanya'daki en büyük kampın generaliyle görüşeceksin." Sachsenhausen Berlin'in yaklaşık yetmiş beş kilometre kuzeyindeydi.</p>

  <p class="calibre9" style="text-align: justify;">"Hamburg'daki Kızıl Haç'ı aramamız gerekiyor."</p>

  <p class="calibre9" style="text-align: justify;">"Komutan Bishop bunu bizim yerimize yapacak. Her şey kontrol altında. Tek yapmamız gereken gitmek. Hemen şimdi."</p>

  <p class="calibre9" style="text-align: justify;">Cipe bindiler.</p>

  <p class="calibre9" style="text-align: justify;">"Nereden başlamamız gerektiğini düşünüyorsun?" dedi Martin küskün bir şekilde. "Görünüşe göre Sachsenhausen'in bünyesinde yüz kamp var. Belki bunlardan birkaçıyla işe başlamalıyız. Bana haritayı ver. Küçük oldukları için çabuk bitiririz."</p>

  <p class="calibre9" style="text-align: justify;">"Orada ne göreceğimize bağlı," dedi Tatyana. "Ama hayır. Doğrudan Sachsenhausen'e gitmeliyiz." Martine haritayı göstermedi.</p>

  <p class="calibre9" style="text-align: justify;">"Hayır, ben öyle düşünmüyorum," dedi Martin. "Elimdeki bilgiye göre Sachsenhausen'de on iki bin mahkûm var. Yeterince ilkyardım çantamız yok."</p>

  <p class="calibre9" style="text-align: justify;">"Olacak."</p>

  <p class="calibre9" style="text-align: justify;">"Derdin ne? İlkyardım çantaları elimize geçene kadar neden beklemiyoruz?"</p>

  <p class="calibre9" style="text-align: justify;">"Bir hastaya müdahale etmek için ne kadar beklerdin Dr. Flanagan?" dedi Tatyana. "Çok fazla değil, yanılıyor muyum?"</p>

  <p class="calibre9" style="text-align: justify;">"Bizi aylardır bekliyorlar. İki gün daha sabredemezler mi?"</p>

  <p class="calibre9" style="text-align: justify;">"Sanmıyorum."</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Kamp komutanı Evgeni Brestov üçünü karşısında görünce şaşırdı; daha doğrusu şok oldu. "Neyimi incelemek için geldiğinizi söyledin?" dedi Tatyana'ya Rusça. Belgelerini görmek istememişti. Üniforması onun için yeterli gibiydi. Şişman, pis ve pasaklı bir adamdı. Çok fazla içki içtiği de her halinden belliydi.</p>

  <p class="calibre9" style="text-align: justify;">"Hastalarla ilgilenmek için buradayız. Berlin'deki ordu komutanı sizinle bağlantıya geçmedi mi?" Onunla tek konuşabilen Tatyana'ydı.</p>

  <p class="calibre9" style="text-align: justify;">"Rusçayı nerede öğrendin?" diye sordu.</p>

  <p class="calibre9" style="text-align: justify;">"Üniversitede," dedi Tatyana. "Çok iyi konuşabildiğimi düşünüyorum"</p>

  <p class="calibre9" style="text-align: justify;">"Hayır. Rusçanız mükemmel."</p>

  <p class="calibre9" style="text-align: justify;">Brestov onlarla birlikte ofisine gitti ve orada, üzerinde 'acil' yazan bir telgrafın onu beklediğini gördü.</p>

  <p class="calibre9" style="text-align: justify;">"Pekâlâ, acilse acildir," dedi Brestov. "Neden kimse bana bunu getirmedi!" diye bağırdı. Daha sonra, "Neden bir anda böyle acil durum oluştu. Her şey yolunda. Yeni yönetmeliği uyguluyoruz. Bana sorarsanız, bu yönetmeliklerde gereğinden fazla madde var. Bizden imkânsızı yapmamızı istiyorlar ve sonra istedikleri gibi yapmadığımız için şikâyet ediyorlar."</p>

  <p class="calibre9" style="text-align: justify;">"Bu çok zor bir iş olmalı."</p>

  <p class="calibre9" style="text-align: justify;">Başını salladı. "Çok zor. Gardiyanlar deneyimsiz. Almanlar gibi, öldürme konusunda çok iyi eğitilmiş adamlarla nasıl başa çıkabilirler? Kampın kapısına 'Çalışmak sizi özgürlüğünüze kavuşturur' yazılı bir tabela asmışlar. Sanırsınız ki çalışıyorlar."</p>

  <p class="calibre9" style="text-align: justify;">"Belki de çalışmanın onları özgürlüklerine kavuşturacağına inanmıyorlardır," dedi Tatyana.</p>

  <p class="calibre9" style="text-align: justify;">"Olabilir. Almanlarla sürekli tartışıyoruz. Eğer bu kadar dik kafalı olmaya devam ederlerse, bir uzlaşma sağlayamayacağız."</p>

  <p class="calibre9" style="text-align: justify;">"Peki işleri kim yapıyor?"</p>

  <p class="calibre9" style="text-align: justify;">Brestov sessiz kaldı. "Bilirsiniz işte..." dedi ve hemen konuyu değiştirdi. "Size son derece azimli olan Teğmen İvan Karoliç ile tanıştırmak istiyorum. Kampın günlük işlerini o takip ediyor."</p>

  <p class="calibre9" style="text-align: justify;">"Cipimizi güvende olması için nereye park edebiliriz?"</p>

  <p class="calibre9" style="text-align: justify;">"Güvende mi? Böyle bir yer yok. Evimin önüne koyun ve kapılarını kilitleyin."</p>

  <p class="calibre9" style="text-align: justify;">Tatyana yola baktı ve komutanın evinin kampın giriş kapısından yüzlerce metre ileride olduğunu gördü. "Kampın içine park edemez miyiz? Aksi taktirde binlerce ilkyardım çantasını taşımamız zor olacak. Burada on iki bin kişi mi var?"</p>

  <p class="calibre9" style="text-align: justify;">"Sonradan gelenleri de sayayım mı?"</p>

  <p class="calibre9" style="text-align: justify;">"Kaç kişi geldi?"</p>

  <p class="calibre9" style="text-align: justify;">"Dört bin."</p>

  <p class="calibre9" style="text-align: justify;">"On altı bin kişi!" Tatyana daha sakin bir şekilde ekledi. "Kampın sadece on iki bin kişiyi barındıracak şekilde yapıldığını sanıyordum. Yeni kışlalar yaptınız mı?"</p>

  <p class="calibre9" style="text-align: justify;">"Hayır. Hepsini elimizdeki altı kışlaya sığdırdık. Onlar için yeni kışla yapamayız. Kestiğimiz bütün kütükler Sovyetler Birliğine gönderiliyor ve şehirlerin yeniden yapılandırılmasında kullanılıyor."</p>

  <p class="calibre9" style="text-align: justify;">"Anlıyorum. Peki kampın içine park edebilir miyiz?"</p>

  <p class="calibre9" style="text-align: justify;">"Pekâlâ. Bu arada cipte neler var?"</p>

  <p class="calibre9" style="text-align: justify;">"Hastalar için tıbbi yardım malzemeleri. Konserve jambon. Süt. Elma. Yün battaniyeler."</p>

  <p class="calibre9" style="text-align: justify;">"Hastalar daha iyi olacak. Yemeklerden de oldukça fazla yiyorlar. Yaz olduğu için de battaniyeye ihtiyacımız yok. İçecek bir şey var mı?" Öksürdü. "Tabi süt dışında."</p>

  <p class="calibre9" style="text-align: justify;">"Evet komutanım!" dedi Tatyana, Martine bir bakış fırlatarak. Sonra da Brestov'u kolundan tutarak cipin yanına götürdü. "İhtiyacınız olan şey var." Bir şişe votka çıkardı. Brestov hemen elindeki şişeyi kaptı.</p>

  <p class="calibre9" style="text-align: justify;">Martin utanç içinde cipi kapıdan geçirdi ve sağ tarafa park etti. "Kamp, ordu üssü gibi görünüyor," dedi Tatyana'ya. "Çok iyi dizayn edilmiş."</p>

  <p class="calibre9" style="text-align: justify;">"Buranın Almanlar tarafından yönetilirken çok daha temiz olduğuna eminim. Şu haline bak," dedi Tatyana.</p>

  <p class="calibre9" style="text-align: justify;">Bu doğruydu. Binaların duvarları yıkık döküktü; çimler uzamıştı ve kırılan ahşap çerçeveler çimlerin üstünde duruyordu. Demirler paslanmış ve boyanmamıştı.</p>

  <p class="calibre9" style="text-align: justify;">"Bu kamp örnek olarak gösteriliyordu, biliyor musun? Bunu arkadaşlarına da tercüme et. Burada gardiyanlar eğitiliyordu," dedi Brestov.</p>

  <p class="calibre9" style="text-align: justify;">"Evet," dedi Tatyana. "Almanlar kamp yapmayı çok iyi biliyorlar."</p>

  <p class="calibre9" style="text-align: justify;">"İyi becerdikleri çok iş var adi heriflerin," dedi Brestov. "Ama şimdi yaptıkları örnek kamplarda çürüyorlar."</p>

  <p class="calibre9" style="text-align: justify;">Tatyana söylediğinden utanarak öksüren komutana bakmaktan kaçındı. "Teğmeniniz nerede?"</p>

  <p class="calibre9" style="text-align: justify;">Brestov onları Teğmen Karoliç ile tanıştırdı ve kaynaşmaları için dördünü yalnız bıraktı. Karoliç, uzun boylu ve temiz bir adamdı. İyi beslendiği de her halinden belliydi. Genç olmasına rağmen, uzun zamandır domuz yağı yiyen birine benziyordu. Tatyana onunla tokalaşırken, ellerinin çok temiz olduğunu fark etti. Elleri bu kadar temiz olan biri etrafa hastalık yayan pis adamlarla dolu bir kampı nasıl idare edebilirdi. Tatyana'nın bu konuda hiçbir fikri yoktu. Kampta biraz dolaşmak istedi.</p>

  <p class="calibre9" style="text-align: justify;">Kamp genişti ve kötü durumda olmasına rağmen turta şeklinde dizayn edildiği için her taraftaki mahkûmlar kolaylıkla görülebiliyordu. Girişteki yarım daire şeklindeki kışlaların çoğu Alman sivil ve askerlerle doluydu.</p>

  <p class="calibre9" style="text-align: justify;">"Subaylar nerede kalıyor?" diye sordu Tatyana revire geldiklerinde.</p>

  <p class="calibre9" style="text-align: justify;">"Eski müttefik kışlalarında," dedi Karoliç.</p>

  <p class="calibre9" style="text-align: justify;">"Onlar nerede?"</p>

  <p class="calibre9" style="text-align: justify;">"Kampın arka tarafında."</p>

  <p class="calibre9" style="text-align: justify;">"Teğmen Karoliç, Alman subaylara bize ihtiyaç duymayacakları kadar iyi mi bakılıyor?"</p>

  <p class="calibre9" style="text-align: justify;">"Hayır, sanmıyorum."</p>

  <p class="calibre9" style="text-align: justify;">"O halde onları da bir görelim."</p>

  <p class="calibre9" style="text-align: justify;">Karoliç öksürdü. "Orada biraz Rus da olabilir."</p>

  <p class="calibre9" style="text-align: justify;">"Tamam."</p>

  <p class="calibre9" style="text-align: justify;">"Bu sizi kışlalara sokmamızın önünde bir engel."</p>

  <p class="calibre9" style="text-align: justify;">"Neden? Onlara da yardım edeceğiz. Teğmen, beni yanlış anlamış olabilirsiniz. Sizin mahkûmlarınıza yemek vermek için buradayız. Doktorumuz hastalarınıza bakacak. Neden hemen başlamıyoruz? Dr. Flanagan ve Hemşire Davenport'u revire götürerek işlerini yapmaları için orada bırakın. Sonra da ikimiz kışlada dolaşarak adamlarınıza yardımcı olalım. Subayların kampından başlayalım, olur mu?"</p>

  <p class="calibre9" style="text-align: justify;">Karoliç şaşkın halde yüzüne baktı. "Komutan sizin -şey- öğle yemeği yemek isteyebileceğinizi söylemişti." Kekeleyerek konuşuyordu. "Mutfakta sizin için özel bir şeyler hazırlatayım. Öğleden sonra biraz dinlenmek istemez misiniz? Komutan sizin için oda hazırlatıyor."</p>

  <p class="calibre9" style="text-align: justify;">"Çok teşekkürler. İşler bitince yemek yiyip dinleniriz Teğmen. Haydi işe koyulalım."</p>

  <p class="calibre9" style="text-align: justify;">"Doktor olmadan ne yapabilirsin?"</p>

  <p class="calibre9" style="text-align: justify;">"Hemen hemen her şeyi. Beyin ameliyatına ihtiyacınız olmadığı sürece tabi. Gerçi bu konuda doktorumuzun da size yardımcı olabileceğini pek sanmıyorum."</p>

  <p class="calibre9" style="text-align: justify;">"Hayır, hayır."</p>

  <p class="calibre9" style="text-align: justify;">Tatyana gülümseyemeyecek kadar gergindi. Konuşmaya devam etti. "Hastaların ve yaralıların ihtiyacı olan her şeyi yapabilirim. Yaraları dikebilir, yıkayabilir ve bandajlayabilirim. Morfin ve kan verebilirim. Her türlü bulaşıcı hastalıkla ilgilenebilir, ilaç hazırlayabilir, teşhis koyabilir, ateşi düşürebilir ve daha fazla hastalığı önlemek için saçlarını tıraş edebilirim." Hemşire çantasını eline aldı. "İhtiyacım olan her şey burada. Bunlar biterse, cipte de bir sürü malzeme var."</p>

  <p class="calibre9" style="text-align: justify;">Karoliç kampta kana ve morfine ihtiyaç duymadıklannı, burada mahkûmların bulunduğunu mırıldandı.</p>

  <p class="calibre9" style="text-align: justify;">"Kamplarınızda kimse ölmüyor mu?"</p>

  <p class="calibre9" style="text-align: justify;">"İnsanlar ölür, Hemşire," dedi Karoliç kibirli bir tavırla. "Elbette ölüyorlar. Ama onlar için pek bir şey yapamazsın, öyle değil mi?"</p>

  <p class="calibre9" style="text-align: justify;">Tatyana cevap vermedi ve o güne kadar ölmesine engel olamadığı kişileri düşündü.</p>

  <p class="calibre9" style="text-align: justify;">"Tanya," diye fısıldadı Martin. "Komutan öğle yemeğinden bahsetmişti, öyle değil mi?"</p>

  <p class="calibre9" style="text-align: justify;">"Evet," dedi hemşire çantasını tutarak. "Dr. Flanagan, daha yeni yedik, öyle değil mi?"</p>

  <p class="calibre9" style="text-align: justify;">Kekelemeye başladı.</p>

  <p class="calibre9" style="text-align: justify;">"Sanırım cevabın evet. Sen ve Penny revire gidin. Ben de subayların kışlalarına gideyim ve neler yapabileceğime bakayım."</p>

  <p class="calibre9" style="text-align: justify;">Tatyana kültürler, milletler ve diller arasındaki tek köprü olduğundan, yetki de ondaydı. Martin ve Penny revire gittiler.</p>

  <p class="calibre9" style="text-align: justify;">Tatyana ve Karoliç cipin yanına gitti ve arka kapısını açtı. Tatyana eşyalarını almaya çalışırken tıbbi malzemelere, yiyecek paketlerine ve elmalara baktı. Karoliç'e birkaç dakika arkasını döndü; çünkü korkuyordu. Yüzündeki korkuyu fark etmesini istemiyordu. Yüzüne bakmadan, "Bir yardımcın var mı? Bir kişiye daha ihtiyacımız olduğunu düşünüyorum. Bir el arabası da işe yarayabilir," dedi ve duraksadı. "Tıbbi malzemeleri ve elmaları taşımak için."</p>

  <p class="calibre9" style="text-align: justify;">"Onları ben taşırım," dedi Karoliç.</p>

  <p class="calibre9" style="text-align: justify;">Bu kez yüzüne baktı. Daha sakin ve kontrollüydü. "O zaman makineli tüfeği kim taşıyacak Teğmen?" Birkaç dakika konuşmadan durdular. Tatyana, adamın söylediğini anlamaya çalıştığının farkındaydı.</p>

  <p class="calibre9" style="text-align: justify;">Karoliç kıpkırmızı oldu. "Adamlar zararsız Hemşire. Sana bir şey yapmazlar."</p>

  <p class="calibre9" style="text-align: justify;">"Teğmen Karoliç, hepsinin iyi kalpli insanlar olduğundan şüphem yok; ama gerçeğin içinde dört ay geçirdim ve Amerika sınırındaki esir kamplarında üç yıl hemşirelik yaptım. Deneyimlerim var. Bir hemşirenin kendini koruyamaması hoş bir görüntü olmaz, öyle değil mi?"</p>

  <p class="calibre9" style="text-align: justify;">"Kesinlikle haklısın." Artık yüzüne bakmıyordu. Ona beklemesini söyleyerek yardımcı çavuşunu alıp geldi. Elmaları ve otuz ilkyardım çantasını el arabasına yükledikten sonra subayların kışlalarına doğru yola koyuldular.</p>

  <p class="calibre9" style="text-align: justify;">Çavuş, elinde ilkyardım çantalarıyla dışarıda bekledi. Tatyana bir elinde elmaları tutup, diğer eliyle de Karoliç'in koluna tutunarak kışladan içeri girdi. İstemiyordu; ama bu pis, iç içe ranzaların birinde Aleksandr'ı görürse duygularını saklayamayacağını düşünüyordu.</p>

  <p class="calibre9" style="text-align: justify;">Her ranzada ikişer kişi yatıyordu. Ranzaların arasından geçerek onlara elma verdi. Uyuyanlara dokundu ve bazılarının battaniyelerini açtı. Seslerini dinledi. Elmaları çok hızlı bir şekilde dağıttı. Hemşire çantasını bir kez olsun açmadı.</p>

  <p class="calibre9" style="text-align: justify;">Dışarı çıktıklarında, "Ne düşünüyorsun?" diye sordu Karoliç.</p>

  <p class="calibre9" style="text-align: justify;">"Ne mi düşünüyorum? Berbat," dedi temiz havada derin bir nefes alarak. "Ama en azından hayattalar."</p>

  <p class="calibre9" style="text-align: justify;">"Hiçbirini tedavi etmedin."</p>

  <p class="calibre9" style="text-align: justify;">"Teğmen," dedi. "Bütün kışlaları dolaştıktan sonra sana ayrıntılı bir rapor vereceğim. Ben daha sonra gelip ilgileneceğim ve Dr. Flanagan'ın bakacağı hastaların listesini çıkaracağım. Ama bunu yaparken bir metot uyguluyorum. Kokudan kimin ne hastalığı olduğunu, kimin neye ihtiyaç duyduğunu ve kimin öleceğini söyleyebilirim. Bunu, vücut ısılarından, yüzlerinin renginden ve ses tonlarından da anlayabilirim. O adamlar gibi bana Almanca şeyler söyleyenlerin ve ellerini bana uzatanların çok da kötü olmadığını görebiliyorum. Hareket etmediklerinde ya da gözleriyle beni takip edip konuşamadıklarında endişelenmeye başlarım. Bu iki kışlada bulunan adamların durumları iyi. Çavuşunuza, hepsine birer ilkyardım çantası vermesini söyleyelim. Şimdi diğer kışlalara bakalım."</p>

  <p class="calibre9" style="text-align: justify;">Diğer iki kışlaya gittiler. Burası diğeri kadar iyi durumda değildi. Yataklarında yatan iki adamın üstünü örttü ve Karoliç'e bu adamların oradan çıkarılıp gömülmesi gerektiğini söyledi. Beş adamın çok fazla ateşi vardı. On yedi kişinin yarası derindi. Hepsinin başında durup yaralarını sardı. En sonunda bandajları bitti ve cipe gidip yenilerini alması gerekti. Dönüşte revire uğrayarak Martin ve Penny'den onunla gelmelerini istedi. "Durum sandığımdan daha kötü," dedi.</p>

  <p class="calibre9" style="text-align: justify;">"Buradaki kadar kötü olamaz," dedi Martin. "Adamlar dizanteriden ölüyor."</p>

  <p class="calibre9" style="text-align: justify;">"Kışlalarda da dizanteri salgını var," dedi Tatyana. "Gelip bakın."</p>

  <p class="calibre9" style="text-align: justify;">"Tifüs belirtisine rastladın mı?"</p>

  <p class="calibre9" style="text-align: justify;">"Henüz değil. Ama birkaç kişinin çok fazla ateşi var. Ayrıca henüz dört kışlaya bakabildim."</p>

  <p class="calibre9" style="text-align: justify;">"Dört! Toplam kaç kışla var?"</p>

  <p class="calibre9" style="text-align: justify;">"Altmış."</p>

  <p class="calibre9" style="text-align: justify;">"Ahh, Hemşire Barrington."</p>

  <p class="calibre9" style="text-align: justify;">"Doktor, biraz hızlı yürüyelim. Bu kışlaların her birine yüz otuz dört ranza tıkıştırmışlar. İki yüz altmış adam var. Ne sanıyordun?"</p>

  <p class="calibre9" style="text-align: justify;">"Bununla başa çıkamayız."</p>

  <p class="calibre9" style="text-align: justify;">"Canla başla çalışacağız," dedi Tatyana.</p>

  <p class="calibre9" style="text-align: justify;">Kışlarlardan birinde kalan adamlar bahçedeydi. Diğer kışladakiler ise duşa gitmişti.</p>

  <p class="calibre9" style="text-align: justify;">Martin on bir numaralı kışlada yürürlerken, yüzünü sildi. "Carolitch'e, ya da adı her neyse, ona, bu kışladaki adamlar hemen revire götürülmezse sağlıklı olanların bile öleceğini söyle," dedi.</p>

  <p class="calibre9" style="text-align: justify;">Tatyana on üç numaralı kışlada bir Almanın kolunu bandajlarken, adam üstüne düştü. Tatyana ilk başta bunun bir kaza olduğunu düşündü; ama adam onu yere yatırmaya çalıştı. Karoliç, adamı üstünden kaldırmaya çalıştı; ama adam kalkmamak için direniyordu. Diğer mahkûmlar da yardım etmiyordu. Karoliç, tüfeğiyle başına sert bir şekilde vurmak zorunda kaldı. Adam, ancak bilincini kaybedince durdurulabildi.</p>

  <p class="calibre9" style="text-align: justify;">Karoliç, Tatyana'nın yerden kalkmasına yardımcı oldu. "Üzgünüm! Onunla ilgileneceğiz."</p>

  <p class="calibre9" style="text-align: justify;">Tatyana üstündeki tozları silkerek hemşire çantasını eline aldı. "Önemli değil. Haydi gidelim." Tatyana ona saldıran adamın bandajını yarım bıraktı.</p>

  <p class="calibre9" style="text-align: justify;">On beş numaralı kışlaya gittiklerinde saat 20.00'ydi. Karoliç artık bırakmaları gerektiğini söyledi. Martin ve Penny de. Ama Tatyana devam etmek istiyordu. Sadece son iki kışlada Rusça konuştuklarını duymuştu. Bu kışlalarda daha dikkatli bir şekilde dolaştı ve bütün battaniyeleri kaldırdı. Onlara ilkyardım çantasıyla elma uzattı ve bazılarıyla konuştu. Aleksandr yoktu.</p>

  <p class="calibre9" style="text-align: justify;">Karoliç, Martin ve Penny en sonunda başlarını sallayarak daha fazla çalışacak güçleri kalmadığını, ertesi sabah dinç bir halde devam edeceklerini söyledi. Onlar olmadan Tatyana da çalışmaya devam edemezdi. Bu kışlalarda tek başına yürüyemezdi. İsteksizce komutanın evine geri döndü. Yıkandılar. Penny kendine bir penisilin iğnesi daha yaptı. Sonra da akşam yemeği için Brestov ve Karoliç ile buluştular.</p>

  <p class="calibre9" style="text-align: justify;">"Doktorun ne düşünüyor, Hemşire?" dedi Brestov. "Ne durumdayız?"</p>

  <p class="calibre9" style="text-align: justify;">"Çok kötü!" dedi Tatyana çeviri yapma zahmetinde bulunmayarak. Martin ve Penny yemeklerini yiyordu. "Buradaki adamların ciddi sağlık sorunları var. En büyük probleminiz ise pislik. Duşlarınız ve çamaşır makineleriniz çalışıyor mu?"</p>

  <p class="calibre9" style="text-align: justify;">"Elbette," dedi Brestov.</p>

  <p class="calibre9" style="text-align: justify;">"Yeterince sık kullanılmıyorlar o halde. Adamlarınızın temiz olmasını sağlarsanız, buradaki sorunların büyük çoğunun önüne geçersiniz. Tuvaletlerin de dezenfekte edilmesi gerekiyor."</p>

  <p class="calibre9" style="text-align: justify;">"Onlar yataklarından kalkıp yürüyebiliyorlar. O kadar hasta olduklarını sanmıyorum. Bahçede egzersiz yapıyorlar ve günde üç öğün yemek yiyorlar."</p>

  <p class="calibre9" style="text-align: justify;">"Onlara yemek olarak ne veriyorsunuz?"</p>

  <p class="calibre9" style="text-align: justify;">"Burası otel değil Hemşire Barrington. Hapishane yemekleri yiyorlar."</p>

  <p class="calibre9" style="text-align: justify;">Tatyana, Brestov'un tabağındaki bifteğe baktı.</p>

  <p class="calibre9" style="text-align: justify;">"Sabah kahvaltısında bulamaç, öğle yemeğinde çorba ve akşam yemeğinde patates mi?"</p>

  <p class="calibre9" style="text-align: justify;">"Aynca bir de ekmek," dedi. "Bazı zamanlar tavuk çorbası da veriliyor."</p>

  <p class="calibre9" style="text-align: justify;">"Yeterince temizlenmiyorlar, iyi beslenmiyorlar ve ranzalar birbirine çok bitişik. Bu kışlalar hastalığı davet ediyor. Bunun sizinle bir ilgisi olmadığını düşünüyorsanız eğer, adamlarınızın bunlarla ilgilenmesi gerekiyor. Onlar da hastalanıyor. Unutmayın, dizanteri, kaynamamış yemeklerden bulaşan tifo ve tifüs bulaşıcı..."</p>

  <p class="calibre9" style="text-align: justify;">"Bir dakika durun. Burada tifüs hastalığı yok!"</p>

  <p class="calibre9" style="text-align: justify;">"Şimdilik," dedi Tatyana sakin bir tavırla. "Ama mahkûmlarınızda bit var. Saçları tıraşlı değil ve çok uzun. Tifüs olurlarsa, onlarla sizin adamlarınızın ilgilenmesi gerekecek."</p>

  <p class="calibre9" style="text-align: justify;">Brestov bir an bir şey söylemedi ve ete batırmış olduğu çatalını elinde tuttu. Sonra konuşmaya başladı: "En azından frengi hastalığına yakalanmadılar." Başını arkaya yaslayarak güldü. "O küçük problemi hallettik."</p>

  <p class="calibre9" style="text-align: justify;">Tatyana masadan kalktı. "Bu konuda yanılıyorsunuz, Komutan. Altmış dört kişide frengi hastalığı tespit ettik. Bunlardan on yedisinin hastalığı ise ilerlemiş."</p>

  <p class="calibre9" style="text-align: justify;">"Bu imkânsız!" diye bağırdı.</p>

  <p class="calibre9" style="text-align: justify;">"Maalesef öyle. Aynca kendi vatandaşlarınız, Sovyet mahkûmlar, Almanlardan daha kötü durumda. Bu güzel akşam yemeği için teşekkür ederim. Yarın görüşmek üzere."</p>

  <p class="calibre9" style="text-align: justify;">Brestov votkasından bir yudum alarak, "Çok sağlıklı olmalarını istemiyoruz," dedi Tatyana'nın arkasından. "Haklı değil miyim Hemşire Barrington? Sağlıklı olanlar yardımsever davranmaz."</p>

  <p class="calibre9" style="text-align: justify;">Tatyana yürümeye devam etti.</p>

  <p class="calibre9" style="text-align: justify;">Ertesi sabah 5.00'te kalktı. Ancak ondan başka kalkan yoktu. Saat 6.00'ya kadar onları beklemek zorunda kaldı.</p>

  <p class="calibre9" style="text-align: justify;">Yavaşça hazırlanıp kahvaltılarını ettiler. En sonunda kalan beş kışlaya bakmak için yola koyuldular.</p>

  <p class="calibre9" style="text-align: justify;">Karoliç nazik bir tebessümle, "İyi misin?" diye sordu. Üniforması tertemizdi ve saçları özenli bir şekilde arkaya taranmıştı. "Dünkü olaylar seni sarstı mı?"</p>

  <p class="calibre9" style="text-align: justify;">"Biraz. Ama şimdi iyiyim," dedi.</p>

  <p class="calibre9" style="text-align: justify;">"Yaptıkları yüzünden askeri cezaevine gönderildi."</p>

  <p class="calibre9" style="text-align: justify;">"Kim? Ahh, o adam. Endişelenmeyin."</p>

  <p class="calibre9" style="text-align: justify;">"Bu sıkça oluyor mu?"</p>

  <p class="calibre9" style="text-align: justify;">"Hayır."</p>

  <p class="calibre9" style="text-align: justify;">Başını salladı. "Rusçan çok iyi."</p>

  <p class="calibre9" style="text-align: justify;">"Teşekkürler. Bunu nezaketen söylüyorsun sanırım."</p>

  <p class="calibre9" style="text-align: justify;">Yardım çantalarıyla elmaları verdiler, ellerinden geldiğince tıbbi müdahale ettiler ve bulaşıcı hastalıkları olanları buradan çıkardılar. Tatyana revirde de dolandı. Orada da yoktu.</p>

  <p class="calibre9" style="text-align: justify;">"Sovyetlerin durumlarına şaşırdım," dedi Martin ara vermek için dışarı çıktıklarında. Yağmur yağıyordu ve biraz temiz hava alabilmek için tentenin altında duruyorlardı.</p>

  <p class="calibre9" style="text-align: justify;">"Neden?" diye sordu Tatyana.</p>

  <p class="calibre9" style="text-align: justify;">"Bilmiyorum. Onlara Almanlardan daha iyi muamele ettiklerini düşünmüştüm."</p>

  <p class="calibre9" style="text-align: justify;">"Neden böyle düşündün? Sovyet tutukluların uluslararası kuruluşlar tarafından denetlenme riski yok. Bütün dertleri gösteriş. O Sovyet subaylar, Sovyetler Birliğindeki işçi kamplarına gönderilecekler. Orada onları neyin beklediğini düşünüyorsun?" Bir anda ürperdi. "En azından burası yaz."</p>

  <p class="calibre9" style="text-align: justify;">Tatyana on dokuz numaralı kışlada, bir ranzanın üzerinde, bir adamın yanığını temizlerken arkasından tanıdık bir ses ve kahkaha geldiğini duydu. Başını çevirince Morozovo hastanesindeki Teğmen Ospenski ile göz göze geldi. Hemen gözlerini kaçırdı ve hastasına geri döndü. Ancak kalbi küt küt atıyordu. Ona, "Hemşire Metanova, seni buraya hangi rüzgâr getirdi?" demesini bekledi.</p>

  <p class="calibre9" style="text-align: justify;">Ama demedi. Bunun yerine, işi bittiğinde ve gitmek için ayağa kalktığında Rusça, "Ahh, hemşire, hemşire, burada," dedi.</p>

  <p class="calibre9" style="text-align: justify;">Yavaşça başını kaldırdı. Ospenski'nin yüzünde büyük bir tebessüm vardı. "Birçok hastalığım olduğunu düşünüyorum. Hemşire olduğun için bunları ancak sen tedavi edebilirsin. Bana yardımcı olur musun?"</p>

  <p class="calibre9" style="text-align: justify;">Makyaj ve saç boyası işe yaramıştı. Ospenski onu tanımamıştı. Tatyana eşyalarını toplayıp çantasını kapatarak, "Bana çok sağlıklı görünüyorsun," dedi.</p>

  <p class="calibre9" style="text-align: justify;">"Alnıma dokunmadın. Kalbime bakmadın. Karnımı ellemedin..</p>

  <p class="calibre9" style="text-align: justify;">"Ben profesyonelim. Karşıdan iyi olduğunu anlayabiliyorum."</p>

  <p class="calibre9" style="text-align: justify;">Neşe içinde güldü ve yüzünde bir tebessümle, "Neden bana bu kadar tanıdık geliyorsun? Rusçayı çok iyi konuşuyorsun. Adın neydi?"</p>

  <p class="calibre9" style="text-align: justify;">Aceleyle oradan çıktı ve Penny'den ona ilkyardım çantasıyla yiyecek vermesini istedi. Ospenski'nin yüzünü tanıması ne kadar zaman alırdı?</p>

  <p class="calibre9" style="text-align: justify;">Son kışlada yavaş yavaş yürüdü. Her yatağın başında eğildi ve hatta bazılarıyla konuştu. Ospenski buradaysa, bu Aleksandr'ın da burada olduğunu göstermez miydi? Ancak yirmi numaralı kışlada da bir şey yoktu. İki yüz altmış sekiz adamın arasında Aleksandr'ı görememişti. Yirmi kışlada ve beş bin adam arasında Aleksandr yoktu. Daha kampın bazı kısımlarını dolaşmamışlardı; ama Tatyana'nın içinde pek fazla umut yoktu. Aleksandr Sovyetlerin olduğu yerde olmalıydı. Alman sivillerle aynı yerde olamazdı. Ayrıca Karoliç ona bütün Sovyetlerin aynı yerde olduğunu söylemişti. Kampta Sovyetlerle Almanlar bir aradaymış gibi görünmüyordu. Önceden, bir hiç yüzünden kötü olaylar yaşanmıştı.</p>

  <p class="calibre9" style="text-align: justify;">Dışarıya çıktıklarında, birkaç dakikalığına diğerlerinin yanından ayrıldı ve kışlalarla mezarlığı birbirinden ayıran tellerin yanına gitti. Aylardan hazirandı ve her yer ıslaktı. Sabahtan beri yağmur çiseliyordu. Kirlenen beyaz üniformasıyla ve kepinin altından çıkan siyah saçlarıyla, kollarını kavuşturarak kıpırdamadan durdu ve yeni çukurların kazıldığı dağlara baktı. Hiçbirinin başında haç işareti yoktu.</p>

  <p class="calibre9" style="text-align: justify;">Karoliç yanına gelerek, "İyi misin?" diye sordu.</p>

  <p class="calibre9" style="text-align: justify;">Acı dolu bir şekilde iç çekerek ona döndü. "Teğmen, dün kışlada ölenlerin hepsi gömüldü mü?"</p>

  <p class="calibre9" style="text-align: justify;">"Henüz gömülmediler."</p>

  <p class="calibre9" style="text-align: justify;">"Onları nereye götürdünüz?"</p>

  <p class="calibre9" style="text-align: justify;">"Şimdilik otopsi kışlasındaki ceset deposunda duruyorlar."</p>

  <p class="calibre9" style="text-align: justify;">Kelimeleri ağzından nasıl çıkaracağını bilmiyordu. "O ceset deposuna bakabilir miyiz?"</p>

  <p class="calibre9" style="text-align: justify;">Karoliç gülmeye başladı. "Elbette. Ölülere eşit davranılmadığını mı düşünüyorsun?"</p>

  <p class="calibre9" style="text-align: justify;">Martin ve Penny revire döndü; Tatyana ise Karoliç ile gitti. Otopsi odası küçüktü ve cesetler beyaz çinilerle kaplı yere yatırılmıştı.</p>

  <p class="calibre9" style="text-align: justify;">"Depo nerede?"</p>

  <p class="calibre9" style="text-align: justify;">"Onları buradan depoya geçiriyoruz," dedi Karoliç işaret ederek.</p>

  <p class="calibre9" style="text-align: justify;">Tatyana odanın arka tarafında metal bir sedye gördü.</p>

  <p class="calibre9" style="text-align: justify;">Sedyenin başında konuşmadan durdu.</p>

  <p class="calibre9" style="text-align: justify;">"Cesetleri oradan nasıl çıkarıyorsunuz?" dedi Tatyana güçlükle.</p>

  <p class="calibre9" style="text-align: justify;">"Genellikle kaldırmamız gerekmiyor. Bu deponun mezarlığa bağlantısı var." Karoliç gülümsedi. "Şu Almanlar her şeyi düşünmüş."</p>

  <p class="calibre9" style="text-align: justify;">Tatyana ayakta durarak karanlığa baktı. Sonra arkasına döndü ve dışarı çıktı.</p>

  <p class="calibre9" style="text-align: justify;">Sadece birkaç dakikaya ihtiyacım var Teğmen, olur mu? Oraya gidip bankta oturacağım." Gülümsemeye çalıştı. "Sovyetlerin bir kısmı gemiyle gönderilse, sizin için her şey daha kolay olacak, öyle değil mi? Daha fazla yeriniz olacak."</p>

  <p class="calibre9" style="text-align: justify;">"Evet," dedi düşünceli bir şekilde. "Ama her gün daha fazlası geliyor. Bu bitmek bilmiyor. Ama bank ıslak."</p>

  <p class="calibre9" style="text-align: justify;">Banka oturdu. Karoliç biraz bekledi. "Şey, seni yalnız bırakmamı ister misin?"</p>

  <p class="calibre9" style="text-align: justify;">"Bunun bir sakıncası var mı? Sadece birkaç dakika."</p>

  <p class="calibre9" style="text-align: justify;">Tatyana'nın midesi yanıyordu. Sanki içinde kömürler alevleniyordu. Bu hep böyle mi devam edecekti? Kendini hep böylesine yaşlı mı hissedecekti?</p>

  <p class="calibre9" style="text-align: justify;">İleride, tekrar genç olup kırmızı güllü elbisesini giyecek ve altın rengi saçlarını omuzlarına salacak mıydı?</p>

  <p class="calibre9" style="text-align: justify;">Gecenin geç saatlerinde Yaz Bahçesinde yürüyecek ve önünde nöbete durmuş heykelleri izleyecekti. Koşacaktı ve saçları rüzgârla dalgalanacaktı. Yüzünde de bir tebessüm olacaktı.</p>

  <p class="calibre9" style="text-align: justify;">Gelecekte, sürekli koşacaktı.</p>

  <p class="calibre9" style="text-align: justify;">Tatyana, Leningrad'ı, beyaz geceleri, Neva nehrini, Leningrad köprülerini, Bronz Atlı'yı ve St. İshak kilisesinin çanlarını düşündü. Uzun zaman önce, oralarda yürürken, onları yutacak savaşı bekliyordu.</p>

  <p class="calibre9" style="text-align: justify;">Ve savaş onları yuttu.</p>

  <p class="calibre9" style="text-align: justify;">İçinde bir şeylerin bittiğini hissedebiliyordu.</p>

  <p class="calibre9" style="text-align: justify;">Yağmur her zaman yağıyordu da o mu fark etmemişti?</p>

  <p class="calibre9" style="text-align: justify;">Tatyana yağmurun altında, banka uzandı.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">"Hemşire Barrington?"</p>

  <p class="calibre9" style="text-align: justify;">Gözlerini açtı. Karoliç kalkmasına yardım etti. "Eğer kendini iyi hissetmiyorsan, seni eve götürebilirim. Biraz dinlenirsin. Hapishane kampını ve diğer kışlaları başka zaman dolaşırız. Acelemiz yok."</p>

  <p class="calibre9" style="text-align: justify;">Tatyana ayağa kalktı. "Hayır," dedi. "Hapishane kampına şimdi gidelim. Orada çok fazla insan var mı?"</p>

  <p class="calibre9" style="text-align: justify;">"Üç bina var. İki tanesini kapattık. Ama bir tanesinin yarısı dolu." Laf kalabalığı yaptı. "Sürekli kuralları ihlal ediyorlar. Yoklamaya gelmiyorlar ve daha da kötüsü kaçmaya yelteniyorlar. İnsan akıllanacaklarını sanır."</p>

  <p class="calibre9" style="text-align: justify;">Hapishanenin sadece bir giriş ve çıkış kapısı vardı. Elinde makineli tüfek olan bir gardiyan tarafından korunuyordu. Gardiyan kendi kendine kâğıt oynuyordu.</p>

  <p class="calibre9" style="text-align: justify;">"Bugün işler nasıldı Onbaşı Perdov?"</p>

  <p class="calibre9" style="text-align: justify;">"Sakin," dedi Onbaşı selam vermek için ayağa kalkarak. Tatyana'ya bakarak gülümsedi; ama o karşılık vermedi.</p>

  <p class="calibre9" style="text-align: justify;">Hapishanenin uzun bir koridoru vardı; yerler toz içindeydi ve hücreler sağlı sollu uzanıyordu. İlk beş hücreye baktılar.</p>

  <p class="calibre9" style="text-align: justify;">"Burada kaç mahkûm var?" diye sordu Tatyana.</p>

  <p class="calibre9" style="text-align: justify;">"Yaklaşık otuz," dedi Karoliç.</p>

  <p class="calibre9" style="text-align: justify;">Altıncı hücredeki adam bayılmıştı. Tatyana onu ayıltmak için tuz koklattı. Karoliç yedi numaralı hücrenin kapısını açmaya gitmişti. Altıncı hücredeki adam ayıldı ve Tatyana ona su içirdikten sonra koridora çıktı.</p>

  <p class="calibre9" style="text-align: justify;">Karoliç'in yedi numaralı hücredeki adama, "Bugün en favori mahkûmum nasıllar?" dediğini duydu.</p>

  <p class="calibre9" style="text-align: justify;">"Canın cehenneme!" diye cevap verdi adam.</p>

  <p class="calibre9" style="text-align: justify;">Tatyana'nın dizleri çözüldü</p>

  <p class="calibre9" style="text-align: justify;">Kapının eşiğine geldi. Hücre dar ve uzundu. Küçük pencereden içeri ışık girmiyordu. Yirmi adım önünde Aleksandr yatıyordu.</p>

  <p class="calibre9" style="text-align: justify;">Hücreyi bir sessizlik kapladı. Omuzlarına bir ağırlık çöktü. Nefesi kesildi, midesindeki yanma geçti ve kalbi durdu. Ayakta durarak sakallı, bir deri bir kemik, ellerinde kelepçe olan ve kan lekeli beyaz bir gömlek giyen adama baktı. Elindeki hemşire çantası düştü ve hıçkırıklarını gizlemek için eliyle ağzını kapattı.</p>

  <p class="calibre9" style="text-align: justify;">"Anlıyorum. Bu en kötü durumda olan mahkûmumuz Hemşire," dedi Karoliç. "Onunla gurur duymuyoruz; ama onun için yapabileceğimiz bir şey yok."</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Kapı yeniden açılıp içeriye ışık süzüldüğünde Aleksandr uyuyordu. Daha doğrusu uyuduğunu sanıyordu. Gözleri kapalıydı ve hayal kuruyordu. İki gündür hiçbir şey yemiyordu: yemeğinin köpekmiş gibi yere bırakılmasından nefret ediyordu. Artık yemek yemeyi düşünüyordu.</p>

  <p class="calibre9" style="text-align: justify;">Aleksandr kendine kızgındı. Son kaçma teşebbüsü neredeyse başarıyla sonuçlanıyordu. Emirler doğrultusunda revire tıbbi malzeme taşıyor, sivil kıyafetler giyiyor ve serbestçe kampa girip çıkıyordu. Kapıdaki nöbetçilere el sallıyordu ve onlar da aynı şekilde karşılık verip kapıyı açıyorlardı. Daha kolay nasıl kaçabilirdi? Aleksandr kaburgaları kırıldığı için üç haftayı revirde geçirmişti. Taburcu edildikten sonra kıyafetlerini almış, banyoda tıraş olmuş ve kapıya giderek nöbetçiye el sallamıştı. Bir tanesi gelip kapıyı açmıştı ve Aleksandr'ın yüzüne bile bakmamıştı.</p>

  <p class="calibre9" style="text-align: justify;">Teşekkür ederek el sallamış ve yürümeye başlamıştı.</p>

  <p class="calibre9" style="text-align: justify;">Neden tam o sırada garnizondan Karoliç çıkıvermişti? Kapıdan bakmış, Aleksandr'ın gittiğini görmüş ve nöbetçilere seslenmişti.</p>

  <p class="calibre9" style="text-align: justify;">Şimdi, bu olaydan üç gün sonra, kanlar içinde güneşin altında, ılık suda yüzdüğünü hayal ediyordu. Susuz değil, temiz olduğunu düşünüyordu. Yazın hayalini kuruyordu. Hücre çok karanlıktı. Aydınlık bir köşe bulabilmeyi isterdi.</p>

  <p class="calibre9" style="text-align: justify;">Parmaklıklar arasından sesler duydu. Daha sonra kapının kilidi çevrilerek açıldı. Aleksandr gözlerini kısarak baktı ve Karoliç'in içeri girdiğini gördü. O Karoliç! Aleksandr'ın başarısızlığını yüzüne vurmaktan ne büyük bir zevk alıyordu. Her zamanki gibi bakıştılar ve sonra kapıda ufak tefek bir hemşire göründü. Bir an için hemşireyi ona benzetti. Ama karanlıkta görmek zordu. Hem onunla ilgili yeterince halüsünasyon görmemiş miydi? Onun hayal etmekten öteye geçemiyordu.</p>

  <p class="calibre9" style="text-align: justify;">Ancak hemşirenin nefes nefese bir şeyler söylediğini duyunca, saçları farklı olsa da, bu sesin ona ait olduğuna emin oldu. Yüzünü görmeye, olduğu yerde doğrulmaya ve duvardan uzaklaşmaya çalıştı; ama bir şey yapamadı. Tatyana bir adım öne çıktı. Tanrım, Tatyana gibi görünüyordu! Başını salladı ve yine hayal gördüğünü düşündü. Ormanlar içindeki o deniz elbisesiyle gece gündüz onu takip ediyordu. Zincirlerinin izin verdiği kadarıyla kollarını yalvarırcasına kaldırdı: hayallerim beni bu kez rahatlat, üzme.</p>

  <p class="calibre9" style="text-align: justify;">Aleksandr başını salladı ve gözlerini tekrar tekrar açıp kapadı. Onun hayalini gördüğünü düşündü. Nasıl göründüğünü ve sesinin nasıl çıktığını uzun zaman hayal etmişti. Annesi ve babası gibi bir hayaletti ve gözlerini açıp kapadığında her zamanki gibi kaybolacaktı. Gözlerini açıp kapadığında parlayan gözleri ve dudaklanyla hâlâ karşısındaydı.</p>

  <p class="calibre9" style="text-align: justify;">Sonra Karoliç'in ona bir şeyler söylediğini duydu ve o lanet herifin de hayal görüyor olamayacağını düşündü.</p>

  <p class="calibre9" style="text-align: justify;">Hiç konuşmadan uzun süre bakıştılar. Gözlerinde, aylar, yıllar, farklı kıtalarda ve okyanuslarda yaşananlar vardı. Gözleri acı ve pişmanlık yayıyordu.</p>

  <p class="calibre9" style="text-align: justify;">Yüzlerinde keder dolu bir ifade vardı.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Tatyana tökezledi ve az kalsın düşüyordu. Yanında diz çökerek durdu. Bu hayatı boyunca yapamayacağını düşündüğü bir şeydi.</p>

  <p class="calibre9" style="text-align: justify;">Tatyana, Aleksandr'a dokundu.</p>

  <p class="calibre9" style="text-align: justify;">Yüzünde ve saçlarında kurumuş kan vardı. Elleri zincirliydi. Tatyana'ya baktı ve hiçbir şey söylemedi.</p>

  <p class="calibre9" style="text-align: justify;">"Hemşire Barrington, hepsine bu şekilde davranmıyoruz; ama o düzelmeyeceğini kanıtladı."</p>

  <p class="calibre9" style="text-align: justify;">"Teğmen Karoliç," dedi. "Teğmen," diye tekrarladı daha alçak bir ses tonuyla. Vücudu o kadar çok titriyordu ki, Karoliç'in şüpheleneceğinden korkuyordu. Ama hiçbir şey anlamadı. Hücre karanlıktı ve sadece koridordan biraz ışık geliyordu. "Sanırım çantamı altı numaralı hücrede unuttum. Getirebilir misin lütfen?"</p>

  <p class="calibre9" style="text-align: justify;">Arkasına döner dönmez, Tatyana, "Şura," diye fısıldadı.</p>

  <p class="calibre9" style="text-align: justify;">Aleksandr inledi.</p>

  <p class="calibre9" style="text-align: justify;">Tatyana onun titreyen bacağına dokundu ve biraz daha yaklaştı. Tam Karoliç içeri girerken iki elini de yüzüne götürdü.</p>

  <p class="calibre9" style="text-align: justify;">"Nasıl?" diye sordu Karoliç. "İşte çantan. Çantada birkaç diş macunu var. Bunları neden taşıyorsun?"</p>

  <p class="calibre9" style="text-align: justify;">"O diş macunu değil," dedi ellerini büyük bir güçlükle geri çekerek. "Morfin." Aleksandr'a bu kadar yakın olup ona dokunamazken, normal bir şekilde konuşmaya devam edebilir miydi? Bu imkânsızdı. "Ona ne oldu?" dedi ellerini Aleksandr'ın göğsüne koyarak. Kalbi avuçlarının altında atıyordu. Yanında oturdu ve gözlerinden yaşlar süzülmeye başladı. "Başında tedavi edilmemiş bir yara var. Biraz su, çorba ve jilet getirmemiz gerekiyor. Yarasını temizleyip bandajlayacağım. Önce ona içecek bir şey verelim. Mataramı uzatır mısın?"</p>

  <p class="calibre9" style="text-align: justify;">Aleksandr hiç kıpırdamadan duvara yaslanarak durmaya devam etti. Ona su içirirken gözlerini kaçıran Tatyana'ya bakıyordu. Başını arkaya yasladı ve suyunu içti. Tatyana'nın parmakları titredi ve matarayı düşürdü.</p>

  <p class="calibre9" style="text-align: justify;">Teğmen kötü olduğunu fark etti. "İyi misin?" diye sordu. "Onları bu şekilde görmek sana çok mu ağır geldi? Bu tür işler için uygun gibi görünmüyorsun. Daha... Hassassın."</p>

  <p class="calibre9" style="text-align: justify;">Tatyana sorusuna cevap vermeden, "Teğmen, bana başındaki yara için bir kova sıcak su, sabun, şampuan ve cipten bir ilkyardım çantası getirir misin?" dedi.</p>

  <p class="calibre9" style="text-align: justify;">"Evet, ama dışarı çık. Burada bir mahkûmla yalnız kalamazsın. Dün başına neler geldiğini biliyorsun. Bu güvenli değil."</p>

  <p class="calibre9" style="text-align: justify;">"Elleri zincirli. Bir şey olmaz. Haydi git. Ama acele et. Yapacak çok işimiz var." Elleri Aleksandr'ın üstündeydi.</p>

  <p class="calibre9" style="text-align: justify;">Karoliç çıkar çıkmaz, Tatyana alnını Aleksandr'ın başına yasladı. "Tanrım olamaz!" dedi Rusça. "Bu sen olamazsın."</p>

  <p class="calibre9" style="text-align: justify;">Vücudunun ürperdiğini hissetti.</p>

  <p class="calibre9" style="text-align: justify;">Tatyana ona doğru eğilmişti. Aleksandr'ın gözleri kapalıydı.</p>

  <p class="calibre9" style="text-align: justify;">Kıpırdamadan ve konuşmadan durdular.</p>

  <p class="calibre9" style="text-align: justify;">Tatyana'nın boğazından bir inilti çıktı. Söyleyecek tek kelime bulamıyordu. Oysa kitap okurken, çığlıklar atıp ağlarken, kaderine isyan ederken, acı çekerken ve kederlerin içinde boğulurken aklına bir sürü söz geliyordu. Şimdi yüzünü, kanlı, siyah başına yaslamıştı ve söyleyecek tek kelime bulamıyordu. İniltiler ve ağlamalar vardı. Çok sessiz değildiler; ama kelimeler de yoktu.</p>

  <p class="calibre9" style="text-align: justify;">Yanında diz çökmüş halde duran Tatyana duraklarını hafifçe kıpırdatarak "Şura..." dedi. Titreyen elleriyle yüzüne dokundu ve ağladı.</p>

  <p class="calibre9" style="text-align: justify;">"Tanya, gel buraya."</p>

  <p class="calibre9" style="text-align: justify;">Derin bir nefes aldı ve yüzünü kanlı tişörtüne yaslayarak saklayıp sakinleşmeye çalıştı.</p>

  <p class="calibre9" style="text-align: justify;">"Nasılsın Tanya?" diye sordu Aleksandr.</p>

  <p class="calibre9" style="text-align: justify;">"İyiyim." Zincirli ellerini tuttu.</p>

  <p class="calibre9" style="text-align: justify;">"Peki..." Sözü yarım kaldı. "Peki... Bebek ne oldu?"</p>

  <p class="calibre9" style="text-align: justify;">"Bir oğlumuz oldu."</p>

  <p class="calibre9" style="text-align: justify;">"Oğlumuz." Aleksandr derin bir nefes aldı. "İsmini ne koydun?"</p>

  <p class="calibre9" style="text-align: justify;">"Anthony Alexander. Anthony."</p>

  <p class="calibre9" style="text-align: justify;">Gözleri doldu ve başını çevirdi.</p>

  <p class="calibre9" style="text-align: justify;">Tatyana yüzüne baktı. "Gerçekten sen misin?" diye fısıldadı. "Sinirlenmeden önce bana sen olduğunu söyle."</p>

  <p class="calibre9" style="text-align: justify;">"Sinirlenmeden önce mi?"</p>

  <p class="calibre9" style="text-align: justify;">Her zamankinden, en kötü Leningrad günlerinden bile daha zayıftı. "Aleksandr..." diye fısıldadı. <i class="calibre2">Gözlerini kırptı. Yanaklarında sakallar vardı. Yanaklarında sabun vardı. Aynayı göğüslerinin arasına tutuyordu. Gözlerini kırptı.</i> Parmaklarını sakallarının ve dudaklarının üstünde gezdirdi. "Tatyana..." diye fısıldadı. "Tanya..."</p>

  <p class="calibre9" style="text-align: justify;">"Sana ne oldu? Tutuklandın, öyle değil mi?"</p>

  <p class="calibre9" style="text-align: justify;">"Evet."</p>

  <p class="calibre9" style="text-align: justify;">"Bırak tahmin edeyim. Tutuklanacağını biliyordun..." Durdu. "Nasıl olduğunu bilmiyorum, ama bir şekilde tutuklanacağını öğrendin ve Rusya'dan çıkmam için kendini ölmüş gibi gösterdin. Sayers sana yardım etti."</p>

  <p class="calibre9" style="text-align: justify;">"Sayers bana yardım etti. Ölmüş gibi yapmadım. Ölümümün çok yakın olduğunu düşünüyordum. Orada kalıp ölmemi izlemeni istemedim. Başka türlü gitmeyeceğini biliyordum."</p>

  <p class="calibre9" style="text-align: justify;">Hızlı bir şekilde konuşuyorlar ve her an Karoliç'in gelmesinden korkuyorlardı.</p>

  <p class="calibre9" style="text-align: justify;">"Stepanov sana yardım etti mi?"</p>

  <p class="calibre9" style="text-align: justify;">"Evet."</p>

  <p class="calibre9" style="text-align: justify;">"O Berlin'de."</p>

  <p class="calibre9" style="text-align: justify;">"Biliyorum. Birkaç ay önce beni görmeye geldi."</p>

  <p class="calibre9" style="text-align: justify;">"Sayers'i nasıl ikna ettin? Neyse umurumda değil." Ondan uzaklaşamıyordu. Nefes bile alamıyordu. "Seni arkada bırakmayı istediğimi mi düşündün?"</p>

  <p class="calibre9" style="text-align: justify;">Başını sallayarak, "Bunu istemediğini biliyordum," dedi.</p>

  <p class="calibre9" style="text-align: justify;">"Asla gitmezdim."</p>

  <p class="calibre9" style="text-align: justify;">"Biliyorum." Duraksadı. "Hem de çok iyi."</p>

  <p class="calibre9" style="text-align: justify;">Ona dokunmayı bıraktı. "Sen ve vazgeçemediğin egon," dedi. "Leningrad'da, Morozovo'da ve Lazarevo'da her zaman en iyisini kendinin bildiğini düşündün."</p>

  <p class="calibre9" style="text-align: justify;">"Yani Lazarevo vardı, öyle mi?"</p>

  <p class="calibre9" style="text-align: justify;">"Ne?" Bir an için aklı karıştı. "Sana seni bekleyeceğimi söylemiştim. Bunu yapardım."</p>

  <p class="calibre9" style="text-align: justify;">"Bana Lazarevo'dan ayrılmayacağını söylediğin gibi mi? Orada bensiz yaşayacaktın," dedi Aleksandr. "Yirmi beş yıl ağır işçi olarak çalışmaya mahkûm edildim."</p>

  <p class="calibre9" style="text-align: justify;">Tatyana geri çekildi.</p>

  <p class="calibre9" style="text-align: justify;">"Tanya, neden bana bakmıyorsun?" diye sordu. "Neden önüne bakıyorsun?"</p>

  <p class="calibre9" style="text-align: justify;">"Çünkü korkuyorum," diye fısıldadı. "Çok korkuyorum."</p>

  <p class="calibre9" style="text-align: justify;">"Ben de," dedi Aleksandr. "Lütfen başını kaldır. Gözlerine bakmaya ihtiyacım var."</p>

  <p class="calibre9" style="text-align: justify;">Başını kaldırdı. Gözlerinden yaşlar süzülüyordu.</p>

  <p class="calibre9" style="text-align: justify;">Sessiz kaldılar. Kalbinin ağırlığıyla beli bükülmüştü.</p>

  <p class="calibre9" style="text-align: justify;">"Hayatta kalmayı başardığın için teşekkürler asker," diye fısıldadı.</p>

  <p class="calibre9" style="text-align: justify;">"Hoş geldin," diye fısıldadı Aleksandr.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Dış kapının açılıp kapanma sesi duyuldu. Tatyana hemen geri çekilerek yüzünü sildi. Rimeli akmıştı. Aleksandr gözlerini kapadı.</p>

  <p class="calibre9" style="text-align: justify;">Karoliç kova ve bandajla hücreye girdi.</p>

  <p class="calibre9" style="text-align: justify;">"Teğmen haydi başlayalım. Ancak zincirlerini açmanız gerekiyor. El ve ayak bilekleri demir yüzünden yara olmuş. Onları da temizleyip bandajlamam gerekiyor. Yoksa iltihaplanacak."</p>

  <p class="calibre9" style="text-align: justify;">Karoliç anahtarını çıkardı ve makineli tüfeğini eline aldı. "Bu mahkûmu tanımıyorsun Hemşire Barrington. Senin yerinde olsam ona bu kadar acımazdım."</p>

  <p class="calibre9" style="text-align: justify;">"Ben sıkıntısı olan herkese aynı şekilde davranıyorum," dedi Tatyana.</p>

  <p class="calibre9" style="text-align: justify;">"Bunu kendi istedi."</p>

  <p class="calibre9" style="text-align: justify;">Tatyana, Karoliç'in tavırlarının, Aleksandr'ın yanında tamamen değiştiğini fark edebiliyordu. Zincirleri açıp gürültülü bir şekilde yere atarken, soğuk ve kabaydı. "Neden burada demir kullanıyorsunuz?" diye sordu. "Neden deri kelepçe takmıyorsunuz? Onlar da işinize yarar. Hem de mahkûmlara zarar vermez."</p>

  <p class="calibre9" style="text-align: justify;">Karoliç gülmeye başladı. "Hemşire, anladığım kadarıyla pek dikkat etmediniz. Demiri kullanmak bizim tercihimiz değil; Almanlar kullanıyordu. Bize bıraktıkları bunlar. Aynca bu adam deriyi üç saat içinde parçalar."</p>

  <p class="calibre9" style="text-align: justify;">Tatyana derin bir nefes aldı. "En azından işimiz bitince kelepçeleri değiştirmeliyiz."</p>

  <p class="calibre9" style="text-align: justify;">Karoliç omuz silkti ve yere oturdu. Sırtını duvara yaslayıp ayaklarını rahat bir şekilde uzatarak makineli tüfeğini eline aldı. "Yanlış bir harekette başına neler geleceğini biliyorsun, değil mi Belov?"</p>

  <p class="calibre9" style="text-align: justify;">Aleksandr hiçbir şey söylemedi.</p>

  <p class="calibre9" style="text-align: justify;">Tatyana, Aleksandr'ın yanında diz çöktü. "Haydi gel," dedi. "Seni temizleyelim. Tamam mı?"</p>

  <p class="calibre9" style="text-align: justify;">"Tamam."</p>

  <p class="calibre9" style="text-align: justify;">"Başını arkaya yasla. Böylelikle saçlarını temizlemem daha kolay olur."</p>

  <p class="calibre9" style="text-align: justify;">Başını arkaya yasladı.</p>

  <p class="calibre9" style="text-align: justify;">"Ona ne oldu Teğmen?" diye sordu Tatyana, elini Aleksandr'ın boynunda gezdirirken. Islak havluyla saçlarındaki kanları temizlerken, vücudu ve göğüsleri Aleksandr'ın yüzüne değiyordu. "Onu tıraş edeceğim. Ancak adamlarınızın saçlarını kısa kesmeniz gerektiğini unutmayın. Bu kadar uzattırıp pislik içinde bırakmamalısınız. Bu herkes için geçerli."</p>

  <p class="calibre9" style="text-align: justify;">"Neden ona o şekilde bakıyorsun?" diye sordu Karoliç aniden.</p>

  <p class="calibre9" style="text-align: justify;">"Nasıl bakıyorum?" diye fısıldadı.</p>

  <p class="calibre9" style="text-align: justify;">"Bilmiyorum."</p>

  <p class="calibre9" style="text-align: justify;">"Yorgunum. Sanırım sen haklısın. Bu tempo bana fazla geldi."</p>

  <p class="calibre9" style="text-align: justify;">"O halde onu bırak. Eve gidelim. Harika bir öğle yemeği yiyelim." Gülümsedi. "Dün hiç şarap içmedin. Şarap harika!"</p>

  <p class="calibre9" style="text-align: justify;">"Hayır. Buradaki işimi bitireceğim." Saçları kenara çekti ve yavaşça Aleksandr'ın yarasını temizledi. Kafatasının, kulağının arkasında kalan kısmı yarılmıştı ve kanlar boynuyla tişörtüne akmıştı. Akan kanlar olduğu yerde kurumuştu. Ne zamandan beri buradaydı? Gözlerinin altı ve çenesi mordu. Dövülmüş müydü? Karanlıkta siyah kanı, beyaz tişörtünü, siyah saçlarını ve gözlerini görebiliyordu. Uzun zamandır tıraş olmadığı ve yıkanmadığı belliydi. Kollarında uzanırken gözleri kapalıydı ve çok az nefes alıyordu. Sadece kalp atışı duyuluyordu. Kollarında çok sakin ve rahat bir şekilde yatıyordu. Tatyana onun hissettiği her şeyi anlayabiliyordu. Ona eğilip bir şeyler fısıldamamak için kendini zor tutuyordu. Kendini engellemeye çalışırken ısırdığı dudağı kanadı ve kan Aleksandr'ın yüzüne damladı.</p>

  <p class="calibre9" style="text-align: justify;">"Hemşire, kanın mahkûmun üstüne akıyor."</p>

  <p class="calibre9" style="text-align: justify;">Aleksandr gözlerini Tatyana'ya çevirdi.</p>

  <p class="calibre9" style="text-align: justify;">Havlusunu sıcak suya batırırken ağzındaki kanı sildi. "Önemli bir şey değil," dedi. "Bana, ona ne olduğunu söyle."</p>

  <p class="calibre9" style="text-align: justify;">Karoliç kıkırdamaya başladı. "Yaklaşık bir yıldır burada. İlk başlarda huyları iyiydi. Çok çalışıyor; ağaç kesiyor; sessiz duruyor; yorulmak bilmiyor ve örnek bir mahkûm gibi davranıyordu. Bunun karşılığında da ödüllendiriliyordu. Diğer mahkûmlarımızın da onun gibi olmasını istiyorduk. Maalesef kasım ayından beri onu ne zaman buradan çıkarsak kaçmaya teşebbüs ediyor. Otelde olduğunu sanıyor. İstediği gibi gidip geliyor. On yedi başarısız kaçma girişiminden sonra akıllanacağını sanır insan, ama akıllanmıyor."</p>

  <p class="calibre9" style="text-align: justify;">"Canın cehenneme!" dedi Aleksandr.</p>

  <p class="calibre9" style="text-align: justify;">"Bayanların yanında nasıl konuşacağını bilmiyor. Neyse önemli değil," dedi Karoliç. "Burada kalmayacak."</p>

  <p class="calibre9" style="text-align: justify;">"Öyle mi?" Tatyana, Aleksandr'ın el bileklerini temizliyordu. Bu sırada saçından iki toka çıkardı ve bunları elinin içine koyarak sıkıca kapattı.</p>

  <p class="calibre9" style="text-align: justify;">Karoliç başını salladı. "Evet. O ve binlerce adam yarın Kolyma'ya götürülecek." Güldü ve tüfeğin sapıyla Aleksandr'ın kaburgasına dokundu. "Bir de oradan kaçmayı dene."</p>

  <p class="calibre9" style="text-align: justify;">"Lütfen mahkûmu tahrik etme," dedi Tatyana sakal tıraşı yapmaya başlayarak. "Neden mahkûm kıyafeti giymiyor?"</p>

  <p class="calibre9" style="text-align: justify;">"Bu kıyafetleri revirden çalmış. Onu yakaladığımızda, üstündekilerle hücreye attık. Görünüşe bakılırsa burayı çok seviyor. Hep buraya dönmek istiyor."</p>

  <p class="calibre9" style="text-align: justify;">"Neden her tarafı kan ve morluklarla dolu. Dövüldü mü?"</p>

  <p class="calibre9" style="text-align: justify;">"Hemşire beni duymadın mı? On yedi kez! Dövülmek mi? Hâlâ yaşadığı için şanslı. Dünkü adam aynı şeyi sana on yedi kez yapsa ne olurdu? Kaçıncı seferden sonra onu öldüresiye dövmeye başlardın?"</p>

  <p class="calibre9" style="text-align: justify;">Tatyana, Aleksandr'a baktı. Bakışları karanlıktı.</p>

  <p class="calibre9" style="text-align: justify;">"Hemşire, onun yüzünden beyaz üniformanız mahvoldu," dedi Karoliç nefret dolu bir tavırla. "Onu yere yatır. Tıraş olup olmaması umurunda değil. Bu tür muameleye alışık değil. Zaten gerek de yok."</p>

  <p class="calibre9" style="text-align: justify;">Aleksandr'ı bırakmadı. Bilekleri temizdi ve giyinmişti. Saçları kesilip yıkanmış; başındaki yara temizlenmiş ve bandajlanmıştı. Ona sodayla gargara bile yaptırmıştı. Şimdi vücudunun diğer taraflarına bakıp, kırık olup olmadığını görmesi gerekiyordu.</p>

  <p class="calibre9" style="text-align: justify;">"Bu adamın rütbesi var mı?"</p>

  <p class="calibre9" style="text-align: justify;">"Artık yok," dedi Karoliç.</p>

  <p class="calibre9" style="text-align: justify;">"Rütbesi neydi?"</p>

  <p class="calibre9" style="text-align: justify;">"Bir zamanlar binbaşıydı. Sonra yüzbaşılığa düştü."</p>

  <p class="calibre9" style="text-align: justify;">"Yüzbaşı, kaburgaların nasıl? Kırık olduklarını düşünüyor musun?" diye sordu Tatyana.</p>

  <p class="calibre9" style="text-align: justify;">"Ben doktor değilim," dedi Aleksandr. "Bilmiyorum. Olabilir."</p>

  <p class="calibre9" style="text-align: justify;">Gömleğini açtı ve ellerini yavaşça boynundan kaburgalarına doğru indirdi. "Acıyor mu?" diye fısıldadı.</p>

  <p class="calibre9" style="text-align: justify;">Cevap vermedi. Gözlerini bile açamadı.</p>

  <p class="calibre9" style="text-align: justify;">Vücudu pisti ve morluk içindeydi. Kaburgalarının kırık olduğunu düşündü; ama ona dokunduğunda geri çekilmiyordu. Bu Aleksandr'a has bir davranış olabilirdi -başındaki yarayı temizlerken de hiç kıpırdamamıştı- ama konuyu kapatmaya karar verdi.</p>

  <p class="calibre9" style="text-align: justify;">Ayağındaki zincirleri çıkardı ve ayaklarını sabunlu suda yıkadı. Ayak bilekleri hamur gibi olmuştu ve derisi büzülmüştü. Karanlıkta görebilmek zordu.</p>

  <p class="calibre9" style="text-align: justify;">Karoliç oturmaya devam etti. Hatta sigara bile yaktı ve sakin bir şekilde oturup keyfine baktı.</p>

  <p class="calibre9" style="text-align: justify;">"Sigara ister misin Hemşire Barrington? Sigaralar çok güzel."</p>

  <p class="calibre9" style="text-align: justify;">"Teşekkürler Teğmen, ama ben sigara içmiyorum. Belki mahkûmunuz bir tane ister."</p>

  <p class="calibre9" style="text-align: justify;">Karoliç güldü ve botuyla Aleksandr'ın poposuna vurdu. "Hapishanedeki mahkûmların sigara içmek gibi ayrıcalıkları yok, öyle değil mi Belov?" Sigarasından derin bir nefes aldı ve dumanı Aleksandr'ın yüzüne üfledi.</p>

  <p class="calibre9" style="text-align: justify;">Tatyana ayağa kalktı. "Teğmen, mahkûmu benim önünde tahrik etmeyi bırakın. Burada işimiz bitti. Haydi gidelim."</p>

  <p class="calibre9" style="text-align: justify;">Aleksandr umutsuzluk içinde bir ses çıkardı.</p>

  <p class="calibre9" style="text-align: justify;">Tatyana eşyalarını topladı. Karoliç, Aleksandr'ın el ve ayak bileklerine yine kelepçe taktı.</p>

  <p class="calibre9" style="text-align: justify;">"Mahkûma en son ne zaman yemek verildi?" diye sordu Tatyana.</p>

  <p class="calibre9" style="text-align: justify;">"Ona hak ettiğinden daha fazla yemek veriyoruz," dedi Karoliç.</p>

  <p class="calibre9" style="text-align: justify;">"Nasıl yiyor? Ellerindeki kelepçeleri çıkarıyor musunuz?"</p>

  <p class="calibre9" style="text-align: justify;">"Kelepçeler asla çıkarılmıyor. Yemeği önüne koyuyoruz ve başını eğerek yerden yiyor."</p>

  <p class="calibre9" style="text-align: justify;">"Yemeğini yememiş. Halini görüyor musun? Bu eski tabağı mı? Yemeği o değil; fareler yemiş. Burada fareler var Teğmen. Yemekleri günlerce yerde bırakıyorsunuz ve fareler akşam yemeklerini nerede yiyeceklerini biliyor. Farelerin veba hastalığı taşıdığını biliyorsun, öyle değil mi? Kızıl Haç bu tür ihmalkârlıkları önlemek için burada. Şimdi bu samanları çıkaralım ve altına temizlerini koyalım."</p>

  <p class="calibre9" style="text-align: justify;">Bunu yaptıktan sonra Karoliç yerdeki tabağı aldı. "Ona sonra taze yemek getirilir," dedi hemen.</p>

  <p class="calibre9" style="text-align: justify;">Gözleri kapalı olan ve ellerini midesinin üstünde tutan Aleksandr'a baktı. Ona tekrar geleceğini söylemek istedi; ama Karoliç'in sesinin titrediğini fark etmesini istemiyordu.</p>

  <p class="calibre9" style="text-align: justify;">"Gitme!" dedi gözlerini açmadan.</p>

  <p class="calibre9" style="text-align: justify;">"Daha sonra nasıl olduğuna bakmak için döneceğiz," dedi Tatyana bitkin bir halde. Ellerinin ve ayaklarının kelepçeli olmasına şükretti; çünkü hareket edebilse onun gitmesine izin vermezdi.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Tatyana gün ışığına çıkınca bir süre hiçbir şey göremedi. Eşyalarını almak için durduğunda, Karoliç, öğle yemeği isteyip istemediğini sordu. O da teşekkür ederek bu teklifi geri çevirdi. Ne kadar malzemeleri kaldığını hesaplaması gerekiyordu. Ona önden gitmesini, kendisinin arkadan geleceğini söyledi.</p>

  <p class="calibre9" style="text-align: justify;">Hapishane, giriş kapısının ve ciplerinin hemen sağındaydı. Hapishanenin çatısında iki nöbetçi bekliyordu. Bir tanesi Tatyana'ya el salladı. Tatyana cipin kapısını açarak içeri baktı. Cipin üçte biri hâlâ doluydu. Elma ve biraz yiyecek vardı. Düşünmek için sadece birkaç dakikası vardı. Bir süre kıpırdamadan durdu ve sonra el arabasına altmış ilkyardım çantası yükleyerek en yakın kışlaya gitti. 266 adamın olduğu kışlaya tek başına girmeyi düşünmüş olabilirdi; ama aptal değildi. Hemşire çantasını el arabasının sapına astı ve P-38 marka silahını herkesin görebileceği şekilde beline soktu.</p>

  <p class="calibre9" style="text-align: justify;">Her yatağın başına bir ilkyardım çantası bıraktı ve onları kontrol etmeye doktorla birlikte geleceğini söyledi. Acele bir şekilde hareket ediyor ve koşarak diğer ilkyardım çantalarını getiriyordu. Komutanın evine gittiğinde herkes yemeğini bitirmişti. Bir bardak su içtikten sonra üstünü değiştirmeye gitti ve makyajını tazeledi. Sonra Martin ve Penny'yi bir kenara çekerek, "Dinleyin. Daha fazla ilkyardım çantası almak için Berlin'e gitmemiz gerektiğini düşünüyorum. Hiç ilkyardım çantamız kalmadı. Bandajlar ve penisilinler de bitmek üzere. Bu gece gidip yarın geri döneceğiz," dedi.</p>

  <p class="calibre9" style="text-align: justify;">"Buraya yeni geldik ve sen gitmek istiyorsun, öyle mi? Çok dönek Martin, öyle değil mi?" dedi Penny.</p>

  <p class="calibre9" style="text-align: justify;">"Döneklik en son yapacağı şey," dedi Martin. "Böyle bir yere yeterince destek almadan gelmemen gerektiğini söylemiştim."</p>

  <p class="calibre9" style="text-align: justify;">Tatyana omzunu okşadı. "Çok haklıydın Dr. Flanagan," dedi. "Ama dün ve bugün beş bin kişinin ihtiyacını giderdik. Bu büyük bir ilerleme."</p>

  <p class="calibre9" style="text-align: justify;">Martin her ne kadar gece bilmediği yollardan geçmek istemese de, 20.00'de yola çıkmayı kararlaştırdılar. Penny ve Martin, Karoliç ile birlikte Alman sivillerin olduğu kışlaya giderken, Tatyana da hapishanedeki diğer mahkûmlara bakacağını söyledi. Karoliç onunla gideceğini söylediğinde "Hemşire Davenport ve Dr. Flanagan'ın sana daha çok ihtiyacı var. Hapishanedeki adamlar en güvenli olanlar. Bunu sen de biliyorsun. Zaten bana dokunamazlar. İçeriye Onbaşı Perdov ile gireceğim."</p>

  <p class="calibre9" style="text-align: justify;">Karoliç, isteksiz bir şekilde, Martin ve Penny ile birlikte gitti. Tatyana hemen komutanın mutfağına koşup, sosis, patates, ezme, tereyağlı ekmek ve portakaldan oluşan bir öğle yemeği hazırlamalarını istedi. "Hiçbir şey yemedim ve açlıktan ölüyorum," dedi. Ayrıca bir bardağa su, birine de votka koydu.</p>

  <p class="calibre9" style="text-align: justify;">Hapishane kapısından girerken bu kez Onbaşı Perdov'a gülümsedi. O da tebessümle karşılık verdi. "Onbaşı, yedi numaralı hücredeki mahkûma yemek getirdim. Bunu Teğmen Karoliç ile konuştum. Mahkûm üç gündür hiçbir şey yememiş."</p>

  <p class="calibre9" style="text-align: justify;">"Zincirlerini açamam."</p>

  <p class="calibre9" style="text-align: justify;">"Buna gerek yok. Yemeğini ben yedireceğim."</p>

  <p class="calibre9" style="text-align: justify;">Perdov tepsiye bakarak, "Vay canına, o bardaktaki özel bir içecek mi?" dedi.</p>

  <p class="calibre9" style="text-align: justify;">"Evet!" diyerek gülümsedi. "Ama mahkûmumuzun bunu içmemesi gerektiğini düşünüyorum. Sence öyle değil mi?"</p>

  <p class="calibre9" style="text-align: justify;">"Kesinlikle!"</p>

  <p class="calibre9" style="text-align: justify;">"O halde al."</p>

  <p class="calibre9" style="text-align: justify;">Perdov votka bardağını aldı ve iki dikişte içti. Tatyana gülümseyerek onu izledi. "Çok güzel!" dedi. "Belki mahkûma akşam yemeği getirmek için bir daha gelirim ve ona bir bardak votka daha getiririm." Perdov'a göz kırptı.</p>

  <p class="calibre9" style="text-align: justify;">"Evet," dedi. "Ama bir dahaki sefere bu kadar cimri olma," diye ekleyerek geğirdi.</p>

  <p class="calibre9" style="text-align: justify;">"Elimden geleni yaparım. Şimdi yedi numaralı hücreyi açar mısın?"</p>

  <p class="calibre9" style="text-align: justify;">Aleksandr oturduğu yerde uyuyordu.</p>

  <p class="calibre9" style="text-align: justify;">"Zamanını boşa harcadığını düşünüyorum," dedi Perdov. "Bu adam bir hemşirenin ilgisini hak etmiyor. Çok uzun kalma, tamam mı?"</p>

  <p class="calibre9" style="text-align: justify;">Kapıyı açık bırakarak sandalyesinin başına geri döndü. Tatyana merdivenden inip Aleksandr'ın yanına yaklaştı. Tepsiyi yere bırakarak yanında diz çöktü.</p>

  <p class="calibre9" style="text-align: justify;">"Şura..." diye fısıldadı.</p>

  <p class="calibre9" style="text-align: justify;">Aleksandr gözlerini açtı. Tatyana kollarını boynuna doladı ve ona sıkıca sarıldı. Bandajlı başını Tatyana'nın boynuna yaslamıştı. Ona mümkün olduğunca sıkı sarıldı ve sürekli "Şura! Şura!" diye fısıldadı.</p>

  <p class="calibre9" style="text-align: justify;">"Daha sıkı Tanya. Bana daha sıkı sarıl."</p>

  <p class="calibre9" style="text-align: justify;">Daha sıkı sarıldı. "Kelepçeler ne durumda?"</p>

  <p class="calibre9" style="text-align: justify;">Aleksandr ona kelepçelerinin açık olduğunu gösterdi. Bilekleri özgürdü. "Saçlarına ne oldu?"</p>

  <p class="calibre9" style="text-align: justify;">"Boyadım. Kelepçelerini çıkarma. Perdov her an gelebilir."</p>

  <p class="calibre9" style="text-align: justify;">"Kapı nöbetçilerine hep isimleriyle mi hitap edersin? Saçını neden boyadın?"</p>

  <p class="calibre9" style="text-align: justify;">"Tanınmamak için. İşe de yaradı. Nikolay Ospenski burada."</p>

  <p class="calibre9" style="text-align: justify;">"Nikolay konusunda çok dikkatli ol," diye uyardı onu. "O da Dimitri gibi düşman. Yanıma yaklaş."</p>

  <p class="calibre9" style="text-align: justify;">Dediğini yaptı.</p>

  <p class="calibre9" style="text-align: justify;">"Çillerine ne oldu?" diye fısıldadı.</p>

  <p class="calibre9" style="text-align: justify;">"Makyajla kapattım."</p>

  <p class="calibre9" style="text-align: justify;">Öpüştüler. Luga ormanlarında yeniden gençliklerine dönmüş gibi öpüştüler. Bu onların ilk yazıydı. St. İshak'ın önünde, ayın ve yıldızların altındaki gibi, Lazarevo'daki gibi, başında eğilip onu Rusya'dan kaçıracağını söylediği Morozovo hastanesindeki gibi öpüştüler. Yıllardır birbirlerini görmüyormuş gibi öpüştüler. Yıllardır berabermiş gibi öpüştüler.</p>

  <p class="calibre9" style="text-align: justify;">Orbeli'den, Dimitri'den, savaştan, komünizmden, Amerika'dan ve Rusya'dan uzakta öpüştüler. Her şeyden uzakta öpüştüler ve sadece geriye kalanla -Tanya ve Şura'nın ufak parçalarıyla- öpüştüler.</p>

  <p class="calibre9" style="text-align: justify;">Aleksandr ellerini kelepçelerden kurtarmaya çalıştı. Tatyana hemen geri çekildi ve başını salladı. "Hayır, hayır. Ben ciddiyim. Her an içeriye girebilir ve mahvoluruz."</p>

  <p class="calibre9" style="text-align: justify;">İsteksizce ellerini yine kelepçelerin içine soktu. "Makyaj yüzündeki yarayı kapayamamış. Nerede oldu? Finlandiya'da mı?"</p>

  <p class="calibre9" style="text-align: justify;">"Daha sonra zamanımız olursa sana her şeyi anlatacağım. Şimdi sana yemek yedireceğim. Sen de bir yandan yemeğini yiyip bir yandan beni dinleyeceksin."</p>

  <p class="calibre9" style="text-align: justify;">"Aç değilim. Beni nasıl buldun?"</p>

  <p class="calibre9" style="text-align: justify;">"Yemeğini yiyeceksin; çünkü güçlü olman lazım," dedi bir kaşık patatesli sosisi ağzına götürerek. "Kendine hiç iyi bakmamışsın."</p>

  <p class="calibre9" style="text-align: justify;">Söylediklerinin aksine büyük bir iştahla yemeğini yedi. Tatyana, açlığını izlerken hiçbir şey söylemedi.</p>

  <p class="calibre9" style="text-align: justify;">"Şura... Birkaç saniyemiz var. Beni dinliyor musun?"</p>

  <p class="calibre9" style="text-align: justify;">"Neden bu bir anda çok aşina bir cümle gibi geldi?" dedi Aleksandr.</p>

  <p class="calibre9" style="text-align: justify;">"Bana planlarından bahset Tatişya. Oğlumuz nasıl?"</p>

  <p class="calibre9" style="text-align: justify;">"Oğlumuz çok iyi! Harika, akıllı ve yakışıklı bir çocuk."</p>

  <p class="calibre9" style="text-align: justify;">"Nerede yaşıyorsunuz?"</p>

  <p class="calibre9" style="text-align: justify;">"New York'ta. Zamanımız yok. Beni dinliyor musun?"</p>

  <p class="calibre9" style="text-align: justify;">Ekmeğini çiğnediği için sadece başını sallayabildi. "Sana saldıran adamın adı neydi?"</p>

  <p class="calibre9" style="text-align: justify;">"Söylemem."</p>

  <p class="calibre9" style="text-align: justify;">"Söyleyeceksin. Adı neydi?"</p>

  <p class="calibre9" style="text-align: justify;">"Hayır."</p>

  <p class="calibre9" style="text-align: justify;">"Tanya! Adı neydi?"</p>

  <p class="calibre9" style="text-align: justify;">"Grammer Kerault. Avusturalyalı."</p>

  <p class="calibre9" style="text-align: justify;">"Onu tanıyorum." Aleksandr'ın bakışları soğuktu. "Hep burada kalacak. Mide kanserinden ölmek üzere." Bakışları, Tatyana'ya dönünce ısındı. "Beni buradan nasıl çıkaracaksın?" diye fısıldadı.</p>

  <p class="calibre9" style="text-align: justify;">Tatyana ona doğru eğildi. Çaresizlik içinde öpüştüler. "Tatlım," diye fısıldadı. "Tatlım, korktuğunu biliyorum."</p>

  <p class="calibre9" style="text-align: justify;">"Ne yemek, ne içecek ne de sigara istiyorum. Sadece yanımda iki saniye oturman bana yeter Tanya. Bana sarıl ve beni hâlâ hayatta olduğuma inandır."</p>

  <p class="calibre9" style="text-align: justify;">Tatyana ona sıkıca sarıldı.</p>

  <p class="calibre9" style="text-align: justify;">"Evlilik yüzüklerimiz nerede?"</p>

  <p class="calibre9" style="text-align: justify;">Boynundaki ipi çıkardı. "Bunları tekrar parmağımıza takana kadar," diye fısıldadı ve aniden geri çekildi.</p>

  <p class="calibre9" style="text-align: justify;">Perdov kapıda belirdi. "İyi misin Hemşire? Uzun süredir buradasın. Yardımıma ihtiyacın var mı?"</p>

  <p class="calibre9" style="text-align: justify;">"Hayır onbaşı, buna gerek yok. Teşekkürler," dedi Tatyana yüzükleri yine içine sokup Aleksandr'a son lokmasını vererek. "İşim bitti sayılır. Bir dakika içinde çıkarım."</p>

  <p class="calibre9" style="text-align: justify;">"Bana ihtiyacın olursa seslenmen yeterli," dedi ve gözden kayboldu.</p>

  <p class="calibre9" style="text-align: justify;">"Buraya konvoyla mı geldin?" diye sordu Aleksandr.</p>

  <p class="calibre9" style="text-align: justify;">"Bir Kızıl Haç cipinde üç kişiyiz. Ben, başka bir hemşire ve bir doktor. Seni o cipe sokmamız lazım."</p>

  <p class="calibre9" style="text-align: justify;">"Yarın Stalin beni Sovyetler Birliği'ne götürmeye gelecek."</p>

  <p class="calibre9" style="text-align: justify;">"Stalin geç kaldı sevgilim," dedi Tatyana. "Ben seni bugün götüreceğim. Saat 20.00'de buradan ayrılacağız. 19.00'da Karoliç ile beraber geleceğim. Lütfen hazır ol. Sana akşam yemeğini getireceğim ve onun önünde yavaş bir şekilde yiyeceksin. Uyku ilacının Perdov'un üstünde etkili olması için yirmi dakikaya ihtiyacımız var."</p>

  <p class="calibre9" style="text-align: justify;">Aleksandr sessiz kaldı. "Ona çok fazla uyku ilacı vermen iyi olur."</p>

  <p class="calibre9" style="text-align: justify;">"Tahmin edemeyeceğin kadar çok vereceğim."</p>

  <p class="calibre9" style="text-align: justify;">Aleksandr ağzındaki lokmayı çiğnemeyi bıraktı ve gözlerini ona dikti. "Ne düşünüyorsun? Beni cipe koyup Berlin'e götürmeyi mi?"</p>

  <p class="calibre9" style="text-align: justify;">"Bunun gibi bir şey," diye fısıldadı.</p>

  <p class="calibre9" style="text-align: justify;">Ona uzun bir süre baktı ve sonra başını salladı. "Sovyetleri küçümsüyorsun. Berlin buradan kaç kilometre uzaklıkta?"</p>

  <p class="calibre9" style="text-align: justify;">"Yaklaşık otuz beş kilometre."</p>

  <p class="calibre9" style="text-align: justify;">Aleksandr gülümsedi. "Benim için yolunu değiştirmek zorunda değilsin Tanya."</p>

  <p class="calibre9" style="text-align: justify;">Tatyana da gülümseyerek karşılık verdi.</p>

  <p class="calibre9" style="text-align: justify;">"Hiç kontrol noktası var mı?"</p>

  <p class="calibre9" style="text-align: justify;">"Evet. Beş tane."</p>

  <p class="calibre9" style="text-align: justify;">"Yanındaki iki arkadaşın ne olacak?"</p>

  <p class="calibre9" style="text-align: justify;">"Ne mi olacak? Bir saat içinde hepimiz Amerika'da olacağız. Sorun yok."</p>

  <p class="calibre9" style="text-align: justify;">Aleksandr kuşkulu gözlerle ona baktı. "Sana söyleyeyim, cipiniz yirmi dakika içinde durdurulacak. Beni, seni ve diğer cesur arkadaşlarını Oranienburg'dan çıktıktan sonra yakalamaları bile büyük şans olacak" Başını salladı. "Ben gelmiyorum."</p>

  <p class="calibre9" style="text-align: justify;">"Sen neden bahsediyorsun?" diye bağırdı. "Nereden bilecekler? En azından birkaç saat hiçbir şeyin farkına varmayacaklar. Bu süre içinde de Berlin'e ulaşmış olacağız."</p>

  <p class="calibre9" style="text-align: justify;">Aleksandr başını salladı. "Tanya, onları tanımıyorsun."</p>

  <p class="calibre9" style="text-align: justify;">"O zaman, eğer istersen, daha erken çıkabiliriz," dedi. "İstediğin yere gideriz."</p>

  <p class="calibre9" style="text-align: justify;">"Beni, buradan çıkamadan bulurlar. Gardiyanlar o cipi kontrol edecektir."</p>

  <p class="calibre9" style="text-align: justify;">"Etmeyecekler. Dışarıya Karoliç olarak çıkacaksın ve kapıdan benimle geçeceksin. Sonra da cipin arkasındaki çöp bölmesine saklanacaksın. Arkada böyle bir bölüm olduğunu bilmiyorlar."</p>

  <p class="calibre9" style="text-align: justify;">"Çöpler nereye götürülecek?"</p>

  <p class="calibre9" style="text-align: justify;">"Hamburg'a. Orada ineceğiz. Martin ve Penny hiçbir şeyden habersiz Berlin'e gitmeye devam edecek"</p>

  <p class="calibre9" style="text-align: justify;">Perdov kapıya geldi. Ayakta sallandığından kapıya tutundu. "Hemşire şimdilik bu kadar yeter."</p>

  <p class="calibre9" style="text-align: justify;">"Geliyorum." Tatyana ayağa kalktı. Birisi ona seslendi ve Perdov sendeleyerek koridorda yürümeye başladı.</p>

  <p class="calibre9" style="text-align: justify;">Üzerinde konuşmaları gereken detaylar vardı; ama buna zamanları yoktu. Hemşire çantasından Colt 1911 marka silahı ve iki yedek şarjörü çıkardı. "Cipte bunlardan daha çok var," dedi silahı samanların altına saklayarak. "Biraz yol aldıktan sonra, iki kez camı tıklatacağım ve onların dikkatini dağıtarak cipi durdurmama yardım edeceksin."</p>

  <p class="calibre9" style="text-align: justify;">Aleksandr ilk başta hiçbir şey söylemedi. "Sonra ne olacak?"</p>

  <p class="calibre9" style="text-align: justify;">"Sonra mı? Cipin üstünde bir kapak var. Oradan çıkarak kaçacağız."</p>

  <p class="calibre9" style="text-align: justify;">"Cip giderken mi?"</p>

  <p class="calibre9" style="text-align: justify;">"Evet," diyerek duraksadı. "Ya da benim dediğimi yapıp Berlin'e gideceğiz."</p>

  <p class="calibre9" style="text-align: justify;">İlk başta sessiz kaldı. "Son planın daha iyi Tanya," dedi. "İlk plan işe yaramaz."</p>

  <p class="calibre9" style="text-align: justify;">"Bence de. 19.00'da geleceğim. Hazır ol," dedi ve onu selamladı. "Yüzbaşım."</p>

  <p class="calibre9" style="text-align: justify;">Tatyana, Brestov ve Karoliç ile birlikteyken yemek yer gibi yaptı. Hatta Martin ve Penny arasındaki çekişmeleri dinler gibi yapıp gülümsedi. Nasıl mı? Bilmiyordu. Her şey Aleksandr'ı kurtarmak içindi.</p>

  <p class="calibre9" style="text-align: justify;">Sürekli saatine bakmak istemiyordu; ama buna engel olamıyordu. Sürekli Martin'in bileğindeki saate bakması, onun dikkatini çekmişti. İzin istedi ve eşyalarını toplamaya gideceğini söyledi. Penny de masadan kalktı ve valizlerini önceden topladığını, gidip on dokuz numaralı kışlayı kontrol edeceğini öne sürdü. Tatyana, orada, Penny'nin vedalaşmak istediği bir adam olduğunu biliyordu. Saat 18.00'di. Tatyana on beş dakika boyunca odasında heyecan içinde oturup Oranienburg ile Berlin arasındaki bölgeyi gösteren haritayı inceledi. Kalp atışlarını kontrol edemiyordu.</p>

  <p class="calibre9" style="text-align: justify;">18.20'de valizini cipe götürdü ve Aleksandr'a yemek almak için tekrar kumandanın mutfağına döndü. 18.45'te bir bardağa votka ile uyku ilacı koydu. Hemşire çantasını omzuna astı ve yemek tepsisini alarak Karoliç'i bulmaya gitti.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">18.55'te Penny, on dokuz numaralı kışladaki yatakların arasında dolaştı ve Nikolay Ospenski'nin ranzasının önünden geçti.</p>

  <p class="calibre9" style="text-align: justify;">"Hemşire, arkadaşlarınız nerede?" diye seslendi Rusça. "Diğer, şey, ufak tefek hemşire nerede?"</p>

  <p class="calibre9" style="text-align: justify;">"Söylediklerinin tek kelimesini bile anlayamamam iyi bir şey," dedi Penny İngilizce. Yüzünde bir tebessüm vardı.</p>

  <p class="calibre9" style="text-align: justify;">Ospenski de yüzünde bir tebessümle kendini tekrar yatağına attı. Penny ona, diğer ufak tefek, siyah saçlı hemşireyi hatırlatmıştı. İçini kemiren bir şey vardı. O hemşire ona neden bu kadar tanıdık geliyordu?</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">"Teğmen, benimle gelebilir misin?" diyerek gülümsedi Tatyana. "Geç oluyor. Yedi numaralı hücredeki mahkûma yiyecek götürmek istiyorum; ama bunu yalnız yapamam. Böylece ikimiz cipi kumandanın evinin oraya götürebilir ve Bayan Davenport ile Dr. Flanagan'ı alabiliriz."</p>

  <p class="calibre9" style="text-align: justify;">Karoliç büyük bir memnuniyetle, ağaçlarla çevrili yolda Tatyana'nın yanından yürüdü. Halinden çok memnun görünüyordu.</p>

  <p class="calibre9" style="text-align: justify;">"Sen çok iyi bir hemşiresin," dedi. "Ama yine de mahkûmları bu kadar fazla umursamamalısın. Bana inan. Bu işini zorlaştırır."</p>

  <p class="calibre9" style="text-align: justify;">"Farkındayım Teğmen," dedi biraz daha hızlı yürümeye başlayarak.</p>

  <p class="calibre9" style="text-align: justify;">"İstersen bana İvan diyebilirsin." Öksürdü.</p>

  <p class="calibre9" style="text-align: justify;">"Şimdilik Teğmen demeye devam edeyim," dedi adımlarını hızlandırarak.</p>

  <p class="calibre9" style="text-align: justify;">Hapishanenin koridoruna girdiklerinde saat 19.00'du. Her taraf sessizdi. Perdov ayağa kalkarak selam verdi. Tatyana ona göz kırparak votka bardağına baktı. Perdov da göz kırparak karşılık verdi. İlk önce Karoliç içeri girdi. Tatyana başını sallayarak tepsiyi Perdov'a uzattı. Perdov bir bardak votkayı dikip bardağı tekrar tepsiye koydu. Karoliç yedi numaralı hücrenin kapısını açıyordu. "Geliyor musun Hemşire?"</p>

  <p class="calibre9" style="text-align: justify;">"Evet Teğmen."</p>

  <p class="calibre9" style="text-align: justify;">Aleksandr yatıyordu.</p>

  <p class="calibre9" style="text-align: justify;">Karoliç esneyerek samanların üstünde diz çöktü. Aleksandr'ın sırtına bakıyordu ve makineli tüfeğini ona doğrultmuştu.</p>

  <p class="calibre9" style="text-align: justify;">"Ona hemen yemeğini yedir Hemşire. Artık uyumak istiyorum. Bu iş çok zor. Erken kalkıp geç yatıyoruz. İşler hiç bitmeyecek gibi görünüyor."</p>

  <p class="calibre9" style="text-align: justify;">"Ne demek istediğini anlıyorum." Tatyana tepsiyi yere koyarak Aleksandr'ı tedavi ediyormuş gibi yaptı. "İyi görünmüyor, öyle değil mi?" dedi. "Sanırım kötü bir hastalığa yakalanıyor."</p>

  <p class="calibre9" style="text-align: justify;">Karoliç umursamaz bir halde başını salladı. "Ölse daha kötü görünürdü, öyle değil mi?" Bir sigara yaktı.</p>

  <p class="calibre9" style="text-align: justify;">"Yüzbaşı, ağrı için bir şey ister misin?"</p>

  <p class="calibre9" style="text-align: justify;">"Evet, teşekkürler," dedi Aleksandr.</p>

  <p class="calibre9" style="text-align: justify;">"Yemekten önce mi sonra mı?"</p>

  <p class="calibre9" style="text-align: justify;">"Sonra."</p>

  <p class="calibre9" style="text-align: justify;">Olduğu yerde doğruldu ve Tatyana yemeğini yedirdi. Hemen yemeğini yedi ve homurdanmaya başladı. "Başım ağrıyor. Şimdi ağrı için bir şey verebilir misin?"</p>

  <p class="calibre9" style="text-align: justify;">"Sana biraz morfin vereceğim."</p>

  <p class="calibre9" style="text-align: justify;">Aleksandr tekrar uzandı. Gözlerini açtı ve kırpmadan Tatyana'ya baktı. Elleri önündeydi ve Karoliç'e sırtı dönüktü. Elinde 1911 model silahı tutuyordu.</p>

  <p class="calibre9" style="text-align: justify;">"Kızıl Ordu için ne zamandan beri çalışıyorsun Teğmen?" diye sordu Tatyana, Karoliç'e. Sonra da ilkyardım çantasını açarak içinden morfin çıkardı.</p>

  <p class="calibre9" style="text-align: justify;">On iki yıl," dedi. "Sen ne zamandan beri hemşirelik yapıyorsun?"</p>

  <p class="calibre9" style="text-align: justify;">"Birkaç yıldır," dedi iğneyi hazırlarken. Elleri uyuşmuştu. "New York'ta Alman kamplarında çalıştım." Üç şırınga hazırlaması gerekiyordu; ama henüz birini bile halledememişti.</p>

  <p class="calibre9" style="text-align: justify;">"Öyle mi? Hiç kaçan oldu mu?"</p>

  <p class="calibre9" style="text-align: justify;">"Hayır. Ahh aslında bir tane oldu. Doktorlardan birini öldürdü ve feribota binerek kaçtı."</p>

  <p class="calibre9" style="text-align: justify;">"Ona ne oldu? Yakalandı mı?"</p>

  <p class="calibre9" style="text-align: justify;">"Evet," dedi Aleksandr ile Karoliç arasından geçip diz çökerek. Üç şırınga da sağ elindeydi. "New Jersey'de altı ay yaşadıktan sonra yakalandı." Gülmeye başladı. Gülüşü yapmacıktı. "New Jersey'e kaçmak istemişti."</p>

  <p class="calibre9" style="text-align: justify;">"Neden New Jersey? Ayrıca neden o kadar fazla şırınga kullanıyorsun? Bir tane yeterli değil mi?"</p>

  <p class="calibre9" style="text-align: justify;">"O çok iriyarı bir erkek," dedi. "Fazla doza ihtiyacı var."</p>

  <p class="calibre9" style="text-align: justify;">"Burada en son ihtiyacımız olacak şey bir morfin bağımlısı. Bunun onu uysallaştıracağına inanıyor musun peki?"</p>

  <p class="calibre9" style="text-align: justify;">O sırada koridorda, ağır bir şey yere düşmüş gibi bir gümbürtü koptu. Karoliç başını hücre kapısına doğru çevirdi ve hemen makineli tüfeğini eline aldı.</p>

  <p class="calibre9" style="text-align: justify;">"Şimdi!" dedi Aleksandr.</p>

  <p class="calibre9" style="text-align: justify;">Tatyana hemen Karoliç'in makineli tüfeğini itti ve üç morfin iğnesini bacağına batırdı. Karoliç ağzını açtı; Tatyana'ya başıyla vurdu ve düşen makineli tüfeğine uzanmaya çalıştı. Aleksandr, Tatyana'yı kenara çekti. Sonra da makineli tüfekle, Karoliç'in başına sert bir şekilde vurdu. Karoliç'in başı karpuz gibi çatladı. Bütün bunlar dört saniye içinde olup bitmişti.</p>

  <p class="calibre9" style="text-align: justify;">"Ben sana uysallığı göstereceğim," dedi Aleksandr, Karoliç'i tekmeleyerek.</p>

  <p class="calibre9" style="text-align: justify;">"Her tarafı kan olmadan hemen kıyafetlerini çıkar Şura."</p>

  <p class="calibre9" style="text-align: justify;">Karoliç'in başından kanlar süzülüyordu.</p>

  <p class="calibre9" style="text-align: justify;">Aleksandr hemen Karoliç'in üstündeki teğmen üniformasını çıkardı ve üstüne geçirdi. Tatyana titreyerek kapıdan çıktı. Perdov sandalyeden yere düşmüştü ve bilinçsiz bir halde yatıyordu.</p>

  <p class="calibre9" style="text-align: justify;">Aleksandr kana bulanan beyaz tişörtünü ve kahverengi pantolonunu Karoliç'in üzerine fırlatıp el ve ayak bileklerini kelepçeledi. Sonra teğmenin botlarını, şapkasını ve tüfeğini alarak üzerinde onun üniformasıyla koridora çıktı. "Bedeni tam bana uygun," dedi Tatyana'ya. Lanet herif sadece benden biraz daha kısa ve şişman.</p>

  <p class="calibre9" style="text-align: justify;">Perdov'un yanına giderek onu kaldırdı ve tekrar sandalyesine oturttu. Perdov sürekli düşüyordu. En sonunda onu dik bir şekilde oturttular.</p>

  <p class="calibre9" style="text-align: justify;">"Yirmi dakika sürmedi,' dedi Aleksandr.</p>

  <p class="calibre9" style="text-align: justify;">"Biliyorum. Ona biraz daha fazla doz verdim."</p>

  <p class="calibre9" style="text-align: justify;">"İyi. Karoliç'e ne kadar morfin verdin?" diye sordu Aleksandr.</p>

  <p class="calibre9" style="text-align: justify;">"Bir buçuk tane. Ama onu asıl sakinleştirecek başındaki yara olacak"</p>

  <p class="calibre9" style="text-align: justify;">Aleksandr tüfeği omzuna astı. Silah da elinde duruyordu. "Cip nerede?"</p>

  <p class="calibre9" style="text-align: justify;">"Kapıdan çıkınca elli adım ileride. Cipe bindikten sonra kapıdaki nöbetçilere bakarak selam ver. O buradan geçerken hep aynı şeyi yapıyordu. Kapıyı kendi anahtarıyla açıyordu. Ancak solak. Sen de..."</p>

  <p class="calibre9" style="text-align: justify;">Aleksandr sağ elindeki anahtarları sol eline geçirdi. "Pekâlâ. Benim için daha iyi. Sağ elimle ateş ederim. Hazır mısın? Senin önünden mi arkandan mı yürüyordu?"</p>

  <p class="calibre9" style="text-align: justify;">"Yanımdan yürüyordu. Benim için kapıyı da açmıyordu. Sadece nöbetçileri selamlayıp cipe biniyordu."</p>

  <p class="calibre9" style="text-align: justify;">"Cipi kim kullanıyordu?"</p>

  <p class="calibre9" style="text-align: justify;">"Ben."</p>

  <p class="calibre9" style="text-align: justify;">Tatyana kapıyı açmadan önce silah tutan elini ona dayadı. "Dinle," dedi alçak bir sesle. "Cipe mümkün olduğunca çabuk bin ve hemen kontağı çalıştır. Eğer yolunda gitmeyen bir şey olursa, gardiyanları vuracağım. Ama senin bu arada cipi sürmeye hazır olman lazım."</p>

  <p class="calibre9" style="text-align: justify;">Tatyana başını salladı.</p>

  <p class="calibre9" style="text-align: justify;">"Ve Tanya..."</p>

  <p class="calibre9" style="text-align: justify;">"Efendim?"</p>

  <p class="calibre9" style="text-align: justify;">"İçinden geldiği gibi davrandığını biliyorum; ama yetkinin bir kişide -bende- olması gerekiyor. İkimiz de yetkiyi elimizde tutmaya çalışırsak ölürüz. Anlıyor musun?"</p>

  <p class="calibre9" style="text-align: justify;">"Anlıyorum. Yetki sende."</p>

  <p class="calibre9" style="text-align: justify;">Aleksandr kapıyı açtı. Dışarıya çıktılar. Karanlık ve serindi. Aleksandr aydınlatılan bahçede uzun adımlarla ilerledi. Tatyana ona zor yetişiyordu. Nöbetçiler ona bakarken, Aleksandr kapıya gitti; "Çalışmak sizi özgürlüğe kavuşturur," dedi; kilidi açtı ve kapıyı iterek cipe geri döndü. Tatyana kontağı çalıştırmıştı bile. Aleksandr cip harekete geçerken içine atladı.</p>

  <p class="calibre9" style="text-align: justify;">Nöbetçilere baktı; gülümsedi ve selam verdi. Onlar da selam verdiler.</p>

  <p class="calibre9" style="text-align: justify;">Tatyana onu Sachsenhausen'den çıkarıp ağaçlarla çevrili yoldan geçirdi ve kumandanın evine götürdü. Kapıyla kumandanın evinin arasında cipi durdurdular. Cipten inip arka kapıya gittiler. Tatyana cipin arka kapısını açtı ve içeri girdi. Bir anda yanındaki Aleksandr'a baktı ve buraya sığıp sığamayacağını merak etti. Onun ne kadar uzun boylu olduğunu unutmuştu.</p>

  <p class="calibre9" style="text-align: justify;">Aleksandr da bunu merak etmiş olmalı ki, dar bölmeye bakarak "Aylardır hiçbir şey yememekle iyi yapmışım," dedi.</p>

  <p class="calibre9" style="text-align: justify;">"Evet," dedi silahlarla dolu çantayı çıkararak. "Hemen içeri gir. Birazdan yola çıkınca kapıyı tıklatacağım ve sen harekete geçeceksin."</p>

  <p class="calibre9" style="text-align: justify;">"Tanya, unutmadım. Tekrarlamana gerek yok. İki çantan bunlar mı?"</p>

  <p class="calibre9" style="text-align: justify;">Başını salladı. "Bir de orada sırt çantam var."</p>

  <p class="calibre9" style="text-align: justify;">"Silah, cephanelik, bıçak ve ipler tamam mı?"</p>

  <p class="calibre9" style="text-align: justify;">"Evet."</p>

  <p class="calibre9" style="text-align: justify;">"Fener var mı?"</p>

  <p class="calibre9" style="text-align: justify;">"Bölmenin alt kısmında."</p>

  <p class="calibre9" style="text-align: justify;">Aleksandr feneri aldı.</p>

  <p class="calibre9" style="text-align: justify;">"İçeriye gir."</p>

  <p class="calibre9" style="text-align: justify;">Aleksandr etrafına bakındı ve Tatyana kapıyı kapattı. "Beni duyuyor musun?"</p>

  <p class="calibre9" style="text-align: justify;">"Evet," dedi boğuk bir sesle. Kapıyı açtı. "Ama kapıya hızlı vur ki, cipin gürültüsünde duyabileyim. Saat kaç?"</p>

  <p class="calibre9" style="text-align: justify;">"19.40."</p>

  <p class="calibre9" style="text-align: justify;">"Onları mümkün olduğunca çabuk cipe bindir ve yola koyul."</p>

  <p class="calibre9" style="text-align: justify;">"Hemen şimdi gidiyorum."</p>

  <p class="calibre9" style="text-align: justify;">Tatyana cipe binmeden önce yolun kenarına gitti ve kustu.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">"Neden bu kadar acele ettiğini anlamıyorum," dedi Penny. "Yorgunum ve biraz şarap içtim. Neden şimdi uyuyup, yola yarın çıkmıyoruz?"</p>

  <p class="calibre9" style="text-align: justify;">"Çünkü yarın buraya geri dönmemiz gerekiyor," dedi Tatyana onu cipe doğru çekiştirerek. "Dr. Flanagan, geliyor musun?"</p>

  <p class="calibre9" style="text-align: justify;">"Evet geliyorum. Sadece bir şey unutmadığıma emin olmak istiyorum."</p>

  <p class="calibre9" style="text-align: justify;">"Unutsanız bile yarın nasıl olsa geri döneceğiz."</p>

  <p class="calibre9" style="text-align: justify;">"Doğru. Kumandana veda etmemiz gerekiyor mu?"</p>

  <p class="calibre9" style="text-align: justify;">"Bunun gerekli olduğunu sanmıyorum," dedi Tatyana elinden geldiğince sakin bir şekilde. Çığlık atmak istiyordu. "Onunla zaten vedalaştık. Ayrıca yarın burada olacağız."</p>

  <p class="calibre9" style="text-align: justify;">Dışarıya çıktılar ve çantalarını cipin arkasına koydular.</p>

  <p class="calibre9" style="text-align: justify;">"Senin çantaların nerede?" diye sordu Penny.</p>

  <p class="calibre9" style="text-align: justify;">Tatyana gösterdi.</p>

  <p class="calibre9" style="text-align: justify;">"Çok fazla çantan var," dedi Martin. "Gittikçe fazlalaşıyor gibi."</p>

  <p class="calibre9" style="text-align: justify;">"Böyle bir seyahatte nelere ihtiyaç duyacağını asla bilemezsin. Cipi benim kullanmamı ister misin? Aklım başımda. Hiç şarap içmedim."</p>

  <p class="calibre9" style="text-align: justify;">"Neden olmasın?" dedi Martin. "Ama karanlıkta yolu bulabilecek misin?"</p>

  <p class="calibre9" style="text-align: justify;">"İşimizi kolaylaştırmak için daha önceden haritayı inceledim. Oranienburg'a gidecek ve sonra sola döneceğiz."</p>

  <p class="calibre9" style="text-align: justify;">"Sanırım öyle," diyerek gözlerini kapadı Martin. "Haydi gidelim."</p>

  <p class="calibre9" style="text-align: justify;">Tatyana kumandanın evinin önünden ayrıldı ve karanlıkta hızla ilerlemeye başladı. Yedi numaralı özel kamptan bir an önce uzaklaşmak istiyordu.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Nikolay Ospenski 19.55'te gözlerini açtı ve bir çığlık attı. Yataktan fırladı ve bir deli gibi ellerini sallayarak koşup nöbetçilerin yanına gitti.</p>

  <p class="calibre9" style="text-align: justify;">"Kumandanı görmem gerekiyor!" diye bağırdı. "Onu hemen şimdi görmeliyim! Bu çok acil bir durum. İnanın bana, çok acil!"</p>

  <p class="calibre9" style="text-align: justify;">"Sakin ol," dedi nöbetçi onu hafifçe iterek. "Bir anda bu kadar acil olan ne?"</p>

  <p class="calibre9" style="text-align: justify;">"Mahkûmlarınızdan biri kaçmak üzere! Kumandan Brestov'a, Yüzbaşı Aleksandr Belov'un kaçmak üzere olduğunu söyleyin!"</p>

  <p class="calibre9" style="text-align: justify;">"Sen neden bahsediyorsun? Belov mu? Trenler gelene kadar kelepçeli bir halde hücrede tutulan adam mı?"</p>

  <p class="calibre9" style="text-align: justify;">"Kızıl Ordu hemşirelerinden biri Amerikalı değil; onun Rus karısı. Onun kaçmasına yardımcı olmak üzere!"</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Tatyana üç dakika boyunca cipi sürdü. Zaman ve mesafe hiç ilerlemiyor gibiydi. Yeterince hızlı gidemiyor ve harekete geçecekleri noktaya ulaşamıyordu. Oranienburg'da bir kontrol noktası olup olmadığını hatırlamıyordu ve bu riski alıp almama konusunda kararsızdı. Özel kamp kontrol noktasıyla bağlantıya geçebilir miydi? Telefon var mıydı? Hücreye birisi gittiyse ne olacaktı? Karoliç kendine gelip çığlık atmaya başladıysa ne yapacaklardı? Perdov sandalyeden düşüp bunun etkisiyle kendine geldiyse ne olacaktı?</p>

  <p class="calibre9" style="text-align: justify;">"Tanya, seninle konuşuyoruz. Bizi duyuyor musun?" dedi Martin.</p>

  <p class="calibre9" style="text-align: justify;">"Hayır. Kusura bakma. Ne dedin?"</p>

  <p class="calibre9" style="text-align: justify;">Oranienburg'a ulaştılar ve kaldırımlı yolda sola döndüler. Küçük kasabanın ışıklarını arkada bırakır bırakmaz, Tatyana arkadaki bölmeyi iki kez tıklattı. Penny ve Martin konuştuğu için bunu fark etmedi.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Ospenski 20.15'te Brestov'un karşısına çıkarıldı.</p>

  <p class="calibre9" style="text-align: justify;">"Bütün bunlar ne demek oluyor?" dedi Brestov gülümseyerek. "Kimin kaçtığını söyledin?"</p>

  <p class="calibre9" style="text-align: justify;">"Aleksandr Belov efendim. Kızıl Haç hemşiresi onun karısı."</p>

  <p class="calibre9" style="text-align: justify;">"Hangi Kızıl Haç hemşiresi?"</p>

  <p class="calibre9" style="text-align: justify;">"Siyah saçlı olan."</p>

  <p class="calibre9" style="text-align: justify;">"İkisinin de saçları siyahtı."</p>

  <p class="calibre9" style="text-align: justify;">Ospenski dişlerini sıkarak, "Ufak tefek olanı," dedi.</p>

  <p class="calibre9" style="text-align: justify;">"İkisi de ufak tefekti."</p>

  <p class="calibre9" style="text-align: justify;">"Zayıf olan! O Tatyana Metanova adında Rus bir hemşire. Birkaç yıl önce Sovyetler Birliğinden kaçtı."</p>

  <p class="calibre9" style="text-align: justify;">"Onun için geri geldiğini mi söylüyorsun?"</p>

  <p class="calibre9" style="text-align: justify;">"Evet."</p>

  <p class="calibre9" style="text-align: justify;">"Burada olduğunu nereden biliyordu peki?"</p>

  <p class="calibre9" style="text-align: justify;">"Bunu bilmiyorum efendim; ama..."</p>

  <p class="calibre9" style="text-align: justify;">Brestov gülerek omuz silkti. "Karoliç nerede?" dedi kapıda duran nöbetçiye. "Onu buraya çağırır mısın?"</p>

  <p class="calibre9" style="text-align: justify;">"Onu hiç görmedim efendim."</p>

  <p class="calibre9" style="text-align: justify;">"O halde bul."</p>

  <p class="calibre9" style="text-align: justify;">"Neden hemşire ile konuşmuyorsunuz?" dedi Ospenski. "Onun karısı. Neden onu çağırmıyorsunuz?"</p>

  <p class="calibre9" style="text-align: justify;">"Bunu yarın yapmam gerekiyor."</p>

  <p class="calibre9" style="text-align: justify;">"Yarın çok geç olacak!" diye haykırdı Ospenski.</p>

  <p class="calibre9" style="text-align: justify;">"Bu gece görüşmem imkânsız. Gittiler."</p>

  <p class="calibre9" style="text-align: justify;">Ospenski nefesini tuttu. "Nereye gittiler?"</p>

  <p class="calibre9" style="text-align: justify;">"Berlin'e. Malzemeleri bitti. Yarın dönecekler. O zaman konuşurum."</p>

  <p class="calibre9" style="text-align: justify;">Ospenski bir adım geri çekildi. "Efendim, yarın geri dönmeyecek."</p>

  <p class="calibre9" style="text-align: justify;">"Elbette dönecek."</p>

  <p class="calibre9" style="text-align: justify;">"İddiaya girmeyi sevmeyen biri olsam da, Aleksandr Belov'un o hücrede olmadığına dair her iddiasına girerim."</p>

  <p class="calibre9" style="text-align: justify;">"Neden bahsettiğini anlamıyorum," dedi Brestov başını kaşıyarak. "Belov hücrede. Karoliç'i bekleyeceğiz ve sonra gidip oraya bakacağız."</p>

  <p class="calibre9" style="text-align: justify;">"Yoldaki ilk kontrol noktasını arayın," dedi Ospenski. "En azından Belov'un burada olup olmadığını görene kadar cipi durdurmalarını söyleyin."</p>

  <p class="calibre9" style="text-align: justify;">"Teğmenim buraya gelene kadar hiçbir şey yapmayacağım." Brestov ayağa kalkmaya çalışırken masanın üzerinde duran kâğıtlara çarptı. "Ayrıca o hemşireyi sevdim. Senin dediğin şeyi yaptığını sanmıyorum."</p>

  <p class="calibre9" style="text-align: justify;">"Mahkûmunuzun burada olup olmadığını kontrol edin yeter," dedi Ospenski. "Haklı çıkarsam, belki kumandan bana küçük bir iyilik yapar ve benim lehime Moskova ile konuşur. Yarın gemiyle buradan götürüleceğim. Belki cezam hafifletilebilir." Hafifçe gülümsedi.</p>

  <p class="calibre9" style="text-align: justify;">"Dereyi görmeden paçalan sıvama."</p>

  <p class="calibre9" style="text-align: justify;">Karoliç'i beklediler.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Cipin kapısı sert bir şekilde çarptı ve yere bir şey düşmüş gibi bir gümbürtü duyuldu. Biri koşuyor gibiydi.</p>

  <p class="calibre9" style="text-align: justify;">"Bu neydi?" diye bağırdı Penny. "Tanya, arkaya bir köpek mi sakladın yoksa?"</p>

  <p class="calibre9" style="text-align: justify;">Cipi durdurdular ve boş yolda hemen cipin arkasına koştular. Cipin arka kapısı açıktı. Sessizce birbirlerine baktılar.</p>

  <p class="calibre9" style="text-align: justify;">"Burada neler oluyor?" diye sordu Penny.</p>

  <p class="calibre9" style="text-align: justify;">"Sanırım kapıyı kilitlemeyi unutmuşum," dedi Tatyana. Cipin içine baktı. Sırt çantası yoktu.</p>

  <p class="calibre9" style="text-align: justify;">"Tamam da koşan şey neydi?"</p>

  <p class="calibre9" style="text-align: justify;">"Hiçbir şey."</p>

  <p class="calibre9" style="text-align: justify;">"Peki o ses nereden çıktı?"</p>

  <p class="calibre9" style="text-align: justify;">Arkasına baktı. Yirmi metre geride, yerde bir şey vardı. Yanına koştu.</p>

  <p class="calibre9" style="text-align: justify;">Bu sırt çantasıydı.</p>

  <p class="calibre9" style="text-align: justify;">"Sırt çantan mı düştü?"</p>

  <p class="calibre9" style="text-align: justify;">"Yolda çukura girmiş olmalıyız. Baksanıza, her şey yerli yerinde."</p>

  <p class="calibre9" style="text-align: justify;">"Pekâlâ, haydi cipe binelim," dedi Martin. "Burada beklemenin bir anlamı yok."</p>

  <p class="calibre9" style="text-align: justify;">"Haklısın," dedi Tatyana. Sonra yolun kenarına giderek kusuyormuş gibi yaptı. Ona ağzını temizlemesi için bir matara su verdiler ve yanında beklediler. "Özür dilerim. Kendimi sandığım kadar iyi hissetmiyorum. Martin, yolun geri kalan kısmında cipi sen kullanabilir misin? Ben de arkada uzanayım."</p>

  <p class="calibre9" style="text-align: justify;">"Elbette."</p>

  <p class="calibre9" style="text-align: justify;">Cipe binmesine yardım ettiler. Martin kapıyı kapatmadan önce Tatyana duygu dolu bir ifadeyle yüzlerine baktı. "İkinize de her şey için teşekkür ederim."</p>

  <p class="calibre9" style="text-align: justify;">"Sorun değil," dedi Penny.</p>

  <p class="calibre9" style="text-align: justify;">Martin büyük bir dikkatle kapıyı iyice kilitledi. Martin direksiyona geçmeden önce, Tatyana çöp bölümünün kapağını açtı. Aleksandr ona bakıyordu. Cip harekete geçti.</p>

  <p class="calibre9" style="text-align: justify;">Martin cipi dikkatli bir şekilde -saatte otuz kilometre- kullanıyordu. Tatyana onun, karanlıkta, yabancı topraklarda ilerlemekten huzursuz olduğunu biliyordu.</p>

  <p class="calibre9" style="text-align: justify;">Tatyana önden gelen boğuk konuşma seslerini duyuyordu. Aleksandr bölmeden çıktı ve Karoliç'in makineli tüfeğini eline aldı.</p>

  <p class="calibre9" style="text-align: justify;">"Sırt çantanı yolda bırakmalıydın," diye fısıldadı. "Şimdi fırlatmamız gerekecek ve onu bulmamız daha zor olacak."</p>

  <p class="calibre9" style="text-align: justify;">"Buluruz."</p>

  <p class="calibre9" style="text-align: justify;">"Orada bırakmalıydık."</p>

  <p class="calibre9" style="text-align: justify;">"Her şeyimiz onun içinde. Bunu da almamız gerekiyor." Daha küçük olan bez çantayı gösterdi.</p>

  <p class="calibre9" style="text-align: justify;">"Hayır. Bir çantayla idare etmek zorundayız."</p>

  <p class="calibre9" style="text-align: justify;">"Bu çantada silahlar, el bombaları ve şarjörler var."</p>

  <p class="calibre9" style="text-align: justify;">"Yaa!"</p>

  <p class="calibre9" style="text-align: justify;">Parmaklarının ucunda yükseldi ve tavandaki kapağa uzandı.</p>

  <p class="calibre9" style="text-align: justify;">"İlk önce ben çıkayım," dedi. "Sen bana eşyaları verirsin. Onları yere atarım ve sonra seni çekerim."</p>

  <p class="calibre9" style="text-align: justify;">Sırt çantasını, hemşire çantasını ve silahları yere attıktan sonra, Tatyana'yı cipin üstüne çekti. Buradan yere atlayacaklardı. Bayır dipsiz bir kuyuya benziyordu; ama yetmiş dakika içinde Fransız bölgesine geçebileceklerdi.</p>

  <p class="calibre9" style="text-align: justify;">Rüzgâr saçlarının arasında uğulduyordu ve Aleksandr'ı zor duyuyordu. "Atlamamız gerekiyor Tanya. Mümkün olduğunca fazla zıplayıp çimlere atla. İlk önce ben gidiyorum."</p>

  <p class="calibre9" style="text-align: justify;">Aleksandr nefes almadan, düşünmeden ve arkasına bakmadan atladı. Sırtında silah çantası vardı. Bayıra düştüğünde, Tatyana onu göremedi.</p>

  <p class="calibre9" style="text-align: justify;">O da nefesini tutarak diz çöktü ve atladı. Sert bir şekilde yere çakıldı. Çimlerin arasında yuvarlandıktan sonra durdu. Yer sert değildi; ama çamurluydu. Yola bakınca cipin durmadığını gördü. Yola devam ediyorlardı. İçini bir acı kapladı. Ne yaptıklarını düşünecek zamanı bile olmamıştı. Geriye doğru koşmaya başladı ve "Aleksandr!" diye seslendi.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Saat 20.30'du ve Karoliç ortalarda yoktu. Bunu, ne haberi getiren nöbetçi ne de Brestov umursadı. Brestov, Ospenski'nin kışlasına geri götürülmesini istedi. "Bu meseleyle yarın sabah ilgileneceğiz Ospenski."</p>

  <p class="calibre9" style="text-align: justify;">"Belov'un hücresine bakamaz mıydınız kumandanım? Sadece emin olmak için. Bu iki dakikanızı alır. Beni kışlaya götürürken hapishaneye bakabiliriz."</p>

  <p class="calibre9" style="text-align: justify;">Brestov omuz silkti. "Eğer çok istiyorsan git hapishaneye bak."</p>

  <p class="calibre9" style="text-align: justify;">Ospenski ve nöbetçi kapıya doğru yürüdüler.</p>

  <p class="calibre9" style="text-align: justify;">Ospenski nöbetçileri göstererek, "Karoliç'i görmüşler mi?" diye sordu.</p>

  <p class="calibre9" style="text-align: justify;">"Evet. Kırk beş dakika önce hemşire ile birlikte cipe binerek kumandanın evine gitmiş."</p>

  <p class="calibre9" style="text-align: justify;">"Ama kumandanın evinde değil."</p>

  <p class="calibre9" style="text-align: justify;">"Bunun hiçbir anlamı yok."</p>

  <p class="calibre9" style="text-align: justify;">Nöbetçi hapishanenin kapısı açtı ve hücrelerin olduğu koridora girdi. Perdov bilinçsiz bir halde yerde yatıyordu ve votka kokuyordu. "Harika," diye mırıldandı nöbetçi. "Sen ne lanet olası bir gardiyansın Perdov." Anahtarı elinden aldı ve yedi numaralı hücreyi açtı.</p>

  <p class="calibre9" style="text-align: justify;">Ospenski ve nöbetçi kapının eşiğinde durdu. Elleri ayakları zincirli olan adamın üstünde kanlı beyaz bir tişört vardı. Başı arkaya eğikti ve hareket etmiyordu.</p>

  <p class="calibre9" style="text-align: justify;">"Pekâlâ," dedi nöbetçi. "Tatmin oldun mu?"</p>

  <p class="calibre9" style="text-align: justify;">Ospenski mahkûmun yanına gitti ve yüzüne baktı. Sonra nöbetçiye dönerek, "Ben tatmin oldum," dedi. "Gel de kendin bak."</p>

  <p class="calibre9" style="text-align: justify;">Nöbetçi merdivenlerden indi. Şaşkın bir halde gözleri açık olan İvan Karoliç'e baktı.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">"Tanya!" diye bağırdığını duydu.</p>

  <p class="calibre9" style="text-align: justify;">"Neredesin?"</p>

  <p class="calibre9" style="text-align: justify;">"Buradayım. Gel."</p>

  <p class="calibre9" style="text-align: justify;">Bayır aşağı koşarak yanına gitti. Ağaçların arasında onu bekliyordu. Silahları ve Tatyana'nın sırt çantalarını bulmuştu bile. Elinde hemşire çantasını tutuyordu. Tatyana ona daha fazla yaklaşmak istedi; ama elinde çok fazla çanta vardı.</p>

  <p class="calibre9" style="text-align: justify;">"Cephaneliklerin olduğu küçük çantayla hemşire çantanı sen taşıyabilir misin?" diye sordu Aleksandr. "Diğer cephanelikleri, silahları ve büyük çantayı ben taşıyacağım. Bu çantaya taş mı koydun?"</p>

  <p class="calibre9" style="text-align: justify;">"Yemek var. Bekle. Sana kıyafet getirdim. Onları giyersen çanta biraz hafifler."</p>

  <p class="calibre9" style="text-align: justify;">"İlk önce yıkanıp sonra kıyafet değiştireceğim," dedi Aleksandr feneri yola tutarak.</p>

  <p class="calibre9" style="text-align: justify;">"Bu ne nehri?" diye sordu Aleksandr.</p>

  <p class="calibre9" style="text-align: justify;">"Havel."</p>

  <p class="calibre9" style="text-align: justify;">"Ne kadar güneye uzanıyor?"</p>

  <p class="calibre9" style="text-align: justify;">"Berlin'e kadar."</p>

  <p class="calibre9" style="text-align: justify;">"Çok kötü." Kıyafetlerini çıkardı. "O lanet herifin kıyafetlerini çıkarmaktan mutluluk duyacağım. Sabunun var mı? Bir yerine bir şey oldu mu?"</p>

  <p class="calibre9" style="text-align: justify;">"Hayır," dedi ve ona sabun uzattı.</p>

  <p class="calibre9" style="text-align: justify;">Çırılçıplak bir halde suya doğru yürüdü. Tatyana kıyıda durarak feneri ona doğrulttu.</p>

  <p class="calibre9" style="text-align: justify;">"Feneri kapat," dedi Alexander. "Karanlıkta ışık kilometrelerce uzaktan fark edilir."</p>

  <p class="calibre9" style="text-align: justify;">Onu izlemek istiyordu; ama feneri kapattı ve bunun yerine suda çıkardığı sesleri dinledi.</p>

  <p class="calibre9" style="text-align: justify;">Nehirdeki siyah siluetine bakıyordu. Aleksandr da ona ve yola dönüktü. Bir anda hareket etmeyi kesti. Tatyana sadece nefesini duyabiliyordu.</p>

  <p class="calibre9" style="text-align: justify;">"Tatyana," dedi.</p>

  <p class="calibre9" style="text-align: justify;">Bir şey söylemesine gerek yoktu. Tatyana arkasına dönünce ne göreceğini biliyordu. Işıklar ve motor sesi yaklaşıyordu. Adamların ve havlayan köpeklerin sesi duyuluyordu.</p>

  <p class="calibre9" style="text-align: justify;">"Bu kadar çabuk nasıl bulmuş olabilirler?" diye fısıldadı Tatyana.</p>

  <p class="calibre9" style="text-align: justify;">Hemen ona kıyafetlerini uzattı ve Aleksandr giyindi. Karoliç'in botlarını giydi; çünkü ayağına giyeceği başka bir şey yoktu. ("Her şeyi düşünemem," dedi Tatyana.)</p>

  <p class="calibre9" style="text-align: justify;">"Kokumuzu kaybettirmeliyiz. Av köpekleri bizi bulacaktır. Sovyetler Hitler'in makineli tüfeklerinin kokusunu da hemen alır."</p>

  <p class="calibre9" style="text-align: justify;">"Ama bizim yanımızdan geçip gittiler."</p>

  <p class="calibre9" style="text-align: justify;">"Evet. Sence nereye gidiyorlar?" diye sordu Aleksandr.</p>

  <p class="calibre9" style="text-align: justify;">"Kamyona."</p>

  <p class="calibre9" style="text-align: justify;">"Biz o kamyonda mıyız?"</p>

  <p class="calibre9" style="text-align: justify;">"Ama nereye gidebiliriz?" diye sordu Tatyana. "Nehirle yol arasında sıkışıp kaldık. Bizim kokumuzu kesin alırlar."</p>

  <p class="calibre9" style="text-align: justify;">"Evet, köpekler bizi bulur. Hava rüzgârlı."</p>

  <p class="calibre9" style="text-align: justify;">"Nehri geçip batıya doğru ilerleyelim."</p>

  <p class="calibre9" style="text-align: justify;">"En yakın köprü nerede?"</p>

  <p class="calibre9" style="text-align: justify;">"Köprüyü unut," dedi Tatyana. "On beş kilometre kadar uzakta olmalı. Buradan geçelim. Yüzerek karşıya çıkalım ve batıya doğru giderek Berlin'den uzaklaşalım. Güneye gitmeden doğuya dönelim ve İngiltere'ye girelim."</p>

  <p class="calibre9" style="text-align: justify;">"Amerika ne tarafta?"</p>

  <p class="calibre9" style="text-align: justify;">"Güneyde. Ama şehirdeki dört bölgenin sınırları açık. Bu yüzden Sovyet topraklarını ne kadar erken terk edersek o kadar iyi."</p>

  <p class="calibre9" style="text-align: justify;">"Öyle mi düşünüyorsun?" dedi Aleksandr. "Nehir çok derin değil. Yaklaşık iki metre gibi görünüyor."</p>

  <p class="calibre9" style="text-align: justify;">Tatyana atlet ve iç çamaşırlarıyla kalmıştı bile. "Bu iyi. Diğer tarafa yüzeceğiz. Haydi."</p>

  <p class="calibre9" style="text-align: justify;">"Yüzemeyiz," dedi Aleksandr. "Eğer silahlarımız ıslanırsa, kuruyana kadar bize hiçbir faydaları olmaz." Bir süre birbirlerine bakarak beklediler. "Sırtıma bin," dedi Aleksandr ve az önce giydiği kıyafetleri hemen çıkardı. "Ben karşıya yüzeceğim ve sen silahları sırtında taşıyacaksın."</p>

  <p class="calibre9" style="text-align: justify;">Tatyana, Aleksandr'ın sırtına bindi. Çıplak sırtını teninde hissetmek içinde tanıdık bir sızı -geçici değil kalıcı bir kaybetme hissi- yarattı ve kendine engel olamayarak inildedi. Aleksandr bunu yanlış anlayarak "Hey," diye seslendi ve Tatyana düşmemek için kendini toparlayarak çantasının sapını sıkıca tuttu.</p>

  <p class="calibre9" style="text-align: justify;">Aleksandr sırtında Tatyana ile yüzmeye başladı. Nehir, Kama nehrinin yarısı kadardı. Aleksandr bunu fark etmiş miydi? Tatyana bundan emin değildi; ama zorlandığının farkındaydı. Aleksandr'ın dibe battığını hissedebiliyordu. Suyun üstünde durmayı başarabiliyordu; ama konuşamıyordu. Bütün duyduğu nefes alıp verişiydi. Nehrin diğer tarafına ulaştıklarında Aleksandr bir dakika boyunca yerde yattı ve hızlı hızlı nefes alıp verdi. Tatyana da sırtındaki çantaları çıkararak yanına oturdu. "Harika bir iş başardın," dedi. "Bu senin için zor oldu mu?"</p>

  <p class="calibre9" style="text-align: justify;">"Zor değildi; sadece..." Ayağa fırladı. "Altı ay hücrede kalınca böyle oluyorsun."</p>

  <p class="calibre9" style="text-align: justify;">"Pekâlâ. Haydi dinlenelim." Bacağına dokunarak gözlerine baktı.</p>

  <p class="calibre9" style="text-align: justify;">"Havlumuz var mı? Acele et."</p>

  <p class="calibre9" style="text-align: justify;">Küçük bir havlusu vardı. "Tanya," dedi hemen kurulanarak. "Ayrıntıları hiç düşünmüyorsun. On kilometre sonra cipi durdurduklarında ve arkadaşların cipin arkasını açıp senin olmadığını gördüğünde ne olacak? Herkesin hiçbir şey olmamış gibi davranacağını mı düşünüyorsun? Hazırlıksız olan ve saklayacak bir şeyleri olmadığını düşünen arkadaşların 'Onu yolda gördük,' diyecekler. Sonra nöbetçileri biraz önce yüzdüğümüz yere getirecekler. Kırk saniye içinde zırhlı bir araç buraya ulaşacak. On adam, iki köpek, on makineli tüfek ve on silah. Şimdi gidebilir miyiz? Onlarla aramızdaki mesafeyi mümkün olduğunca açalım. Pusula ve haritamız var mı?"</p>

  <p class="calibre9" style="text-align: justify;">"Sence Sovyet yetkililerle sorun yaşarlar mı?"</p>

  <p class="calibre9" style="text-align: justify;">Aleksandr bir süre sessiz kaldı. "Sanmıyorum," dedi en sonunda. Karanlık işlerini açığa çıkarmayı sevmezler. Elbette onları sorguya çekerler; ama Amerika ile bağlantıya geçmezler. Haydi gidelim."</p>

  <p class="calibre9" style="text-align: justify;">Ellerinden geldiğince kurulandılar; kıyafetlerini giydiler ve ommana doğru koştular.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Yavaş yavaş karanlık ormanlarda yürüdüler ve Tatyana onlarca kilometre gitmişler gibi hissetti. Aleksandr bıçakla önden gidiyor ve yolu açıyordu. Tatyana da arkasından ilerliyordu. Otların olmadığı yerlerde koşuyorlardı. Çoğu zaman kalın otların arasından geçmek zor oluyordu. Aleksandr önlerini görmek için feneri yakmak zorunda kalıyordu. Sık sık durup ses gelip gelmediğini kontrol ediyor ve yürümeyi sürdürüyordu. Tatyana'nın bacakları onu taşımıyordu. Aleksandr yavaşlayarak, "Yorgun musun?" diye sordu.</p>

  <p class="calibre9" style="text-align: justify;">"Biraz. Durabilir miyiz?"</p>

  <p class="calibre9" style="text-align: justify;">Aleksandr haritaya bakmak için durdu. "İyi bir yerde bulunuyoruz. Tahmin edeceklerinden daha batıdayız. Çok iyi ilerledik."</p>

  <p class="calibre9" style="text-align: justify;">"Bu durumda Berlin'e yakın değiliz."</p>

  <p class="calibre9" style="text-align: justify;">"Hayır, pek sayılmaz. Onlardan oldukça uzaklaştık ve bu şimdilik gayet iyi." Haritayı kapattı. "Çadırın yok mu?"</p>

  <p class="calibre9" style="text-align: justify;">"Su geçirmeyen bir çadır bezim var. Ondan çadır yapabiliriz." Bir an duraksadı. "Bir ahır bulsam daha iyi olacak. Yerler çok ıslak."</p>

  <p class="calibre9" style="text-align: justify;">"Pekâlâ. Bir ahır bulalım o zaman. Daha sıcak ve kuru olur. Ormanın diğer tarafında çiftlikler vardır."</p>

  <p class="calibre9" style="text-align: justify;">"Bu durumda biraz daha mı yürümemiz gerekiyor?"</p>

  <p class="calibre9" style="text-align: justify;">Aleksandr onu kaldırıp sıkıca sarıldı. "Evet," dedi. "Önümüzde biraz daha yolumuz var."</p>

  <p class="calibre9" style="text-align: justify;">Yavaşça ormanda ilerlediler.</p>

  <p class="calibre9" style="text-align: justify;">"Aleksandr gece yarısı oldu. Sence batıya doğru toplam kaç kilometre kat ettik?"</p>

  <p class="calibre9" style="text-align: justify;">"Üç kilometre. Çiftliklere bir kilometre kaldı."</p>

  <p class="calibre9" style="text-align: justify;">Sürekli çatırtı seslerinin duyulduğu ormanda korktuğunu ona söylemek istemiyordu. Aleksandr büyük ihtimalle, küçükken ormanda kayboluşuyla ilgili hikâyeyi hatırlamıyordu. Yaralı ve ölümle savaşıyor olduğundan, ormanda kaybolmanın yaşadığı en kötü olay olduğunu anlattığını unutmuştu.</p>

  <p class="calibre9" style="text-align: justify;">Bir araziye geldiler. Hava daha netti. Tatyana diğer taraftaki ahırı görebiliyordu.</p>

  <p class="calibre9" style="text-align: justify;">"Haydi karşıya geçelim," dedi Tatyana.</p>

  <p class="calibre9" style="text-align: justify;">Aleksandr onu arka taraftan dolaştırdı. Artık arazilere pek güvenmediğini söyledi.</p>

  <p class="calibre9" style="text-align: justify;">Ahır, çiftlikten yüz adım kadar ilerideydi. Aleksandr kapıyı açarak onu içeri soktu. At şaşkınlık içinde şaha kalktı. İçeri sıcaktı; saman, gübre ve inek sütü kokuyordu. Bunlar Tatyana'ya aşina kokulardı; Luga gibi. Tekrar bir acı hissetti. Amerika'da unuttuğu her şey şimdi su yüzüne çıkıyordu.</p>

  <p class="calibre9" style="text-align: justify;">Aleksandr ineklerin yanındaki samanlıklara bir merdiven dayadı ve Tatyana'yı bunların üstüne çıkardı.</p>

  <p class="calibre9" style="text-align: justify;">Tatyana samanların üstünde bir su matarası buldu ve biraz içtikten sonra Aleksandr'a uzattı. Aleksandr suyu içtikten sonra, "Orada başka bir şey var mı?" diye sordu.</p>

  <p class="calibre9" style="text-align: justify;">Gülümseyerek samanları karıştırdı ve bir paket Marlboro buldu.</p>

  <p class="calibre9" style="text-align: justify;">"Amerikan sigarası," dedi neşe içinde. Tek kelime etmeden üç sigara içti. Tatyana da samanların üzerine uzanarak onu izledi. Gözleri kapanıyordu.</p>

  <p class="calibre9" style="text-align: justify;">Gözlerini açtığında Aleksandr'ın, yüzünde duygu dolu bir ifadeyle onu izlediğini gördü. Elleri ve dizleri üzerinde emekleyerek yanına gitti ve başını kollarının arasına gömdü. Aleksandr'ın fısıldayışını duydu, "Şişşştt!"</p>

  <p class="calibre9" style="text-align: justify;">Konuşamadılar. Aleksandr'ın kollarında olmak, kokusunu duymak, nefes alıp verişini dinlemek, sesini duymak...</p>

  <p class="calibre9" style="text-align: justify;">Şişşştt diye fısıldamaya devam ediyor ve saçındaki tokaları çıkararak siyah saçlarının omuzlarına dökülmesini sağlıyordu.</p>

  <p class="calibre9" style="text-align: justify;">Elleri saçlarının arasındaydı ve gözleri kapalıydı. Belki de saçlarının siyah değil; sarı olduğunu hayal ediyordu.</p>

  <p class="calibre9" style="text-align: justify;">Aleksandr'ın ona dokunuşu, kör birininkine benziyordu. Aşk ve tutku tam olarak su yüzüne çıkmıyordu. Sarılışında acı, rahatlama ve korku vardı.</p>

  <p class="calibre9" style="text-align: justify;">Tatyana, Aleksandr konuşmak istediğinden emindi; ama bunu yapamıyordu. Samanların üstünde bacakları açık bir halde oturdu. Tatyana ise önünde diz çöktü ve kendini onun kollarına bıraktı. Aleksandr her birkaç saniyede bir irkiliyor ve "Şişşşt!" diye fısıldıyordu.</p>

  <p class="calibre9" style="text-align: justify;">Tatyana için değil; kendi için.</p>

  <p class="calibre9" style="text-align: justify;">Aleksandr ona sarılarak samanların üstüne yatırdı. Titreyen bacakları üstündeydi. Tatyana güçlükle nefes alıyordu ve vücudu titriyordu.</p>

  <p class="calibre9" style="text-align: justify;">Ne yapacaklarını bilemediler. Soyunmalı mıydılar? Giyinik mi kalmalıydılar? Hareket edemedi. Zaten bunu yapmak da istemiyordu. Aleksandr'ın dudakları Tatyana'nın boynundaydı. Üniformasının düğmelerini açtı ve göğüslerini öpmeye başladı. Tatyana adını fısıldamak ve inlemek istedi. Gözlerinden yaşlar süzüldü.</p>

  <p class="calibre9" style="text-align: justify;">Aleksandr üstünden kalktı. İçine çok fazla girmedi. Tatyana inildemeye devam etti ve ellerini Aleksandr'dan çekmedi. Tatyana, Aleksandr'ın iniltilerinden çivilerle çakıldığı çarmıhtan çıkarılmış gibi rahatladığını hissetti.</p>

  <p class="calibre9" style="text-align: justify;">Onu tutuşu o kadar sertti ki, Tatyana kendini kaybetti.</p>

  <p class="calibre9" style="text-align: justify;"><i class="calibre2">Tanrım, Şura, lütfen...</i> diye mırıldandı.</p>

  <p class="calibre9" style="text-align: justify;">Ama bu başka türlü olamazdı.</p>

  <p class="calibre9" style="text-align: justify;">Tatyana bağırmaya başlayınca ve çığlıklar ahırdan çıkıp gökyüzüne ulaşınca Aleksandr onu serbest bıraktı.</p>

  <p class="calibre9" style="text-align: justify;">Kıpırdamadan üstünde durdu. Vücudu titriyordu. Ona yaklaşamıyordu. Tatyana onu kendine çekti.. .Ve sonra...</p>

  <p class="calibre9" style="text-align: justify;">Şişşttt.</p>

  <p class="calibre9" style="text-align: justify;">Bu Aleksandr değil; Tatyana'ydı.</p>

  <p class="calibre9" style="text-align: justify;">İkisi de uykuya daldı.</p>

  <p class="calibre9" style="text-align: justify;">Hâlâ konuşmamışlardı.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Tatyana uyandığında, Aleksandr'ın yine içinde olduğunu hissetti.</p>

  <p class="calibre9" style="text-align: justify;">Gece yeterince uzun değildi.</p>

  <p class="calibre9" style="text-align: justify;">Çadır bezini samanların üzerine yaydı. Aleksandr, Tatyana'nın kıyafetlerini çıkardı. Tatyana karanlığın içinde çığlıklar attı.</p>

  <p class="calibre9" style="text-align: justify;">Ara ara rahatlayarak nefes almak için durdu ve sonra Aleksandr'ın elleri arasında tekrar yanmaya başladı. <i class="calibre2">Ahh Şura...</i> diye bağırmaya devam etti.</p>

  <p class="calibre9" style="text-align: justify;">Kısa soluklanmalar sırasında bacaklarını ona dolamış bir halde yatmaya devam etti ve Tatyana'nın ağlayışını dinledi.</p>

  <p class="calibre9" style="text-align: justify;">"Tanya, karısıyla her ilişkiye girdiğinde, karısının ağladığını gören bir adam sence ne düşünür?" diye sordu.</p>

  <p class="calibre9" style="text-align: justify;">"Karısının bütün ailesi, bütün hayatı olduğunu düşünür," dedi Tatyana ağlayarak.</p>

  <p class="calibre9" style="text-align: justify;">"Ben de aynı şeyleri hissediyorum," dedi. "Ama ağlamıyorum." Tatyana yüzünü göremedi. Göğüslerinin arasında gömülüydü.</p>

  <p class="calibre9" style="text-align: justify;">Gece bitti.</p>

  <p class="calibre9" style="text-align: justify;">Alacakaranlıktı; gökyüzü önce maviye, sonra da lavanta rengine döndü. Kısa bir süre içinde de pembeye dönüştü.</p>

  <p class="calibre9" style="text-align: justify;">Gece yeterince uzun değildi.</p>

  <p class="calibre9" style="text-align: justify;">Mathew Sayers'in ofisi, Lisiy Nos, Finlandiya tarlaları ve Stockholm için yeterli değildi.</p>

  <p class="calibre9" style="text-align: justify;">Morozovo'daki ceza hücresi, Slonko'ya verilen on gram morfin ve Nikolay Ospenski ile Avrupa'ya geçmek için yeterli değildi.</p>

  <p class="calibre9" style="text-align: justify;">Vistula nehri için yeterince uzun değildi.</p>

  <p class="calibre9" style="text-align: justify;">Kutsal Haç'ın ormanları ve dağları için hiçbir şey yeterince uzun değildi.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">"Bana tek kelime daha etme." Tatyana'nın ses tonu bitkindi. "Duyacak gücüm yok."</p>

  <p class="calibre9" style="text-align: justify;">"Benim de söyleyecek gücüm yok."</p>

  <p class="calibre9" style="text-align: justify;">Tatyana, Paşa hakkında anlattıklarını duyunca konuşamadı ve Aleksandr'ın yüzüne bakamadı. Bacaklarını göğsüne çekerek öylece oturdu. Aleksandr, "Üzgünüm Tanya! Üzgünüm!" diye fısıldıyordu.</p>

  <p class="calibre9" style="text-align: justify;">Tatyana güçlükle nefes alıyordu.</p>

  <p class="calibre9" style="text-align: justify;">"1944'te, onu bulmadan önce neredeyse ölüyordum," dedi Aleksandr. "Ceza taburumu Polonya'daki o nehirden geçirirken, içimde kopan fırtınayı tahmin bile edemezsin."</p>

  <p class="calibre9" style="text-align: justify;">Omzunu öptü.</p>

  <p class="calibre9" style="text-align: justify;">Tatyana bir zamanlar erkek kardeşiyle yaşadığı yerlere geri dönebilmek için can atıyordu. Aleksandr'ın ise onu bırakmaya hiç niyeti yoktu.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Tatyana dirseklerinin üzerinde durup vücudundaki yaralarla oynarken, Aleksandr kestiriyordu. Tatyana onu uyandırmak istemiyordu; ama dokunmadan da duramıyordu. Vücudundaki yaralara bir türlü anlam veremiyordu. Bu kadar zayıf olan bedeni bu yaraları alıp hâlâ hayatta kalmayı nasıl başarmıştı?</p>

  <p class="calibre9" style="text-align: justify;">Ellerini bacaklarında gezdirip sonra tekrar kollarını okşamaya başladı. Uyurken onu izliyor ve bir yandan da vücudunu okşuyordu.</p>

  <p class="calibre9" style="text-align: justify;">Sonsuzlukta bir an. Birbirimiz hakkındaki gerçekleri öğrenmeden önce. Bu sıradan an bizi hayatın içinde sürüklüyor. Geleceğimiz, o dipsiz kuyunun başında duruyor. Sonsuza kadar seveceğimizi bilmeden önce. Daşa, annem ve Leningrad ölmeden önce. Luga'dan ve Lazarevo'dan önce. Aşkınla mucizeler gerçekleştirmeden ve bedeninle bizi hayata döndürmeden önce. Bütün bunlardan önce seninle Yaz Bahçesinde yürüyorduk; çıplak kolum sana değiyordu; konuştuğun zaman yüzüne bakmak için bir bahane buluyordum. Gülen gözlerine ve ağzının kıvrımına bakıyordum. Ağzının tenime değişinin nasıl bir şey olacağını hayal ediyordum. Leningrad'ı Beyaz Gecelerinde, Yaz Bahçesinde sana âşık olmak, bütün hayatımı yönlendiren an.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Aleksandr uyanınca karşısında onu gördü. "Ne yapıyorsun?" diye fısıldadı.</p>

  <p class="calibre9" style="text-align: justify;">"Seni izliyorum," dedi.</p>

  <p class="calibre9" style="text-align: justify;">Gözlerini kapayarak ona uzandı ve içine girdi. Sonra tekrar uyudu.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Ertesi sabah gün ağarırken çiftçi inekleri sağmak için ahıra geldi. Samanların üzerinde sessizce yattılar ve onu dinlediler. Adam çıktıktan sonra Tatyana giyindi ve merdivenden aşağıya inerek, ilaç hazırlamak için aldığı kaba biraz süt sağdı. Aleksandr iki elinde silahla yanına geldi.</p>

  <p class="calibre9" style="text-align: justify;">Sütten kana kana içtiler.</p>

  <p class="calibre9" style="text-align: justify;">"Tanrım, her zamankinden daha zayıfsın," dedi Tatyana. "Biraz daha süt iç. Hepsini sen al."</p>

  <p class="calibre9" style="text-align: justify;">Aleksandr sütü içti. "Sen de her zamankinden daha dolgunsun." Tezgâhın üstünde ona doğru eğildi. "Göğüslerin daha büyük."</p>

  <p class="calibre9" style="text-align: justify;">"Annelikten sanırım," diye mırıldandı onu öperek.</p>

  <p class="calibre9" style="text-align: justify;">"Haydi yukarı çıkalım," dedi ellerini üstünden çekmeden.</p>

  <p class="calibre9" style="text-align: justify;">Kalktılar. Kıyafetlerini çıkarma fırsatı bulmadan önce dışarıdan gelen motor sesini duydular. Saat 7.00'ydi. Aleksandr küçük pencereden baktı. Dışarıda askeri bir araç vardı ve dört Kızıl Ordu subayı çiftçiyle konuşuyordu.</p>

  <p class="calibre9" style="text-align: justify;">Tatyana'ya baktı.</p>

  <p class="calibre9" style="text-align: justify;">"Kim gelmiş?" diye fısıldadı.</p>

  <p class="calibre9" style="text-align: justify;">"Tanya, duvara yaslan; ama çok uzakta durma. P-38 marka silahı eline al."</p>

  <p class="calibre9" style="text-align: justify;">"Dışarıda kim var?"</p>

  <p class="calibre9" style="text-align: justify;">"Bizi arıyorlar."</p>

  <p class="calibre9" style="text-align: justify;">Emekleyerek pencereye yaklaştı. "Aman Tanrım, dört kişiler! Ne yapacağız? Kapana sıkıştık!"</p>

  <p class="calibre9" style="text-align: justify;">"Şişşt. Belki giderler." Aleksandr makineli tüfeği ve üç silahı hazırladı. Tatyana pencerenin köşesinden onları izledi. Çiftçi ellerini açıyor ve omuz silkiyordu. Askerler yanına yaklaşıyor; evi, arazileri ve en sonunda da ahırı gösteriyordu. Çiftçi önlerinden çekilerek ahırı işaret etti.</p>

  <p class="calibre9" style="text-align: justify;">"Tabanca iki hareketli mi, tek hareketli mi?"</p>

  <p class="calibre9" style="text-align: justify;">"Ne?"</p>

  <p class="calibre9" style="text-align: justify;">"Boş ver."</p>

  <p class="calibre9" style="text-align: justify;">"Sanırım çift hareketli. Bundan emin gibiyim," dedi hatırlamaya çalışarak. "Kendi kendine kurulup kurulmadığını soruyorsun değil mi? Evet."</p>

  <p class="calibre9" style="text-align: justify;">Aleksandr, sağ tarafında makineli tüfek ve silahlar, elinde ise merdivene doğrulttuğu tüfekle yerde uzandı. Tatyana'nın titreyen ellerinde şarjörler vardı ve duvara yaslanmış bir halde oturuyordu.</p>

  <p class="calibre9" style="text-align: justify;">Aleksandr arkasına döndü. "Hiç ses çıkarma Tanya. Titremeyi bırak."</p>

  <p class="calibre9" style="text-align: justify;">Tatyana sessizce başını salladı ve titremeyi kesmeye çalıştı.</p>

  <p class="calibre9" style="text-align: justify;">Ahırın kapısı açıldı ve çiftçi askerlerden biriyle içeri girdi. Tatyana'nın kalbi o kadar hızlı çarpıyordu ki, onların seslerini zor duyuyordu. Asker Almancayla karışık kötü bir Rusça konuşuyordu. Çiftçi ona buralarda hiç kimsenin olmadığını söylemiş olacak ki, asker, "Buna emin misin?" diye bağırdı.</p>

  <p class="calibre9" style="text-align: justify;">Birkaç dakika oldukları yerde daireler çizdiler ve asker bir anda durarak etrafına bakındı. "Sigara içiyor musun?" diye sordu Rusça.</p>

  <p class="calibre9" style="text-align: justify;"><i class="calibre2">"Nein, nein,"</i> dedi çiftçi. <i class="calibre2">"Ich rauche nei in der Scheune wegen Brandgefahr."</i></p>

  <p class="calibre9" style="text-align: justify;">"Ama biri senin bu lanet olası ahırında sigara içmiş!"</p>

  <p class="calibre9" style="text-align: justify;">Tatyana çığlık atmamak için eliyle ağzını kapadı.</p>

  <p class="calibre9" style="text-align: justify;">Asker koşarak ahırdan çıktı. Tatyana pencereden baktı. Diğer askerlere bir şeyler söyledi. Askerlerden biri kontağı kapattı ve hepsi ellerine makineli tüfeklerini aldı.</p>

  <p class="calibre9" style="text-align: justify;">"Şura," diye fısıldadı Tatyana.</p>

  <p class="calibre9" style="text-align: justify;">"Şişşşt. Konuşma. Nefes bile alma."</p>

  <p class="calibre9" style="text-align: justify;">Dört asker tüfekleriyle içeri girdiklerinde çiftçi hâlâ ahırdaydı.</p>

  <p class="calibre9" style="text-align: justify;">"Çık dışarı!" dedi biri çiftçiye. Adam koşarak çıktı.</p>

  <p class="calibre9" style="text-align: justify;">"İçeride kim var?" diye seslendiler.</p>

  <p class="calibre9" style="text-align: justify;">Tatyana nefesini tuttu.</p>

  <p class="calibre9" style="text-align: justify;">"Burada hiç kimse yok," dedi biri.</p>

  <p class="calibre9" style="text-align: justify;">"Burada olduğunu biliyoruz Belov," dedi bir diğeri. "Teslim ol. Hiç kimseye zarar vermeyeceğiz."</p>

  <p class="calibre9" style="text-align: justify;">Aleksandr hiçbir şey söylemedi.</p>

  <p class="calibre9" style="text-align: justify;">"Düşünmen gereken bir karın var. Onun yaşamasını istersin, öyle değil mi?"</p>

  <p class="calibre9" style="text-align: justify;">Tatyana merdivenin gıcırtısını duydu.</p>

  <p class="calibre9" style="text-align: justify;">Aleksandr o kadar sessiz bir halde duruyordu ki, üstünden geçseler onu fark edemezlerdi. Tekrar merdiven gıcırtısı duyuldu.</p>

  <p class="calibre9" style="text-align: justify;">Askerlerden biri, "Eğer teslim olursan, karını affedeceğiz," dedi.</p>

  <p class="calibre9" style="text-align: justify;">Bir diğeri, "Silahlanmış durumdayız. Kaçamazsın. Gel mantıklı bir şekilde uzlaşalım," dedi.</p>

  <p class="calibre9" style="text-align: justify;">Aleksandr hafifçe öne eğildi. Tüfeğini aşağıya doğrulttu ve merdivendeki adama ateş etti. Adam sırtüstü yere düştü. Diğer askerler çömelerek tüfeklerini kaldırdılar; ama yeterince hızlı davranamadılar. Aleksandr hepsine ateş etti. Askerler ne ateş edecek, ne de saklanacak fırsat bulabildi.</p>

  <p class="calibre9" style="text-align: justify;">Aşağıya atlayarak Tatyana'ya döndü. "Haydi gidelim," dedi. "Burada bir dakika bile kalamayız. Eğer çiftçinin telefonu varsa, şimdi haber vermeye gitmiştir."</p>

  <p class="calibre9" style="text-align: justify;">"Belki telefonu yoktur," diye mırıldandı Tatyana.</p>

  <p class="calibre9" style="text-align: justify;">"Şimdi bunun hesabını yapamayız. Acele et!"</p>

  <p class="calibre9" style="text-align: justify;">Aleksandr tüfeğe mermi koyarken, Tatyana eşyalarını topladı.</p>

  <p class="calibre9" style="text-align: justify;">"Güzel tüfek Tanya," dedi. "Ama biraz geri tepiyor. Atış hızı ne kadar biliyor musun?"</p>

  <p class="calibre9" style="text-align: justify;">"Bunu bana satan adam saniyede dört yüz elli metre uzağa ateş edebildiğini söylemişti."</p>

  <p class="calibre9" style="text-align: justify;">Aleksandr ıslık çaldı. "Çok güçlü. Neredeyse benim Shpagin marka tüfeğim kadar. Hazır mısın?"</p>

  <p class="calibre9" style="text-align: justify;">Kimsenin gelmediğinden emin olmak için pencereden baktı ve sonra merdivenden indi. Askerlerin cebindeki Sovyet sigaralarını aldıktan sonra üstlerinden geçerek dışarı çıktı. Kamyonlarından da bir makineli tüfekle mermi kemeri aldı. Tatyana bir makineli tüfeği daha nasıl taşıyacağını sordu.</p>

  <p class="calibre9" style="text-align: justify;">"Sonumu düşünme," dedi mermi kemerini boynuna asarak. "Kendini düşün."</p>

  <p class="calibre9" style="text-align: justify;">"Kamyonlarını alabiliriz," diye önerdi Tatyana.</p>

  <p class="calibre9" style="text-align: justify;">"Evet iyi fikir. Bir sonraki kontrol noktasına gideriz."</p>

  <p class="calibre9" style="text-align: justify;">Arazide koşarak çiftlikten uzaklaştılar ve ormana girdiler.</p>

  <p class="calibre9" style="text-align: justify;">Öğlene kadar yürüdüler</p>

  <p class="calibre9" style="text-align: justify;">"Durabilir miyiz?" diye yalvardı Tatyana. Akıntıyı geçmek üzereydiler. "Yorulmuş olmalısın. Yıkanalım ve bir şeyler yiyelim. Bu arada neredeyiz?"</p>

  <p class="calibre9" style="text-align: justify;">"Hiçbir yerde," dedi Aleksandr isteksizce durarak. "Çiftlikten ve Sovyet askerlerinden sadece birkaç kilometre uzaklıktayız."</p>

  <p class="calibre9" style="text-align: justify;">"Güneye doğru mu?" dedi umut içinde. "Bu demek oluyor ki..."</p>

  <p class="calibre9" style="text-align: justify;">"Batıya doğru. Güneye gitmiyoruz."</p>

  <p class="calibre9" style="text-align: justify;">Tatyana yüzüne baktı. "Güneye gitmiyoruz derken neyi kastediyorsun? Berlin güneyde."</p>

  <p class="calibre9" style="text-align: justify;">"Onlar da oraya gittiğimizi düşünüyorlar."</p>

  <p class="calibre9" style="text-align: justify;">"Ama eninde sonunda güneye gitmemiz gerekiyor, öyle değil mi?"</p>

  <p class="calibre9" style="text-align: justify;">"Evet."</p>

  <p class="calibre9" style="text-align: justify;">Tatyana daha fazla bir şey söylemek istemedi. Yüzlerini yıkadılar ve dişlerini fırçaladılar. "Bana o morfinli diş macunundan verme," dedi Aleksandr.</p>

  <p class="calibre9" style="text-align: justify;">Tatyana yiyecek birkaç şey çıkardı. Gülümseyerek konserveyi gösterdi. Aleksandr da tebessümle karşılık verdi. "Konserveyi severim; ama onu nasıl açmayı düşünüyorsun?" dedi.</p>

  <p class="calibre9" style="text-align: justify;">"Bunu Amerika'dan getirdiğim için, kapağında açmaya yardımcı olacak bir metal parça var."</p>

  <p class="calibre9" style="text-align: justify;">Ekmek ve elma da çıkardı. Yemeklerini yediler ve nehirden su içtiler.</p>

  <p class="calibre9" style="text-align: justify;">"Pekâlâ, haydi gidelim," dedi Aleksandr.</p>

  <p class="calibre9" style="text-align: justify;">"Şura," dedi yüzüne bakarak. "Ben suya girmek istiyorum. Yıkanmam lazım. Olur mu? Uzun sürmez."</p>

  <p class="calibre9" style="text-align: justify;">Aleksandr derin bir iç geçirdi.</p>

  <p class="calibre9" style="text-align: justify;">Üç sigara içtikten sonra kıyafetlerini çıkardı ve Tatyana'nın arkasından suya girdi.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Issız ormanda, nehrin kıyısındaki bir kütüğün üstüne oturdular. Tatyana önüne oturarak sırtını göğsüne yasladı. Aleksandr'ın üstünde atlet, Tatyana'nın üstünde ise atlet ve iç çamaşırı vardı. Konuşmuyorlardı.</p>

  <p class="calibre9" style="text-align: justify;">Aleksandr eğilerek boynundan öptü. "Çillerini görmek istiyorum," diye fısıldadı. Tatyana başını ona çevirdi. Bir süre birbirlerine baktıktan sonra öpüşmeye başladılar. Aleksandr boynunu çevirip evlilik yüzüklerine dokunurken elindeki fırçayı düşürdü.</p>

  <p class="calibre9" style="text-align: justify;">Başını iyice arkaya eğdi ve ellerini göğüslerinde, karnında, bacaklarının arasında gezdirmeye başladı. Tatyana üstünü çıkardı ve Aleksandr'ın kucağına oturdu. Aleksandr göğüslerini tutarak uçlarını emmeye başladı.</p>

  <p class="calibre9" style="text-align: justify;">Tatyana'nın iniltileri ormanda yankılanmaya başladı.</p>

  <p class="calibre9" style="text-align: justify;">Aleksandr onu kucağına alarak çadır bezinin üstüne yatırdı. Yanında diz çökerek durdu ve parmaklarını vücudunda gezdirdi. Tatyana çok ateşliydi. Aleksandr üstüne yatınca çığlıklar atmaya başladı.</p>

  <p class="calibre9" style="text-align: justify;">Tatyana bir anda hareketsiz kaldı. Kontrol edemediği nefesi dışında çıt çıkarmıyordu. Aleksandr'ı kendine çekerek, "Şura, Tanrım, bir adam bizi izliyor," diye fısıldadı.</p>

  <p class="calibre9" style="text-align: justify;">Aleksandr da durdu. "Nerede?" dedi kulağına, başını çevirmeden.</p>

  <p class="calibre9" style="text-align: justify;">"Şey..."</p>

  <p class="calibre9" style="text-align: justify;">"Saate göre tarif et Tanya. Saatin neresine olduğunu söyle. Ben ortadayım."</p>

  <p class="calibre9" style="text-align: justify;">"4.30'da."</p>

  <p class="calibre9" style="text-align: justify;">Aleksandr o sabah ahırda yaptığı gibi kıpırdamadan yattı. Tatyana bir inilti çıkardı.</p>

  <p class="calibre9" style="text-align: justify;">"Şişşt," dedi nefes almadan. P-38 marka silah sol elindeydi. Tatyana'nın üstünden yavaşça kalktı ve tetiği çekip sola dönerek üç kez ateş etti. Ormandan bir çığlık sesi geldi ve biri otların arasında yığılıp kaldı.</p>

  <p class="calibre9" style="text-align: justify;">İkisi de ayağa fırladılar. Aleksandr şortunu, Tatyana da iç çamaşırlarını giydi. Aleksandr elinde tüfeğiyle adama bakmaya gitti. Tatyana da elleriyle göğsünü kapatmış halde onu takip etti.</p>

  <p class="calibre9" style="text-align: justify;">Üzerinde Sovyet üniforması olan bir adam kanlar içinde yerde yatıyordu. İki kurşundan biri omzuna, biri de boynuna gelmişti. Aleksandr adamın dolu olan silahını aldı ve nehrin kıyısına geri döndü. Tatyana adamın yanında diz çöktü ve elini boynundaki yaraya bastırdı.</p>

  <p class="calibre9" style="text-align: justify;">Arkadan Aleksandr'ın sesini duydu. "Tatyana, ne yapıyorsun?"</p>

  <p class="calibre9" style="text-align: justify;">"Hiçbir şey," dedi adamın yakasını açarak. "Nefes alamıyor."</p>

  <p class="calibre9" style="text-align: justify;">Aleksandr kolundan çekti ve onu kenara iterek adama iki kez daha ateş etti. Tatyana çığlık atarak yere yığıldı ve ona bağıran Aleksandr'dan uzaklaşmaya çalıştı. Gözlerini kapadı ve sinir krizi geçirmemek için kendini zor tuttu.</p>

  <p class="calibre9" style="text-align: justify;">"Tatyana! Sen ne yapıyorsun?"</p>

  <p class="calibre9" style="text-align: justify;">"Beni rahat bırak!"</p>

  <p class="calibre9" style="text-align: justify;">"Nefes alamıyor mu? Benim istediğim de buydu. Artık nefes almadığı kesin. Bizi mi yoksa onu mu kurtarmaya çalışıyorsun? Bu şaka değil. Söz konusu olan senin ve benim hayatım. Ölüme bu kadar yaklaşmışken ona eğilip son dakikalarını iyi geçirmesini sağlayamazsın!"</p>

  <p class="calibre9" style="text-align: justify;">"Kes şunu! Bırak beni!"</p>

  <p class="calibre9" style="text-align: justify;">"Lanet olsun!" Aleksandr silahlarını yere fırlattı ve ellerinden tuttu. "Ne istiyorsun? Buraya neden geldin? Amacın oğlumuzu annesiz bırakmak mıydı? Ya bizim ya da onların galip geleceğini anlamıyor musun? Bunun ortası yok. Bu bir savaş, anlamıyor musun?"</p>

  <p class="calibre9" style="text-align: justify;">"Lütfen-sadece..."</p>

  <p class="calibre9" style="text-align: justify;">"Anladığını sanmıyorum!" Elini sıktı. "Bizi, seni en başından beri izliyordu. Her şeyi gördü ve duydu. Neyi beklediğini biliyor musun? İşimi bitirmemi bekledi. Böylece beni öldürecek ve sana sahip olacaktı. Sonra seni de öldürecekti. Kim olduğunu bilmiyoruz. Asker ya da bir firari olabilir. Ama tek amacının bizim yemeğimizi paylaşmak olmadığına eminim."</p>

  <p class="calibre9" style="text-align: justify;">"Tanrım, sana ne oldu?"</p>

  <p class="calibre9" style="text-align: justify;">Tatyana'yı itti. "Neden herkes beni yargılıyor?" Yere tükürdü. "Ben askerim; aziz değil."</p>

  <p class="calibre9" style="text-align: justify;">"Ben seni yargılamıyorum Şura, lütfen..." diye fısıldadı ve ellerini ona uzattı.</p>

  <p class="calibre9" style="text-align: justify;">"Ya biz ya onlar Tatyana."</p>

  <p class="calibre9" style="text-align: justify;">"Sen Aleksandr, sen." Tatyana olduğu yerde sallanıyordu. Onu durdurmak için kolundan tuttu; ama kendine çekip rahatlatmadı.</p>

  <p class="calibre9" style="text-align: justify;">"Hiçbir şey anlamıyor musun? Git üstündeki kanları temizle ve giyin. Gitmemiz lazım."</p>

  <p class="calibre9" style="text-align: justify;">On dakika içinde nehrin yanından ayrıldılar. Hiç konuşmadan ormanda ilerlediler ve sadece su içmek için durup tekrar yola devam ettiler. Aleksandr yürürken sigara içti. Etraftaki sesleri dinlemek için duruyor ve sonra dikkatli bir şekilde ilerliyordu.</p>

  <p class="calibre9" style="text-align: justify;">Köylerden ve kaldırımlı yollardan uzak duruyorlardı; ama çiftlikler de tehlikeliydi. Yazdı ve ekin mevsimiydi. Her yerde harman makineleri, traktörler ve çiftçiler vardı. İşçilere görünmemek için arazilerin uzağından geçmeleri gerekiyordu.</p>

  <p class="calibre9" style="text-align: justify;">Otlaklar ve ormanlar arasında altı saat yürüdükten sonra en sonunda güneye doğru ilerlemeye başladılar. Tatyana durmak istiyordu; ama Aleksandr adımlarını yavaşlatmadığı için o da yavaşlayamıyordu.</p>

  <p class="calibre9" style="text-align: justify;">Bir patates tarlasına geldiler ve çok aç olan Tatyana hemen önüne geçti. Aleksandr hemen elinden tutarak onu geri çekti. "Önümden yürüme. Bu tarla hakkında hiçbir şey bilmiyorsun."</p>

  <p class="calibre9" style="text-align: justify;">"Sen de bilmiyorsun."</p>

  <p class="calibre9" style="text-align: justify;">"Biliyorum; çünkü buna benzer binlerce tarla gördüm."</p>

  <p class="calibre9" style="text-align: justify;">"Ben de şimdiye kadar bir sürü tarla gördüm Aleksandr."</p>

  <p class="calibre9" style="text-align: justify;">"Mayınlı bir tarla gördün mü?"</p>

  <p class="calibre9" style="text-align: justify;">Tatyana duraksadı. "Burası patates tarlası. Mayınlı değil."</p>

  <p class="calibre9" style="text-align: justify;">"Bunu nereden biliyorsun? Dürbününle mi baktın? Zemini inceledin mi? Elinde süngüyle tarlada sürünerek ilerledin mi? Yoksa sırf Luga tarlalarında büyüyen bir kız olduğun için mi mayınlı olmadıklarını düşünüyorsun?"</p>

  <p class="calibre9" style="text-align: justify;">"Kes şunu, tamam mı?" dedi alçak bir ses tonuyla.</p>

  <p class="calibre9" style="text-align: justify;">Aleksandr dürbünü eline aldı. Toprağı inceledi. Temiz göründüğünü söyledi; ama işi şansa bırakmayacaktı. Haritayı birkaç dakika inceleyip, "Sola gidelim. Sağ tarafta anayol var. Bu çok tehlikeli. Ama diğer taraftaki ormanlar çok gür ve beş kilometre boyunca uzanıyor."</p>

  <p class="calibre9" style="text-align: justify;">Tarlanın kenarından altı patates almasına izin verdi</p>

  <p class="calibre9" style="text-align: justify;">Ormana girdiklerinde güneş batıyordu. Su içmek için bir dere kenarında durduklarında Tatyana, "Balık tutamaz mıyız? Ateş yakarsan, balığı ve bu patatesleri pişirebilirim. Yemek yeriz. Geçici bir kamp işte, bilirsin," dedi. Ona gülümsemek istedi; ama çok neşesiz göründüğü için vazgeçti.</p>

  <p class="calibre9" style="text-align: justify;">"Ateş mi? Sen delirdin mi? Ahırda sigaramın kokusunu aldılar. Köpekler balıkların kokusunu da alamazsa, neden eğitiliyor?"</p>

  <p class="calibre9" style="text-align: justify;">"Aleksandr artık bizi aramıyorlar. Burada değiller."</p>

  <p class="calibre9" style="text-align: justify;">"Oradalar," dedi belirsiz bir yönü göstererek. "Buraya geldiklerinde, çok geç olacak."</p>

  <p class="calibre9" style="text-align: justify;">"Yani bir şey yemeyecek miyiz?"</p>

  <p class="calibre9" style="text-align: justify;">"Patatesleri çiğ yeriz."</p>

  <p class="calibre9" style="text-align: justify;">Harika diye fısıldadı Tatyana</p>

  <p class="calibre9" style="text-align: justify;">Patatesleri çiğ yediler ve sonra ikinci konservelerini açtılar. Tatyana daha fazla konserve alabilirdi; ama balık ve patates pişirmek için ateş yakamayacaklarını nereden bilebilirdi? Tekrar yıkandılar ve Aleksandr sigara içtikten sonra bir kez daha, "Hazır mısın?" diye sordu.</p>

  <p class="calibre9" style="text-align: justify;">"Neye hazır mıyım?"</p>

  <p class="calibre9" style="text-align: justify;">"Gitmemiz gerekiyor."</p>

  <p class="calibre9" style="text-align: justify;">"Lütfen yeter artık! Saat 20.00. Dinlenmemiz gerekiyor. Yarın bütün gün yürürüz." Gece yürümekten korktuğunu da eklemek istedi; ama zayıflığını ona gösteremezdi. Bu yüzden hiçbir şey söylemedi ve doğru olanı yapmasına fırsat verdi.</p>

  <p class="calibre9" style="text-align: justify;">İkisi de sessiz kaldılar.</p>

  <p class="calibre9" style="text-align: justify;">"22.00'ye kadar yürüyelim," dedi iç geçirerek. "Sonra dururuz."</p>

  <p class="calibre9" style="text-align: justify;">Aleksandr'ın hemen arkasındaydı; ama onun arkasında kimsenin olmamasından nefret ediyordu. Sürekli arkasından birinin geldiğini hissediyor Aleksandr ormanlar arasındaki sesi dinlemek için her durduğunda arkasına bakıyordu. Taş yuvarlandığında ya da önlerine bir dal düştüğünde çığlık atarak Aleksandr'ın koluna yapışıyordu.</p>

  <p class="calibre9" style="text-align: justify;">Aleksandr elini omzuna koydu. "Tatişya ne oldu?" dedi yumuşak bir şekilde.</p>

  <p class="calibre9" style="text-align: justify;">"Hiçbir şey."</p>

  <p class="calibre9" style="text-align: justify;">Sırtını okşayarak, "Haydi duralım," dedi.</p>

  <p class="calibre9" style="text-align: justify;">Ona bir ahır, barınak, hendek, hatta mayınlı bir tarla bulmaları için yalvarmasın diye dudaklarını ısırdı. Geceyi orman dışında her yerde geçirebilirdi.</p>

  <p class="calibre9" style="text-align: justify;">Aleksandr birkaç dal ve çadır bezini kullanarak ufak bir çadır yaptı. Aleksandr hemen geleceğini söyleyip dışarı çıktı. On beş dakika sonra gelmeyince; Tatyana da çıktı ve onu ağacın dibinde sigara içerken buldu.</p>

  <p class="calibre9" style="text-align: justify;">"Şura," diye fısıldadı. "Ne yapıyorsun?"</p>

  <p class="calibre9" style="text-align: justify;">"Hiçbir şey. Git de uyu. Yarın uzun bir gün olacak."</p>

  <p class="calibre9" style="text-align: justify;">"Sen de çadıra gel."</p>

  <p class="calibre9" style="text-align: justify;">"Çok küçük. Ben burada iyiyim."</p>

  <p class="calibre9" style="text-align: justify;">"Çok küçük değil. Yan yana uyuruz. Haydi gel." Kolundan tuttu. Aleksandr kendini geri çekti.</p>

  <p class="calibre9" style="text-align: justify;">Yanında diz çökerek yüzüne baktı ve sonra ellerini yüzünde gezdirdi. "Şura..."</p>

  <p class="calibre9" style="text-align: justify;">"Bak," dedi. "Benimle dalaşmayı bırakmalısın. Ben senin tarafındayım. İhtiyacımız olan şeyleri yapmama izin vermelisin. Her tehlikeye girdiğimizde seninle uğraşamam."</p>

  <p class="calibre9" style="text-align: justify;">"Biliyorum," dedi. "Üzgünüm. Ama biliyorsun, engel olamıyorum. Bu benim karakterim."</p>

  <p class="calibre9" style="text-align: justify;">"Kendine hakim olmalısın. Bunun zor olduğunu ve omuzlarında çok fazla yük olduğunu biliyorum; ama içindeki bu savaşta galip gelmelisin. Bunu ancak kendi içinde halledebilirsin." Ona sarıldı.</p>

  <p class="calibre9" style="text-align: justify;">Tatyana yüzünü boynuna yasladı. "Bunu deneyeceğim. Tamam mı?" diye fısıldadı.</p>

  <p class="calibre9" style="text-align: justify;">"Başaracaksın," dedi ona sıkıca sarılarak. Dediğimi yapacak ve bizi öldürmek isteyenleri iyileştirmeye çalışmayacaksın. Yapacağın bu. Yüzünü ellerinin arasına aldı. "Tanya, Morozovo da gitmene izin verdim; ama bu kez vermeyeceğim. Bu kez birlikte yaşayacak, ya da birlikte öleceğiz."</p>

  <p class="calibre9" style="text-align: justify;">"Evet Aleksandr," dedi nefes nefese.</p>

  <p class="calibre9" style="text-align: justify;">"Buradan çıkmamız için ihtiyacımız olan huylarım dışında her şeyi bir kenara bırakacağım. Sen de kendi alışkanlıklarından vazgeçeceksin."</p>

  <p class="calibre9" style="text-align: justify;">"Tamam Aleksandr. Haydi içeri gel de uyuyalım."</p>

  <p class="calibre9" style="text-align: justify;">Başını salladı.</p>

  <p class="calibre9" style="text-align: justify;">"Lütfen," diye fısıldadı. "Gece ormanda olmaktan korkuyorum."</p>

  <p class="calibre9" style="text-align: justify;">İçeriye girdi ve Tatyana'nın yanına uzandı. Tatyana üstlerine kaşmir battaniyesini örttü. "Bunu sana aldım," dedi. "New York'taki ilk Noel'imde."</p>

  <p class="calibre9" style="text-align: justify;">"Hafif ve sıcak tutuyor," dedi. "İyi battaniye. <i class="calibre2">Tanrım yıldızlı gökyüzünden üstüme küçük battaniye yap ve ona sarılıp huzur içinde yatayım.</i>"</p>

  <p class="calibre9" style="text-align: justify;">Birbirlerine sarılarak yattılar.</p>

  <p class="calibre9" style="text-align: justify;">"Tanya," dedi. "Bana gerçeği söyle, inan üzülmeyeceğim. Senin mutluluğun benim için çok önemli. Benden başka biriyle yattın mı?"</p>

  <p class="calibre9" style="text-align: justify;">"Hayır," dedi. Jeb ve Edward ile ne kadar çok yakınlaştığını hatırlayınca vicdan azabı duydu. "Senin gibi kutsanmış ve Tanrı tarafından ödüllendirilmiş başka kim olabilir?" Tatyana, Aleksandr'ın vücudunun kasıldığını hissetti. Ona da sormak istedi; ama yapamadı.</p>

  <p class="calibre9" style="text-align: justify;">"Ben de yatmadım," diyerek duraksadı. "Ama yine de ölümden kaçmak için bir iki kez bunu yapmak istedim."</p>

  <p class="calibre9" style="text-align: justify;">Tatyana gözlerini kapadı. "Ben de öyle," dedi. "Ölmeden önce geçmişi silmek mi istedin?"</p>

  <p class="calibre9" style="text-align: justify;">"Hayır," dedi.</p>

  <p class="calibre9" style="text-align: justify;">Tatyana gözlerini tekrar açtığında hava hâlâ karanlıktı ve Aleksandr yanında değildi. Çadırın dışında, ağacın dibinde oturuyordu ve elinde makineli bir tüfek vardı.</p>

  <p class="calibre9" style="text-align: justify;">"Ne yapıyorsun?" diye sordu.</p>

  <p class="calibre9" style="text-align: justify;">"Seni koruyorum," dedi.</p>

  <p class="calibre9" style="text-align: justify;">Tatyana battaniyeyi alıp Aleksandr'ı sardı ve sonra yere uzanıp başını kucağına dayadı. Gözlerini kapadı ve uykuya daldı.</p>

  <p class="calibre9" style="text-align: justify;">Uyandığında başı battaniyenin altındaydı. Battaniyeyi kaldırdığında, Aleksandr'ın karanlıkta sigara içerek onu izlediğini gördü. Vücudu kaskatıydı.</p>

  <p class="calibre9" style="text-align: justify;">"Sorun ne?" diye fısıldadı Tatyana.</p>

  <p class="calibre9" style="text-align: justify;">"Saçlarına kül düşürmek istemedim."</p>

  <p class="calibre9" style="text-align: justify;">"Hayır demek istediğim... Sorun ne?"</p>

  <p class="calibre9" style="text-align: justify;">Aleksandr başını çevirdi. "Bunu başaramayacağımızı düşünüyorum Tatyana," diye fısıldadı.</p>

  <p class="calibre9" style="text-align: justify;">Tatyana onu bir süre izledikten sonra gözlerini kapadı ve kucağına yattı. "İnancını kaybetmeden yaşa. Kader sana yardım edecektir."</p>

  <p class="calibre9" style="text-align: justify;">Aleksandr hiçbir şey söylemedi.</p>

  <p class="calibre9" style="text-align: justify;">Tatyana boynundaki yüzükleri çıkarıp küçük olanı yüzük parmağına taktı ve sonra onun elini alıp -gerçi elindeki silahı bıraktırması zor oldu- büyük olanı parmağına yerleştirdi. Aleksandr, Tatyana'nın yüzüğüne baktı ve sonra M1911 marka silahını tekrar eline aldı.</p>

  <p class="calibre9" style="text-align: justify;">"Uyumak istiyor musun? Ben oturacağım."</p>

  <p class="calibre9" style="text-align: justify;">"Hayır," dedi Aleksandr. "Uyuyamıyorum."</p>

  <p class="calibre9" style="text-align: justify;">Tatyana kolunu okşadı. "Ne yapabilirim? Benim yapabileceğim bir şey var mı?"</p>

  <p class="calibre9" style="text-align: justify;">"Hayır."</p>

  <p class="calibre9" style="text-align: justify;">"Hayır mı?" dedi şaşkınlık içinde.</p>

  <p class="calibre9" style="text-align: justify;">"Hayır," diye tekrarladı Aleksandr. "Etrafımız sarılı. Bir an olsun güven içinde ilerleyemiyoruz. Olanlara bak."</p>

  <p class="calibre9" style="text-align: justify;">Tatyana uyudu. Gün ağarınca Aleksandr onu sarsarak uyandırdı. Sessizce dişlerini fırçaladılar ve eşyalarını topladılar. Tatyana ormanda birkaç metre yürüdü ve arkaya baktığından Aleksandr'ın sırtının ona dönük olduğunu gördü.</p>

  <p class="calibre9" style="text-align: justify;">"Aç mısın?" diye sordu Tatyana. Sözünü tamamlayamadan Aleksandr arkasına döndü ve iki silahı ona doğrulttu. Sonra tekrar arkasına döndü ve yaptığı işe devam etti.</p>

  <p class="calibre9" style="text-align: justify;">Tatyana ne yaptığına bakmaya gitti. Tatyana'nın sırt çantasının her köşesine bakıyordu.</p>

  <p class="calibre9" style="text-align: justify;">"Ne arıyorsun?"</p>

  <p class="calibre9" style="text-align: justify;">"Başka sigaran yok mu?"</p>

  <p class="calibre9" style="text-align: justify;">"Elbette var. Altı paket aldım."</p>

  <p class="calibre9" style="text-align: justify;">Duraksadı. "Onlardan başka."</p>

  <p class="calibre9" style="text-align: justify;">"Dün gece altı paket sigarayı bitirdin mi?"</p>

  <p class="calibre9" style="text-align: justify;">Aleksandr çantayı kurcalamaya devam etti.</p>

  <p class="calibre9" style="text-align: justify;">"Sovyet askerlerinden aldığın paket ne oldu?"</p>

  <p class="calibre9" style="text-align: justify;">"Nasıl ne oldu?" dedi Aleksandr.</p>

  <p class="calibre9" style="text-align: justify;">Tatyana yanına geldi ve elindeki çantayı aldı. Elindeki silahları almaya çalıştı; ama Aleksandr izin vermedi. Ona aralarında silah ve mermi kemeri varken sıkıca sarıldı. "Şura," diye fısıldadı. "Sevgilim, kocam, her şey..."</p>

  <p class="calibre9" style="text-align: justify;">"Haydi gidelim," dedi geri çekilerek. "Yürümeye devam edelim."</p>

  <p class="calibre9" style="text-align: justify;">Yola koyuldular. Bu kez güneye doğru gittiler. Tatyana bir metre arkadan geliyordu. Derede yüzmediler; ateş yakmadılar. Konserveleri de bitmişti. Yürürken çilek topladılar ve bir patates tarlası daha buldular.</p>

  <p class="calibre9" style="text-align: justify;">Tatyana günün sonunda ateş yakıp yakamayacaklarını sordu. Ne de olsa bütün gün bir tehlikeyle karşılaşmamışlardı. Aleksandr hayır dedi. Tatyana sadece beş kilometre ilerlemiş olduklarını öğrenince şaşırdı. Çok yavaş yürüyorlardı. Tatyana Berlin'e gitmekten korktuğunu düşündü. Ama neden? "Berlin'e çok yaklaştığımızı düşünüyorum. Sence de öyle değil mi?"</p>

  <p class="calibre9" style="text-align: justify;">"Hayır. Şey-evet, birkaç kilometre kaldı."</p>

  <p class="calibre9" style="text-align: justify;">"Yarın orada olabiliriz."</p>

  <p class="calibre9" style="text-align: justify;">"Hayır. Bir süre ormanda beklememiz gerektiğini düşünüyorum," dedi Aleksandr.</p>

  <p class="calibre9" style="text-align: justify;">"Ormanda beklemek mi? Ama yürümekte ısrar eden ve durmak istemeyen sendin."</p>

  <p class="calibre9" style="text-align: justify;">"Duralım."</p>

  <p class="calibre9" style="text-align: justify;">"Durduğumuzda ateş yakmıyoruz, yemek pişiremiyoruz, bir şey yiyemiyoruz, derede yüzemiyoruz, uyuyamıyoruz ve hiçbir şey yapamıyoruz. Ormanda neyi bekleyeceğiz?"</p>

  <p class="calibre9" style="text-align: justify;">"Şu anda bizi arıyorlar. Bunu duymuyor musun?"</p>

  <p class="calibre9" style="text-align: justify;">"Neyi duymuyor muyum?"</p>

  <p class="calibre9" style="text-align: justify;">"Onları. Uzaktan sesleri geliyor. Duymuyor musun?"</p>

  <p class="calibre9" style="text-align: justify;">Tatyana hiçbir şey duymuyordu. "Öyle olsa bile, Kuzey Berlin oldukça geniş bir bölge. Bizi her yerde arayamazlar."</p>

  <p class="calibre9" style="text-align: justify;">"Ararlar. Burada kalmalıyız."</p>

  <p class="calibre9" style="text-align: justify;">Ona tutundu. "Haydi Aleksandr. Oraya ulaşana kadar sabredelim."</p>

  <p class="calibre9" style="text-align: justify;">Aleksandr, geri çekilerek, "Pekâlâ, eğer istediğin buysa gidelim."</p>

  <p class="calibre9" style="text-align: justify;">Berlin'e yaklaştıklarında ağaçlar seyrekleşmeye başladı. Kırsal bölgeler artıyordu ve tarlaların etrafında çok az ağaç vardı. Yavaş yavaş ilerliyorlardı. Bir keresinde otlar arasında iki saat beklediler; çünkü Aleksandr uzakta bir kamyon gördü.</p>

  <p class="calibre9" style="text-align: justify;">Dere ve saklanacak bir yer yoktu. Aleksandr gittikçe daha da gerginleşiyordu ve yürürken makineli tüfeğini önünde tutuyordu. Tatyana ona nasıl yardımcı olacağını bilmiyordu. Hiç sigaraları kalmamıştı.</p>

  <p class="calibre9" style="text-align: justify;">21.00'de Tatyana'nın ayaklarını dinlendirmesi için durduklarında, "Bu bölgenin sessiz olduğunu düşünmüyor musun?" diye sordu.</p>

  <p class="calibre9" style="text-align: justify;">"Hayır," dedi. "Kırsal bölgeler asla sessiz olmaz. Tarlalardan ve uzaktan gelen kamyon seslerini duyuyorum. Köpekler havlıyor."</p>

  <p class="calibre9" style="text-align: justify;">"Ben duymuyorum," dedi Tatyana.</p>

  <p class="calibre9" style="text-align: justify;">"Neden duyasın ki?"</p>

  <p class="calibre9" style="text-align: justify;">"Sen neden duyuyorsun?"</p>

  <p class="calibre9" style="text-align: justify;">"Çünkü dinliyorum. Haydi. Hazır mısın?"</p>

  <p class="calibre9" style="text-align: justify;">"Hayır. Bana haritadan nerede olduğumuzu gösterir misin?"</p>

  <p class="calibre9" style="text-align: justify;">Derin bir iç çekerek haritayı çıkardı. Tatyana parmağını takip etti. "Şura, bu harika! Birkaç kilometre ileride bir dağ var. Çok yüksek değil. Sadece altı yüz metre. Altı yüz metre tırmanıp, altı yüz metre indikten sonra diğer tarafa ulaşacağız. Böylece Berlin'e sadece birkaç kilometre kalacak. Yarın öğlen Amerika bölgesinde olacağız."</p>

  <p class="calibre9" style="text-align: justify;">Aleksandr yüzüne baktı. Hiçbir şey söylemeden haritayı kaldırdı ve yürümeye başladı.</p>

  <p class="calibre9" style="text-align: justify;">Ay yoktu ve karanlıkta fener yakmadan yürümek imkânsızdı. Dağın doruğuna ulaştıklarında, Tatyana neredeyse Berlin'i göreceğini düşündü. "Haydi gel," dedi. "Altı yüz metreyi koşarak inebiliriz."</p>

  <p class="calibre9" style="text-align: justify;">Alexander yere oturdu. "Leningrad etrafındaki savaşı biraz olsun umursamadığından artık hiç şüphem yok. Pulkovo'dan ve Sinyavino'dan hiçbir şey öğrenmedin mi? Buradan hiçbir yere gitmiyoruz. Tepede olmamız bizim için bir avantaj. Aşağıya inersek anında tutuklanırız."</p>

  <p class="calibre9" style="text-align: justify;">Pulkovo ve Sinyavino'daki Almanları hatırladı. Ancak sadece bir ağacın olduğu bu çıplak tepede kendini çok ortalıkta hissediyordu. Ama Aleksandr hiçbir yere gitmeyeceklerini söyledi.</p>

  <p class="calibre9" style="text-align: justify;">Çadır kurmadı ve ona sırt çantasından battaniye dışında hiçbir şey almadığını söyledi. Böylece her an kaçmak için hazırlıklı olacaklardı.</p>

  <p class="calibre9" style="text-align: justify;">"Kaçmak mı? Şura, etrafın ne kadar sessiz ve huzurlu göründüğüne baksana."</p>

  <p class="calibre9" style="text-align: justify;">Aleksandr onu dinlemiyordu. Yanından uzaklaştı ve yerde bir şeyler yapmaya başladı. Tatyana sadece siluetini görebiliyordu. "Ne yapıyorsun?" dedi yanına yaklaşarak.</p>

  <p class="calibre9" style="text-align: justify;">"Çukur kazıyorum. Görmüyor musun?"</p>

  <p class="calibre9" style="text-align: justify;">Bir süre izledi. "Ne kazıyorsun?" dedi alçak bir ses tonuyla. "Mezar mı?"</p>

  <p class="calibre9" style="text-align: justify;">Yüzüne bakmadan, "Hayır. Hendek," dedi.</p>

  <p class="calibre9" style="text-align: justify;">Tatyana anlamadı. Sigarasızlıktan ve çok fazla endişe duymaktan delirmesinden korktu. Ona paranoyakça davrandığını söylemek istedi; ama bunun bir faydasının olmayacağını bildiği için yanında çömelerek bıçakla kazmasına yardım etti. Çukur Aleksandr'ın içine gireceği kadar büyümüştü.</p>

  <p class="calibre9" style="text-align: justify;">2.00'de işi bitti.</p>

  <p class="calibre9" style="text-align: justify;">Aleksandr sırtını ağacın gövdesine yaslayarak oturdu ve Tatyana kucağına yattı. Aleksandr yatmayı ya da makineli tüfeğini elinden bırakmayı reddetti; ama silah Tatyana'nın üstüne düşüp onu korkutunca Aleksandr ayağa fırladı ve tüfeği yere yatırdı.</p>

  <p class="calibre9" style="text-align: justify;">Tekrar oturduklarında Tatyana uyumaya çalıştı; ama Aleksandr böylesine gerginken bunu yapması imkânsızdı.</p>

  <p class="calibre9" style="text-align: justify;">Aleksandr'ın, "Beni aramaya gelmemeliydin. İyi bir hayatın vardı. Oğlumuza bakıyordun. Çalışıyordun, arkadaşların vardı ve New York'taydın. İlişkimiz bitmişti. Bunu kabullenmeliydin," dediğini duydu.</p>

  <p class="calibre9" style="text-align: justify;">Sen neden bahsediyorsun, diye haykırmak istedi. Her ne kadar ciddi görünse de, bunları içten söylemediğini biliyordu. "Madem seni unutmamı istiyordun, neden bana rüyalarımda Orbeli'yi hatırlattın?" diye sordu. "Neden buradaki berbat hayatını gözlerimin önünde canlandırdın?"</p>

  <p class="calibre9" style="text-align: justify;">"Ben sana Orbeli'den kâbusun olsun diye bahsetmedim," dedi. "Amacım inancını kaybetmemendi."</p>

  <p class="calibre9" style="text-align: justify;">"Hayır!" Ayağa fırlayarak ondan uzaklaştı.</p>

  <p class="calibre9" style="text-align: justify;">"Sesini yükseltme," dedi ayağa fırlamadan.</p>

  <p class="calibre9" style="text-align: justify;">Sesini alçalttı ve ayakta durmaya devam etti. "Orbeli'yi hayatımı mahvetmek için söyledin!"</p>

  <p class="calibre9" style="text-align: justify;">"Evet; çünkü o son dakikalarımızda düşündüğüm tek şey buydu." Ayağını yere vurdu.</p>

  <p class="calibre9" style="text-align: justify;">"Orbeli'den, bana eziyet çektirmek için bahsettin!" diye bağırdı Tatyana.</p>

  <p class="calibre9" style="text-align: justify;">"Sesini alçaltmanı söyledim!"</p>

  <p class="calibre9" style="text-align: justify;">"Eğer gerçekten senin öldüğünü düşünmemi istesen, bana hiçbir şey söylemezdin. Eğer gerçekten öldüğüne inanmamı istesen, Sayers'den o lanet olası madalyanı sırt çantama koymasını istemezdin. Yaşadığına dair en ufak bir ipucu elde ettiğimde, hayatıma devam edemeyeceğimi biliyordun. Orbeli bu ipucuydu."</p>

  <p class="calibre9" style="text-align: justify;">"Tek bir kelimeye ihtiyacın vardı ve bunu aldın. Benim yaptığım bir şey yoktu Tatyana."</p>

  <p class="calibre9" style="text-align: justify;">"Birbirimize hep dürüst olmamız gerekirken en büyük yalanla hayatımızı sonlandırdın. Bana her gün acı çektirdin. Sürekli hayatta olup olmadığını düşündüm. Kendi hayatımı yaşayamadım. Sen de bunu biliyordun!"</p>

  <p class="calibre9" style="text-align: justify;">Bir an durdular. Tatyana titreyen vücudunu kontrol etmeye çalıştı. "O atlı beni hayatım boyunca gece gündüz takip etti ve sen şimdi bana neden seni aramak için geldiğimi soruyorsun." Eğilerek onu tuttu ve sarstı. Karşılık vermedi ve kendini savunmadı. Ancak bir süre sonra onu itti.</p>

  <p class="calibre9" style="text-align: justify;">"Kıyafetlerimi çıkar," dedi. "Yanıma çıplak bir halde uzan ve dişlerinle etlerimi parçala. Rüyanda yaptığın gibi. Beni çiğ çiğ ye Tatyana."</p>

  <p class="calibre9" style="text-align: justify;">"Tanrım, Aleksandr." Çaresiz bir halde yere oturdu.</p>

  <p class="calibre9" style="text-align: justify;">O haziran gününde sırtlarını ağaca yaslayarak öylece oturdular. Tatyana yüzünü kapatarak toprağın üzerine uzandı. Aleksandr yanında silahlarıyla oturmaya devam etti.</p>

  <p class="calibre9" style="text-align: justify;">Saatler geçti. Tatyana onun sesini duydu. "Tatyana," dedi alçak bir ses tonuyla. Daha fazla bir şey söylemesine gerek kalmadı; çünkü Tatyana da duydu. Geliyorlardı. Bu kez kamyonların ve adamların sesi, köpeklerin havlaması uzaktan değil; hemen dağın arkasından geliyordu.</p>

  <p class="calibre9" style="text-align: justify;">Tam ayağa fırlayacağı sırada Aleksandr onu engelledi. Tek kelime söylemeden onu olduğu yerden kaldırmadı. "Ne yapıyorsun?" diye fısıldadı. "Neden oturuyorsun? Haydi kaçalım! Altmış saniye içinde dağdan aşağıya ineriz."</p>

  <p class="calibre9" style="text-align: justify;">"Onlar da altmış saniye içinde dağın doruğuna ulaşır. Sana bunu daha kaç kez söylemem gerekiyor?"</p>

  <p class="calibre9" style="text-align: justify;">"Kalk! Kaçacağız..."</p>

  <p class="calibre9" style="text-align: justify;">"Nereye? Dağı ve tarlaları sarmış dürumdalar. Alman askerlerden daha hızlı koşacağını mı düşünüyorsun?"</p>

  <p class="calibre9" style="text-align: justify;">Onu yerden kıpırdatmıyordu. Tatyana itiraz etmeyi bıraktı. "O köpekler kokumuzu alır mı?"</p>

  <p class="calibre9" style="text-align: justify;">"Nerede olursak olalım alırlar."</p>

  <p class="calibre9" style="text-align: justify;">Tatyana dağdan aşağıya baktı. Onları göremedi; ama seslerini duyuyordu. Askerlere Rusça emirler veriyorlar ve sessiz olmalarını söylüyorlardı. Ancak köpeklerin havlamasının tek sebebi, avlarına yaklaşmış olmalarıydı.</p>

  <p class="calibre9" style="text-align: justify;">"Hendeğin içine gir Şura," dedi Tatyana. "Ben ağaca tırmanarak orada saklanacağım."</p>

  <p class="calibre9" style="text-align: justify;">"Kendini ağaca bağlasan daha iyi. Bir bomba fırlattıklarında anında yere düşersin."</p>

  <p class="calibre9" style="text-align: justify;">"Git. Bana dürbünü ver. Sana orada kaç kişi olduklarını söyleyeyim." Aleksandr onu bıraktı ve ayağa fırladılar. "Bana P-38 marka silahı da versen iyi olur." Duraksadı. "Köpekleri vurmamız gerekiyor. Köpekler olmazsa nerede olduğumuzu bulamazlar."</p>

  <p class="calibre9" style="text-align: justify;">Aleksandr gülmeye başladı. "İki köpek ayaklarının dibine ölü bir halde yığıldığında, şüphelenmeyeceklerini mi sanıyorsun?"</p>

  <p class="calibre9" style="text-align: justify;">Tatyana gülmedi. "Bana el bombalarını da ver. Belki fırlatabilirim."</p>

  <p class="calibre9" style="text-align: justify;">"Onları ben atacağım. Tetiği çok erken basmanı istemiyorum. Silahı ateşlediğinde geri tepmesine karşı hazırlıklı ol. P-38 fena bir silah değil; ama geri teper. Şarjörde son kurşun kaldığında, fırsat bulursan hemen kurşun tak. Bir kurşundansa, sekiz kurşununun olması daha iyi."</p>

  <p class="calibre9" style="text-align: justify;">Tatyana başını salladı.</p>

  <p class="calibre9" style="text-align: justify;">"Ağaca çok fazla yaklaşmalarına izin verme. Ne kadar uzak olursa, ıskalama ihtimalleri o kadar fazla olur." Ona silahı, ipi ve şarjörleri verdikten sonra dirseğiyle dürterek öne itti. "Yürü," dedi. "Ama ne olursa olsun aşağıya gelme."</p>

  <p class="calibre9" style="text-align: justify;">"Saçmalama!" dedi Tatyana. "Eğer bana ihtiyacın olursa gelirim."</p>

  <p class="calibre9" style="text-align: justify;">"Hayır," dedi. "Ben söylemeden gelme. Nerede olduğundan ve ne yaptığından endişelenecek durumda değilim."</p>

  <p class="calibre9" style="text-align: justify;">"Şura..."</p>

  <p class="calibre9" style="text-align: justify;">Aleksandr ona doğru eğildi. "Ancak ben çağırırsam aşağıya geleceksin, anlıyor musun?"</p>

  <p class="calibre9" style="text-align: justify;">"Evet," dedi alçak bir ses tonuyla. Silahını beline taktı ve kollarını kaldırdı. Ağacın ilk dalı erişemeyeceği kadar yüksekti. Aleksandr onu kaldırdı ve Tatyana dala tutunarak ağacın üstüne çıktı. Aleksandr hendeğin yanına koştu ve bütün silahlarını ortaya çıkardı. Mermi kemerini beline sardı ve yerini aldı. Şpagin marka tüfeği hemen yanında duruyordu. Kemerde 150 mermi vardı.</p>

  <p class="calibre9" style="text-align: justify;">Tatyana mümkün olduğunca tepeye tırmandı. İleriyi görmek zordu: yaz olduğu için ıhlamur ağacının üzerinde çok fazla yaprak vardı. Birkaç ince dalı kırdı ve köke yakın olan kalın bir dalın üzerine tünedi. Yüksekten, hava yeni ağarmasına rağmen aşağıyı görebiliyordu. Adamlar çok küçük görünüyordu. Yan yana değil; dağınık halde duruyorlardı.</p>

  <p class="calibre9" style="text-align: justify;">"Kaç kişiler?" diye seslendi Aleksandr.</p>

  <p class="calibre9" style="text-align: justify;">Dürbünle baktı. "Yirmi kadar." Kalbi yerinden fırlayacak gibiydi. En az yirmi kişiler diye eklemek istedi; ama yapmadı. Köpekleri göremedi. Ancak diğerlerine göre daha önden giden adamları fark etti. Köpekler onları ileri doğru sürüklüyor gibiydi.</p>

  <p class="calibre9" style="text-align: justify;">"Ne kadar uzaktalar?"</p>

  <p class="calibre9" style="text-align: justify;">Ne kadar uzakta olduklarını söyleyemedi. Hâlâ aşağıdaydılar ve çok küçük görünüyorlardı. Tatyana, Aleksandr'ın ne kadar uzakta olduklarını söyleyebileceğini düşündü; ama hem yerlerini tespit edip hem de ateş edemezdi. Komando tüfeğiyle ilerisi çok iyi görünüyordu ve belki de köpeklerin nerede olduğunu onunla saptayabilirdi.</p>

  <p class="calibre9" style="text-align: justify;">"Şura, köpekleri görebiliyor musun?"</p>

  <p class="calibre9" style="text-align: justify;">Ondan cevap gelmesini bekledi. Komando tüfeğini doğrulttuğunu gördü. İki el ateş ettikten sonra köpeklerin havlaması kesildi.</p>

  <p class="calibre9" style="text-align: justify;">"Evet," diye cevapladı.</p>

  <p class="calibre9" style="text-align: justify;">Tatyana dürbünle baktı. Aşağıda bir kargaşa oldu. Adamlar dağılmaya başladı. "Harekete geçtiler!"</p>

  <p class="calibre9" style="text-align: justify;">Aleksandr'a bunu söylemesine gerek yoktu. Ayağa fırlayarak makineli tüfeğiyle ateş etmeye başladı. Tatyana'nın birkaç saniye boyunca tek duyduğu ateş sesleri oldu. Aleksandr ateş etmeyi kestiğinde bir ıslık sesi duyuldu ve yüz metre aşağıda bir bomba patladı. Diğer bomba ise elli metre yakınlarına düştü. Sonuncu ise yirmi beş metre yakınlarında patladı.</p>

  <p class="calibre9" style="text-align: justify;">"Tanya, neredeler?" diye bağırdı Aleksandr. Makineli tüfeği hâlâ omzuna dayalıydı.</p>

  <p class="calibre9" style="text-align: justify;">Tatyana dürbünle bakmaya devam etti. Gözleri onunla oyun oynuyordu. Adamlar şimdi koyu renk üniformalarıyla yerde sürünüyor gibi görünüyordu ve gittikçe yaklaşıyorlardı. Sürünüyorlar mıydı; yoksa kıvranıyorlar mıydı?</p>

  <p class="calibre9" style="text-align: justify;">Birkaç tanesi ayağa kalktı. "Saatin 1.00 yönünde iki kişi, 11.00 yönünde ise üç kişi var," diye seslendi Tatyana. Aleksandr tekrar ateş etmeye başladı. Ancak sonra bir anda durdu ve elindeki makineli tüfeği fırlattı. Ne olmuştu? Tatyana Şpagin marka tüfeğini aldığını görünce, mermisinin bittiğini düşündü. Ancak Şpagin marka tüfeğin içinde de sadece otuz mermi vardı. Bunlar da birkaç saniye içinde bitti. Aleksandr Colt marka silahı eline aldı ve sekiz kez ateş etti. İki saniye bekleyip sekiz el daha ateş etti ve yeniden iki saniye bekledi. Çarpışmanın hızını takip edemiyordu. 11.00 yönündeki üç adam ortadan kaybolmuş ve 2.00 yönünde beş, 1.00 yönünde ise beş adam daha belirmişti. Aleksandr mermi yüklemek için harcadığı iki saniye dışında ateşi hiç kesmiyordu.</p>

  <p class="calibre9" style="text-align: justify;">Aşağıdan sürekli ateş ediliyordu. Gelişigüzel ateş ediyorlardı; ama kurşunlar onların olduğu tarafa geliyordu. Tekrar baktı. Adamlar makineli tüfeklerindeki mermiler bittiğinde hemen yenilerini takıyordu. Aleksandr yerlerini saptadı. Tatyana, Aleksandr'ın, silahlarından çıkan ateş sayesinde yerlerini daha kolay saptadığını düşündü. Aleksandr'a yere yatmasını söyledi. Aleksandr hendeğin içinde karnının üzerine yattı.</p>

  <p class="calibre9" style="text-align: justify;">Adamlardan biri dağın tepesine ulaşarak Tatyana'nın olduğu ağacın yüz metre ilerisinde durdu.</p>

  <p class="calibre9" style="text-align: justify;">Tatyana onun bir şey fırlattığını gördü. Havada uçan şey Aleksandr'ın yakınına düşerek patladı. Önündeki çalılıklar alev alev yanmaya başladı. Aleksandr iki el bombası fırlattı; ama adamların nerede olduğunu göremediği için bunu gelişigüzel bir şekilde yaptı.</p>

  <p class="calibre9" style="text-align: justify;">Tatyana onları görebiliyordu. P-38 marka silahının tetiğini çekti ve önünde duran adama ateş etti. Silah geri tepti; ama onu asıl etkileyen çıkardığı ses oldu. Hiçbir şey duyamıyordu. Aleksandr'ın hendeğinin önündeki çalılar yanıyordu.</p>

  <p class="calibre9" style="text-align: justify;">Aleksandr? diye fısıldadığını sandı; ama ağzından ses çıktığını sanmıyordu. Dürbünle aşağıya baktı. Hava aydınlanmıştı ve aşağıdaki siluetler hareketsizdi. Tekrar tekrar ateş etti. Top atmıyorlardı; ancak bir anda Aleksandr'ın olduğu hendeği hedef alarak makineli tüfeklerini ateşlediler. Tatyana onların dağın eteklerinde, çalıların arasında yattığını gördü. Aleksandr ile konuşamadığı ve onun verdiği cevapları duyamadığı için mermilerin iki yüz metre ileriye ulaşıp ulaşamayacağından emin olamadı. Yine de ateş etti. Aşağıdan gelen sesleri duymayı umut etti; ama duyamadı. Silahına altı kez yeni mermi koydu.</p>

  <p class="calibre9" style="text-align: justify;">Aleksandr ateş etmeyi sürdürdü. Önündeki çalılıklar kendi tüfeğinden çıkan ateş yüzünden de tutuşmuş olabilirdi. Tatyana artık hiçbir şeyden emin olamıyordu. Silahını dağın alt kısmına doğrulttu ve ateş etti. Mermiler bitene kadar yenilerini taktı.</p>

  <p class="calibre9" style="text-align: justify;">Sonra her şey sustu.</p>

  <p class="calibre9" style="text-align: justify;">Gözlerini açtı.</p>

  <p class="calibre9" style="text-align: justify;">"Arkana dikkat et!" diye bağırdı. Aleksandr, arkasından gelen asker hendeğin içine ateş edemeden onu engelledi. Tüfeği adamın elinden aldı ve bacağına vurarak onu yere yatırdı. Yerde bir süre boğuştular. Adam botunun içinden bir bıçak çıkardı. Kendini kaybeden Tatyana neredeyse ağaçtan düşüyordu. Belindeki ipi çözdü ve ağaçtan inerek boğuşan iki adamın yanına koştu. Silahını onlara doğrultarak durun diye bağırdı. Silahında hiç kurşun olmadığını biliyordu; ama yine de tetiği çekti. Sesini kendi bile duyamazken, onlar nasıl duyacaklardı? Adam bıçağını Aleksandr'a saplamaya çalışıyor ve Aleksandr da onu engellemek için pek fazla bir şey yapamıyordu.</p>

  <p class="calibre9" style="text-align: justify;">Tatyana yanlarına yaklaştı ve boş silahıyla adamın ensesine vurdu. Adam acıyla havaya sıçradı; ama Aleksandr'ı bırakmadı. Elindeki bıçağı hâlâ tutuyordu. Aleksandr ise adamın bileğine yapışmıştı ve bıçağı karnına saplamasını engelliyordu. Tatyana çığlık atarak adama bir kez daha vurdu; ama bunu yeterince sert bir şekilde yapamadı. Aleksandr adamın boynundan tutarak sert bir şekilde çevirdi ve adam hareketsiz kaldı. Adamı üstünden atarak ayağa kalktı. Her yeri kanlar içindeydi. Aleksandr bir şey söyledi; ama Tatyana duymadı. Ona arkasını işaret etti. Tatyana silahını fırlatarak geri çekildi. Aleksandr silahı alarak askere doğrulttu ve tetiği çekti. Ancak hiç ses çıkmadı.</p>

  <p class="calibre9" style="text-align: justify;">Tatyana silahın boş olduğunu söylemek istedi; ama zaten Aleksandr bunu biliyordu. İçinde hâlâ mermi olan komando tüfeğini alıp askere doğrulttu; ama ateş etmedi. Adamın boynu kırılmıştı. Tüfeği yere fırlatarak Tatyana'nın yanına gitti ve ona sıkıca sarılarak sakinleştirmeye çalıştı.</p>

  <p class="calibre9" style="text-align: justify;">İkisi de nefes nefeseydi. Aleksandr'ın her yeri kül olmuştu. Kollarından, başından, göğsünden ve omuzlarından kanlar akıyordu.</p>

  <p class="calibre9" style="text-align: justify;">Bir şey söyledi; ama Tatyana duymadı.</p>

  <p class="calibre9" style="text-align: justify;">Kulağına eğildi. "Harika bir iş başardın Tanya. Ama sana oldukça net bir şekilde, tamam diyene kadar yerinden kıpırdamamanı söylediğimi sanıyordum."</p>

  <p class="calibre9" style="text-align: justify;">Şaka yapıp yapmadığını anlamak için yüzüne baktı; ama anlayamadı.</p>

  <p class="calibre9" style="text-align: justify;">Ona sıkıca sarılarak, "Gitmemiz gerekiyor. Sadece silah mermimiz kaldı," dedi.</p>

  <p class="calibre9" style="text-align: justify;">"Hepsini öldürdün mü?" dedi ağzını kıpırdatarak.</p>

  <p class="calibre9" style="text-align: justify;">"Bağırmayı kes! Hepsinin ölmediğine eminim. Ayrıca yüz kadar adamı daha fazla bombayla göndereceklerine eminim. Haydi kaçalım."</p>

  <p class="calibre9" style="text-align: justify;">"Dur! Sen yaralısın."</p>

  <p class="calibre9" style="text-align: justify;">Eliyle ağzını kapattı. "Bağırma!" dedi. "Kısa süre içinde tekrar duymaya başlayacaksın. Sessiz ol ve beni takip et."</p>

  <p class="calibre9" style="text-align: justify;">Tatyana kanayan göğsünü gösterdi. Aleksandr omuz silkerek yere çömeldi. Tatyana gömleğinin kolunu yırttı. Kurşun sıyırıp geçmişti. Omzundan şarapnel parçalarını çıkardı. Birisi derine saplanmıştı. Şura, bak, dediğini sandı.</p>

  <p class="calibre9" style="text-align: justify;">Aleksandr ona eğildi. "Elinle tutarak çek."</p>

  <p class="calibre9" style="text-align: justify;">Çekerken, Aleksandr'ın duyduğu acıyı düşünerek bayılacak gibi oldu. Aleksandr irkildi; ama geri çekilmedi. Tatyana yarasını temizledi ve bandajladı.</p>

  <p class="calibre9" style="text-align: justify;">"Başın ne durumda?"</p>

  <p class="calibre9" style="text-align: justify;">Kafatasındaki yara yeniden açılmıştı.</p>

  <p class="calibre9" style="text-align: justify;">"Konuşmayı bırak. İyiyim. Ona sonra bakarsın. Haydi gidelim." Yüzüne Aleksandr'ın kanı bulaşmıştı. Silmedi.</p>

  <p class="calibre9" style="text-align: justify;">Aleksandr boş olan makineli tüfeğini orada bırakarak silahlarını ve sırt çantasını aldı. Tatyana da hemşire çantasını kaptı ve dağdan aşağı mümkün olduğunca hızlı bir şekilde koşmaya başladılar.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Ağaçlarla çevrili tarlaların yanından koşarak geçtiler. Üç saat boyunca gerektiğinde yürüdüler, gerektiğinde ise yerde süründüler. Tarlalardan uzaklaşıp yerleşim bölgesine geldiklerinde bombalanmış üç katlı bir binanın önündeki tabelayı fark ettiler: BERLİN ŞEHRİNİN İNGİLTERE BÖLGESİNE GİRMİŞ BULUNUYORSUNUZ.</p>

  <p class="calibre9" style="text-align: justify;">Tatyana artık duyabiliyordu. Aleksandr iyi olan kolundan tuttu ve gülümseyerek, "Geldik sayılır," dedi.</p>

  <p class="calibre9" style="text-align: justify;">Aleksandr cevap vermedi.</p>

  <p class="calibre9" style="text-align: justify;">Yüz adım kadar ilerledikten sonra bunun nedenini anladı. Berlin terk edilmemişti. Yolda kamyonlar ve cipler vardı. Birçoğu orduya ait olmasına rağmen, olmayanlar da vardı. Bir kamyonun onlara doğru geldiğini fark ettiler. Aleksandr bir kapı eşiğine girmesini söyledi ve ardından, "Amerikan bölgesi ne kadar uzakta?" diye sordu.</p>

  <p class="calibre9" style="text-align: justify;">"Bilmiyorum. Berlin'in haritası var."</p>

  <p class="calibre9" style="text-align: justify;">Beş kilometre uzakta olduğunu tespit ettiler. Oraya gitmek bütün günlerini aldı. Binalar arasında koşarak ilerliyor ve yıkılan binaların eşiklerinde duraklıyorlardı.</p>

  <p class="calibre9" style="text-align: justify;">Amerika bölgesine ulaştıklarında saat 16.00'ydı.</p>

  <p class="calibre9" style="text-align: justify;">16.30'da Clayallee'deki Amerikan elçiliğini buldular.</p>

  <p class="calibre9" style="text-align: justify;">Ancak caddenin karşısına geçemediler; çünkü girişi cipler kapatmıştı.</p>

  <p class="calibre9" style="text-align: justify;">Bu kez Tatyana onu kolundan tutup bir kapı eşiğine soktu.</p>

  <p class="calibre9" style="text-align: justify;">İyimser olmaya çalışarak, "Bizi aramaya gelmemişlerdir," dedi. "Bunun standart bir prosedür olduğunu düşünüyorum."</p>

  <p class="calibre9" style="text-align: justify;">"Buna eminim. Bir adam ve kadını aramak için emir almadıklarını düşünüyorsun, öyle mi?"</p>

  <p class="calibre9" style="text-align: justify;">"Evet," dedi şüphe içinde.</p>

  <p class="calibre9" style="text-align: justify;">"Peki o zaman. Haydi gidelim." Aleksandr ayağa kalktı.</p>

  <p class="calibre9" style="text-align: justify;">Tatyana onu durdurdu.</p>

  <p class="calibre9" style="text-align: justify;">"Tatyana ne düşünüyorsun?"</p>

  <p class="calibre9" style="text-align: justify;">Bir süre düşündü. "Ben Amerikan vatandaşıyım. Elçiliğe girme hakkına sahibim."</p>

  <p class="calibre9" style="text-align: justify;">"Ama bu hakkı kullanma fırsatı bulamadan önünü keseceklerdir."</p>

  <p class="calibre9" style="text-align: justify;">"Bir şey yapmamız gerekiyor."</p>

  <p class="calibre9" style="text-align: justify;">Aleksandr sessiz kaldı. Tatyana ona bakarak düşünmeye devam etti. Önceki kadar gergin değildi. Savaş stresinden kurtulmuş gibiydi. Uzanarak yüzüne dokundu. "Haydi, canlan. Daha savaşımız bitmedi asker," diyerek kolundan çekti. "Haydi gidelim."</p>

  <p class="calibre9" style="text-align: justify;">"Şimdi nereye gidiyoruz?"</p>

  <p class="calibre9" style="text-align: justify;">"Ordu komutanının evine. Buradan çok uzak olmadığını düşünüyorum."</p>

  <p class="calibre9" style="text-align: justify;">Amerikan kumandanlığının kışlalarına geldiklerinde, Tatyana yolun karşı tarafındaki bir binaya girdi ve üzerindeki kıyafetleri çıkararak hemşire üniformasını giydi. Sonra da Aleksandr'a nöbetçilerin olduğu kapıya doğru arkasından gelmesini işaret etti. Saat 17.00'ydi. Yakında hiç Sovyet aracı yoktu.</p>

  <p class="calibre9" style="text-align: justify;">"Ben burada bekleyeceğim. Sen içeri yalnız gir," dedi Aleksandr.</p>

  <p class="calibre9" style="text-align: justify;">Tatyana elinden tuttu. "Aleksandr," dedi. "Seni burada bırakmayacağım. Haydi gidelim. Sadece silahlarını burada bırak, yeter."</p>

  <p class="calibre9" style="text-align: justify;">"Silahım olmadan yolun karşısına geçemem."</p>

  <p class="calibre9" style="text-align: justify;">"Silah boş! Aynca ordu kumandanının evine giriyorsun. Seni silahla içeriye sokarlar mı? Bırak onları."</p>

  <p class="calibre9" style="text-align: justify;">Makineli tüfeği bırakmak zorunda kaldılar -çok büyüktü. Diğer silahları Tatyana'nın sırt çantasına koydular ve kapıya yaklaştılar. Tatyana kapıdaki görevliye kumandan Mark Bishop'u görmek istediklerini söyledi. "Ona Hemşire Jane Barrington'ın kendisiyle görüşmek istediğini söyleyin," dedi.</p>

  <p class="calibre9" style="text-align: justify;">Aleksandr yüzüne baktı. "Tatyana Barrington değil miydi?"</p>

  <p class="calibre9" style="text-align: justify;">"Orijinal Kızıl Haç belgelerindeki ismim Jane," dedi. "Ayrıca Tatyana Rus ismi."</p>

  <p class="calibre9" style="text-align: justify;">Birbirlerine baktılar. "Evet Rus ismi," dedi Aleksandr alçak bir ses tonuyla.</p>

  <p class="calibre9" style="text-align: justify;">Mark Bishop kapıya geldi. İlk önce Tatyana'ya, sonra da Aleksandr'a baktı. "İçeri gelin," dedi. İçeri girmeden önce, "Hemşire Barrington neler oluyor?"</p>

  <p class="calibre9" style="text-align: justify;">"Kumandanım, bu eşim Alexander Barrington," dedi Tatyana İngilizce.</p>

  <p class="calibre9" style="text-align: justify;">"Evet," dedi Bishop ve sustu. Sonra, "Yaralı mı?" diye ekledi.</p>

  <p class="calibre9" style="text-align: justify;">"Evet."</p>

  <p class="calibre9" style="text-align: justify;">"Ya sen?"</p>

  <p class="calibre9" style="text-align: justify;">"Hayır. Kumandanım, adamlarınızdan biri bizi elçiliğe götürebilir mi? Konsolos John Ravenstock ile görüşmemiz gerekiyor. Bizi bekliyor."</p>

  <p class="calibre9" style="text-align: justify;">"Öyle mi?"</p>

  <p class="calibre9" style="text-align: justify;">"Evet."</p>

  <p class="calibre9" style="text-align: justify;">"Kocanızı da bekliyor mu?"</p>

  <p class="calibre9" style="text-align: justify;">"Evet. Kocam Amerikan vatandaşı."</p>

  <p class="calibre9" style="text-align: justify;">"Evrakları nerede?"</p>

  <p class="calibre9" style="text-align: justify;">Tatyana, Bishop'a baktı. "Kumandanım," dedi. "Lütfen. Bırakın da bunlarla konsolosluk ilgilensin. Sizin işe karışmanıza gerek yok. Bir adamınız bizi götürürse, size minnettar olacağım."</p>

  <p class="calibre9" style="text-align: justify;">Bishop görevdeki iki askeri yanına çağırdı. "Hemşire Barrington cip mi istersiniz, yoksa..."</p>

  <p class="calibre9" style="text-align: justify;">"Zırhlı bir kamyon daha iyi olur kumandanım."</p>

  <p class="calibre9" style="text-align: justify;">"Elbette."</p>

  <p class="calibre9" style="text-align: justify;">Bishop'a, Dr. Flanagan ve Hemşire Davenport'un Amerikan bölgesine ulaşıp ulaşmadığını sordu.</p>

  <p class="calibre9" style="text-align: justify;">"Zor oldu; ama iki gün önce buraya ulaştılar."</p>

  <p class="calibre9" style="text-align: justify;">"Çok üzgünüm! Sağ salim geldiklerine sevindim."</p>

  <p class="calibre9" style="text-align: justify;">"Benden değil, onlardan özür dileyin Hemşire Barrington."</p>

  <p class="calibre9" style="text-align: justify;">İki asker Tatyana ile Aleksandr'ı elçiliğe götürdü. Kamyonun arka tarafında yere oturdular ve hiç konuşmadılar. Tatyana şakağındaki kanı temizlemek istedi; ama Aleksandr başını geri çekti.</p>

  <p class="calibre9" style="text-align: justify;">Kapılar açıldığında, Amerikan topraklarındaydılar.</p>

  <p class="calibre9" style="text-align: justify;">"Her şey yoluna girecek Şura," diye fısıldadı kamyondan inmeden önce. "Göreceksin."</p>

  <p class="calibre9" style="text-align: justify;">John Ravenstock siyah kravatıyla elçilik bahçesine çıktığında yüzünde tebessüm yoktu. Ya sürekli smokin giyen ciddi bir adamdı; ya da sıcak görünmek istemiyordu.</p>

  <p class="calibre9" style="text-align: justify;">"Bay Ravenstock, Washington'dan Sam Gulotta sizi görmemizi söyledi," dedi Tatyana.</p>

  <p class="calibre9" style="text-align: justify;">"İnanın son üç gündür sizin isminizi çok fazla duyuyorum. Bu kişiler arasında Sam de var tabi." Derin bir iç geçirdi. "Hemşire Barrington, benimle gelin. Eşiniz burada beklesin. Doktora ihtiyacı var mı?"</p>

  <p class="calibre9" style="text-align: justify;">"Daha sonra," dedi Alexander'ın elinden tutarak. "Şimdi onun da bizimle içeri gelmesi gerekiyor. İsterseniz ikimiz özel olarak konuşuruz ve o kapıda bekler. Ama içeri gelmesi lazım. Ya da burada, onun yanında konuşalım."</p>

  <p class="calibre9" style="text-align: justify;">Ravenstock başını salladı. "Biliyorsun," dedi. "Saat 18.00 oldu. Mesaim 16.00'da bitiyor. Bu gece katılmam gereken bir tören var. Karım beni bekliyor."</p>

  <p class="calibre9" style="text-align: justify;">"Kocam da bekliyor," dedi Tatyana alçak bir ses tonuyla.</p>

  <p class="calibre9" style="text-align: justify;">"Evet evet. Kocanız. Ama mesai saati bitti! İçeriye gelin; ama bu konuyla tam olarak ilgilenemem. Geç kalacağım."</p>

  <p class="calibre9" style="text-align: justify;">Elçilik kapısından girdiler ve ikinci kata çıkarak Ravenstock'un ahşap döşemeli ofisine geldiler. Bir görevli çağırarak Alexander ile birlikte bekleme odasında oturmasını istedi ve Tatyana'yı içeri soktu. Tatyana dönüp Alexander'a baktı. Onu orada bırakmak istemiyordu; ama Amerikan elçiliğindeydiler ve bu onu, Sovyetlerin kuşattığı Berlin'de, terk edilmiş bir binada bırakmaktan daha iyiydi. Alexander hemen çakmağını çıkardı ve görevliden sigara istedi.</p>

  <p class="calibre9" style="text-align: justify;">"Lütfen oturma. O kadar zamanımız yok," dedi Ravenstock kapıyı kapatarak. Ellili yaşlarda, şişman ve gri saçlı bir adamdı. Gür gri bıyıkları ve gözlerini kapatan kalın, gri kaşları vardı.</p>

  <p class="calibre9" style="text-align: justify;">Tatyana ayakta kaldı.</p>

  <p class="calibre9" style="text-align: justify;">"Nasıl bir soruna sebep olduğunun farkında mısın?" dedi Ravenstock. "Değilsin, öyle değil mi? Hemşire Barrington Berlin'e ayrıcalıklarınız sayesinde girdiniz. Kızıl Haç üniformanızı suistimal ettiniz ve müttefiklerimizi kışkırttınız. Ama şimdi bu konuyu tartışacak zamanım yok."</p>

  <p class="calibre9" style="text-align: justify;">"Efendim, Amerika'daki konsolosluk kocam için pasaport vermenize müsaade etti..."</p>

  <p class="calibre9" style="text-align: justify;">Pasaport! Evet, Sam Gulotta benimle bu konuda bağlantıya geçti. Pasaportu unut. Şu anda çok büyük bir sorunla karşı karşıyayız. Bunun farkında değil misin?"</p>

  <p class="calibre9" style="text-align: justify;">"Farkındayım..."</p>

  <p class="calibre9" style="text-align: justify;">"Hiç sanmıyorum. Berlin garnizonunun kumandanı, Almanya'daki Sovyet ordu yönetimi ve Moskova'daki Milli Güvenlik teşkilatı bu konuda ayaklanmış durumda!"</p>

  <p class="calibre9" style="text-align: justify;">"Berlin garnizonunun kumandanı mı?" dedi Tatyana şaşkınlık içinde. "General Stepanov mu?"</p>

  <p class="calibre9" style="text-align: justify;">"Hayır o değil. O iki gün önce görevden alındı ve yerine Moskovalı General Rimakov getirildi."</p>

  <p class="calibre9" style="text-align: justify;">Tatyana'nın yüzü sapsarı oldu.</p>

  <p class="calibre9" style="text-align: justify;">"Hepsi kanınızı akıtmak için tek vücut olmuş durumda!" Duraksadı. "İkinizi de arıyorlar. Anladığım kadarıyla kocan bütün askeri ve sivil kuralları ihlal etmiş. Onun Sovyet vatandaşı ve ordularında binbaşı olduğunu söylüyorlar. İlk önce onu Sovyetler Birliğine ihanetle suçladılar. Onlara kocanızın bizim kontrolümüzde olmadığını söylediğimizde ise Amerikan casusu olduğunu öne sürdüler. Hem Sovyetler Birliği'ne ihanet edip, hem de Amerikan casusu olamayacağını ve ikisinden biri üzerinde karar vermeleri gerektiğini söyledik. Bunu kabul etmediler ve hedefi sana doğrulttular. 1943'ten beri düşman listelerinde olduğunu biliyor muydun? Sadece kaçmakla kalmamış, ordu hemşiresi olarak Kızıl Ordu'dan firar etmişsin. Rusya'dan kaçmak için öldürdüğün beş asker arasında bir teğmen de var. Bana erkek kardeşinin..." Ravenstock başını kaşıdı. "Kullandıkları kelimeyi hatırlayamıyorum. Sanırım o da büyük bir vatan hainiymiş."</p>

  <p class="calibre9" style="text-align: justify;">"Erkek kardeşim öldü," dedi Tatyana sandalyeye tutunarak.</p>

  <p class="calibre9" style="text-align: justify;">"Konunun özü şu Hemşire Barrington: ikinizi Berlin'de suçüstü yakalamak istiyorlar. Bu yüzden pasaport isterken, ne gibi bir sorunla karşı karşıya olduğunuz hakkında en ufak bir fikriniz yok. Şimdi gitmem gerekiyor. Saat 16.15!"</p>

  <p class="calibre9" style="text-align: justify;">Tatyana, Ravenstock'un masasının önündeki sandalyeye oturdu.</p>

  <p class="calibre9" style="text-align: justify;">"Sana oturmamanı söyledim!"</p>

  <p class="calibre9" style="text-align: justify;">"Bay Ravenstock," dedi sakin bir şekilde. "Amerika'da küçük bir oğlumuz var. Ben şu anda Amerikan vatandaşıyım. Kocam da Amerikan vatandaşı. Küçük bir çocukken ailesiyle birlikte Rusya'ya gelmiş. Zorunlu olarak orduya katılmış ve ailesinin NKVD tarafından öldürülmesine engel olamamış. Size vatandaşlık konusundaki kanunlardan bahsetmemi ister misiniz?"</p>

  <p class="calibre9" style="text-align: justify;">"Hayır teşekkürler. Hepsini ezbere biliyorum."</p>

  <p class="calibre9" style="text-align: justify;">"O Amerikan vatandaşı. Ülkesine geri dönmek istiyor."</p>

  <p class="calibre9" style="text-align: justify;">"Bunu istediğini biliyorum; ama Sovyet yetkililer tarafından vatan haini olarak kabul edildiğini anlamıyor musun? Bütün bunların üstüne firar ederek olayları iyice karıştırmış. Sen de ona yardım etmişsin. Altmış askerlerini öldürmüşsünüz. Sizin kanınızı istiyorlar!" Saatine baktı ve öfkeli bir şekilde kravatını gevşetti. "Senin yüzünden geç kaldım."</p>

  <p class="calibre9" style="text-align: justify;">"Efendim," dedi Tatyana. "Yardımınıza çok ihtiyacımız var."</p>

  <p class="calibre9" style="text-align: justify;">"Elbette var. Ama bunu, bu çılgınlıkları yapmadan önce düşünmeniz gerekirdi."</p>

  <p class="calibre9" style="text-align: justify;">"Avrupa'ya kocamı bulmak için geldim. O hiçbir zaman Sovyet vatandaşı olmak istemedi. Benim gibi değildi. Ben Sovyetler Birliği'nde doğup büyüdüm." Yutkundu. "Ama benim için bunun bir önemi yok. Tek umursadığım kocam. Eğer onunla konuşursanız, ülkesine geri dönmeyi hak eden şerefli bir asker olduğunu göreceksiniz. Amerikan ordusu kocama görev vermekten büyük gurur duyacaktır." Tatyana'nın sesi titremiyordu. "Ben Sovyet vatandaşıydım. Finlandiya sınırında hiç kimseyi öldürmedim; ama kaçtığım doğru. Beni Sovyet yetkililerine teslim etme hakkına sahipsiniz. Eğer kocamın ülkesine döndüğünü görürsem, onlara seve seve teslim olurum."</p>

  <p class="calibre9" style="text-align: justify;">Daha bunu söylerken ne kadar saçma olduğunu fark etti. Sanki Aleksandr ülkesine dönüp Tatyana'yı Sovyetlerin elinde bırakmayı kabul ederdi. Başını öne eğdi; ama Ravenstock'un blöfünü anlamasına izin vermemeliydi. Gözlerini ona çevirdi.</p>

  <p class="calibre9" style="text-align: justify;">Ravenstock masasının kenarında oturarak ona baktı. Başka bir yerde olması gerektiğini hatırlayana kadar hiç kıpırdamadan durdu. Gevşettiği kravatıyla oynadı. "Müttefiklerimizi yargılamak bizim görevimiz değil." Bir an sessiz kaldı. "Ancak Sovyetler Avrupa'yı fethetme konusunda oldukça azimli ve gaddarlar. Müttefiklerine ayrıcalık tanımak istemiyorlar. Ama siz ikiniz onların kanunlarını ihlal ettiniz. Bu itiraz kabul etmez."</p>

  <p class="calibre9" style="text-align: justify;">Tatyana gözlerini Ravenstock'a dikti ve tek kelime etmedi.</p>

  <p class="calibre9" style="text-align: justify;">Konsolos gergin bir şekilde saatini gösterdi. "Hemşire Barrington burada seninle oturup Sovyetler Birliğinin iyi ve kötü yönlerinden bahsetmek isterdim; ama inan çok geç kaldım. Bu konuyu da çözmem gerekiyor; fakat bunu yarın yapacağım."</p>

  <p class="calibre9" style="text-align: justify;">"Lütfen Sam Gulotta'ya telgraf çekin," dedi. "Size Alexander Barrington hakkında ihtiyacınız olan bilgileri verecektir."</p>

  <p class="calibre9" style="text-align: justify;">Ravenstock masasının üstünde duran kalın bir dosyayı eline aldı. "O bilgilerin kopyası zaten elimde. Yann sabah 8.00'de kocanla konuşacağız."</p>

  <p class="calibre9" style="text-align: justify;">"Kimler konuşacak?"</p>

  <p class="calibre9" style="text-align: justify;">"Ben, büyükelçi, ordu kumandanı ve Berlin silahlı kuvvetlerinden üç general. Askeriye tarafından sorgulandıktan sonra ona ne yapacağımıza karar vereceğiz. Ama ordunun askeri konularda çok katı olduğunu bil. Firar etmenin ve vatan hainliğinin suçları çok ağır. Onlardan daha ağırı yok."</p>

  <p class="calibre9" style="text-align: justify;">"Ben ne olacağım? Beni sorgulayacak mısınız?"</p>

  <p class="calibre9" style="text-align: justify;">Ravenstock burun kemerini okşadı. "Bunun gerekeceğini sanmıyorum. Hemşire Barrington, seninle çok fazla konuştum. Şimdi sandalyemden kalkıp kocanın yanına gider misin?"</p>

  <p class="calibre9" style="text-align: justify;">Ofisin kapısını açtılar. Aleksandr bekleme odasında sigara içiyordu.</p>

  <p class="calibre9" style="text-align: justify;">Ravenstock, Aleksandr'ın yanına gitti. "Yarın sorgulanacaksın, şey -bu arada şu andaki rütben ne?" dedi İngilizce.</p>

  <p class="calibre9" style="text-align: justify;">"Yüzbaşı," dedi Aleksandr İngilizce.</p>

  <p class="calibre9" style="text-align: justify;">Ravenstock başını salladı. "Sen yüzbaşı diyorsun; onlar ise binbaşı olduğunu söylediler. Karın ise rütbeni aldıklarını öne sürüyor. Hiçbir şey anlamıyorum. Yarın 8.00'de Yüzbaşı Belov." Yüzüne baktı. "Elçilik kantininde bir şeyler yiyebilir ya da..."</p>

  <p class="calibre9" style="text-align: justify;">"Yiyeceğimizi odamıza götürmemiz daha iyi olur," dedi Aleksandr.</p>

  <p class="calibre9" style="text-align: justify;">"Tam bir askersin." Ravenstock, Aleksandr'ın çamura ve kana bulanmış kıyafetlerine baktı. "Giyecek başka bir şeyin var mı?"</p>

  <p class="calibre9" style="text-align: justify;">"Hayır."</p>

  <p class="calibre9" style="text-align: justify;">"Yarın 7.00'de sana kışladan yüzbaşı üniforması getirmelerini söyleyeceğim. 7.55'te konferans salonuna götürülmek için hazır ol."</p>

  <p class="calibre9" style="text-align: justify;">"Hazır olacağım."</p>

  <p class="calibre9" style="text-align: justify;">"Yaralarınla ilgilenecek birini istemediğine emin misin?"</p>

  <p class="calibre9" style="text-align: justify;">"Teşekkürler. Onlarla ilgilenecek biri var."</p>

  <p class="calibre9" style="text-align: justify;">Ravenstock başını salladı. "Yarın görüşürüz. Nöbetçi, onları altıncı kattaki odaya çıkar. Odayı temizlet ve onlara yemek gönder. Açlıktan ölüyor olmalılar."</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Odaları genişti. Yerler ahşap kaplamaydı; küçük halıları, üç büyük penceresi ve yüksek bir tavanı vardı. Duvardaki süslemeler göze çarpıyordu. Rahat sandalyeler, masa ve hatta özel banyo bile vardı. Aleksandr eşyalarını yere fırlattı ve kumaş döşemeli sandalyeye oturdu. Tatyana odada birkaç dakika dolanarak resimlere, duvar süslemelerine ve halılara baktı. Gözlerini Aleksandr'dan kaçırıyordu.</p>

  <p class="calibre9" style="text-align: justify;">"Sovyetler ne kadar kızgın?" diye sordu Aleksandr.</p>

  <p class="calibre9" style="text-align: justify;">"Bilirsin işte," dedi ona dönmeden.</p>

  <p class="calibre9" style="text-align: justify;">"Hayal edebiliyorum."</p>

  <p class="calibre9" style="text-align: justify;">"Stepanov'u görevden alıp yerine başka birini getirmişler," dedi Tatyana yüzüne bakarak.</p>

  <p class="calibre9" style="text-align: justify;">Aleksandr bir anda irkildi. "Beni şubat ayında görmeye geldiğinde, görevde bu kadar uzun süre kaldığına şaşırdığını söylemişti. Savaştan sonra Sovyet ordusundaki generallerin durumu gittikçe kötüleşmişti. Birçok kampanya yolunda gitmedi ve çok fazla asker kaybedildi." Başını öne eğdi.</p>

  <p class="calibre9" style="text-align: justify;">"Senin orada olduğunu nereden biliyordu?"</p>

  <p class="calibre9" style="text-align: justify;">"Özel kampın yoklama defterinde ismimi görmüş."</p>

  <p class="calibre9" style="text-align: justify;">"Benim o deftere bakmama izin vermediler."</p>

  <p class="calibre9" style="text-align: justify;">"Sen Berlin'deki Sovyet garnizonunun ordu komutanı değilsin."</p>

  <p class="calibre9" style="text-align: justify;">Tatyana pencerenin pervazına oturdu ve elleriyle yüzünü kapadı. "Neler oluyor?" dedi. "İşin zor kısmını geride bıraktığımızı sanıyordum. Buraya gelince her şeyin daha kolay olacağını düşünmüştüm."</p>

  <p class="calibre9" style="text-align: justify;">"Burada her şeyin daha kolay olacağını düşündün demek!" diye bağırdı Aleksandr. "Hayatımızda şimdiye kadar kolay bir şey oldu mu? Amerikan topraklarına adım attığımızda, bizi hemen bağırlarına basacaklarını mı düşündün?"</p>

  <p class="calibre9" style="text-align: justify;">"Hayır, ama sandım ki, durumu Ravenstock'a anlattıktan sonra..."</p>

  <p class="calibre9" style="text-align: justify;">"Belki de ikna kabiliyetin Ravenstock'a işlemiyordur Tatyana," dedi Aleksandr. "O bir konsolos, diplomat. Emirleri yerine getiriyor ve iki ülke arasındaki ilişkileri korumak için elinden geleni yapıyor."</p>

  <p class="calibre9" style="text-align: justify;">"Sam bana ondan yardım istememi söyledi. O..."</p>

  <p class="calibre9" style="text-align: justify;">"Sam, Sam. Bu Sam de kim oluyor? NKGB'nin onu dinleyeceğine inanma sebebin ne?"</p>

  <p class="calibre9" style="text-align: justify;">Ellerini sıktı. "Biliyordum," dedi. "Buraya hiç gelmemeliydik! Kuzeye kaçmalıydık. Oraya gittiğimizi asla tahmin edemezlerdi. Bir kargo gemisiyle İsviçre'ye giderdik. İsviçre bize sığınma hakkı verirdi."</p>

  <p class="calibre9" style="text-align: justify;">"Bu planını ilk kez duyuyorum Tanya."</p>

  <p class="calibre9" style="text-align: justify;">"Düşünecek zamanımız olmadı. Berlin, Berlin! Burada bize yardım etmeyeceklerini bilsem, seni neden getireyim?"</p>

  <p class="calibre9" style="text-align: justify;">Kapı çalındı. Birbirlerine baktılar. Aleksandr kapıya bakmak için ayağa kalktı; ama Tatyana ona banyoyu gösterdi ve her ihtimale karşı orada beklemesini söyledi.</p>

  <p class="calibre9" style="text-align: justify;">Gelen temizlikçiydi. Akşam yemeği ve temiz havlu getirmişti.</p>

  <p class="calibre9" style="text-align: justify;">"Sigara var mı?" diye sordu Tatyana. "Bir iki paket getirirseniz, size parasını öderim." Hizmetçi üç paket sigarayla geldi.</p>

  <p class="calibre9" style="text-align: justify;">"Aleksandr? İyi misin?" Banyodan hiç ses gelmiyordu ve hizmetçiyi beklediği için ona bakmaya gidememişti. Bir anda Aleksandr'ın kendine zarar vermiş olabileceğini düşündü, koşarak banyoya gitti ve kapıyı hızla iterek "Aleksandr!" diye bağırdı.</p>

  <p class="calibre9" style="text-align: justify;">"Senin neyin var?" dedi Aleksandr. "Neden çığlık atıyorsun?"</p>

  <p class="calibre9" style="text-align: justify;">"Atmadım -şey... İçerisi çok sessizdi. Ben..."</p>

  <p class="calibre9" style="text-align: justify;">Aleksandr elindeki sigaraları aldı.</p>

  <p class="calibre9" style="text-align: justify;">"Bak sana yiyecek bir şeyler getirdiler," dedi daha alçak bir ses tonuyla, yemek tepsisini göstererek. "Biftek getirmişler." Gülümsemek için kendini zorladı. "En son ne zaman biftek yedin Şura?"</p>

  <p class="calibre9" style="text-align: justify;">"Biftek de ne?" dedi ve gülümsemeye çalıştı.</p>

  <p class="calibre9" style="text-align: justify;">Masaya oturdular ve tabaklarındaki yemekle oynamaya başladılar. Tatyana su; Aleksandr ise suyla sigara içti.</p>

  <p class="calibre9" style="text-align: justify;">"Güzel, öyle değil mi?"</p>

  <p class="calibre9" style="text-align: justify;">"Evet."</p>

  <p class="calibre9" style="text-align: justify;">Birbirlerine bakmadan biftekle biraz daha oynadılar. Hiç konuşmadılar. İçerisi karanlık olunca Tatyana ışığı yakmak için kalktı.</p>

  <p class="calibre9" style="text-align: justify;">"Yakma," dedi Aleksandr.</p>

  <p class="calibre9" style="text-align: justify;">Odadaki tek ışık ardı ardına yaktığı sigaraydı.</p>

  <p class="calibre9" style="text-align: justify;">Hiçbir şey konuşmuyorlardı; ama sessizlik yoktu. Tatyana'nın içinde çığlıklar kopuyordu ve Aleksandr'ın da içindeki çığlıkları susturmak için sigaraya sığındığını biliyordu.</p>

  <p class="calibre9" style="text-align: justify;">En sonunda, "İngilizceyi iyi öğrenmişsin," dedi.</p>

  <p class="calibre9" style="text-align: justify;">"Bir zamanlar çok iyi bir öğretmenim vardı," dedi ve ağlamaya başladı.</p>

  <p class="calibre9" style="text-align: justify;">"Şişşt," dedi yüzüne bakmadan ve yanından geçerek açık pencereye gitti. "Rusça bizim için daha kolay ve aşina."</p>

  <p class="calibre9" style="text-align: justify;">"Evet, bu dili konuşmak acı veriyor," dedi Tatyana.</p>

  <p class="calibre9" style="text-align: justify;">"Seninle konuşmak beni rahatlatıyor."</p>

  <p class="calibre9" style="text-align: justify;">Birbirlerine baktılar.</p>

  <p class="calibre9" style="text-align: justify;">"Tanrım," dedi Tatyana. "Ne yapacağız?"</p>

  <p class="calibre9" style="text-align: justify;">"Yapacak hiçbir şey yok," dedi Aleksandr.</p>

  <p class="calibre9" style="text-align: justify;">"Neden seninle konuşmaları gerekiyor? Konu ne?"</p>

  <p class="calibre9" style="text-align: justify;">"Her zamanki gibi askeri bir sorun olduğunda, askeri yollardan hallediliyor. Sovyetler beni sorgularken rütbemi aldı; ama Amerika'ya dönmek isteyen kişinin bir sivil olduğunu söyleyerek Amerikan ordusundan hiçbir şey elde edemeyeceklerini biliyorlardı. Kumandan o zaman bunu düşünmeden, konuyu Ravenstock'a aktaracaktı. Ancak Sovyetler firar ve vatan hainliği kelimelerini ön plana çıkardı. Bunların özellikle Amerika için ne kadar hassas konular olduğunu çok iyi biliyorlardı. Üç yıldır binbaşı değilim; ama beni binbaşı olarak çağırıyor ve yüksek rütbeli askerin böyle bir suç işlediğini ön plana çıkarıyorlar. Bu da ordunun tepki göstermesine sebep oluyor. Beni yarın sorguya çekecek olmalarının sebebi bu."</p>

  <p class="calibre9" style="text-align: justify;">"Ne düşünüyorsun? Soruşturma nasıl geçecek?"</p>

  <p class="calibre9" style="text-align: justify;">Aleksandr cevap vermedi. Bu Tatyana için en olumsuz cevaptan bile daha kötüydü; çünkü en kötü ihtimali düşünüyordu.</p>

  <p class="calibre9" style="text-align: justify;">"Hayır," dedi. "Hayır, yapamam... Yapmayacağım." Başını kaldırıp omuzlarını dikleştirdi. "Bu durumda beni de öldürmeleri gerekir. Yalnız gidemezsin."</p>

  <p class="calibre9" style="text-align: justify;">"Saçmalama!"</p>

  <p class="calibre9" style="text-align: justify;">"Ben..."</p>

  <p class="calibre9" style="text-align: justify;">"Saçma sapan konuşma!" Aleksandr ayağa kalktı; ama yanına gitmedi. "Bu konuda konuşmanın bile gereksiz olduğunu düşünüyorum."</p>

  <p class="calibre9" style="text-align: justify;">"Gereksiz değil Şura," dedi Tatyana. "Beni de istiyorlar. Ravenstock ile konuştum. Hatırlıyorsun değil mi? Stepanov da bana bizzat kendisi söyledi. Düşman listesindeymişim. İkimizi de ele geçirmek istiyorlar."</p>

  <p class="calibre9" style="text-align: justify;">"Lanet olsun!" diye bağırdı. "Bunu sen istedin, öyle değil mi?" Aniden pencerenin kenarına gitti ve dışarı baktı. Yerden ne kadar yüksekte olduğunu hesaplıyor gibiydi. "Tanya, benim aksime, senin Amerikan pasaportun var."</p>

  <p class="calibre9" style="text-align: justify;">"Bu sadece belge üstünde geçerli Aleksandr."</p>

  <p class="calibre9" style="text-align: justify;">"Ama hayatını kurtarabilir. Ayrıca sen bir sivilsin."</p>

  <p class="calibre9" style="text-align: justify;">"Ben Kızıl Ordu hemşiresiydim."</p>

  <p class="calibre9" style="text-align: justify;">"Seni tutuklamayacaklar."</p>

  <p class="calibre9" style="text-align: justify;">"Tutuklayacaklar."</p>

  <p class="calibre9" style="text-align: justify;">"Hayır. Onlarla yarın konuşacağım."</p>

  <p class="calibre9" style="text-align: justify;">"Hayır! Onlarla konuşmak mı? Yeterince konuşmadın mı? Matthew Sayers ve Stepanov ile bol bol konuşmadın mı? Gözümün içine baka baka yeterince yalan söylemedin mi?" Başını salladı. "Hiç kimseyle konuşmayacaksın."</p>

  <p class="calibre9" style="text-align: justify;">"Konuşacağım."</p>

  <p class="calibre9" style="text-align: justify;">Tatyana ağlamaya başladı. "Hani ya beraber yaşayacak ya da beraber ölecektik?"</p>

  <p class="calibre9" style="text-align: justify;">"Yalan söyledim."</p>

  <p class="calibre9" style="text-align: justify;">"Yalan söyledin!" Titremeye başladı. "Bunu anlamalıydım. Şunu iyi bil, seni geri götüremeyecekler. Eğer Kolyma'ya gidersen, ben de seninle geleceğim."</p>

  <p class="calibre9" style="text-align: justify;">"Ne söylediğini bilmiyorsun."</p>

  <p class="calibre9" style="text-align: justify;">"Beni sen seçtin," dedi Tatyana çatallaşan bir sesle. "Leningrad'da beni seçtin; çünkü doğru insan bendim."</p>

  <p class="calibre9" style="text-align: justify;">"Sen de beni seçtin," dedi Aleksandr. "Çünkü bana ait olan bir şeyi sonuna kadar koruduğumu gördün. Orbeli gibi."</p>

  <p class="calibre9" style="text-align: justify;">"Tanrım! Sensiz hiçbir yere gitmem. Eğer Sovyetler Birliğine geri dönersen, ben de gelirim."</p>

  <p class="calibre9" style="text-align: justify;">"Tanya!" Aleksandr ayağa kalktı. Karşısında dururken gözlerinden ateş çıkıyordu. "Sen neden bahsediyorsun? Kendi saçlarımı ve senin saçlarını yolmamı mı istiyorsun? Her şeyi unutmuş gibi konuşuyorsun!"</p>

  <p class="calibre9" style="text-align: justify;">"Unutmadım, ama..."</p>

  <p class="calibre9" style="text-align: justify;">Sana benim hakkımda doğruyu söyleyene ya da o kâğıdı imzalayana kadar işkence edecekler. Sana o kâğıdı imzalatıp beni öldürecekler ve bir casusla evlendiğin için, ceza olarak seni on yıllığına Kolyma'ya gönderecekler."</p>

  <p class="calibre9" style="text-align: justify;">Tatyana ellerim kaldırdı. "Pekâlâ Şura," dedi. "Tamam." Aleksandr'ın kontrolünü kaybettiğini görebiliyordu.</p>

  <p class="calibre9" style="text-align: justify;">Onu kolundan tuttu ve karşısına çekti. "Kampta sana ne yapacaklarını biliyor musun? Bunun yeni bir macera olacağını sanıyorsun. Seni soyup erkeklere yıkatacaklar. Sonra çıplak bir halde koridorda yürüterek seni aç gözlü adamların kucağına atacaklar. Senin gibi güzel bir kız hemen dikkat çekecek. Sana hapishane kantininde ya da çamaşırhanede iş verecekler. Seninle yatmak isteyecekler ve kabul etmediğinde dayak atacaklar. Sonra da sana tecavüz edecekler. 1943'ten beri diğer kadınlara yaptıkları gibi."</p>

  <p class="calibre9" style="text-align: justify;">Tatyana, Aleksandr adına korkuya kapıldı ve "Lütfen..." dedi.</p>

  <p class="calibre9" style="text-align: justify;">"Seni yatağa atacaklar ve seninle işleri bittiğinde kadınlığından eser kalmayacak. Hiçbir kadının kaldıramayacağı şeyler yaşayacaksın. Sonra seni hiç kimse istemeyecek. O aç gözlü adamlar bile."</p>

  <p class="calibre9" style="text-align: justify;">Yüzü sapsarı olan Tatyana kolunu çekmeye çalıştı.</p>

  <p class="calibre9" style="text-align: justify;">"1956'da cezan bitip topluma geri gönderildiğinde her şeyini kaybetmiş olacaksın Tanya."</p>

  <p class="calibre9" style="text-align: justify;">Ağzından çıkan tek söz, "Lütfen..." oldu.</p>

  <p class="calibre9" style="text-align: justify;">"Bütün bunlar olurken oğlundan uzak kalacaksın," dedi Aleksandr. "Büyüyüp dünyayı değiştirebilecek oğlundan ve benden uzak olacaksın. Dişleri dökülmüş, dul kalmış, oğlundan uzak ve insanlıktan çıkmış bir kadına dönüşeceksin. Sovyetler Birliğindeki evine geri dönüp yalnız bir hayat süreceksin. Bunu mu istiyorsun?" diye sordu. "Amerika'daki hayatını görmedim; ama tercihin bu mu?"</p>

  <p class="calibre9" style="text-align: justify;">Tatyana kararlı bir şekilde, "Sen hayatta kalmayı başardın. Ben de başaracağım," dedi.</p>

  <p class="calibre9" style="text-align: justify;">"Bu hayatta kalmak mı?" diye bağırdı Aleksandr. "Kafandaki senaryoya göre ölmeyeceksin, öyle mi? Ölmek mi istiyorsun? Orası çok farklı." Kolunu bırakıp geri çekildi. "Soğuktan ve açlıktan öleceksin. Bunu Leningrad başaramadı; ama Kolyma kesinlikle başaracaktır. Oraya gönderilen erkeklerin yüzde doksanı ölüyor. Çocuk düşürmekten, enfeksiyondan ya da tüberkülozdan öleceksin. Hiçbiri olmazsa, tecavüz edildikten sonra atılan dayağa dayanamayacaksın."</p>

  <p class="calibre9" style="text-align: justify;">Elleriyle kulaklarını kapadı. "Tanrım, Şura, sus," diye fısıldadı.</p>

  <p class="calibre9" style="text-align: justify;">İkisi de irkildi.</p>

  <p class="calibre9" style="text-align: justify;">Aleksandr onu kendine çekerek sıkıca sarıldı. Her ne kadar güçlükle nefes aldığının farkında olsa da, göğsünde kendini daha iyi hissediyordu.</p>

  <p class="calibre9" style="text-align: justify;">"Tanya ben hayatta kalmayı başardım; çünkü Tanrı bana güç verdi. Yanıma kimse yaklaşamıyordu. Ya onları öldürüyor; ya da dövüyordum. Bana yaklaşanı öldürmekten korkmuyordum. Peki ya sen aynı durumda ne yapardın?" Eliyle başını okşadı ve sonra yüzünü kaldırdı. Kollarından tutarak onu arkaya itti ve Tatyana yatağın üstüne düştü. Yanına oturarak, "Kendini bana karşı koruyamıyorsun. Seni kimsenin hayal edemeyeceği kadar çok seviyorum," dedi ve başını salladı. "Tatişya, bu dünya senin gibi bir kadın için değil. Tanrı seni bu dünyaya göndermemiş."</p>

  <p class="calibre9" style="text-align: justify;">Tatyana ellerini yüzüne götürdü. "Peki ama seni neden o dünyaya gönderdi?" diye sordu. "Sen erkekler arasındaki kral gibisin."</p>

  <p class="calibre9" style="text-align: justify;">Aleksandr daha fazla konuşmak istemedi.</p>

  <p class="calibre9" style="text-align: justify;">Tatyana konuşmak istedi; ama yapamadı.</p>

  <p class="calibre9" style="text-align: justify;">Aleksandr duşa gitti ve Tatyana pencerenin yanındaki sandalyede kıvrılarak oturdu.</p>

  <p class="calibre9" style="text-align: justify;">Aleksandr belinde havluyla duştan çıkınca, "Gelip yarama bakar mısın? Sanırım iltihaplanıyor," dedi.</p>

  <p class="calibre9" style="text-align: justify;">Haklıydı. Bu konulardan anlıyordu. Tatyana penisilin iğnesi atıp göğsündeki yarayı temizlerken ve omzunu karbolik asitle silerken, Aleksandr hiç kıpırdamadan oturdu. "Yaranı dikeceğim," diyerek iğneyi çıkardı. Bir anda bu iğneyle, onu Sovyetler Birliği'nden çıkaran Finlandiya kamyonunun üzerindeki Kızıl Haç amblemini diktiğini hatırladı. Matthew Sayers'i kurtaramamıştı.</p>

  <p class="calibre9" style="text-align: justify;">"Dikme. Üzerinden çok zaman geçti," dedi Aleksandr.</p>

  <p class="calibre9" style="text-align: justify;">"Hayır, dikilmesi lazım. Enfeksiyonu engeller ve daha çabuk iyileşirsin." Konuşmaya nasıl devam ediyordu?</p>

  <p class="calibre9" style="text-align: justify;">O bölgeyi uyuşturmak için şırıngasını çıkardı ve Aleksandr elinden tutarak, "Bu ne?" diye sordu. "Dikmeden önce bana bir sigara ver Tanya."</p>

  <p class="calibre9" style="text-align: justify;">Sekiz dikiş atılması gerekti. Tatyana işini bitirdikten sonra Aleksandr'ın yarasını öperken, "Acıyor mu?" diye fısıldadı.</p>

  <p class="calibre9" style="text-align: justify;">"Hiçbir şey hissetmiyorum," dedi sigarasından bir nefes daha alarak.</p>

  <p class="calibre9" style="text-align: justify;">Tatyana omzunu, kolunu ve baruttan mahvolan elini bandajladı. Yüzünü yakından görmesini istemiyordu. Onunla ilgilenirken ağladı ve nefes alıp verişinden, ona bu kadar yakınken dokunamamaktan ne kadar çok acı duyduğunu hissetti. Sona bu kadar yaklaştıklarında ona dokunamayacağını biliyordu.</p>

  <p class="calibre9" style="text-align: justify;">"Biraz daha morfin ister misin?"</p>

  <p class="calibre9" style="text-align: justify;">"Hayır," dedi. "Sonra bütün gece bilinçsiz oluyorum."</p>

  <p class="calibre9" style="text-align: justify;">Sendeleyerek bir adım geri çekildi.</p>

  <p class="calibre9" style="text-align: justify;">"Banyo çok iyiydi," dedi. "Beyaz havlular. Sıcak su. Ummadığım kadar iyiydi."</p>

  <p class="calibre9" style="text-align: justify;">"Evet," dedi." Amerika'da çok fazla konfor var."</p>

  <p class="calibre9" style="text-align: justify;">Bakışlarını başka tarafa çevirdiler. Tatyana banyoya gitti. Havluya sarılı bir halde çıktığında Aleksandr uyumuştu bile. Üstünü örttükten sonra yatağın yanındaki sandalyeye oturdu ve onu izledi. Eli hemşire çantasındaki morfin şırıngalarının üstündeydi.</p>

  <p class="calibre9" style="text-align: justify;">Tatyana onun Rusya'ya götürülmesine izin veremezdi. Sovyetler Birliğinden önce Tanrı onu alacaktı.</p>

  <p class="calibre9" style="text-align: justify;">Hemşire çantasını yanına alarak battaniyenin altına girdi ve çıplak vücuduna arkadan sarılarak yattı. Onu kollarının arasına aldı ve ağlamaya başladı. Sovyetler Birliği onu bir deri bir kemik bırakmıştı.</p>

  <p class="calibre9" style="text-align: justify;">Sonra Aleksandr konuşmaya başladı. "Anthony iyi bir çocuk mu?"</p>

  <p class="calibre9" style="text-align: justify;">"Evet," dedi. "Mükemmel bir çocuk."</p>

  <p class="calibre9" style="text-align: justify;">"Sana mı benziyor?"</p>

  <p class="calibre9" style="text-align: justify;">"Hayır, sana benziyor."</p>

  <p class="calibre9" style="text-align: justify;">"Bu çok kötü," dedi Aleksandr ve Tatyana'ya döndü.</p>

  <p class="calibre9" style="text-align: justify;">Çıplak bir halde birbirlerine bakarak yattılar.</p>

  <p class="calibre9" style="text-align: justify;">Pişmanlıkları, nefesleri ve ruhları birbirine karışıyor; gecenin sessizliğinde acıları çığlık çığlığa bağırıyordu.</p>

  <p class="calibre9" style="text-align: justify;">"Senin için çok mücadele verdim. Daha iyisini yapmayı isterdim. İkimiz için ne hayal ettiğini anlamaya çalıştım ve bu şekilde yaşadım."</p>

  <p class="calibre9" style="text-align: justify;">"Ben senin için daha çok mücadele verdim," dedi Aleksandr. "Senin için hep daha iyisini yapmak istedim. Gözümün önünden bir an olsun gitmedin. Hayatta kalmayı başarırsam mutlu olacağını düşündüm. Bana bakıp başını sallayacağını ve doğru olanı yaptığımı söyleyeceğini hayal ettim."</p>

  <p class="calibre9" style="text-align: justify;">Bir an duraksadılar.</p>

  <p class="calibre9" style="text-align: justify;">Bir baykuş sesi duyuldu.</p>

  <p class="calibre9" style="text-align: justify;">Köpekler havlıyordu.</p>

  <p class="calibre9" style="text-align: justify;">"Sen en iyisini yaptın Aleksandr."</p>

  <p class="calibre9" style="text-align: justify;">Aleksandr ona sıkıca sarıldı ve alnından öptü. "Tatyana, bizim için hiçbir zaman gelecek olmadı. Bu geceyi yaşayacağız," diye fısıldadı. "Şimdiye kadar hep bu şekilde yaşadık. Bir geceyi daha böyle, beyaz çarşaflı sıcak yatakta geçireceğiz."</p>

  <p class="calibre9" style="text-align: justify;">"Benimle gel," dedi Tatyana ağlayarak. "Bu olaylardan sıyrıl ve benimle gel."</p>

  <p class="calibre9" style="text-align: justify;">Aleksandr elini Tatyana'nın sırtında gezdirdi. "Taburda ve hapishanede geçirdiğim yıllar boyunca beni ayakta tutan neydi biliyor musun?" dedi. "Sen. Eğer sen savaş varken, hamileyken, doktor öldükten sonra, bir başına Rusya'dan çıkmayı başardıysan, ben de hayatta kalmayı başarabilirdim. Leningrad'da her sabah erkenden kalkıp karların üstünde yürüyerek ailene su ve ekmek taşıdın. Bütün bunların üstesinden geldiysen, benim de aynı şeyi yapmam gerekiyordu. Sen başardıysan, ben de başarabilirdim."</p>

  <p class="calibre9" style="text-align: justify;">"İlk yıllarda ne kadar zorlandığıma inanamazsın. Anlatsam şaşırırsın."</p>

  <p class="calibre9" style="text-align: justify;">"Oğlumu dünyaya getirdin. Senden başka hiç kimsem yoktu. Benimle Leningrad'da yürüdün, Neva ve Ladoga nehrini geçtin, sırtımdaki yarayı iyileştirdin ve bütün yaralarımı sardın. Yanıklarımı yıkadın, beni iyileştirerek kurtardın. Açken karnımı doyurdun. Lazarevo her şeye değerdi." Aleksandr'ın sesi çatladı. "Ve senin ölümsüz kanın Tatyana. Sen benim yaşama gücüm oldun. Sana yeniden kavuşmak için ne kadar mücadele verdiğime inanamazsın. Senin için kendimi düşmanların, Almanların arasına attım. Senin için ateş ettim, dayak yedim, ihanet ettim ve tutuklandım. Tek istediğim seni bir kez daha görebilmekti. Benim için geri dönmen hayatımdaki en güzel andı. Anlıyor musun Tatya? Geri kalanların benim için hiçbir anlamı yok. Almanya, Kolyma, Dimitri, Nikolay Ospenski ve Sovyetler Birliği benim için hiçbir şey ifade etmiyor. Onların hepsini unut. Beni duyuyor musun?"</p>

  <p class="calibre9" style="text-align: justify;">"Duyuyorum," dedi Tatyana. "Bu hayatta yalnız yürüyoruz; ama eğer şanslıysak bir dönem, bu yolda bize güç verecek birine ait oluyoruz."</p>

  <p class="calibre9" style="text-align: justify;">O akşam birkaç saniye birbirlerine dokundular ve yeniden kanatlanıp gençliklerine döndüler. Tekrar Yaz Bahçesinde, içlerindeki umutlarla yürüdüler.</p>
</body>
</html>
