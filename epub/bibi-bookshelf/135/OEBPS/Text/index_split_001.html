<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Aramızda Casus Var!</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre2"><span class="text1">1. Bölüm</span></h1>

  <p class="block7">Kuzey Florida'da, Ponte Verda ile St. Augustine arasında otuz kilometrelik bir kumsal vardır. Bütün Atlas Okyanusu sahilinde, bundan daha tenha bir yer bulunamaz. Halbuki meşhur AIA karayolu yüz metre kadar içerden geçer ve sahile paralel olarak uzanır. Bu yoldan sahile gitmek için otomobili doğrudan doğruya araziye sürmek lâzımdır. Ama bu yüz metrelik arazi epey arızalıdır. Oldukça yüksek kum tepeleri karayolundan, denizin görülmesine engel olur. Kum tepelerinin olmadığı taraflarda da yer yer palmiyeler ve manolyalar sahili gizler.</p>

  <p class="block7">Bir haziran gecesi, ayın on dördü gökyüzünde parlarken, bu tenha sahilde iki kişi vardı: Genç bir kızla bir delikanlı. İki tepecik arasındaki kaşık biçimi çukura bir yaygı sermiş, sevişiyorlardı.</p>

  <p class="block7">Henry Hazen ile Nina Pope, üniversite talebesiydiler. Bu tenha kumsala sık sık gelirlerdi. «Yuvamız» diye adlandırdıkları bu yerde oturup sevişir, konuşur, gelecek hakkında hayal kurarlardı. Doğrusu tasarladıklarının hiçbiri de olmayacak şeyler değildi. Nina büyük bir şirkette çalışmayı tasarlıyordu, Henry'nin niyeti de mühendis olmaktı. Sonra günün birinde işlerini geliştirip de, başlı başına bir firma sahibi olduğu zaman Nina ile evlenecekti. Miami'de yerleşmeyi düşünüyorlardı. Evlerinde bir düğmeyle açılıp kapanan yataklar, hususî yüzme havuzları, her şey olacaktı. Bütün bunları nihayet üç beş yıl içinde gerçekleştirememeleri için de bir sebep yoktu.</p>

  <p class="block7">İki gencin yuvalarının biraz ötesinde bir patika vardı. Pek seyrek olarak bu sahile yanaşan balıkçıların gelip gittiği yoldu herhalde. Henry, hemen hemen hiç kullanılmayan bu patikayı bilir ve mümkün olduğu kadar patikadan uzak durmaya çalışırdı. Çünkü Nina ile beraber burada görülmeleri hoş olmazdı. Kızın babası bölgenin şerifiydi. Çok sert, aksi bir adamdı. Henry bu yüzden tedbiri elden bırakmaz, yoldan asla görünmeyecek bir taraftan sahile gelirdi. Oturdukları yerin de patikadan görülmesine imkân yoktu. Delikanlının bu tedbirli hareketi, hiç şüphesiz ölümden kurtulmalarına yardım etti. Yoksa o gece ikisinin birden oldukları yerde öldürülmesi işten değildi.</p>

  <p class="block7">O gece biraz üzgündüler. Çünkü Henry, Carolina'daki bir askeri eğitim kampına gidecekti. Daha uzun müddet görüşememeleri ihtimal dahilindeydi. Tenha sahildeki yuvalarına geldikleri zaman yüzdüler, sonra yuvaklarına koşup, kurulandılar. Sırtüstü yatarak yıldızları seyretmeye başladılar. Konuşmaları, sevişmeleri, hayal kurmaları, pek fazla sürmedi bu gece. Sonunda Nina — «Gidelim artık,» dedi. «Geç oldu.»</p>

  <p class="block7">Delikanlı hemen gitmek istemiyordu. Belki de uzun zaman birbirlerini göremeyeceklerdi. Ama kızın oralı olduğu yoktu.</p>

  <p class="block7">— «Arkanı dön,» dedi. «Giyineceğim.»</p>

  <p class="block7">— «Aman Nina, sanki bakarsam seni yiyecek miyim?»</p>

  <p class="block7">Mamafih bakmadı. Bu, onların âdetiydi. Çok geçmeden Nina,</p>

  <p class="block7">— «Tamam,» dedi, «bakabilirsin.»</p>

  <p class="block7">Fakat Henry başını çeviremedi. Çok tuhaf bir şey görmüştü ilerde, denizde. İnanılmayacak bir şey. Evet, gözlerine inanamıyordu. Denizin üstünde bir kabartı peydi olmuştu. Sahilden bir mil kadar ötedeydi. «Allah, Allah,» diye düşündü, «Acaba daha önceden böyle bir adacık falan var mıydı orada?»</p>

  <p class="block7">Nina, Henry'de bir tuhaflık sezmişti.</p>

  <p class="block7">— «Ne var?» diye sordu.</p>

  <p class="block7">— «Denizde bir şey var.»</p>

  <p class="block7">Nina, hemen delikanlının yanma geldi. Eğildi. Onun baktığı yere bakarak, görmeye çalıştı. Ve gördü de...</p>

  <p class="block7">— «Nenin nesi acaba?»</p>

  <p class="block7">— «Bilmem. Birdenbire suyun yüzünde gördüm.»</p>

  <p class="block7">— «Acaba balina falan mı?... Ha?... Belki de ölü bir balinadır.»</p>

  <p class="block7">— «Sanmam. Baksana sudan ne kadar yüksek. Balina ölüsü böyle olur mu hiç?»</p>

  <p class="block7">— «Belki de bir gemidir. Ama doğrusu pek tuhaf bir gemi. Ne direği var, ne ışığı.»</p>

  <p class="block7">— «Küçük bir tanker falan olamaz mı? Kazaya uğrayıp, buraya sürüklenmiştir. Donanmanın buna benzer küçük tankerleri var ya.»</p>

  <p class="block7">— «O da olamaz şekerim, öyle bir şey olsa etrafında donanmanın başka gemileri olurdu. Tankeri başıboş bırakmazlar ya. Şu hale bak. Daha çok ters-yüz olmuş bir gemiye benziyor.»</p>

  <p class="block7">İkisi de bir an sustular. Sonra Henry, «Yahut bir denizaltı bu!» diye ilâve etti.</p>

  <p class="block7">Gözlerini kırpmadan denizdeki karaltıya bakıyorlardı. Çok geçmeden daha tuhaf bir şey oldu. Öyle ki, gözlerine inanamadılar. Suyun üstündeki karaltı birden biçim değiştirmeye başlamıştı. Ortadan ikiye ayrılıyor gibiydi sanki. Evet, evet bunda şüphe edecek, inanılmayacak bir taraf yoktu. Gerçekten ortadan ikiye ayrılmış ve karaltının içinden daha küçük bir şey, çıkmıştı. İki genç dikkat ettikleri zaman bunun bir motorbot olduğunu farkettiler. Zaten çok geçmeden motor sesini de duymaya başlamışlardı.</p>

  <p class="block7">Henry, uyuşturucu madde kaçakçılarının buna benzer şekillerde çalıştığını duymuştu. Herhalde, ortada esrarlı bir şeyler döndüğü muhakkaktı. Mayosunu bile çıkarmadan pantolonunu ayağına geçirdi. Gömleğini giydi, fakat düğmelerini bile iliklemedi. Pabucunu da giydikten sonra saatine baktı: Gece yarısını on beş dakika geçiyordu.</p>

  <p class="block7">Gecenin bu saatinde, yanında bir genç kızla, böylesine tenha bir yerde olmak delikanlıyı ürkütmüştü.</p>

  <p class="block7">— «Gel Nina,» dedi. «Burdan hemen gidelim.»</p>

  <p class="block7">Nina, onun kolunu tuttu.</p>

  <p class="block7">— «Neden?.. Bak ne heyecanlı.»</p>

  <p class="block7">Henry gitmek, buradan uzaklaşmak istiyordu. Gelenlere görünmeden otomobillerini sakladıkları tepeciğe gidebilirlerdi. Ama ya gelenler, alelâde balıkçılarsa; o zaman kıza gülünç olmak da vardı.</p>

  <p class="block7">Oldukları yere sinerek motorun yaklaşmasını beklediler. Motorun ayakkabı kutusuna benzer bir biçimi vardı. Çıkarma işinde kullanılan motorlara benziyordu. Acayip motor, bulunduktan yerin biraz ötesinde karaya vurdu. Motorun su kesimi öyle azdı ki, baktıkları yerden, bütünüyle karaya çıkmış gibi görünüyordu.</p>

  <p class="block7">Birden motordan insanlar çıkmaya başladı. Sekiz, on kişi kadardılar. Ellerinde hafif makineli tüfekler vardı. Karaya ayak basar basmaz bir elin parmakları gibi yasılarak etrafı araştırmaya başladılar. Gittikçe içlere doğru ilerliyorlardı. Bir tanesi dosdoğru Henry ile Nina'nın saklandığı yere doğru yürümeye başladı. Artık kaçmalarına imkân yoktu. Çünkü mehtap çok kuvvetliydi. En ufak bir harekette görülecekleri muhakkaktı. Henry hemen Nina'nın kolundan tutarak, onu yanma çekti. Önlerindeki tümseği siper edip yüzükoyun yattılar. Mümkün olduğu kadar kumların içine gömülmeye çalışıyorlardı. Henry, kızı sırtından kumlara doğru bastırırken bir titreme hissetti. Ama acaba titreyen kız mıydı, yoksa kendi eli mi, anlayamadı.</p>

  <p class="block7">Henry kumlara gömülürken, ilerleyen ayak seslerinin gittikçe yaklaştığını hissediyordu. Nihayet yaklaşan ses, tanı başının üstüne gelince durdu. Henry göz ucuyla yukarı doğru baktı. İriyarı bir adamdı bu... Havanın sıcak olmasına rağmen siyah, her tarafı kapalı bir elbise vardı üstünde. Başına çelik miğfer giymişti. Ve... Ve elinde makineli tüfek tutuyordu. Adamın yüzü siyaha boyanmıştı, öyle ki başında sadece gözlerinin beyazlığı seçilebiliyordu. Bir an etrafa büyük bir sessizlik çöktü. Artık adamın soluklarından başka hiçbir şey duyulmuyordu. Henry, yabancı adam, kalbinin atışlarım duyacak diye, korkudan ölecek gibi oluyordu. Adam birkaç defa aşağıya, kendilerine doğru bakar gibi oldu. Delikanlı gözünü makineli tüfeğin namlusundan ayıramıyor, her an silâhın ateş kusmasını bekliyordu.</p>

  <p class="block7">Fakat adam onları görmedi. Bulunduğu yerde bir müddet etrafı gözetledikten sonra geri döndü. Ayak sesleri uzaklaştığı zaman Nina derin bir nefes aldı. Henry hâlâ elini onun sırtından çekmemişti. Heyecanın verdiği titreyişleri birbirlerininkine karışıyordu.</p>

  <p class="block7">Fakat korkulan kadar merakları da büyüktü. Sesler uzaklaşınca yeniden tepenin ucuna doğru sürünüp, sahile baktılar. Etrafı araştıranlar geri dönmüştü. Ve... Ve şimdi de çıkarma vasıtasından başka bir şey çıkıyordu, inanılmayacak bir şeydi bu... Bir otomobil... Evet, mehtapta pırıl pırıl parıldıyan bir otomobildi. Henry arabalara çok meraklı olduğu için daha ilk anda bunun bir Buick olduğunu anlamıştı. Otomobil yirmi metre kadar ilerledikten sonra durdu. O sırada motordan çıkan dört kişi arabaya doğru yürüdü. Arabadaki şoför indi. Motordan gelen adamlar arabaya bindiler. Bir an Henry'ye, arabaya binenler, ötekilerle vedalaşıyormuş gibi geldi. Ve hemen arkasından otomobil hızla hareket etti. Balıkçıların patikasını takip ederek, kum tepeleri arasında AIA karayoluna doğru uzaklaştı.</p>

  <p class="block7">Otomobil gidince, karadakiler vakit kaybetmeden motora bindiler. Motor hemen tornistan ederek sahilden uzaklaştı ve bir yarım daire çizdikten sonra açıkta bekleyen gemiye yollandı. Çok geçmeden biraz önce olduğu gibi açıkta bekleyen nesne ikiye ayrıldı. Motor içine girerek gözden kayboldu. Gemi yeniden eski biçimini aldı ve sulara gömülerek gözden kayboldu.</p>

  <p class="block7">Henry ile Nina geminin gözden kaybolmasından sonra daha bir müddet hiç kıpırdamadan oldukları yerde kaldılar. Neden sonra Henry, «Evet bir denizaltı gemisiymiş», diye söylendi. Sonra ağzından çıkan sözler, daha doğrusu kendi sesi, kendisini şaşırttı. Gemiyi gördüklerinden beri ilk defa konuşuyordu çünkü.</p>

  <p class="block7">Nihayet doğrulup oturdu. Saate baktı. Bütün bunlar on beş dakika içinde olup bitmişti. Sonra ayağa kalktı. Bacakları hâlâ titriyordu.</p>

  <p class="block7">Biraz kendine gelince, Nina'nın kalkmasına yardım etti. Kız,</p>

  <p class="block7">— «Midem bir tuhaf,» diyordu. «Hasta olacağım galiba!»</p>

  <p class="block7">Korkudandı muhakkak. Henry'nin koluna girdi. Ona dayanarak yürümeye çalıştı. Sonra, birden kendi otomobillerine doğru koşmaya başladılar.</p>

  <p class="scenebreak">*******</p>

  <p class="block7">Bu hâdise, Rusya'nın termonükleer silâhlar alanında Amerika Birleşik Devletlerine eşitliğini ilân ettiği gün oluyordu. Eğer karaya çıkan adam hemen ihbar edilmiş olsa, muhakkak surette yakalanacak ve hem Amerika, hem de Dünya büyük bir tehlikeye karşı uyarılmış olacaktı.</p>

  <p class="block7">Ama gece yarısı gizlice Amerika topraklarına ayak basan bu adam ihbar edilmedi. Bütün insanlık tarihi boyunca, son derece küçük hadiselerin bazen ne büyük neticeler doğurduğunu hepimiz biliriz. Bu defaki de öyle oldu. İlk anda Henry de hâdiseyi alâkalı makamlara bildirmekten başka bir şey düşünmemişti. Babasının eski Plymouth'unu çalıştırıp da karayoluna doğru ilerlerken Buick'in ne kadar uzaklaşmış olabileceğini hesaplıyordu.</p>

  <p class="block7">Buick, St. Augustine şehrine doğru yollanmıştı. Bu yakınlarda telefon yoktu. En yakını Oasis'teydi. Halbuki Oasis, Buick'in gittiği istikametin tam aksi taraftaydı. Buick, St. Augustine’e varmadan önce telefon edebilirse, o zaman araba şehirdeki binlerce otomobilin arasına karışmadan durdurulur ve gelen yabancı kolayca yakalanırdı. En iyi yol buydu. Eğer onun arkasından gitmeye kalksa yetişmesine imkân yoktu. Onun için karayoluna çıkar çıkmaz, arabasını aksi istikamete, Oasis'e doğru çevirdi. Hiçbir şey konuşmuyor, gözünü yoldan ayırmadan mümkün olduğu kadar hızla oraya varmaya çalışıyordu.</p>

  <p class="block7">İlk anda hızını 110 kilometreye çıkardı. Sonra babasının sözlerini ve lâstiklerin durumunu hatırlayarak 90'a düşürdü. Babası mütevazı bir doğramacıydı. Bu kullanılmış arabayı daha çok kendi işinde kullanmak için almıştı. Üstelik borcu da henüz ödenmiş değildi.</p>

  <p class="block7">Nina, Henry'nin yanında hiç sesini çıkarmadan oturuyor, pabuçlarına dolan kumları silkeliyor, saçma başına çekidüzen vermeye çalışıyordu. Nihayet,</p>

  <p class="block7">— «Henry, nereye gidiyoruz?» diye sordu.</p>

  <p class="block7">— «Oasis'e... Polise telefon edeceğim.»</p>

  <p class="block7">— «Ne diyeceksin?»</p>

  <p class="block7">— «Ne mi diyeceğim? Karaya casus çıkarıldığını haber vereceğim.»</p>

  <p class="block7">— «Casus mu?»</p>

  <p class="block7">Genç kız bunu öyle bir heyecanla söylemişti ki, sesi kendisini bile şaşırttı.</p>

  <p class="block7">— «Elbette casus ya... Yahut da esrar kaçakçısı falan. Hiç buna benzer bir şey duymadın mı?»</p>

  <p class="block7">— «Duydum» duydum ama...»</p>

  <p class="block7">— «Çok mühim bir vaziyet muhakkak.»</p>

  <p class="block7">— «Peki kime haber vereceksin?»</p>

  <p class="block7">— «St. Augustine polisine, yahut St. Johns'daki şerife.»</p>

  <p class="block7">— «Ne diye Mayport'taki donanma üssüne telefon etmiyorsun? Değil mi? Eğer gelenler sahiden casussa daha iyi olur.»</p>

  <p class="block7">— «Hakkın var, hele ben bir polisi arayayım. Ondan sonra Mayport'a da telefon ederim.»</p>

  <p class="block7">— «Bu hadiseyi gazeteler yazar değil mi?»</p>

  <p class="block7">— «Elbette. Gazeteler, radyolar...»</p>

  <p class="block7">Bir dakika kadar hiçbir şey konuşmadılar, sonra Nina, «Henry» dedi, «şu anda evde olmam lâzımdı benim.»</p>

  <p class="block7">— «Biliyorum.»</p>

  <p class="block7">— «Babamın bana ne yapacağını da biliyorsun değil mi?»</p>

  <p class="block7">— «Hayır.»</p>

  <p class="block7">— «Yani sinemaya gideceğim yerde seninle tenha sahillere gittiğimi duyunca, demek istiyorum.»</p>

  <p class="block7">Henry bu sözleri duyunca ayağını gaz pedalından çekti. Doğrusu Nina kadar kendisi de kızın babasından korkuyordu. Çok yaman bir şerifti adam. Şimdiye kadar iki kişiyi öldürmüş, birkaçını da yaralamıştı. Son derece asabi mizaçlı idi.</p>

  <p class="block7">Bir defasında Nina'ya sataşan bir turisti fena halde dövdüğünü gözleriyle görmüştü. Şimdi bu durumda onu aldatmış olduklarım anlarsa kim bilir kıza ne yapardı. Sade kıza değil kendisine de. Elbette bu hâdise üzerine isimleri, resimleri gazetelerde çıkacak, radyolar da onlardan bahsedecekti.</p>

  <p class="block7">Arabayı daha da yavaşlattı. Nina,</p>

  <p class="block7">— «Duruyor musun?» dedi.</p>

  <p class="block7">— «Hayır, düşünüyorum.»</p>

  <p class="block7">Henry kilometre saatine baktığı zaman hızının saatte elli kilometreye düşmüş olduğunu gördü. Kız devam ediyordu.</p>

  <p class="block7">— «Evde bir ustura vardır. Babam yıllardan beri kullanmıyor. Ama hiç şüphesiz bu defa kullanacaktır artık. Benim sinema yerine tenhalarda dolaştığımı bir öğrenirse...»</p>

  <p class="block7">Sonra elini boğazına götürdü. Birden kendilerini Oasis'te buldular. Henry benzin istasyonunun önünde durdu, inip etrafa bakındı. Benzincinin kulübesinde ışık vardı, ama etrafta kimseler görünmüyordu. Henry tekrar otomobilin yanına geldi, — «Bana kalırsa İnlete gidelim. Herhalde orada bir telefon buluruz.»</p>

  <p class="block7">Fakat, artık onda da telefon edip vaziyeti haber vermek İçin eski acelecilik kalmamıştı. İnlet dediği biraz daha ötede pahalı bir moteldi. Nina,</p>

  <p class="block7">— «Hayır», dedi. «Eve dönsek olmaz mı? Çok korkuyorum. Vallahi öldürür beni babam...»</p>

  <p class="block7">Henry şoför mahalline geçti, ama arabayı hemen çalıştırmadı. Başını direksiyona dayayıp düşünmek istedi. Acaba İsimlerini vermeden telefon etse olmaz mıydı? Ama o zaman hiç kimse böyle bir martavala inanmazdı. Yok, çıkar yol yoktu!</p>

  <p class="block7">— «Pekâlâ,» dedi, «geri döneceğiz.»</p>

  <p class="block7">Nina bir müddet sesini çıkarmadı. Sonra başını onun omzuna dayayarak,</p>

  <p class="block7">— «Teşekkür ederim Henry» dedi.</p>

  <p class="block7">St. Augustine’e girerken Henry,</p>

  <p class="block7">— «Nina,» dedi, «kimseye bahsetme bundan olur mu?»</p>

  <p class="block7">— «Elbette etmem.»</p>

  <p class="block7">— «Ama hiçbir kimseye»</p>

  <p class="block7">— «Söz veriyorum Henry. Unutalım bu hikâyeyi...»</p>

  <p class="scenebreak">*******</p>

  <p class="block7">AIA karayolundan güneye doğru hızla ilerleyen Buick'in şoförü Smolensk'li Stanislaus Lazinoff'tu. Fakat iki yıldan beri Amerika'nın, Iowa eyaletinin, Glebe City şehrinde doğmuş bir vatandaş kisvesi altında Stanley Smith ismiyle eğitim görmüştü. Kendisi için seçilen sahte doğum yeri Glebe City bile tesadüfen seçilmiş değildi. Şehrin nüfus dairesi birkaç yıl önce son zerresine kadar yanmış, bütün kayıtlar bu arada kül olmuştu. Bu haber Chicago gazetelerinde çıktığı zaman, Rus konsolosluğunun o zamanki NKVD'ye bağlı ileri görüşlü bir memuru, bu haberi hemen kesip Moskova'ya postalamıştı.</p>

  <p class="block7">Stanley Smith, elâ gözlü, yakışıklı, güçlü kuvvetli bir adamdı. Yaşı otuzdan fazla olduğu halde daha genç gösteriyordu. Bu bakımdan yanındaki bütün sahte evrak, şoförlük ehliyeti falan yaşının 29 olduğuna göre tertiplenmişti. Stanley ve arkadaşları yıllardan beri girişecekleri bu iş için hazırlanmışlardı.</p>

  <p class="block7">Stanley, memleketinde koyu komünist olmasıyla tanınan bir Kızıl Ordu subayıydı. Daha on altı yaşındayken batılıların yanlış olarak İkinci Dünya Savaşı dediği. Anavatan Savaşı'na katılmak üzere asker olmuştu. Savaşta üstün başarılar gösterdi. Subay oldu. Yirmi beş yaşına geldiği zaman Leningrad, Moskova ve Kiev’de özel casusluk eğitimi gördü. Fakat eğitimi bununla tamamlanmış değildi. En son eğitimini görmek için, Genelkurmaydan bazılarının «Küçük Chicago» diye alay ettikleri bir şehre gönderildi.</p>

  <p class="block7">Küçük Chicago, Ukrayna'nın en tenha bölgesinde kurulmuştu. Şehir mayın tarlaları ve elektrikli tellerle kordon altına alınmıştı. Gözetleme kulelerindeki nöbetçiler, geceli gündüzlü etrafı kolaçan ederdi. Küçük Chicago tıpatıp bir Amerikan şehrinin kopyasıydı.</p>

  <p class="block7">Stanley Smith, burada iki yıl kaldı. Küçük Chicago'da yalnız İngilizce konuşuyor, yalnız Amerikan gazetelerini, mecmua ve kitaplarını okuyordu.</p>

  <p class="block7">Haftada üç gece Amerikan sinema salonlarının birinin kopyası olan bir salonda sinema seyrederdi. Mükemmel beyzbol öğrenmişti. Oyunu sadece öğrenmekle kalmamış, işi, Amerika'daki neticeleri de radyodan takip ederek, kazanacak takımlar hakkında münakaşa edecek dereceye getirmişti.</p>

  <p class="block7">Her gün muntazaman Amerikan radyolarını dinliyor, tanınmış şarkıcıların seslerini bellemeye çalışıyordu. Maaşını dolar olarak alırdı.</p>

  <p class="block7">Alışverişini de Amerika'nın meşhur «Drugstore»larının eşi olan mağazalarda yapar, böylece Amerikan parasının değerini öğrenirdi. Amerikan yiyeceklerini satın almayı, pişirmeyi öğrenmiş. Amerikan içkilerinden zevk duymaya alışmıştı. Birleşik devletler tarih ve coğrafyası üzerinde öyle çalışmıştı ki, Amerikan üniversitelilerinden çoğu onunla yarışamazdı.</p>

  <p class="block7">Küçük Chicago'da taşıyanların ancak bir kısmı eğitim görürdü. Diğerleri şehrin devamlı kadrosunu meydana getiriyordu. Bunlar, öğretmenler, emniyet teşkilâtı memurları falandı. Bunlar arasında Polonyalı, Letonyalı, Çek ve Ruslar vardı. Hepsi de uzun yıllar Amerika'da kalmış kimselerdi. Şüphesiz Küçük Chicago, kadın bakımından da fakir değildi. Kadınlar da burada eğitim görenlerle hem sevişiyor, onlara Amerikan sevişmesinin inceliklerini, hususî tabirlerini öğretiyor, hem de başka eğitim işlerinde vazife görüyordu.</p>

  <p class="block7">Stanley, Küçük Chicago'da kendisine Gregg Palmer, Ralph Masters ve William Johnson diye tanıtılan üç arkadaşıyla beraber kalıyordu. Bu üç Rus'un vazifesi de kendisininki gibiydi. Ama onların kim olduğunu, asıl adlarını asla öğrenememişti. Aynı şekilde onlar da kendi adını bilmiyordu. Bu emirdi çünkü.</p>

  <p class="block7">Küçük Chicago'ya girenlerin bütün geçmişlerini unutmaları lâzımdı. Bu dört kişi bir ekip teşkil ediyordu ve vazifeleri aynıydı.</p>

  <p class="block7">Stanley'ye Iowa'lı olduğu öğrenildiği halde, gideceği yerin Florida olduğu anlatılmıştı. Boşuna değildi bu tabiî Florida lâfı ona çok şey ifade ediyordu. Bir defa burası büyük bir hava üssüydü. Ayni zamanda Jacksonville'de deniz üssü, Mayport limanında uçak gemisi üssü vardı. Bunların hepsinden önemlisi Stratejik Hava Komutanlığının burada bulunmasıydı.</p>

  <p class="block7">Stanley Smith, Küçük Chicago'daki eğitiminin son ayında üç kişilik bir heyet huzurunda imtihan edildi.</p>

  <p class="block7">Smith, bunlardan birini Amerikalı sandı, ama kesin kurar veremedi. İmtihanda çok hileli sualler soruldu. Heyecandan az kalsın uçağı icat edenin Wright Kardeşler olduğu yerine küçüklükten beri kendilerine öğretildiği gibi Mozkaiski olduğunu, elektrik ampulünü yapanın da Edison yerine Lodygin olduğunu söyleyecekti. Sözlü imtihan bittikten sonra, dikkatli bir sağlık muayenesinden geçirildi. Çürük dişlerinden biri çekilerek paslanmaz çelikten yeni bir diş yapıldı. Dişçinin Rusça konuşması Smith'i çok şaşırttı, iki yıldan beri ilk defa Rusça duyuyordu.</p>

  <p class="block7">Stanley Smith ve arkadaşlarının eğitimi bitince uçakla dosdoğru Moskova'ya götürülerek burada bir odaya kondular. Tıpkı mahkûmlar gibi yaşıyorlardı.</p>

  <p class="block7">Kremlin'de geçirdikleri günler zarfında kendilerine Horgan diye takdim edilen bir Amerikalıyla tanıştılar. Adam «SAC», Yani Amerika Stratejik Hava Komutanlığında uzun müddet çalışmış bir Amerikan çavuşuydu. Söylediğine göre Viyana'da bulunduğu sırada bir kadın meselesinden doğuya iltica etmişti.</p>

  <p class="block7">Şimdi adamın üstünde Rus Albayı üniforması vardı. Amerika'daki komutanlığı avucunun içi gibi biliyordu.</p>

  <p class="block7">Nihayet bir Rus generali Smith, Palmer, Masters ve Johnson'u son defa imtihan etti ve onlara yapacakları işi söyledi. Her birinin görevi büyük bir plânın bir parçasını teşkil ediyordu. General, işlerini başardıkları takdirde adlarının tarihe geçeceğini söyledi. Başlan sıkıştığı takdirde asla Rus Konsolosluğu, yahut Amerikan komün is ileriyle temasa geçmeyeceklerdi. Çok darda kalırlarsa bir kişiye müracaat edebileceklerdi. Onun kim olduğu da Amerikan topraklarına ayak basacakları zaman söylenecekti. Verilen emirlerde bir değişiklik olursa bunu yine o adam vasıtasıyla öğreneceklerdi.</p>

  <p class="block7">Nihayet yola çıkıldı. Tallin'deki deniz üssünden Amerika'ya kadar olan yolculuk on dokuz gün sürdü. Bin dikleri denizaltı 3000 tonluk ve sırf çıkarma işlerinde kullanılmak, güdümlü mermi atmak için yapılmıştı. Geminin hangarında güdümlü mermi, yahut uçak yerine büyük bir araba, arabada beş tane bavul vardı. Bunlardan biri para doluydu.</p>

  <p class="block7">Amerika'ya varacakları zaman orada temas edecekleri casusun da adını öğrendiler. Bu, Philadelphia’da oturan Robert Gumol adında bir bankacıydı.</p>

  <p class="block7">Kendilerini tanıtmak için ona, «Beş-Yıldız Elektrik'tenim,» demeleri kâfi gelecekti. Stanley, önce bir bankerin nasıl casusluk ettiğine şaştı, fakat sonradan büyüklerinin zekâsına hayran kaldı. Çünkü bankerler Amerikada büyük hürmet görür ve onlardan kolay kolay şüphelenilmezdi.</p>

  <p class="block7">Tam Amerikan topraklarına çıkacakları sırada Stanley’yin canını sıkan bir şey oldu. Kendilerini getiren denizaltının kumandanı bir Alman'dı. Bu işte çok tecrübeliydi. İkinci Dünya Savaşı'nda Alman sabotajcılarını Amerika'ya taşımakla şöhret yapmıştı. Adam yol boyunca her fırsatta onlara daha önceki seyahatlerinde başından geçenleri anlatırdı.</p>

  <p class="block7">Denizaltı gemisinden ayrılacakları sırada Stanley’yin aklına bir sual geldi.</p>

  <p class="block7">Kaptan, son seferinden önce çok iyi eğitim görmüş ve kalabalık bir sabotajcı grubunu Amerikan topraklarına çıkardığından bahsetmişti.</p>

  <p class="block7">Stanley gider ayak:</p>

  <p class="block7">— «Bu son sabotaj ekibiniz karaya çıktıktan sonra neler yaptı?» diye sordu.</p>

  <p class="block7">Kaptan gülümsedi.</p>

  <p class="block7">— «Ha, dedi söylemeyi unuttum. Hepsi yakalandı ve idam edildi.»</p>

  <p class="block7">Hay Allah, hiç de bunun söyleneceği zaman değildi. Ama zaten vedalaşma zamanı gelmişti. Ayrıldılar. Araba AIA karayolunda hızla ilerlerken ilk konuşan Palmer oldu.</p>

  <p class="block7">— «Hey Stanley,» dedi. «Yavaşla bakalım. Florida'nın trafik kaidelerini unuttun mu yoksa? Gündüzleri yüz kırk kilometre gidersin, ama geceleri doksanı geçmek yasaktır.»</p>

  <p class="block7">Palmer içlerinde en ihtiyatlı olanıydı. Stanley yavaşladı. St. Augustine’e geldikleri zaman Stanley arabayı bir benzin istasyonunun önünde durdurdu. Koşup gelen işçiye,</p>

  <p class="block7">— «Doldur depoyu aslanım,» dedi.</p>

  <p class="block7">Gecenin ilerlemiş saati olmasına rağmen servisin çabucak yapılması Stanley’yi şaşırtmıştı. Stanley bir beş dolarlık uzattı. Paranın üstünü aldıktan sonra yola koyuldular.</p>

  <p class="block7">Amerika topraklarında ilk defa bir Amerikalıyla konuşmuş ve bu ilk imtihanları gayet iyi geçmişti. Miami'ye kadar yollarına devam ettiler. Oraya vardıkları zaman sabah olmuştu. Şehre yaklaştıkları sırada bavuldaki parayı paylaştılar.</p>

  <p class="block7">Tuhaf bir memleketti Amerika. Daha Önce istedikleri kadar ders görsünler, şaşmamaya imkân yoktu. Şehirlere girip çıkana kimse aldırış etmiyor, herkes dilediği gibi geziniyordu. Olur şey değildi bu. Çok dikkatsizdi şu Amerikalılar doğrusu.</p>

  <p class="block7">Dört arkadaş Miami'de son defa olarak birlikte kahvaltı ettikten sonra ayrıldılar. Johnson Louisiana'ya, Masters Texas'a, Palmer Arizona'ya gidecek. Stanley de Florida'da kalacaktı.</p>

  <p class="scenebreak">*******</p>

  <p class="block7">Amerika'nın savunma merkezi olan Pentagona her sabah kırk bin kişi girer. Bunlar arasında kadın pek o kadar çok değildir. Hele Katherine Hume gibi vazifesi mühim olanların sayısı ise, bu kırk bin kişi içinde birkaç taneyi geçmez.</p>

  <p class="block7">Katherine o sabah geç kalmıştı. Hızlı hızlı yürürken aklından atom enerjisi komisyonunun son raporlarını geçiriyordu. Klâsik bir güzelliği vardı kadının. Boyalı değildi. Ahenkli bir yürüyüşü vardı, ilk görünüşte dikkati çekmeyen bu genç kadının en büyük hususiyeti şüphesiz kafasının içindeydi. Atom mevzularında büyük bir ihtisas sahibiydi. Çok kuvvetli bir hafızası ve büyük bir matematik kabiliyeti vardı.</p>

  <p class="block7">Ana kapıdan girdikten sonra bir takım koridorlardan geçti. Sonra üzerinde, «<b class="calibre4">Müşterek Genel Kurmay - İzinsiz Girilemez</b>» yazılı bir kapıdan geçerek başka bir koridora girdi. Bu koridorun bir tarafındaki çift kanatlı kapının önünde iki asker polis nöbet bekliyordu. Kapıda, «<b class="calibre4">Plânlama Kısmı - Yalnız İşi olanlar girebilir</b>» yazılıydı. Katherine oradan da geçtikten sonra kısa bir koridorda yürüdü. Koridorun sonunda bir başka kapı vardı, üstünde, «<b class="calibre4">Katiyen Girilemez</b>» yazıyordu. Kapısında nöbetçiler vardı. Her gün Pentagon'a gelen kırk bin kişiden ancak yedisi bu odaya girebilirdi. Burası «<b class="calibre4">Düşman Niyetlerini Kestirme ve Plânlama Dairesi</b>» idi. Bu bölümde çalışan yedi kişi kendi aralarında buraya, «<b class="calibre4">Hususî Kremlin</b>» adını takmışlardı. Arkadaşları arasında, «<b class="calibre4">Kirli İşler Dairesi</b>» diyenler de vardı.</p>

  <p class="block7">Katherine’i görünce kapıdaki nöbetçi gülümsedi. Genç kadın burada Atom Enerjisi Komisyonunu temsil ediyordu.</p>

  <p class="block7">Girdiği salon, Pentagon için bile değişik bir yerdi. Kapı ve duvarlar tamamen ses geçirmeyecek surette yapılmıştı. Odada bir tek pencere bile yoktu. Dolap, raf gibi şeyler de yapılmamıştı. Bu bölümde çalışanlar her şeyi akıllarında tutmak zorundaydılar. Duvarda sadece büyük haritalar asılıydı.</p>

  <p class="block7">Katherine içeri girince altı arkadaşının kendisinden önce gelmiş olduğunu gördü.</p>

  <p class="block7">— «Affedersiniz, geciktim» dedi; «Geçerken terziye uğramıştım da...»</p>

  <p class="block7">Erkekler gülümsedi. İçlerinden biri,</p>

  <p class="block7">— «Tamam.» dedi, «ben de aynı şeyi düşünmüştüm.»</p>

  <p class="block7">Katherine gözlüklerini çıkardı. Sonra vakit geçirmeden konuşmaya başladı,</p>

  <p class="block7">— «ilk sualinize cevap verebilirim bugün. Son üç gün içinde Kuzey Kanada ve Alaska atmosferinin üst tabakalarında radyoaktivite tesbit edildi. Tahliller ve sismografik raporlar, Rusların salı günü iki, çarşamba günü de iki termonükleer bomba patlattığım gösteriyor.» Sonra Asya haritalarının başına geçerek parmaklarını Yenisey Nehri boyunda dolaştırdı. «Buralarda atılmış olacağını tahmin ediyorum. Bu bombalardan sonuncusunun otuz megaton gücünde olduğu tahmin edildi.»</p>

  <p class="block7">Bu sözleri dinleyen Jess Price, masanın altına sakla-nacakmış gibi yaptı. Jess Price genç bir binbaşıydı ve hava kuvvetlerini temsil ediyordu. Bu gizli büroya yeni tayin edilmişti. Katherine ilk önce onun neden tayin edildiğine akıl erdirememiş, fakat dosyasını inceleyince bu tayine hak vermişti. Jess Price Kore'de savaştıktan sonra iki yıl ataşe olarak Moskova'da, bir yıl da müşahit olarak Çin Hindistanı'nda bulunmuştu. Bütün bunlardan daha başka meziyetleri olduğu da muhakkaktı. Yoksa bir binbaşıyı kolay kolay bu göreve vermezlerdi.</p>

  <p class="block7">Yakışıklı, iriyarı bir adamdı Jess Price. Katherine'e dikkatle bakarak,</p>

  <p class="block7">— «Emin misiniz?» diye sordu.</p>

  <p class="block7">— «Çok eminim binbaşı.»</p>

  <p class="block7">Sonra yerine oturdu. Kendisini dinleyenlere daha fazla izahat vermiye hacet yoktu. 5 megatonluk bir bomba Chicago'yu, 10 megatonluk bir bomba da New York'u haritadan silmeye yeterdi.</p>

  <p class="block7">Bir müddet hiçbiri konuşmadı. Böylesine büyük bir bombayı tecrübe etmek, karşıdakini topyekûn yok etmeyi düşünmekten başka bir manaya gelmezdi.</p>

  <p class="block7">«Düşman Niyetlerini Araştırma Heyeti» üyelerinden dördü evli, çoluk çocuk sahibi insanlardı. Bunlardan çoğu hâdiseleri pek yakından takip ettikleri için, Amerika'nın içlerinde, tenha kasabalarda birer küçük ev almışlardı. Bir tehlike anında karılarını ve çocuklarını oraya göndereceklerdi. İçlerinde en soğuk kanlısı Felix Fromburg'du. Sakin ve ufak yapılı bir hukukçu olan Fromburg FBI'yi temsil ediyordu.</p>

  <p class="block7">— «Bana kalırsa,» dedi. «Rusların hakiki niyetleri konusunda tereddüt etmemeliyiz. Mühim şeylere hazırlandıkları muhakkak.»</p>

  <p class="block7">Merkez Haber Alma Teşkilatı’ndan Raoul Walback,</p>

  <p class="block7">— «Neden buna harp demiyorsunuz?» diye söze karıştı.</p>

  <p class="block7">— «Hakkınız var, ama demek istemiyorum. Evet. Harp. Rusya bize bir baskın savaşı yapmak istiyecek ve bunun için de her türlü çareye başvuracaktır. Onlar bütün güçleriyle harp için çalışıyorlar, biz ise silâh imalini azalttık. Yol yapıyoruz, memleketimizi imar ediyoruz. Onlar bundan faydalanacaklardır.»</p>

  <p class="block7">Jess Price,</p>

  <p class="block7">— «Evet,» diye tasdik etti. «Böyle bir teşebbüse geçmeleri yakındır.»</p>

  <p class="block7">Katherine,</p>

  <p class="block7">— «Bizim ICBM'ler bitmek üzere,» dedi. ICBM, «Kıtalararası Güdümlü Mermi» sözünün kısaltılmışıydı. Saatte 13,000 kilometre hızla uçacak olan bu korkunç füzelerin menzili 12000 kilometreyi geçiyordu. Termonükleer savaş başlığı taşıyabiliyorlardı.</p>

  <p class="block7">Jess Price,</p>

  <p class="block7">— «Herhangi bir savaşa girişmeden önce Rusların düşüneceği tek şey SAC'ı, Yani Amerika Stratejik Hava Komutanlığı'nı yok etmek olacaktır. Onlar SAC ayakta durdukça, bin tane Pearl Harbour baskını da yapsalar savaşı kazanamayacaklarını bilirler, onun için de SAC'ın çalışmalarını baltalamak için ellerinden geleni yapacaklardır.»</p>

  <p class="scenebreak">*******</p>

  <p class="block7">Aradan bir yıldan fazla bir zaman geçti. Bu süre içinde yeni bir hadise çıkmadı. Görünüşte dünya barış içindeydi. Silahlanma konuşmaları oluyordu. Rusya'nın da birçok defalar olduğu gibi fazlaca sesi soluğu çıkmıyordu. Denizaltında patlayan ve insanlardan gizli kalan yanardağlar gibi onların çalışmaları da için içindi.</p>

  <p class="block7">Amerika ise bütün gücünü otomobil imali, radyo ve televizyon programlarına vermişti. Yollar yapılıyor, kanser hastaneleri, opera binaları inşa ediliyordu.</p>

  <p class="block7">Düşman niyetini anlama heyeti her zamanki gibi toplanıyordu. Katilerine hazan Raoul Walback, bazan da Jess Price ile geziyordu. Jess'den önceleri hoşlanmamıştı, ama şimdi onun iyi bir insan olduğunu anlıyordu artık.</p>

  <p class="block7">Stanley Smith'e gelince sahte evrakının mükemmelliği sayesinde fazlaca bir güçlüğe uğramadan Hava Kuvvetlerine girmişti. Artık Amerika Birleşik Devletleri ordusunda bir erdi, üç ay süren temel eğitimini gördükten sonra, mutfak işleri yardımcılığına verilmişti. Bir zaman sonra, Stratejik Hava Komutanlığı'nda çalışmak istemiş ve başarılı bir er olduğundan orada çalışmaya memur edilmişti.</p>

  <p class="block7">Casusların geldiğini gören iki kişiden, Henry Hazen de askere alınmış, Quantico'da bir radar üssünde vazifelendirilmişti. Nina da St. Augustine'de kendisine bir iş bulmuştu. Bir gün Florida'daki Hava üssünden kalkan bir B-99 uçağının kaybolduğunu duyunca, Henry ile geçirdikleri korkunç geceyi hatırlamaktan kendini alamadı.</p>

  <h1 class="calibre5" id="sigil_toc_id_1">2. Bölüm</h1>

  <p class="block7">Dev bir jet uçağının kaybı ve içindeki mürettebatın ölümü hâdisesi, gazetelerin birinci sayfasını ancak bir gün işgal etti. Halbuki B-99'lar Amerikan ordusunun en son geliştirdiği, en güvenilir uçaklardı. Hele uçağın araştırılmasından vazgeçildikten sonra, gazeteler bu hadiseden büsbütün bahsetmez oldu.</p>

  <p class="block7">Şüphesiz, öte yandan. Hava Kuvvetleri bu işle çok yakından alâkadar oluyordu. Uçak, bir randevu uçuşu İçin alandan havalanmıştı. 5000 kilometre kadar uçtuktan sonra, havada bir tanker uçağıyla buluşacak ve ondan yakıt alacaktı. Havada yapılacak olan yakıt ikmali bitince, kuzey-batıya yönelip, Salt Lake City'ye gidecek ve o çevreye temsili bir Hidrojen bombası atacaktı. Salt Lake City'de oturanlar bu korkunç tecrübeden asla haberdar olmayacaklardı. Çünkü uçak tecrübe sırasında 20000 metre yükseklikte bulunacaktı. Bu yükseklikte ne sesi duyulurdu, ne de gözle görmeye imkân vardı. Bombasını da radar vasıtasıyla atacaktı. Tecrübenin burada yapılmasının başlıca sebebi Salt Lake çevresinin, Rusya'da büyük endüstrilerin bulunduğu Ural çevresine benzemesiydi. Uçağın mürettebatı bu tecrübeyi daha önce birçok defalar yapmıştı. Şimdi durup dururken bir B-99'un yok oluvermesi inanılır şey değildi.</p>

  <p class="block7">Ayrıca uçakla yapılan konuşmalar sırasında herhangi bir şikâyet de vuku bulmamıştı. Florida'daki Hibiscus Havaalanı'ndan havalanışından on dokuz dakika sonra yapılan konuşmada, uçağın 6000 metrede olduğu, 1000 kilometre hızlı uçtuğu bildirilmişti. Atlas Okyanusu üzerinde bulunan uçak 20000 metreye doğru tırmanıyordu. Her şey normaldi. Sonra, birden bire konuşma kesiliverdi.</p>

  <p class="block7">Bu hâdise SAC komutam General Keatton'u çok düşündürmüştü. Çünkü işin içinde halka duyurulmayan bir başka taraf vardı.</p>

  <p class="block7">B-47 ve B-52'lerin yerini alan B-99'ların seri imalatına geçilmişti. Ve bunu yalnız SAC’ın ileri gelenleri biliyordu. İlk bakışta B-99'un önceki uçaklardan hiçbir farkı yoktu ve sadece boyları biraz uzuncaydı. Halbuki durum bambaşkaydı. Uçağa eklenen uzunluk tamamen elektronik aletlere ayrılmıştı. B-99 gibi atom bombası atacak olan dev jet uçağının sayısız düşmanları vardı.</p>

  <p class="block7">«Nike» gibi güdümlü mermilerden başka denizaltı ve deniz üstü gemilerinden atılan başka güdümlü mermiler de bunların can düşmanıdır, üstelik bu gibi güdümlü mermilerin inanılmayacak bir sıhhatle çalışan gözleri, beyinleri vardır. Bir defa atıldıktan sonra, avlarını ne yapar yapar bulurlar. Uçuş sırasında düşman uçağının yüksekliğini, yerini tayin eder, yönündeki değişiklikleri elektronik beyinleriyle hesaplar ve ona göre yön değiştirtebilirler. İşte B-99'lara yerleştirilen yeni elektronik âletler, yaklaşan düşman güdümlü mermilerinin yerini keşfedecek kuvvetteydi. Uçaktaki elektronik beyinler keşfedilen güdümlü merminin yerini hemen hesaplayacak ve onlara yön değiştirtebilecekti. B-99'un özelliği sade bundan ibaret de değildi. Keşfettiği güdümlü mermileri gerisin geriye, tekrar atıldıkları yere gönderebiliyordu. Böylece düşmanın attığı mermilerin kendi başlarında patlaması sağlanmış olacaktı.</p>

  <p class="block7">General Keatton, dünya barışının B-99'ların kanatlarında durduğuna inanıyordu. Bu bakımdan düşmanın B-99'ların sırrını çalması veya bu uçakları işe yaramaz hale getirmesi Amerika için korkunç bir şey olurdu. Rusya B-99'ları bertaraf edebilirse bir an bile düşünmeden Amerika'ya hücum edebilirdi. Bir B-99'un Rusların eline geçmesi onun değerini sıfıra indirmeye yeterdi. Rus bilginleri böyle bir durumda derhal uçağın içindeki âletleri inceleyecek ve ona göre yeni güdümlü mermiler yapacaklardı.</p>

  <p class="block7">General Keatton her şeye rağmen kaybolan B-99'un çalınmış olmasına ihtimal vermek istemiyordu. Gerçi Keatton, büyük bir kumandan olarak her şeyi aklına getirirdi, ama bir B-99'un kaçırılması gerçekten imkânsız bir şeydi. Uçak mürettebatı çok iyi eğitim görmüş, tecrübeli askerler arasından seçiliyordu. Bunlar yıllarca Amerikan ordusunda çalışmış insanlardı. Aralarına bir casusun, yahut vatan haininin karışmış olması, çok uzak bir ihtimaldi. Buna rağmen bütün ihtimalleri göz önünde bulundurmak lâzımdı. Uçağın kaybolduğu sırada bulunması lâzım gelen yerde, deniz üstünde araştırmalar yapılmış, hiçbir iz bulunamamıştı.</p>

  <p class="scenebreak">*******</p>

  <p class="block7">B-99'un kaybolduğu haberi, Hibiscus Üssü’nden sade iki kilometre uzakta olan Havacı Stanley Smith'in 37 numaralı barakasına oldukça geç vakit geldi.</p>

  <p class="block7">Hibiscus yeni kurulmuş bir süper hava üssüydü. 60 kilometre kareden fazla bir alam kaplıyor ve akim almayacağı kadar büyük tedbirlerle korunuyordu. Alanın çevresinde her dört yüz metrede bir çelik kuleler yapılmış, buralara ağır ve hafif makineli tüfekler, elektronik gözler yerleştirilmişti. Kumandanın haberi olmadan kuş bile uçamazdı Hibiscus Üssü'nde.</p>

  <p class="block7">Hükümet, ve daha çok Amerika Stratejik Hava Komutanlığı, havacıların çoğalmasını istediğinden Hibiscus'u çok değişik bir şekilde yapmıştı. Hava alanı sıkı emniyet tedbirlerinin dışında, askerî bir bölgeden ziyade bir turizm merkezine benziyordu. Üssün müştemilatında tiyatrolar, sinemalar, kulüpler, yüzme havuzları, golf, beyzbol sahaları ve tenis kortları vardı. Caddeler en güzel ağaçlarla süslüydü, ilk bakışta yasak bölge olduğunu söylemeye bin şahit isterdi. Zaten bu üste yaşayanlar da her yere diledikleri gibi girip çıkamazlardı. Meselâ hangarların bulunduğu kesim Hibiscus'takilerin ekseriyetine yasaktı. Üssün uçuş hattında genel olarak kanatlan tonlarca benzin dolu 90 -100 tane B-99 bulunurdu.</p>

  <p class="block7">37 numaralı barakanın da adı barakaydı. Yoksa Miami üniversitesinin bir yatakhanesinden farksızdı. Burada kalanların çoğu Stanley Smith gibi aşçılık okulundan mezun olmuş ve mutfak servisi yardımcıları unvanını almışlardı. Hibiscus'un yemekleri burada pişirildiği için, hava tertibatı bakımından burası Hibiscus'un en iyi binalarından biriydi.</p>

  <p class="block7">Havacı Smith'in vazifesi gece yarısı başlar, sabahın sekizinde biterdi. Haftada beş gün çalışır iki gün dinlenirdi. Bu acayip çalışma saatlerini kendisi istemiş ve değiştirilmesi için de hiçbir müracaatta bulunmamıştı. Arkadaştan onu severdi. Her zaman paralı olmakla bilinirdi. Bu da tuhaf bir şey değildi. Çünkü sık sık poker oynar ve daima kazanırdı. Orlando'da bir flörtü vardı. Bazı bazı onun arabasını kullanırken görülürdü. Cuma ve cumartesileri tatil günü olarak seçmişti. Gece çalışanlar, haftanın diledikleri iki gününde tatil yapabiliyorlardı. Smith çok konuşan bir adam değildi. Ama arkadaşları arasında seviliyordu.</p>

  <p class="block7">Herkes yakında onun onbaşı olacağına muhakkak gözüyle bakıyordu.</p>

  <p class="block7">O pazartesi günü havacı Stanley Smith'i öğleden sonra naat ikide, oda arkadaşı Phil Cussak uyandırdı. Cussak, Batı Virginia'lı genç ve saf bir erdi. Babası madenciydi. Askere girmeden önce fakir bir hayat sürüyorlardı. Hayatında hiçbir zaman askerde olduğu kadar rahat etmemişti. Hava kuvvetlerinden ayrılmayı, hele Virginia'ya dönmeyi asla düşünmüyordu. Cussak kapıyı açarak, her zamanki gibi, — «Hey Stanley,» diye seslendi. Sesi heyecanlı ve fazla yüksekti bu defa. Halbuki onu rahatsız etmemeye çok dikkat ederdi. Smith sırtüstü döndü ve sordu.</p>

  <p class="block7">— «Hayrola?»</p>

  <p class="block7">— «Uçuculuk korkunç bir şey. İki doksan dokuz daha gitti.»</p>

  <p class="block7">— «Gitti mi?»</p>

  <p class="block7">— «Evet. Bu sabah kalkan iki doksan dokuz da yok oldu. Alandan kalktıktan yirmi dakika sonra radyo teması kesilmiş. Eh, artık yemekte dedikoduları dinle.»</p>

  <p class="block7">— «Çok yazık.»</p>

  <p class="block7">— «On dört arkadaş öldü. İyi ki ben uçucu değilim.»</p>

  <p class="block7">Smith doğruldu, gerindi. Çok kolay olmuştu.</p>

  <p class="block7">— «Bir zahmet aşağı inip de bana soğuk bir pasta getirsene,» dedi.</p>

  <p class="block7">Cussak</p>

  <p class="block7">— «Peki.» dedi ve çıktı.</p>

  <p class="block7">Smith pijamasının üstünü çıkardı. Radyoyu açarak tıraş olmaya başladı. Üç uçak gitmişti. Elindeki malzemeyle ancak iki uçağı daha yok edebilirdi. Ondan sonra yeniden Ponte Verda ile St. Augustine arasındaki sahile gidip malzeme alması lâzımdı. Kendisine verilen talimattı. Kasım ayının on beşinci Pazartesi günü işe girişmesi ve devam etmesi söylenmişti. Emirleri harfi harfine yerine getiriyordu.</p>

  <p class="scenebreak">*******</p>

  <p class="block7">Dört hafta kadar önce yukarı Hyannis'teki First National Bank, idare meclisi reisi Robert Gumol'dan bir mektup almıştı. Mektup, başkalarının eline geçme ihtimali düşünülerek hazırlanmıştı. Kısa yazılan mektupta, «Eğer Beş-Yıldız Elektrik'te çalışmış bulunan Stanley Smith iseniz lütfen bana telefon edin, size faydam dokunabilir,» deniyordu.</p>

  <p class="block7">Aynı akşam Smith, Orlando'daki bir umumi telefondan Gumol'u aramıştı, üç gün sonra yukarı Hyannis'in yolunu tutmuş bulunuyordu.</p>

  <p class="block7">Gumol, kısa boylu, tıknaz bir adamdı. Elli beş yaşlarında falan olmalıydı. Masmavi gözleri vardı, önce havadan sudan konuştular, ilk defa Gumol sözü açtı.</p>

  <p class="block7">— «Sizin vazifenize gelince...»</p>

  <p class="block7">— «Her şey yolunda.»</p>

  <p class="block7">— «Sizinle beraber kaç kişi vardı gelen?»</p>

  <p class="block7">— «Siz bilmiyor musunuz?»</p>

  <p class="block7">— «Biliyorum.»</p>

  <p class="block7">Stanley Smith, Gumol'un hüviyetinden iyice emin olmak istediğini, onun için bu suali sorduğunu anlamıştı, «üç» diye cevap verdi.</p>

  <p class="block7">— «Doğru. Arkadaşlarınızdan ikisi çok iyi çalışıyor; onlardan haber alıyorum. Fakat üçüncüden hiçbir haber yok. Sizi çağırmamın sebebi de şu. Merkezden işe başlamanı istediler. Kasım on beşte, ya da o sıralarda ilk tecrübeyi yapacaksınız.»</p>

  <p class="block7">— «Hepsi bu mu?»</p>

  <p class="block7">— «Evet, bütün mesaj bu.»</p>

  <p class="block7">— «Anladım.»</p>

  <p class="block7">— «Yapabilecek misiniz bu işi?»</p>

  <p class="block7">— «Elbette. Ama neden tereddüt ettiler acaba?»</p>

  <p class="block7">Gumol koltuğunda geriye dayandı. Stanley Smith, onun bacaklarının kısalığına dikkat etti. Oldukça göbekliydi de Gumol.</p>

  <p class="block7">Bankacı, Doğrusunu isterseniz yapacağınız işin mahiyetini kesin olarak bilmiyorum. Ama bilmek isterdim. Eğer çok mühim bir şey tasarlanıyorsa, bana plânlarımı hazırlamak için vakit bırakmaları lâzımdı. Daha önceden buna haber vermediler. Siz, öyle mühim, ama çok mühim ve büyük bir hadisenin çıkacağım biliyor musunuz?»</p>

  <p class="block7">— «Bütün bildiğim ne yapmam gerektiğidir.»</p>

  <p class="block7">— «Yanlış anlamayın beni. İşinizi öğrenmek istemiyorum. Asla böyle bir niyetim yok. Yani demek istiyorum ki, öyle bir kişinin, yahut üç, dört kişinin başaramayacağı kadar büyük bir hadise bekleniyor mu?»</p>

  <p class="block7">— «Sualinizi anlıyorum. Ama cevabı bende değil.»</p>

  <p class="block7">— «Paraya ihtiyacınız var mı?»</p>

  <p class="block7">Gumol, Smith'in paraya ihtiyacı olsa isteyeceğini pekâlâ biliyordu. Smith de bu teklifin bilgi almak karşılığında yapıldığını anlamıştı. «Hayır, şimdilik yok,» dedi. Sonra diğer arkadaşlarının yerlerini sormayı düşünüyordu, bundan da vazgeçti, içlerinden haber alınamayan kimdi acaba? Hiç olmazsa bunu sorsaydı. Ama ondan da vazgeçti.</p>

  <p class="block7">Gumol,</p>

  <p class="block7">— «Pekâlâ,» dedi. «Her ne yapacaksanız, başarılar dilerim.»</p>

  <p class="block7">— «Teşekkür ederim,» dedi Smith, sonra ayrıldılar.</p>

  <p class="scenebreak">*******</p>

  <p class="block7">Kasım 15'de ilk B-99 kaybolana kadar Robert Gumol, Smith'in asıl vazifesinin ne olduğunu hâlâ bilmiyordu. Uçak kaybolunca, bu işte Smith'in parmağı olduğunu hemen anladı. Ama ilk aklına gelen Smith'in uçağı çaldığı ve memleketine kaçırdığıydı.</p>

  <p class="block7">Aralıkta iki tane B-99 daha kaybolunca fikrini değiştirdi. O gün ikindide bankadan çıkmak üzereyken haberi duyunca, bir arkadaşına, «Herhalde imalât hatası olmalı bunlarda,» dedi.</p>

  <p class="block7">Sonra bankadan çıkarak doğruca golf arkadaşlarıyla buluştu. Golften sonra Rotary Kulüp e giderek bir şeyler içlikten sonra bankaya döndü. Masasının başına oturduğu zaman aklından golften ve bankacılıktan çok daha başka şeyler geçiyordu.</p>

  <p class="block7">Robert Gumol, Petrograd'lı bir banker olan babasıyla beraber 1914 yılında Birleşik Devletler'e gelmişti. O zamanlar on üç yaşındaydı henüz. Birinci Dünya Savaşı patlamıştı. Herkes savaşın birkaç ayda biteceğini sanıyordu. Gumol’un babası New York’a boşu boşuna gelmiş değildi. Çar tarafından hususi vazifeyle gönderilmişti. Onun seçilmesinin sebebi de mükemmel İngilizce bilmesi ve bankacılıktaki alâkalan yüzünden İskoçyalı bir kadınla evlenmiş bulunmasıydı. Gumol'lar muhtelif büyük şehirlerde üç yıl boyunca otellerde kaldılar. Baba Gumol, Çar Rusyası'nın bonolarını dolara tahvil etmeye çalışıyor ve dolarları memleketine gönderiyordu. Savaş boyunca Amerika'da kalan Gumol Rus ihtilâlinden sonra da aynı işe devam etti. Ancak ilk sıralarda Amerika, Rusya'yı tanımadığı için işleri bozulur gibi olmuştu. Fakat sonradan Lenin'in adamları onunla temas ettiler. Çarlara ait çok kıymetli bazı taşlar onun vasıtasıyla satıldı.</p>

  <p class="block7">Bu durum vaziyetleri yeniden düzeltmelerini sağlamıştı. 1931'de yukarı Hyannis'te kendilerine on beş odalı bir malikâne yaptırdılar. Bu arada Amerikan tabiiyetine geçmişlerdi. 1933'le Amerika ve Rusya tekrar siyasî münasebetlerini kurmaya karar verince, Gumol artık Rusya ile temasının tamamen bittiğine kani oldu. Ama günün birinde Rus sefaretinin bir memuru, ona gizli bir ziyaret yaptı. Münasebetlerinin bundan sonra da devam edeceğini söyledi. Gumol bunu kabul etti. O sırada vaziyeti bozuk olan «Hyannis» bankasını satın aldı. Kendisi ölünce de oğlu Robert Gumol aynı işe devam etti. Banka hiçbir zaman malî bir tehlikeyle karşı karşıya kalmıyordu. Çünkü Ruslar gerektiği zaman, gerektiği kadar dolar vermekten çekinmiyorlardı. Ayrıca Rus paralarını da dolara tahvil ediyordu. Gumol’lar oldum olası döviz ile çalıştıkları için, bu hal hiçbir zaman dikkati çekmedi.</p>

  <p class="block7">Robert Gumol, Amerikan komünistleriyle asla temas etmiyor, ancak ve pek seyrek olarak konsolosluğun hususi memurlarıyla görüşüyordu. Bu memurlar da tamamen Amerikalılara benziyen, onlar gibi giyinen ve konuşan kimselerdi. Bu bakımdan görenlerin dikkatini çekmesine imkân yoktu.</p>

  <p class="block7">Bütün bu ihtiyat tedbirlerinden başka, Rus ihtilâli üzerine baba Gumol, Amerikan hükümetine resmen müracaat ederek kendisinin çarlık tarafından gönderildiğini şimdi komünistlerin burada kendisini öldürmelerinin mümkün olduğunu söylemiş, hayatının korunmasını istemişti. Bu, Gumol'ların Amerikan tabiiyetine geçmesinden kısa bir süre sonra oluyordu. Bütün bunlar Gumol Ailesini artık şerefli bir Amerikan vatandaşı durumuna getirmişti.</p>

  <p class="block7">Robert Gumol 60’ına yaklaştığı halde Rus casusluğuna devam ediyordu. Fakat artık duygulan gençlikte olduğu gibi değildi. Şimdi artık şahsi emniyetini düşünmeye başlamıştı. Rusya ile Amerika arasında şu çok kıla bir zaman içinde büyük bir atom harbi çıkacağını anlamıştı. Kendisi bunca yıl Ruslara hizmet etmişti, ama Rusların Amerika'ya yapacaktan bir hücum karşısında, durumu ne olacaktı? Hiç, ölecekti şüphesiz. Rus sefareti herhalde ona taarruz gününü haber verip, Amerika'yı terketmesini istiyecek değildi. Böyle durumlarda Rusların insan feda etmekte ne kadar cömert olduklarını çok İyi bilirdi.</p>

  <p class="block7">Moskova'nın çok gizli bir savaş hazırlığında bulunduğunu bildiği şu sırada olduğu yerde oturup durması doğru değildi. Bir şeyler yapmalıydı. Yapacağı tek şey Amerika'yı terketmekten ibaretti. Meselâ neden Arjantin'e gitmesindi? Karısı umurunda bile değildi. Yirmi sekiz yıllık evlilik hayatında asla sevememişti. Ama ayrılamıyordu da. Bunca yıl beraber yaşayınca, insan çok şeyleri karısından saklayamazdı. Gerçi o, Ruslarla olan münasebeti hakkında bir tek kelime söylememişti, ama yine de karısının bazı şeylerden şüphelendiğini tahmin ediyor, boşanmaya kalksa bunları açıklayacağından korkuyordu.</p>

  <p class="block7">Evet, pekâlâ bir iş seyahati adı altında Arjantin'e gidebilirdi.</p>

  <p class="block7">Bu kararı verince hemen kalktı. Gidecekti buradan. Karısını ve çocuklarını bırakıp gidecekti. Çocukları da umurunda değildi artık. Bu yaşa kadar onlara elinden geleni yapmıştı. Bitişik odaya geçerek büyükçe bir valiz aldı. Sonra aşağıya indi. Gece bekçisiyle bir iki satır konuştuktan sonra kasa dairesine geçti. Buradaki kasalardan beş tanesinin anahtarı doğrudan doğruya kendisindeydi. Hemen kasalardan birini açarak valizini doldurmaya başladı. Valiz dolduğu zaman içinde 385.000 dolar para vardı.</p>

  <p class="block7">Sonra tekrar bürosuna döndü. Eve gitmeliydi artık. Karısı bir şeyler sezebilirdi. En iyisi işi telefonla halletmek olacaktı. Bu kararı verince hemen evinin numarasını çevirdi. Karşısında karısı vardı.</p>

  <p class="block7">— «Ruth, sevgilim,» dedi. «Arjantin'e gidiyorum.»</p>

  <p class="block7">— «Ne? Arjantin'e mi?»</p>

  <p class="block7">— «Evet. Büyük bir bono işi çıktı.»</p>

  <p class="block7">— «Ama daha önce böyle bir şey olmamıştı.»</p>

  <p class="block7">— «Hayatta birçok şeyler daha önce olmaz.»</p>

  <p class="block7">— «Şimdi bankada mısın?»</p>

  <p class="block7">— «Evet, biraz önceye kadar da Buenos Aires şehri ile konuşuyordum.»</p>

  <p class="block7">— «Robert, bana doğruyu söylemiyorsun gibime geliyor. Seni bekliyorum. Biraz sonra yemeğe çıkacaktık, değil mi?»</p>

  <p class="block7">— «Korkarım yemeğe yalnız çıkacaksın.»</p>

  <p class="block7">— «Ne? Yani öte berini almak için de eve gelmeyecek misin?»</p>

  <p class="block7">— «Hayır şekerim, uçağa yetişmem lâzım. Hem biliyorsun, insan Brezilya'da da lüzumlu öteberiyi alabilir.»</p>

  <p class="block7">— «Ama Robert...»</p>

  <p class="block7">— «Ben oraya varır varmaz adresimi sana bildiririm. Şimdilik</p>

  <p class="block7">Allahaısmarladık Ruth.»</p>

  <p class="block7">Ahizeyi kapattı ve koltuğunda arkaya dayandı. Bu İşi de halletmiş sayılırdı artık. Şimdi yapacak son işi kalıyordu. Hemen kalem kâğıda sarılarak bankanın müdürüne bir mektup yazdı: «<b class="calibre4">Sevgili Giff, Bugün hafif bir kalp krizi geçirir gibi oldum. Bana hemen Arjantin'e gitmemi ve birkaç hafta dinlenmemi söylediler. Çok korktum doğrusu. Onun için vakit geçirmeden hareket ediyorum. Sen işleri idare edersin. Ha, karıma, merak etmesin diye, iş icabı gittiğimi söyledim. Haberin olsun, onunla temas edersen sen de aynı şekilde konuş. Oraya varınca adresimi bildiririm. Ama herhalde Buenos Aires'te National otelinde kalacağımı sanıyorum</b>.»</p>

  <p class="block7">Gumol mektuba bir göz attı. Sonra hemen yola çıktı.</p>

  <p class="scenebreak">*******</p>

  <p class="block7">Jess Price, Amerika Stratejik Hava Komutanlığında General Keatton'a giderken, akşam gazeteleri büyük bir yaygarayla satılmaya başlanmıştı. Bir ikisine göz attı. Hepsi de büyük başlıklarla aynı şeyleri yazıyordu: DONANMA HAVA KUVVETLERİYLE İŞBİRLİĞİ YAPTI. KAYIP UÇAKLAR ARANIYOR.</p>

  <p class="block7">Fazlaca bir şey düşünmeden yoluna devam etti ve Keatton'un bürosuna girdi. Bir binbaşı, kumandanın odasına rasgele giremezdi, ama Price yedi kişilik heyete dahil olduğu için bunu rahatça yapabiliyordu. Üstelik Keatton onu şahsen de tanır ve severdi.</p>

  <p class="block7">Price, içerdeki general ve subayları selâmladıktan sonra bir koltuğa gömüldü.</p>

  <p class="block7">General Keatton,</p>

  <p class="block7">— «Bu iki uçağın çarpışmış olması ihtimali var mıdır?» diye soruyordu.</p>

  <p class="block7">Bu soruya bir tuğgeneral cevap verdi.</p>

  <p class="block7">— «Hayır efendim, ben asla ihtimal vermiyorum. Çünkü her iki uçağın kalkışı arasında tam on dakikalık bir zaman var. Uçaklar Omaha'ya kadar gidip, havada ikmal yaptıktan sonra geri döneceklerdi. Her ikisine de kesin olarak aynı hızla uçma emri verilmişti. Bu bakımdan arkadan kalkan uçağın, öndekine yetişmiş olmasına imkân yoktur.»</p>

  <p class="block7">— «Peki, havada çarpışma ihtimalini akıldan çıkaralım. Ben çalınma ihtimaline de yer vermiyorum. Hadi birincisini düşman çaldı diyelim. Artık bu iki taneyi ne yapsın? Sonra çalacak olsa bile daima aynı üsteki B-99'ları çalmasına imkân yoktur. Çünkü birinci uçağın kaybından sonra Hibiscus'ta akla gelecek her türlü emniyet tedbirini aldım.»</p>

  <p class="block7">General Keatton sustu. Sonra öne doğru eğilerek,</p>

  <p class="block7">— «Şimdi geriye kalan ihtimalleri biliyor musunuz?»</p>

  <p class="block7">Kimse cevap vermedi.</p>

  <p class="block7">— «Evet geriye kalan ihtimaller iki. Ya yapı hatası, ya sabotaj.»</p>

  <p class="block7">Bu sözlerin, dinleyenler üzerinde kâfi derecede tesir etmesini bekledikten sonra,</p>

  <p class="block7">— «Hatta sabotaj demeyip de ihanet desem daha doğru olacak.» diye devam etti. «Çünkü eğer böyle bir şey varsa, bunu üniformalılar yapıyor, yani sırtında Amerika hava kuvvetleri üniformasını taşıyan kimseler. Bu da vatan hainliğinden başka bir şey değildir.»</p>

  <p class="block7">Odadakilerin ağzını bıçak açmıyordu. Keatton devam etti.</p>

  <p class="block7">— «Ben yapı hatası olabileceğine asla ihtimal vermiyorum. Bu, olsa olsa ihanet olacak, İngilizlerin Comet yolcu uçaklarını hatırlarsınız değil mi? İkisi de arka arkaya tam Akdeniz üstünde yok oldular. Elli dörtleydi yanılmıyorsam. Uzun araştırmalardan sonra bunun baden yorgunluğu olduğu anlaşıldı. Elinize bir teneke parçası alın. Onu ileri geri. ileri geri durmadan bükün.» General iki eliyle hayali bir teneke parçasını eğip büküyor gibi yapıyordu. «Ne olur sonunda, ortadan kopar. İngilizler bunu anlayabilmek için aylarca çalıştılar. Sonunda bulundu, ama olan iki Comet'e olmuştu.»</p>

  <p class="block7">Bir başka general konuştu.</p>

  <p class="block7">— «Bunların yapısıyla Comet'ler kıyas kabul etmez. Üstelik B-99’ların malzemesi daha önce B-47'lerde kullanılan malzemenin aynıdır. Ayrıca B-99'ların çok daha sağlam olmasına bilhassa dikkat edilmiştir. Sonra bir noktayı daha hatırlatmak isterim. Kaybolan B-99'ların üçü de altı bin ile dokuz bin metre arasında kayboldular. Yani varmaları gereken en yüksek noktaya ulaşmalarından çok önce. Halbuki bu uçaklar iki bin metreden yukarıda uçabilecek şekilde yapılmıştır. Onun için basınç düşmesinden doğan bir kaza düşünülemez. Doksan dokuzlarımız çok sağlamdır.»</p>

  <p class="block7">Bir tuğgeneral,</p>

  <p class="block7">— «Fakat yine de uçakları kontrol etmeli, hem de içine patlayıcı bir şey saklanıp sağlanmadığına bakmalıyız,» dedi.</p>

  <p class="block7">— «Ne yapacağımı sanıyorsunuz?» diye Keatton sözü aldı. «Bugün yüz kişilik araştırma grubu, ayrıca fabrikanın alâkalıları Hibiscus'ta olacak. Gereken araştırmaları yapacaklar. Ya bir yapı hatası bulurlarsa? O zaman seyredin felâketi. Evet. Eğer uçaklarda yapı hatası varsa SAC, yani Amerika Stratejik Hava Komutanlığı yok demektir. Elimizde iki bin elli iki tane «B-99» uçağı var. O zaman bunlar hurda yığınından farksız hale gelir. Korkunç bir şeydir bu. Her neyse bu akşam araştırma yapılsın bakalım. Uçakların durumunu anlamadan daha fazla konuşmak yersiz olacak.»</p>

  <p class="block7">Toplantı bitmişti. Herkes başı önünde ikişer ikişer kendi aralarında konuşarak dağıldılar.</p>

  <p class="block7">Jess Price, toplantıdan çıkınca Katherine’i düşündü. Onun hava kuvvetlerinde bir kardeşi vardı ve B-99'larda çalışıyordu. Kadıncağız daha ilk uçağın kaybı sırasında hemen kardeşini hatırlamıştı. Şimdi herhalde çok üzülmüş olmalıydı. Bugünlerde onun uçma şansı azdı, ama yine de bir araştırmak lâzımdı. Jess Price, delikanlının 519. bölükte çalıştığını biliyordu. Vaziyeti tahkik etti. Sonra Katherine'in numarasını çevirdi. Katherine heyecanlı bir sesle — «Evet?» diye telefona cevap verdi.</p>

  <p class="block7">— «Ben Jess, Katherine.»</p>

  <p class="block7">— «Söyle Jess.»</p>

  <p class="block7">— «Korkacak bir şey yok Katherine. Kardeşin uçuşta değilmiş.»</p>

  <p class="block7">— «Teşekkür ederim, çok korkmuştum.»</p>

  <p class="block7">— «Ben hâlâ da korkuyorum.»</p>

  <h1 class="calibre6" id="sigil_toc_id_2">3. Bölüm</h1>

  <p class="block7">Salı sabahı Buenos Aires hava alanına inen yolcular arasında Robert Gumol da vardı. Aralık, turist ayıdır Arjantin için ama ilk bakışta Gumol'un iş için geldiği anlaşılıyordu. Üzerinde turistlerin giydiği acayip elbiseler yerine son derece pahalı, ağır bir lâcivert elbise vardı.</p>

  <p class="block7">Gümrük kuyruğunda sıra kendine gelinciye kadar aklından daha binbir şey geçti. Sırası gelince memura,</p>

  <p class="block7">— «Sadece birkaç gün kalacağım,» dedi.</p>

  <p class="block7">— «Banker olduğunuza göre iş için geldiniz, herhalde»</p>

  <p class="block7">— «Evet, iş için.»</p>

  <p class="block7">— «Peki efendim buyurun. Dışarıda taksi bulacaksınız.»</p>

  <p class="block7">Gumol, ne de olsa gümrükten bu kadar kolay geçeceğini ummuyordu. Gerçi Arjantinlilerin fazla bir müşkülât çıkarmayacağını bildirdi, ama ne de olsa yanında para taşıdığının bilinmesini istemezdi. Her şeyden önce bu kadar parayı bir gören olur ve çalma hevesine kapılabilirdi.</p>

  <p class="block7">Taksiye binerken ilk düşüncesi parayı doğruca bankaya yatırmaktı. Fakat bu kadar çok parayı birden yatırmak doğru olmazdı herhalde. Bankalar binliklerin seri numaralarını muhakkak kaydederdi. Kimbilir, belki bu, günün birinde aleyhine bir ipucu olurdu.</p>

  <p class="block7">Onun için doğruca National oteline gitti. Otelciler onu daha önceden tanıyordu. Limana bakan iki odalı güzel bir daire verdiler. Gumol, hemen rom getirmelerini söyledi. Sonra kadehi elinde balkona çıktı. Bir kat aşağıda ve yandaki balkonda iki güzel kız çene çalıyordu, içlerinden saçları sarı boyalı siyah gözlü olanı ona baktı, gülümsedi. Gumol da davetkâr bir eda ile kadehini ona doğru kaldırdı.</p>

  <p class="scenebreak">*******</p>

  <p class="block7">Gumol'un Buenos Aires'e indiği saatte Henry Hazen, üstünde zarif bir bahriyeli üniforması olduğu halde, St. Augustine otobüsüne biniyordu. Üç haftalık izni vardı. Tatilini evinde, ailesinin yanında geçirmek istemişti. Sonra, hepsinden mühim olarak da Nina'sını görebilecekti.</p>

  <p class="block7">Henry, o güne kadar daima içinde bir vicdan azabı duymuştu. O gün deniz kıyısında gördüklerini hemen haber vermedikleri için, zaman zaman kendi kendine kızardı. Fakat iş işten geçmişti artık, bundan sonra söylemek neye yarardı.</p>

  <p class="block7">İlk B-99 kaybolduğu zaman, Henry, bunun sadece bir kaza olabileceğini düşünmüş, fakat arkadan iki tane daha kaybolunca işin kaza olmadığı ihtimali zihnini kurcalamaya başlamıştı. Sonra, evet sonra, bir gece yarısı Atlas Okyanusu'ndan karaya çıkan Buick araba ve içindeki dört kişiyi hatırlamıştı. Hiç olmazsa vicdan azabından kurtulmak ümidiyle bir yakın arkadaşına hikâyeyi olduğu gibi anlattı. Hikâye bitince arkadaşı kahkahayı attı.</p>

  <p class="block7">— «Yok canım, demek araba Buick'ti ha?» dedi.</p>

  <p class="block7">— «Evet, çok iyi gördüm.»</p>

  <p class="block7">— «Bana bak oğlum, işletecek başkasını bulamadın mı sen?»</p>

  <p class="block7">— «Vallahi billahi işletmiyorum. Korkunç bir şeydi bu.»</p>

  <p class="block7">—«Neden bana söylüyorsun o halde?»</p>

  <p class="block7">— «Bilmem.»</p>

  <p class="block7">— «Sahiden gördün mü bu dediğini?»</p>

  <p class="block7">— «Gördüm vallahi.»</p>

  <p class="block7">Arkadaşı bir müddet düşündü, düşündü sonra,</p>

  <p class="block7">— «Bana bak Henry,» dedi. «Senin yerinde olsam o geceyi unuturdum.»</p>

  <p class="block7">— «Unutmak mı, neden ama?»</p>

  <p class="block7">— «Bak oğlum, farzet ki şimdi gidip yüzbaşıya anlattın bunu, ne yapabilir o?»</p>

  <p class="block7">— «Bilmem.»</p>

  <p class="block7">— «Hiçbir şey. Seni binbaşıya götürecek. O da doğruca ruh doktoruna havale edecek. Ruh doktoru hikâyesini dinleyince, 'ya, demek öyle, Allah Allah.' diyecek ve seni on beş gün müşahedeye alacak. Eğer on beş gün için de delilerin arasında sahiden aklını kaçırmazsan, sende aşağılık duygusu olduğuna dair bir rapor verecek, dikkati üzerine çekmek için bu gibi hikâyeleri uydurabileceğini söyleyecek. Böylece, bir bakıma deli raporu almış olacaksın.»</p>

  <p class="block7">— «Sahiden böyle mi olur?»</p>

  <p class="block7">— «Elbette. Hemen gördüğün zaman haber versen iş değişirdi belki. Ama şimdi kime anlatsan güler buna.»</p>

  <p class="block7">Henry arkadaşının haklı olduğunu anlıyordu. Yapacak hiçbir şey yoktu şimdi.</p>

  <p class="block7">— «İşte onun için bundan hiç kimseye bahsetme, anladın mı? İş oluruna varır.»</p>

  <p class="block7">— «Peki. Öyle yapacağım. Ama sen de kimseye bahsetme.»</p>

  <p class="block7">— «Merak etme, bahsetmem.»</p>

  <p class="scenebreak">*******</p>

  <p class="block7">Ertesi sabah Pentagon'daki odalarında toplanan yedi kişilik «Düşman <span class="calibre7" id="id_AYHAN">Niyetlerini Kestirme Heyeti» belki de dünya tarihinin en mühim hâdisesiyle karşı karşıya gelmişti. Heyet üyelerinden Simmons, Stockholm’deki deniz ataşesinden çok mühim bir haber geldiğini söylüyordu, «</span><b class="calibre4">Beş aralık günü on iki denizaltıdan mürekkep bir Rus filosu Skaggerak boğazından geçmiş</b>.»</p>

  <p class="block7">Felix Fromburg,</p>

  <p class="block7">— «Peki neden şimdiye kadar bize haber vermemişler?» diye sordu.</p>

  <p class="block7">— «Bunun cevabını bulmak güç. Gemileri bir İsveç sahil muhafaza motorundakiler görmüş. Herhalde önceleri mühimsememiş olmalılar. Çünkü onlar Rus denizaltılarının Baltık'ta manevra yaptığını sık sık görüyorlar. Bunu da öyle bir şey sanmış ve vaktinde haber vermemiştir.»</p>

  <p class="block7">Katherine gizli bir korkunun iliklerine kadar işlediğini hissetti. Nihayet korktukları başlarına gelecekti galiba. Simmons'un bir suali bu korkusunun yersiz olmadığını gösterdi.</p>

  <p class="block7">— «Farzedelim ki, bu filo bizim kıyılarımıza doğru yola çıkmıştır. Ne kadar zamanda buraya varır?»</p>

  <p class="block7">— «Geceleri su yüzünde saatte 17 mil, gündüzleri de su altında 11 mil hızla gitseler, saatte ortalama on beş mil gitmiş olurlar hemen hemen.» Durdu, düşündü, sonra, «Herhalde aralığın yirmi dört, yahut yirmi beşinde atış menziline girmiş olurlar.»</p>

  <p class="block7">FBI temsilcisi Felix Fromburg,</p>

  <p class="block7">— «Çok mühim bir meseleyle karşı karşıyayız,» diye söze başladı. «Viyana'dan aldığımız haberler Rusya'nın çok mühim işler peşinde olduğunu gösteriyor. Biliyorsunuz Kızıl Çin, güneydoğu sahillerinde çok geniş ölçüde yığınak yapıyordu. Formosa'ya hücum edeceğini tahmin ediyorduk. Sonra Moskova'da gizli bir toplantı yapıldı. Çinliler bu niyetlerini önceleri Rusya'dan bile saklıyorlardı. Fakat Ruslar bunu öğrenince çılgına döndüler. Çin sefirine, Uzak Doğu'da çıkacak bir harbin her şeyi altüst edeceğini söylediler. Bütün söyledikleri bu oldu. Ve Çinliler bundan vazgeçti. Ama şimdi anlaşılıyor ki, Rusya'nın bu harbe mâni olmasının başka sebebi varmış.»</p>

  <p class="block7">Simmons söze karıştı:</p>

  <p class="block7">— «Dahası da var, iki hafta önce Washington'daki Rus sefiri Moskova'ya döndü. Sözde bu, 'hükümetiyle görüşmelerde bulunmak' içindi. Giderken sefaretin ileri gelenlerini de beraberine aldı. Burada kalanlar kolayca feda edilebilecek sekizinci sınıf diplomatlardan ibaret.»</p>

  <p class="block7">— «Peki Birleşmiş Milletlerdeki delegesi ne oldu?»</p>

  <p class="block7">— «O hasta zaten. Memmorial hastanesinde kanser tedavisi görüyor.»</p>

  <p class="block7">Katherine,</p>

  <p class="block7">— «Ama,» dedi, «Amerika'da yine de bir dolu Rus var.»</p>

  <p class="block7">Felix Fromburg,</p>

  <p class="block7">— «Elbette var,» dedi. «Artık kör kör parmağım gözüne buradaki bütün ataşelerini geri çekecek değiller ya. Feda edecekler onları.»</p>

  <p class="block7">— «Peki, Amerika'ya topyekûn bir hücumu ne zaman yaparlar dersiniz?»</p>

  <p class="block7">Jess Price atılarak,</p>

  <p class="block7">— «Müsaade ederseniz buna ben cevap vereyim,» dedi. «Bana kalırsa Noel'i seçecekler. Evet 25 Aralık, onlar için en uygun gündür.»</p>

  <p class="block7">— «Korkunç bir şey bu.»</p>

  <p class="block7">— «Elbette. Bizim Noel'e ne kadar bağlı olduğumuzu bilirler. O gün, herkes eğlencesinde olacaktır. Düşünün bir defa, kim Noel gecesi uzak mesafe uçuşuna çıkmak ister. Çıksa bile aklı işinde mi olur, yoksa evinde, çoluk çocuğunda mı? Aynı şekilde radar başında bekleyenler de o gece kendilerini tam manasıyla işe verebilirler mi?»</p>

  <p class="block7">Katherine tekrar, «Çok korkunç,» diye mırıldandı.</p>

  <p class="block7">— «Evet, ama eldeki bütün deliller bunu gösteriyor. Düşünün bir defa, Rus Baltık Filosu, Atlas Okyanusu'na açılıyor, Ruslar Uzak Doğu'daki harbi durduruyorlar, bizdeki ileri gelen diplomatlarını sinsi sinsi geri çekiyorlar. Atlas Okyanusu'na çıkan filo aralığın yirmi dört, yirmi beşinde atış menziline girmiş olacak. Ve bu Noel bizim için bir bayram değil felâket günü olacak.»</p>

  <p class="block7">Simmons.</p>

  <p class="block7">— «Senin hakikî kanaatin bu mu?» diye sordu.</p>

  <p class="block7">— «Evet, ben böyle düşünüyorum.»</p>

  <p class="block7">— «Ben de böyle düşünüyorum.»</p>

  <p class="block7">Kimse bir şey söylemedi. Herkesin bu kanaatte olduğu anlaşılıyordu. Yine Simmons devam etti.</p>

  <p class="block7">— «İyi ama bunu nasıl ilân ederiz. Evvelâ bize inanırlar mı? İnanırlarsa, o zaman vaziyeti millete duyurmak lâzım. Böyle bir hal karşısında çıkacak paniği düşünün. Herkes memleketin içine, köylere gitmeye kalkacak, sıkıyönetim ilân edilecek. Dahası var. Asıl iş başında olması lâzım gelen birçok kimse de, kendi canının kaygusuna düşecek, belki de işini gücünü bırakıp kaçmaya bakacaktır. Sonra borsa altüst olacak, karaborsa alıp yürüyecek... Ve... Bir de yanılmış olursak ne olacak? O zaman Amerika Birleşik Devletleri bütün dünyanın maskarası olacaktır.»</p>

  <p class="block7">Jess Price,</p>

  <p class="block7">— «Bana kalırsa yine de ilgili makamlara bu tahminimizi bildirmek zorundayız,» dedi.</p>

  <p class="scenebreak">*******</p>

  <p class="block7">Pentagon Birleşik Silahlı Kuvvetler Başkanı Orgeneral Clumb, toplantı odasına girdiği zaman, askerler ayağa kalkarak kendisini selâmladılar. Siviller ise ayağa kalkmadı. General Clumb askerlere, «Oturabilirsiniz,» dedi. Sonra hemen söze başladı.</p>

  <p class="block7">— «Sizinle çok kısa konuşacağım. Bütün askerlik hayatımda bugün bana verdiğiniz rapor kadar saçma bir rapor daha görmedim, üzerinde konuşmayı bile reddediyorum.»</p>

  <p class="block7">Simmons ayağa fırladı. Kendisine hâkim olmaya çalışarak, «Generalim,» dedi, «Red sebebini söyler misiniz lütfen? Reddediyorum, demekle neyi kastediyorsunuz?»</p>

  <p class="block7">Simmons bir general karşısında konuşmaktan çekinen insanlardan değildi.</p>

  <p class="block7">— «Şunu kastediyorum ki, bu raporu çöpe atacağım. Böyle bir şeyin benim imzam altında muameleye konmasına imkân yoktur.»</p>

  <p class="block7">— «Biz tam bir yıldan beri bu tahmin üzerinde çalışıyoruz. Bizim hepimizin fikridir o rapor.»</p>

  <p class="block7">— «Gülünç bir şey.»</p>

  <p class="block7">— «Şunu unutmayın ki, casusluk teşkilâtının topladığı bütün haberler bize gelir. Heyetimiz bir şeye karar verirken, kafadan atmaz bunu. Bizim kanaatimiz şu ki, Noel gecesi Birleşik Amerika hücuma uğrayacaktır.»</p>

  <p class="block7">— «Demek Noel gecesi? Saatini de söyleyebilir misiniz?»</p>

  <p class="block7">Jess Price,</p>

  <p class="block7">— «Sabaha karşı,» dedi.</p>

  <p class="block7">— «Alay mı ediyorsunuz?»</p>

  <p class="block7">— «Estağfurullah, bilâkis çok ciddiyim. Düşman denizaltıları gün ağarırken suyun yüzüne çıkıp atom başlıklı güdümlüleri fırlatacaklar.»</p>

  <p class="block7">Katherine, bu şekilde konuşmakla işin halledilemeyeceğini anlamıştı. Söze karışarak,</p>

  <p class="block7">— «Affedersiniz generalim,» dedi. «itirazlarınızı söyler misiniz bize?»</p>

  <p class="block7">— «itirazlarım mı? O kadar çok, ki, nereden başlayacağımı bilemiyorum. Meselâ Ruslar bize hücum etmeyi düşünmez mi, düşünür elbet. Ama yaptıkları yanlarına kâr kalmak şartıyla. Bizim NATO kuvvetlerimiz boş mu oturuyor sanıyorsunuz. İstihbarat teşkilâtının gizli raporlarını ben de okuyorum. Bütün hudut boylarına yığılmış olan Rus kuvvetleri yavaş yavaş geri çekiliyor. Bu harp hazırlığı mıdır? Cevap verin bana: Harbe hazırlanan millet askerlerini geri mi çeker? Tecavüz etmek şöyle dursun, aksine geri çekiliyor Ruslar.»</p>

  <p class="block7">Heyetteki Albay Cragy koltuğunda doğruldu ve cevap verdi.</p>

  <p class="block7">— «Generalim, NATO savunma için hazırlanmıştır, tecavüz için değil. Hudutlardaki Rus kuvvetleri NATO silâhlarının menzili dışına çıkmak için geri çekiliyorlar. Bilhassa atom topları ile kısa menzilli güdümlü mermilerin.»</p>

  <p class="block7">— «Sen de albayım diye geçiniyorsun ha! Yani Ruslar geri çekilip de NATO kuvvetlerini işlemez halde mi bırakacaklar?»</p>

  <p class="block7">— «Neden olmasın? Saldıracak düşman bulamayan bir askerî kuvvet neye yarar?»</p>

  <p class="block7">General Clumb ısrar ediyordu.</p>

  <p class="block7">— «Peki farzedelim ki, doğru düşünüyorsunuz. Ruslar ani bir hücumla memleketimizin üçte ikisini çöle çevirdiler. Bu onlara ne fayda sağlayacak? Harpler düşman ülkesini işgal etmekle kazanılır. Harbin ilk şartı budur. Bir memleket de tanklarla işgal edilir, piyadeyle elde tutulur. Ruslar radyoaktif bir Amerika'yı ne yapsın?»</p>

  <p class="block7">Katherine’in sabrı taşmıştı artık.</p>

  <p class="block7">— «Kimbilir dedi belki de etrafını tel örgülerle çevirip esir kampı yaparlar...»</p>

  <p class="block7">General hırsla ayağa fırladı.</p>

  <p class="block7">— «Bu tahmin raporlarınızın tamamı yakılacaktır. Yalnız bir nüshasını daha yüksek makamlara vermek için saklayacağım. Bütün söyleyeceğim bundan ibaret. Ayrılmadan önce bir defa daha tekrar edeyim, hayatımda bundan daha manasız bir raporla karşılaşmadım.»</p>

  <p class="scenebreak">*******</p>

  <p class="block7">Havacı Stanley Smith öğleden sonra saat üçte uyandı. Yeni ütülenmiş elbiselerini giyindi ve Orlando otobüsüne bindi. Şehre varınca büyük bir gazinoya girdi. Flörtü Betty Jo Atkins, beşten sonra gelebilirdi ancak. Çünkü bir otelde garsonluk ediyordu. İşi beşte bittiğine göre, beşi çeyrek geçe falan gelebilirdi Bir burbon şarabı ısmarladı. Sonra gazinoya girerken aldığı gazetenin başlığına göz attı: <b class="calibre4">DÖRDÜNCÜ B-99 KAYBOLDU</b>.</p>

  <p class="block7">Uçak sabahleyin, Meksika körfezi üzerindeki vazife uçuşu için havalanmıştı. Eldeki bilgiler, uçağın daha önce kaybolan uçaklarla aynı şartlar içinde kaybolduğunu gösteriyordu. Bütün hava ve deniz kuvvetleri uçağı aramaya çıktığı gibi, sivil savunma kuvvetlerinden ¡de yardım istenmişti.</p>

  <p class="block7">Smith gazetedeki haberi baştan sona kadar okudu. Hibiscus üssü birbirine giriyor olmalıydı şimdi. Uçakta arkadaşlarından biri vardı. Ne acıma duydu, ne de sevinme. Mürettebatın öldüğüne emindi. Tıpkı daha önceki Öbür B-99 mürettebatlarının öldüğü gibi. Ama çok süratli bir ölüm oluyordu bu. Onlar da askerdi kendisi gibi.</p>

  <p class="block7">İçkisini bitirerek bardan çıktı. Dışarda dolaşmaya başladı. Kızı burada beklemekten vazgeçmişti. İşten çıktıktan sonra nasıl olsa eve uğramadan gelmezdi. En iyisi evine gitmekti onun için.</p>

  <p class="block7">Kız daha gelmemişti. Kapının önündeki merdivene oturup beklemeye başladı. Çok geçmeden Betty Jo gelmişti.</p>

  <p class="block7">Betty Jo'nun kızlık soyadı İvanowski idi Geniş kalçalı, iri yapılıydı. Uzun san saçlıydı; güzel bir yüzü vardı. Ailesindeki bütün erkekler Detroit otomobil fabrikalarında çalışırdı, ama hiçbiri de ustalığa yükselememişti. Betty Jo da biraz geri zekâlıydı. İlkokulu zorla bitirmiş, on altı yaşındayken Atkins adlı biriyle evlenmişti. Fakat adam esrarkeşin biri olduğu için evlilikleri uzun sürmemiş, iki yıl sonra ayrılmışlardı. Betty Jo şimdi yirmi dört yaşındaydı. Geleceğini düşünüyor, garsonluktan nefret ediyordu. Stanley Smith gibi biriyle evlenmeyi çok istiyordu.</p>

  <p class="block7">Gerçekten Stanley şimdiye kadar rastladığı erkeklerin en aklı başında olanı ve en yakışıklısıydı. Delikanlı kızın çalıştığı gazinoya birkaç defa gitmiş ve nihayet birinde randevu istemişti. İlk teklifinde randevuyu kabul etmişti Betty. Şimdi Stanley'e bayılıyordu. Nasıl bayılmasındı ki... Stanley’yin kendisi için yapmadığı fedakârlık yoktu. Bir defa güzel, küçük bir araba satın almıştı ona. Ne demekti bu? Allahın günü otobüslerde sürünmekten kurtulmuştu hiç olmazsa. Artık o da, herkes gibi işine kendi otomobiliyle gidip geliyordu. Sadece Stanley istediği zaman arabayı alıp kullanıyordu. Hepsi bundan ibaret. Yoksa otomobil kendi adına kaydedilmişti.</p>

  <p class="block7">O gece Stanley geç vakit gitti. Yine evlenmekten bahsetmemişti ona. Halbuki evlenme niyeti olmasa yeni otomobil alıp da onun üstüne yaptırır mıydı? Söylediği tek şey bu sıralarda bir gece arabayı alacağı idi. Bir arkadaşıyla gezmeye gidecekmiş. Belki bir gece, belki de iki geceliğine arabayı alabilir miymiş? Yazık, yine evlenmekten bahis yoktu.</p>

  <h1 class="calibre6" id="sigil_toc_id_3">4. Bölüm</h1>

  <p class="block7">Havacı Stanley Smith o gece Hibiscus Üssü'ndeki yoklamaya on beş dakika geç kaldı. Bu, görülmemiş bir şeydi. Stanley vazifesini bir an bile ihmal eden bir kimse değildi. Aşçıbaşı olan çavuş Ciocci, — «Hayrola Stanley,» dedi. «Ne oldu sana da geç kaldın?»</p>

  <p class="block7">— «Otobüsü üssün kapısına yanaştırmadılar.»</p>

  <p class="block7">Gerçekten her zamanki gibi otobüs kapıya yanaştırılmamış, gelenlerin her tarafı büyük bir dikkatle aranmıştı. Eskiden sadece girişte hüviyet kontrolü yapılırdı. Şimdi bununla yetinilmiyor, şoföre varıncaya kadar herkesin üstü, valizleri aranıyordu. Ciocci, — «Hava çok gergin sahiden,» diye cevap verdi. «Sanki çalıvereceklermiş gibi B-99’ların başından nöbetçi eksik olmuyor. Bir işim çıkmıştı; otuz bir numaralı Barakaya gideyim dedim, kestirme olsun diye alandan geçecektim. Bir anda etrafımı çeviriverdiler. Derdimi anlatıncaya kadar akla karayı seçtim.»</p>

  <p class="block7">— «Herkesin son derece tetikte olduğu muhakkak.»</p>

  <p class="block7">— «Hakları var ama. Olur şey değil bu. Fakat insan kendi çavuşundan da bu derece şüphelenir mi?»</p>

  <p class="block7">Hibiscus Üssü'nün büyük yemekhanesi, uçucular olmazsa bomboş kalırdı. Ancak uçuş personeli girdiği zaman ana baba gününe dönerdi. Altı yüz subayın aynı anda yemek yemesine yetecek kadar büyük olan salon geceleri çok tenha olurdu. Gece yarısıyla sabahın beşi arasında, sadece mutfağa yakın iki masa kurulurdu. Bu saatlerde gelenler polis subaylar, bir de Afrika, yahut İngiltere’den gelen uçakların personeli olurdu. Muazzam salon bazen tamamen müşterisiz kalırdı gece saatlerinde. Böyle zamanlarda Ciocci'nin personeli aralarında kâğıt oynar, kahve içer, sohbet ederlerdi. Saat beş sıralarında işleri biraz artardı. Kahvaltıya inecekler için yüzlerce yumurta ateşe konur ekmekler dilimleme makinesine verilirdi. İçlerinden biri de sabah uçuşuna çıkacakların yiyeceklerini hazırlardı. Bu umumiyetle Stanley Smith'in vazifesiydi. Hava kuvvetleri, personelin uçuş sırasındaki yiyecekleri hususunda çok titiz davranırdı. Her uçucu için hazırlanan özel yiyecek paketleri mühürlenir ve üzerine hazırlandığı tarih, saat yazılırdı. Sonra tarihin üstüne büyük harflerle: «<b class="calibre4">BU YEMEK ALTI SAAT İÇİNDE YENİLMİŞ OLMALIDIR. BU BİR EMİRDİR</b>.»</p>

  <p class="block7">damgası basılırdı. Çünkü doktorlar, atmosferin üst tabakalarında yemeklerin çabuk bozulduğunu keşfetmişlerdi.</p>

  <p class="block7">Bütün sabahlar gibi bir sabahtı o sabah.</p>

  <p class="block7">Dörtten itibaren siviller ve subaylar, yemekhaneye akın etmeye başlamıştı. Hava polisi sayısı ise her zamankinin hiç olmazsa iki misliydi-Smith, sivillerden çoğunun uçakları yapan fabrikaların pilotları ve mütehassısları olduğunu biliyordu Bir kısmı da herhalde özel araştırma memurları olmalıydı. Bu mütehassısların sabaha kadar B-99'lar üzerinde çalıştıklarına şüphe yoktu. Bir kenarda Milli Emniyet Teşkilatı’nın önemli elemanlarından biri, bir subayla baş başa vermiş kahvaltı ediyordu. Smith onlara taze sandviç ve kahve götürdü, konuşmalarına o kadar kulak verdiği halde bir kelimesini bile duyamadı. Sonra duvardaki yazı gözüne ilişti: «<b class="calibre4">Emniyetimiz için en büyük tehlike kapanmasını bilmeyen bir ağızdır</b>.»</p>

  <p class="block7">Saat dört buçukta üç general geldi salona. Bunlardan biri korgeneral rütbesindeydi ve puro içiyordu. Smith bu generali uzaktan uzağa tanır, efsaneleştirilme şahsiyeti hakkında hikâyeler duyardı. Bu Amerika Stratejik Hava Komutanlığı komutam General Keatton'du. Onun yanındaki generallerin biri ise orgeneraldi. Smith onun Hava kuvvetleri Genel Kurmay Başkanı olduğunu tahmin etti. Bu iki general tıraşlı ve sıhhatli görünüyorlardı. Generallerden üçüncüsü aksine yorgun ve sakallıydı. Sabaha kadar uyumadığı anlaşılıyordu.</p>

  <p class="block7">Smith, bu kadar yüksek rütbeli subayı bir arada görmemişti daha önceden. Çavuş Ciocci bile kime, nasıl hitap edeceğini şaşırmıştı. Bu kadar generalin içinde hangi birine hizmet etmeliydi. Hemen gelenleri karşıladı ve ortaya konuşarak, — «Efendim emrederseniz Hava Odasını hazırlatayım,» dedi.</p>

  <p class="block7">Hava Odası denen yer yüksek rütbeli subayların yemekhanesiydi. Keatton,</p>

  <p class="block7">— «Hayır,» dedi, «Burada bir şeyler yeriz.»</p>

  <p class="block7">Generaller iki numaralı masaya oturdular Smith hemen koşup emirlerini aldı. Kahvelerini götürdü. Sonra bankonun arkasında beklemeye başladı. Kulaklarını dört açmış konuşulanları duymaya çalışıyordu. Bir ara tazyik patlamalarından bahsettiler. Bu Smith için hiçbir şey ifade etmiyordu. Konuşmaların bir kısmını duyamadı. Nihayet Keatton, — «Bütün bunların sabotaj olduğuna kalıbımı basarım,» dedi.</p>

  <p class="block7">Generaller ikinci fincan kahvelerini içtikten sonra kalktılar. Saat tam beşte yemek servisinin telefonu çaldı. Sabah uçuşu için yirmi dört paket yiyecek hazırlanacaktı. Her B-99'da dört kişi bulunduğuna göre altı uçak gidecek demekti. Uçucular yiyecekleri paket için kırk sent öderdi. İster en âlâsından biftek alsın, ister peynirli sandviç, bu fiyat değişmezdi. Smith emri duyunca vakit geçirmeden söğüş etleri doğramaya, sandviç peynirlerini kesmeye koyuldu. Birkaç dakika sonra Ciocci yardımına geldi ve yiyecekleri paketleyip mühürlemeye başladı. Her pakette, iki sandviç, bir elma, yahut portakal, süt ve pasta vardı.</p>

  <p class="block7">Saat altıda bir teğmen ve iki onbaşı geldi. Hazırlanan paketleri alacaklardı. Teğmen hepsinin parasını verdikten sonra onbaşılara teslim etti, onlar da alıp cipe götürdüler. Smith, — «Kahve istemez misiniz?» diye sordu.</p>

  <p class="block7">Her zaman bir kenarda bir düzine termos, kahve dolu beklerdi.</p>

  <p class="block7">Teğmen bir an tereddüt etti sonra,</p>

  <p class="block7">— «Hayır, teşekkür ederim,» dedi.</p>

  <p class="block7">— «Ama kahve parasızdır.»</p>

  <p class="block7">— «Peki öyleyse bir termos alayım.»</p>

  <p class="block7">Smith sıradan bir termos alıp teğmene verdi. Artık saat sekize kadar pek kalabalık olmazdı. Saat sekizde sabah postası nöbeti devralır, ondan sonra da kahvaltı faslı başlardı.</p>

  <p class="block7">Saat sekiz olunca Smith yanma iki termos alıp 37 numaralı barakanın yolunu tuttu. Artık uyku saati gelmişti. Lake Charles'deki arkadaşı da acaba kendisi gibi iyi çalışabiliyor muydu? Yemekhaneden çıktıktan biraz sonra Yüzbaşı Kuhn'la karşılaştı. Ciocci'nin dediği gibi Kuhn biraz fazla sual sorardı.</p>

  <p class="block7">— «Bu termosları nereye götürüyorsun?» diye sordu. Smith,</p>

  <p class="block7">— «Otuz yedideki arkadaşlara.» diye cevap verdi.</p>

  <p class="block7">Bu suale şaşırmıştı. Aylardan beri hemen hemen her sabah barakaya bir, yahut iki termos götürürdü. Mutfakta çalışmak kolay iş değildi. Üstelik hiçbir hususi menfaati de yoktu. Buna karşılık orada çalışanların bazı hakları vardı. İstedikleri şeyden istedikleri zaman, istedikleri kadar yiyebilir ve bazı şeyleri barakalarına götürebilirlerdi.</p>

  <p class="block7">— «Peki» dedi Kuhn.</p>

  <p class="block7">Smith içinde bulunduğu tehlikeli durumu, geleceğinin ne olacağım düşünerek yürüdü. Kuhn, termosları yemekhaneye bırakmasını söylese ne olacaktı? Herhalde başına bir iş açılabilir, her şey tersine dönebilirdi. Bir defasında da dişi ağrıdığı sırada başı belâya girecek gibi olmuştu. Dişçi, bir yüzbaşıydı. Dişindeki çürük yere ilk ilacı koyduktan sonra birden Rusya'da yapılan çelik diş dikkatini çekmişti.</p>

  <p class="block7">— «Allah, Allah ne tuhaf.»</p>

  <p class="block7">Smith ağzı bir karış açık olduğu için tuhaf olan şeyin ne olduğunu soramamıştı.</p>

  <p class="block7">Doktor konuşmasına devam ederek,</p>

  <p class="block7">— «Bizim memlekette çelik diş yapıldığım bilmiyordum,» dedi.</p>

  <p class="block7">Smith kanının damarlarında donduğunu hissetti bir ara. Doktor madeni aletiyle çelik dişe vurdu.</p>

  <p class="block7">— «Acıyor mu?»</p>

  <p class="block7">— «Evet efendim biraz.»</p>

  <p class="block7">— «Ben sadece Rusların çelik diş yaptıklarını sanırdım. Nerede yaptırdınız bu dişi?»</p>

  <p class="block7">— «Chicago'da Harp sırasındaydı. Dişçinin adını bile unuttum şimdi.»</p>

  <p class="block7">— «Ha, o başka. Harp sırasında birçok sıkıntılarımız vardı. Eksik maddelerin yerine ne olursa kullanılıyordu.»</p>

  <p class="block7">Dişçiyi, bu cevap tatmin etmişti. Fakat Smith tatmin olmamış, hemen o akşam bir tornavida ve çekiçle ağzındaki çelik dişi çıkarmıştı. Başka çaresi yoktu çünkü. En küçük bir dikkatsizlik insanın hayatına mal olabilirdi.</p>

  <p class="block7">Smith odasına vardığı zaman arkadaşı Cussak hâlâ uyuyordu. Smith termosları dolabına koydu. Cussak dokunmazdı onlara. Kahve içtiği yoktu zaten, üstelik sessiz bir adamdı ve Smith ona, dolabının karıştırılmasından asla hoşlanmadığını söylemişti.</p>

  <p class="scenebreak">*******</p>

  <p class="block7">Stanley Smith uyurken, Robert Gumol, Buenos Aires'teki otel odasında uyanıyordu. Fakat korkunç bir uyanıştı bu, başının içi kazan gibiydi. Her yanı dökülüyordu sanki. Gumol, daha önce de böyle kaçamaklar yapmış, başka kadınlarla düşüp kalkmış, bol bol içmişti. Ama şimdiye kadar hiçbir zaman böylesine sersemlediğini, hasta olduğunu hatırlamıyordu. Canı bir türlü yataktan çıkmak istemiyordu. Fakat yatmasına da imkân yoktu. Susuzluktan dili damağına yapışmıştı. Boğazı yanıyor, nefes almakta güçlük çekiyordu. Bir parça su içmeden, tekrar uyuyamıyacağını anlayınca doğruldu. Bir de aspirin olsa, o zaman iyice kuvvetini toplayıncaya kadar uyuyabilirdi. Sonra bir duş yapıp bir kadeh de viski yuvarladı mı, hiçbir şeyi kalmazdı.</p>

  <p class="block7">Fakat başka bir şey daha vardı. Geceleyin olup bitenler ona pek normal görünmüyordu. Yavaş yavaş kendini toplamaya başlayınca geceyi hatırlıyordu. Kalkıp etrafına bakındı, geceyi beraber geçirdiği kadın gitmişti-Karyolanın kenarına ilişip düşünmeye çalıştı. Son olarak kadının, yanı başında, şakaklarını oğuşturduğunu hatırlıyordu. Sonra... Evet sonra, İspanyolca konuşan bir erkek sesi duymuştu. İşte bu... Bu korkunç bir şeydi... Çünkü odada erkek olmaması lâzımdı.</p>

  <p class="block7">Kalkıp balkona doğru yürüdü. Masadaki, buz kabının içinde kalmış soğuk suyu yüzüne çarptı. Romun üstüne şampanya içmekle çok hata etmişti akşamleyin. Ya valiz?... Para valizini nereye koymuştu acaba? Yatağın altına soktuğunu hatırlıyordu. Eğer paraya bir şey olmadıysa mesele yok demekti. Çünkü paranın halletmiyeceği iş yoktu. Hemen gidip baktı. Valiz yerinde değildi!..</p>

  <p class="block7">Bir anda ter içinde kaldığını hissetti. Hemen yatağın başka taraflarını aradı, karyoladan inip baktı, yok, yok! Hemen banyoya koşup bir duş yaptı, iyice kendine gelmesi lâzımdı.</p>

  <p class="block7">Daha sonra acaba koyduğum yeri yanlış mı hatırlıyorum diye dairenin başka taraflarını aradı, fakat hayır. Para gitmişti. Eğer Robert Gumol, o anda sakin düşünebilmiş olsaydı 385,000 doları akşamki ihtiyatsızlığının cezası olarak zarar hanesine geçirir, sonra uçağa atladığı gibi geri dönerdi. Bankada daha beş kasası vardı. Hepsi de kendi şahsına aitti ve hepsi de tıklım tıklım para doluydu. Karısına işin mühim bir kısmım hallettiğini söyler, sonra yeni bir valizi daha doldurup, yine Amerika'dan uzaklaşabilirdi. Meksika'ya, Haiti'ye, Guatemala'ya gitmek her zaman için mümkündü.</p>

  <p class="block7">Fakat o anda, Gumol felce uğramış gibiydi. Sadece alkolden değildi bu. Aslında bu sersemlikte, bu baş ağrısında geceleyin kendisine yutturulan bir hapın büyük tesiri vardı. Bu yüzden ne yaptığım, ne yapacağını bilmiyordu. Kızlara karşı olan zaafı yüzünden başına gelen bu iş, kendi kendisine karşı, içinde büyük bir kin uyandırmıştı. Halbuki ne kadar masum ve tatlı bir hali varili kızın... Kim aklına getirirdi hırsız olduğunu? Alçak orospu! Demek onu aptal yerine koymuş, uyutup sızdırdıktan sonra para dolu valizi alarak savuşmuştu.</p>

  <p class="block7">Hemen dahili telefona koştu ve:</p>

  <p class="block7">— «Derhal müdürü gönderin bana!» diye bağırdı, «soyuldum!...»</p>

  <p class="scenebreak">*******</p>

  <p class="block7">O sabah onda. Texas'taki SAC Üssü'nden bir B-99 kalkıyordu. Çok enteresan bir vazife uçuşu vardı uçağın, karnında ağırlık ve büyüklük bakımından yirmi megatonluk bir hidrojen bombasının betondan yapılmış bir benzerini taşıyordu. Önce alçak mesafeden körfez üstünde uçtuktan sonra yüz seksen derece dönüş yaparak Galveston ile Sabine geçidi üzerinde son hızla, fakat sadece 300 metreden geçecek, sonra 15000 metreye doğru tırmanmaya başlayacaktı. Zikzak bir hat takip ederek Kansas City'ye ulaşacak ve 20.000 metre yüksekten bu şehri bombalama tecrübesi yapacaktı.</p>

  <p class="block7">Aslında bu, bir başka vazifenin benzer alanda tatbikinden ibaretti. Türkiye'deki bir SAC üssünden kalkacak bu uçağın, Karadeniz’i geçip Tuapse ve Sochi arasında Rus topraklarına girdikten sonra, Volga nehri üzerindeki Gorki'ye gidişinin ve orayı bombalayışının talimiydi. B-99, kıyı radarlarının gözetlemesinden kaçmak için sadece 300 metre yüksekten uçuyordu. Bu sayede, radar ışınlarına karşı dünyanın yuvarlaklığı arkasına saklanmış olduğundan bu yükseklikte görülmesine imkân yoktu. Ondan sonra birden yükselecek ve hedefe doğru uçacaktı.</p>

  <p class="block7">Hava üssündeki ilgililer telsizle uçağın hareketlerini adım adım takip ediyorlardı. Uçuşun ilk anları başarılı geçti. Gerçekten, sahil radarları 300 metreden uçan B-99'u görememişlerdi. Ama uçak devamlı olarak üsle temas halindeydi. Kara üzerinde uçmaya başladıktan sonra semalara tırmanmaya başladı. Bir müddet sonra pilotun sesi. merkezdeki teypte kaydedilmeye başlanmış bulunuyordu.</p>

  <p class="block7">— «Ben Georgia Peach... Yükselmeye başladım.. İki bin metredeyim şimdi... Şimdi... Şimdi iki bin beş yüz... Şimdi üç bin metreyi geçtim... Hızım saatte...»</p>

  <p class="block7">Georgia Peach'ın o sırada saatte kaç kilometre hızla uçtuğu bir daha hiç öğrenilemedi. Çünkü temas birdenbire kesilmişti. Bir uçak daha gitmişti. Konuşma kesilir kesilmez üstekiler B-99'un kaybedildiğini anladılar. Daha önce Hibiscus'tan kalkan dört, Lake Shore'dan kalkan bir B-99 gibi, Texas'tan kalkan bu uçak da kayıplara karışmıştı.</p>

  <p class="block7">Fakat bu defa durum aynı değildi.</p>

  <p class="block7">Bir kere uçak düştüğü zaman deniz üzerinde değil, karadaydı. İkincisi, olayı gözle görenler vardı. Ve nihayet... Uçak paramparça olduğu halde, mürettebattan kurtulan bir kişi vardı. Uçağın kalan kısımları bir gülmüş yağmuru halinde yere yağmış, sekiz jet motoru meteorlar gibi yanarak yere çakılmıştı.</p>

  <p class="block7">B-99 patladığı zaman meydana gelen şiddetli ses ve ışık birçok kimsenin başını gökyüzüne çevirmişti. Görgü şahitlerinden çoğu, önce kırmızı bir ışık, arkasından şiddetli bir patlama olduğunu söylüyorlardı. Bazıları da, biri daha hafif olmak üzere, iki patlama olduğunu iddia ediyordu. Uçağın parçaları on beş kilometre karelik bir alana yayılmıştı. Bir kısım şahitler ateşten bir top meydana geldiğini ve hava açık olduğu halde bir anda patlama yerinde siyah bir bulut teşekkül ettiğini ileri sürü yordu.</p>

  <p class="block7">Şahitlerin ifadesinde ne kadar değişiklik olursa olsun, ortada değişmiyen bir şey varsa, o da havada bir bulut teşekkül ediverdiği ve uçağın parçalarının bu bulutun içinden düştüğü idi. Düşen parçalardan biri birden genişleyip bir paraşüt şeklini alıvermiş, yavaş yavaş yere süzülmeye başlamıştı. Hayatta kalan tek insan, radarcı çavuş George Lear'ın iki gözü de kör olmuş, elleri yüzü ve vücudu fena halde yanmıştı. Ama ne de olsa hayattaydı ve konuşabiliyordu. George Lear yere iner inmez kurtarılmış ve ilk yardımı yapılmıştı.</p>

  <p class="block7">George Lear'ın koltuğu otomatik paraşüt halindeydi. Hayatını da buna borçluydu zaten. Otomatik paraşütlü koltuk, uçağı terketmek gerektiği hallerde, kendiliğinden uçaktan fırlayabilen bir koltuk demektir. Böyle durumlarda koltuğa bağlı paraşüt kendiliğinden açılır. Koltuğun uçaktan fırlayışı çok şiddetlidir ve insanı kazaya uğramış bir uçaktan sağ salim kurtarması ihtimali azdır, ama ne de olsa bir şanstır işte. Bilhassa çok yükseklerde uçarken, hemen hiç faydası olmaz, çünkü böyle durumlarda oksijen maskesi takmak lâzımdır. Kazaya uğrayıp can kaygusuna düşen bir pilotun o anda bunu hatırlaması ve tatbik etmesi ise çok zor iştir şüphesiz. Sonra, mesele bununla da kalmaz, indiği yerin ilk yardıma elverişli meskûn bir bölge olması gerekir. Dağ başına inecek olduktan sonra kurtulmak neye yarar?</p>

  <p class="block7">Çavuş Lear, B-99 kazalarından kurtulan ilk askerdi. Hatırladığı tek şey bir anda kendisini ateşlerin içinde bulduğu ve korkunç bir gürültüydü. Bir de boşlukta sallandığını hatırlıyordu.</p>

  <p class="block7">Bir uçağın daha kaybedilmesi üzerine hava kuvvetleri birbirine girmişti. Her taraftan yüzlerce sual soruluyor, fakat bunların pek azı cevap bulabiliyordu. Pentagon ve SAC üsleri arasında hararetli görüşmeler oluyor, herkes gerekli tedbirlerin alınması üzerinde duruyordu. Çavuş Lear'ın ifadesinden fazla bir şey öğrenmek mümkün olmamıştı. Gizli istihbarat memurları en hızlı uçaklarla, Lear'ın yattığı hastahaneye koştular. Paraşüt ve elbiseleri alınarak Wright fabrikası araştırma laboratuvarına götürüldü.</p>

  <p class="block7">İstihbarat memurları. Çavuş Lear’ın söyleyemediği, bilemediği şeyleri bu yanık elbise parçalarının ve paraşütün söyleyeceğinden emindiler. Yapılacak tahliller sonunda yangın cinsinden, uçaktaki patlamanın manasını anlamak mümkün olabilirdi belki. Elde başka bir delil yoktu. Hiç olmazsa bu defa patlamanın sebebini ortaya koyacak bir ipucu belirmiş bulunuyordu.</p>

  <p class="scenebreak">*******</p>

  <p class="block7">Binbaşı Jess Price, Texas'tan kalkan uçağın kaybolduğu haberinden, çavuş Lear'ın elbiselerinin laboratuvara götürüldüğü haberine kadar bütün olup bitenleri Hava Kuvvetleri’ndeki odasında takip etmişti. Şimdiki vazifesinden, başka bir yere alınıncaya kadar, yapacak başka bir şeyi de yoktu zaten.</p>

  <p class="block7">Akşam altıda, yorgun ve üzgün halde Pentagon'dan çıktı. Arabasını Georgetown'a doğru sürmeye başladı. Dumbarton'dan geçerken Katherine aklına geldi. Burada oturuyordu. Şu sıkkın anında onunla konuşup dertleşmeye öyle ihtiyacı vardı ki. Son zamanlarda onsuz edemez olmuştu. Katherine'i görmeden bir gün geçirse, bu eksikliği içinde hissediyordu.</p>

  <p class="block7">Kararını verdi. Arabasını köşede park ettikten sonra genç kızın apartmanına yollandı. Katherine evdeydi Allahtan. Fakat çok yorgun görünüyordu. Büyük bir ıstırap içindeymiş gibi gözünün kenarlarında çizgiler belirmişti. Oturdukları zaman, — «Bugünkünden bahsetme,» dedi. «Hepsini radyodan duydum.»</p>

  <p class="block7">Jess.</p>

  <p class="block7">— «Sakin ol Katherine,» diye mırıldandı. «Böylesine üzülmenin bir manası yok. Aksine, konuşup sebebini araştırmıya çalışmalıyız.»</p>

  <p class="block7">Katherine’in çıplak kollan yuvarlak ve sıcaktı. Jess, kalkıp onun oturduğu kanepeye gitti, yanına oturdu. Sonra omzundan tutup kendisine çekti. Katherine hiçbir harekette bulunmamış, aksine ona aitmiş gibi başını göğsüne dayamıştı. Jess, onun vücudunun da kendi vücudunu aradığım hissediyordu. Onu kucakladı, kollarının arasına aldı, sonra öptü, öptü... Saçını, gözlerini, yanağını, dudaklarını. Katherine, — «Kaçacak halim yok Jess...» dedi. «Bütün geceler bizim... Hayatımızın bütün geceleri bizim.. Eğer beni istiyorsan...»</p>

  <p class="block7">— «Seni istemek mi? Elbette istiyorum.»</p>

  <p class="block7">Bu sefer Katherine büyük bir heyecanla onu kucakladı. Sonra birden durdu, kendisini geri çekti.</p>

  <p class="block7">— «Peki,» dedi, «bunu şimdiye kadar neden yapmadın?»</p>

  <p class="block7">— «Beni istediğini tahmin etmiyordum.»</p>

  <p class="block7">— «Bir deniyebilirdin ama...»</p>

  <p class="block7">— «Böyle söyleme Katherine. Biliyorsun Felix de seninle ilgili. Onun için kendimi geri çekmeyi daha uygun buldum.»</p>

  <p class="block7">— «Sahiden de öyle. Ben de farkettim bunu.»</p>

  <p class="block7">Sonra yine uzun uzun öpüştüler. Nihayet Katherine doğruldu. Derhal o anda Atom Enerjisi Komisyonu temsilcisi hüviyetine' bürünmüştü.</p>

  <p class="block7">— «Biliyor musun?» dedi. «Şu B-99 meselesini konuşsak daha iyi olcak. Seni görünce bundan bahsetmek istemediğimi söylemiştim, ama şimdi iyiyim artık. Yaşamak istiyorum çünkü. Halbuki bizim tahminimize göre, şurada günlerimiz sayılı değil mi?... Bana bu son düşen uçak hakkında bildiklerini söylesene.»</p>

  <p class="block7">— «O hususta fazla bilgim yok.»</p>

  <p class="block7">— «Hiç olmazsa kayboluşları hakkında bir fikrimiz var şimdi.»</p>

  <p class="block7">— «Orası doğru. Hem bu defa elimizde biraz delil de var. İlk kaybolan uçakların hepsi de kalktıklarından on sekiz ile yirmi beş dakika sonra yok olmuştu. Bu defaki elli dokuz dakika sonra havaya uçtu. Bu bir.. İkincisi, hayatta kalan biri var. Eğer uçakta ani bir basınç düşmesi olsa, içindekilerin hepsi ezilir, yok olurdu. Halbuki otomatik koltuğuyla yere indi.»</p>

  <p class="block7">— «Ne diyorsun? Radyo bundan bahsetmedi.»</p>

  <p class="block7">— «Etmez elbette. Düşman öğrenmemeli bunu. Bana kalırsa uçağın içinde bir patlama oldu. Bu patlama sırasında adamın koltuğu kendiliğinden fırlamıştır. Bunun büyük bir şans eseri olduğu şüphesiz.»</p>

  <p class="block7">— «Peki bundan ne neticeye varıyorsunuz?»</p>

  <p class="block7">— «İşin sabotaj olduğu neticesine şüphesiz.»</p>

  <p class="block7">— «Jess, neden Hibiscus'a gidip General Keatton'a söylemiyorsunuz bunu?»</p>

  <p class="block7">Jess güldü.</p>

  <p class="block7">— «Şekerim Keatton da muhakkak ki aynı şeyleri düşünüyordur şimdi?»</p>

  <p class="block7">— «Olsun, bunu vesile edip, beklediğimiz Rus hücumunu da anlatırsın hiç olmazsa.»</p>

  <p class="block7">— «Keatton'un aynı şeyi çoktan düşünmüş olması lazım.»</p>

  <p class="block7">— «Böyle söyleme Jess, hiç belli olmaz. Bu vesileyle onunla bir daha görüşmüş olur, hem de bizim Rus hücumu hakkındaki tahminimizi tekrarlarsın. İstersen ben de seninle gelirim.»</p>

  <p class="block7">— «Anlamıyorsun Katy. Şu anda Keatton dünyanın en meşgul insanıdır. Bizi dinlemez...»</p>

  <p class="block7">Fakat sonunda gece yarısı, National Airport'dan hareket eden bir uçakla, Hibiscus'un yolunu tutmuşlardı. El eleydiler. Durumu uygun gördükleri anda öpüşüyorlardı. Hostes, onları herhalde yeni evli sanmıştır. Jacksonville'e geldikleri zaman gecenin ikisiydi. Jess bir gazete aldı. Manşet yine B-99'lara ayrılmıştı: «<b class="calibre4">B-99</b>'<b class="calibre4">LARA NE OLUYOR</b>?»</p>

  <p class="block7">Havada parçalanan son uçaktan bahsedildikten sonra, B-99’ların şimdilik uçuştan kaldırılması teklif ediliyordu. Yollarına devam etmek üzere tekrar uçağa bindikleri zaman Jess, — «İşte böyle» dedi. «Belki Ruslar SAC'ı yok edemezler, ama bunu bizzat Amerikalılara yaptırmak istiyorlar. Halkın hava kuvvetlerine olan itimadının sarsılmasını istiyorlar. Uçaklara, silâhlara güvenilmemesini sağlamaya çalışıyorlar. Bu sabotajlar sonunda milletin SAC'a itimadı kalmazsa, Ruslar istediklerini elde etmiş sayılır.»</p>
</body>
</html>
