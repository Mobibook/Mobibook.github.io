<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h3 class="msoplaintext2"><span class="calibre21">DOKUZUNCU BÖLÜM</span></h3>

  <p class="msoplaintext"><span class="calibre18"> </span></p>

  <p class="msoplaintext"><b class="calibre10"><span class="calibre18"> </span><span class="calibre20">2. GÜN</span></b></p>

  <p class="msoplaintext"><span class="calibre18"><b class="calibre10">SAAT 7:30 -11,1°C</b></span></p>

  <p class="msoplaintext"><span class="calibre18"> </span><span class="calibre20">Deer Lake'in eski itfaiye salonu polisler, gönüllüler, mensupları ile korku ve marazi bir merakla gelmiş kasabalılarla tıkabasa doluydu. Duşunu yapmış ve tıraş olan Mitch yolda Tom Thumb'dan alıp içtiği bir kahvenin verdiği canlılık geldi.</span></p>

  <p class="msoplaintext"><span class="calibre18">   İçerde tam bir karışıklık göreceğini düşünüp bununla başa çıkacak sabrı nereden bulacağını merak etmesine rağmen çılgınlıkta bir düzen var gibiydi. Yönetim merkezi itfaiye Ramsey Caddesi'ndeki yeni yerine taşındıktan sonra kıdemliler oyun salonu ile 4-H toplantıları için kullanılan iki salonda kurulmuştu, iki uzun masaya altı telefon yerleştirilmişti. İkisinin başında insan vardı. Karşı duvarın önüne fotokopi makinaları ve fakslar sıralanmıştı. Başka bir uzun masada gönüllüler boyunca Josh'un resminin ve özelliklerinin basılmış olduğu broşürleri katlıyorlardı.</span></p>

  <p class="msoplaintext"><span class="calibre18">   Mitch araştırmaya katılacakların kahve içip kurabiye yedikleri öteki odaya girdi. Burası toplantı salonu ve haberleşme merkezi olarak kullanılacaktı. Duvarlar küf yeşiline boyalıydı. 1986'da Hanh Hırdavat'ın mevsim sonu satışının rengi. Hastalıklı renk eski muşamba ve toz kokusuyla çok uyumluydu doğrusu. Oda şimdiden eyaletin her yanındaki gazete, radyo televizyonlardan gelen muhabirler, fotoğrafçılar ve kameramanlarla doluydu. Trajediyi belgelemeye gelenlerin sayısı araştırma sürdükçe artacaktı. Eğer o kadar uzun sürerse, en az gelecek haftaya kadar. Ve araştırma en yoğun aşamasındayken hep ayak altında olacaklar, atlatma bir haber, özel bir röportaj, herkesin gözünden kaçan bir nokta arayacaklardı.</span></p>

  <p class="msoplaintext"><span class="calibre18">   Mitch muhabir kalabalığını omuzlayarak içeri girerken, lanet asalaklar diye düşünüyordu. Megan odanın ön tarafında basın toplantısı için hazırlık yapmakta, podyumun, bir perdenin ve projeksiyon makinasının nereye konulacağını göstermekteydi. Küçük ağzı dümdüz bir çizgiydi. Biraz fazlaca yaklaşmış bir gazeteciye döndü.</span></p>

  <p class="msoplaintext"><span class="calibre18">   "Bay Forster altmış dokuzuncu kez söylüyorum, basın toplantısı dokuzdan önce başlamayacak. Bizim ilk işimiz Josh Kirkwood'u bulmaktır. Eğer hâlâ bu civardaysa bu insanları organize edip araştırmaya devam etmemiz gerekiyor."</span></p>

  <p class="msoplaintext"><span class="calibre18">   Linotipin kullanıldığı günlerden beri Star Tribune'un muhabiri olan Henry Forster buldog yüzlü, karaciğer lekeleriyle kaplı çıplak başlı bir adamdı, tepesinde kalan birkaç uzun teli klasik örtüş biçiminde taramıştı. Alameti farikası olan kirli camlı bağa çerçeveli bifokal gözlüğü kalın kaşları altında çarpık duruyordu. Megan onun üzerindeki kahverengi pantolonla ucuz beyaz gömleği çıkarmadan uyumuş olduğunu tahmin edebilirse de, geçmiş zamanlardan Henry'nin hep böyle bakımsız göründüğünü bilirdi.</span></p>

  <p class="msoplaintext"><span class="calibre18">   Henry'nin kaşları alnına doğru yükseldi. "Yani bu çocuğun bölgeden çıkarıldığını düşündüğün anlamına mı geliyor?"</span></p>

  <p class="msoplaintext"><span class="calibre18">   Henry'nin meslektaşlarından ikisi umut vaat eden bir kırıntıyı koklamak isteyen bir çift fare gibi yaslandıkları duvardan doğrulup yaklaştılar.</span></p>

  <p class="msoplaintext"><span class="calibre18">   Megan insanları yakıp kavurmuş olan bir bakışla adamları yerlerinde dondurdu. Sonra Old Spice kokusunun burun mukozasını yakacak kadar kendisine yakın duran Henry'ye döndü. Adam sanki bir yanıt beklermiş gibi bakıyordu kendisine.</span></p>

  <p class="msoplaintext"><span class="calibre18">   Hiç kuşku yok bekliyor da, diye düşündü Megan Forster'in kıdemi ve bürosunun duvarlarını dolduran, kâğıt bastırıcısı ve kül tablası olarak kullandığı bir sürü ödülü vardı. Politikacılar adını duyunca titrerdi. CTB üst düzey yöneticileri doğduğu güne lanetler yağdırırdı. Henry Forster bir yıl öne bürodaki cinsel taciz iddialarını kamuoyuna açıklayan gazeteciydi. Megan’ın arkasından gelmesini istediği en son kişi. Bu olayın baskısı Henry Forster'in kirli bifokal camlarının attığı her adımı büyültmesine gerek kalmadan da yeterliydi.</span></p>

  <p class="msoplaintext"><span class="calibre18">   Korkunu gösterme, O'Malley. O tıraş losyonuna rağmen korkunun kokusunu alır.</span></p>

  <p class="msoplaintext"><span class="calibre18">   Megan gözünü kırpmadan, "Bu, eğer yoldan çekilmediğiniz takdirde Memur Noga'nın sizi odadan çıkaracağı demek" dedi.</span></p>

  <p class="msoplaintext"><span class="calibre18">   Sonra homurdanan adama aldırmadan arkasını döndü. Forster'in gölgesinde bir kırıntı bekleyen diğer muhabirlerde biri, "Küçük orospu" dedi. Megan, Noga'nın geniş sırtının ardından da böyle şeyler söylemeye cesaret edip etmeyeceklerini merak etti. Noga'nın kolunu tuttu. Noga kanlı gözleri kadına baktı.</span></p>

  <p class="msoplaintext"><span class="calibre18">   "Memur Nogan, lütfen boğazlarını parçalamadan bu basın sansarlarını odadan çıkartır mıydınız?"</span></p>

  <p class="msoplaintext"><span class="calibre18">   Noga kaşlarını çatarak baktı gazetecilere. "Tamaam Bayan... Ajan."</span></p>

  <p class="msoplaintext"><span class="calibre18">   Noga'nın boşalttığı yere giren Mitch, "Kusura bakma ama bugün Bayan Sevimlilik adayı olmana imkân yok sanırım" dedi.</span></p>

  <p class="msoplaintext"><span class="calibre18">   "İkimiz de güzellik yarışmasına çıkacak durumda değiliz. Sen benim kendimi hissettiğim kadar berbat görünüyorsun."</span></p>

  <p class="msoplaintext"><span class="calibre18">   Mitch yüzünü buruşturdu. "Cinsiyet karmaşası. Sakın Pioneer Press'ten çocuklar bunu duymasınlar."</span></p>

  <p class="msoplaintext"><span class="calibre18">   "Bence onların kendilerine göre birtakım kuramları bile var."</span></p>

  <p class="msoplaintext"><span class="calibre18">   "Uyuyabildin mi?"</span></p>

  <p class="msoplaintext"><span class="calibre18">   Soru gereksizdi. Mitch kadının da kendisi gibi bir sabah yaşadığını görebiliyordu. Üstünü değiştirmiş, bacaklarına sımsıkı yapışan siyah kayak pantolonu ve balıkçı yaka bluzunun üstüne kalın bir İrlanda balıkçı kazağı giymişti. Siyah saçları temizdi ve arkada atkuyruğu biçiminde toplanmıştı. Makyajı çok hafifti ve gözlerinin altındaki morlukları saklamak için bir şey yapmamıştı.</span></p>

  <p class="msoplaintext"><span class="calibre18">   Megan erkeğin yüzüne baktı. "Buz gibi duş yapabildikten sonra uykuya kimin ihtiyacı olur ki? Elektriği, gazı olmayan bir dairem var. Fener ışığında bacaklarımı tıraş ettim, kedilerimin yemeğini verdim ve buraya geldim. Ya sen?"</span></p>

  <p class="msoplaintext"><span class="calibre18">   "Benim bir köpeğimle sıcak suyum var." Mitch masanın öteki tarafına geçti. "Teşekkür ederim ama bacaklarımın kıllı kalmasını tercih ederim. Sizinkilerden bir şey geldi mi?"</span></p>

  <p class="msoplaintext"><span class="calibre18">   "Bilinen sübyancılarla dolu on sayfa dışında bir şey gelmedi."</span></p>

  <p class="msoplaintext"><span class="calibre18">   Mitch başını salladı, kasabanın ve kızının yüz mil çevresinde çocukları avlamaya çalışan o kadar çok sefil yaratığın olması fikri midesini bulandırmıştı. Dünya kubura dönüyordu. Minnesota'nın kırsal kesiminde bile pisliğin ayaklarının çevresini sardığını hissediyordu. Sanki biri bir anda kanalizasyon kapaklarını açmış gibi.</span></p>

  <p class="msoplaintext"><span class="calibre18">   Podyumun arkasına geçip toplanmış adamlara baktı: kendi adamları, şeriflik bürosundan gelenler, gönüllü itfaiyeciler, kasabalılar, kış sömestre tatilini kasabada geçiren Harris Koleji öğrencileri. Kendilerinden biri alınmıştı ve oraya onu geri almak için gelmişlerdi. Mitch onların bunu yapabileceklerine inanmak istedi ama deneyimlerinden, umudun bu iş için yeterli olmadığını biliyordu.</span></p>

  <p class="msoplaintext"><span class="calibre18">   Yine de sanki yapabileceklerine inanıyormuş gibi kendini toparlayıp karşılarına geçti, Emirler yağdırdı, bir lider gibi davrandı. Televizyon spotlarının parıltısına karşı gözlerini kısarken kör gibi değil de, herhalde kararlı ve ne istediğini bilen bir insan gibi göründüğünü düşündü.</span></p>

  <p class="msoplaintext"><span class="calibre18">   Kameralar çalışıyor, oyunun herhangi bir sahnesini kaçırmak istemeyerek resmi basın toplantısını beklemiyorlardı. Gazete fotoğrafçıları polislerin ve kalabalığın resimlerini çekerken flaşlar yanıp sönüyordu. Muhabirler durmadan yazıyorlardı. Ön sıradaki iskemlelerden birinde Paige Price uzun bacaklarını birbirine atmış oturmaktaydı. Kameraman ayağı dibinde kendisinin çalışırken görüntüsünü alırken Paige de Mitch'e bakıyordu.</span></p>

  <p class="msoplaintext"><span class="calibre18">   Projeksiyon ekranında Park County'nin bir haritası belirdi. Mitch ve Russ Steiger sabah saat beşte haritayı kırmızı çizgilerle bölmüşlerdi. Araştırma gruplarına numaralar verilip bölgeler atandı. Nasıl bir teknik kullanılacağı, neler bakılacağı, ekip liderinin dikkatini çekmek için ne yapılacağını anlatıldı. Mitch mikrofonu Steiger'e verdi, o da Özel Harekat timi için talimatlarını sıraladı. Atlı gönüllüler ve kar arabası kulübü üyeleri kasaba dışındaki karlık ve yoğu ormanlık bölgeyi tarayacaklardı.</span></p>

  <p class="msoplaintext"><span class="calibre18">   Medya mensupları dahil odadaki herkese broşürler dağıtılırken ekranda Josh'un resmi belirdi. Oda birden sessizleşti. Mırıltılı konuşmalar kesildi. Kâğıt hışırtıları sona erdi. Sessizlik bir örs kadar ağırdı ve video kameraların çalışması her nasılsa onu daha da artırıyordu. Her göz, her düşünce, her dua, her kalp atışı şimdi perdeye yönelmişti, Josh o güneş gibi dişle gülümsemesi, kumral bukleleriyle kendilerine bakıyordu; çilli yüzü bir masumluk işaretiydi. Üzerinde Kurt Yavrusu üniforma vardı. Gözleri yaşamın kendisine sunduklarına karşı duyduğu heyecanla parıl parıldı.</span></p>

  <p class="msoplaintext"><span class="calibre18">   "Bu Josh" dedi Mitch, sakin bir sesle. "İyi çocuktu. Çoğunuzun onun gibi bir oğlunuz vardır. Arkadaş canlısı yardımsever, iyi bir öğrenci. Mutlu ve masum küçük bir çocuk. Sporu ve köpeğiyle oynamayı sever. Anababası iyi insanlardır. Çoğunuz annesi Dr. Garrison'u tanırsınız. Bir kısmınız baba Paul Kirkwood'u bilirsiniz. Oğullarını geri istiyorlar. Bunu gerçekleştirmek için elimizden geleni yapalım."</span></p>

  <p class="msoplaintext"><span class="calibre18">   Bir an sessizlik sürdü sonra Russ Steiger sert bir sesle ajanlarının işe başlamasını emretti ve araştırma ekipleri odadan çıktılar. Mitch de onlarla gitmek isterdi. Ama rütbesi bunu önlüyordu. Onun görevi basınla, belediye başkanı ve belediye meclisiyle uğraşmaktı. Polis şefliği görevi bir zamanlar o kadar çok sevdiği polislikten çok, politikayla ilgili bir işti. Aslında o kalben hâlâ polisti. Ve bir zamanlar gerçekten iyiydi.</span></p>

  <p class="msoplaintext"><span class="calibre18">   Bakışları Paige'e kaydı. Kadın bir balığın yemi gördüğü gibi anında farketmişti bu bakışını, arkadaşları yerlerinde oturmuş not alırken kalkıp Mitch'in yanına yürüdü.</span></p>

  <p class="msoplaintext"><span class="calibre18">   "Mitch." Paige podyuma uzanıp mikrofonunu kapadı. İfadesi kusursuzdu: Gerekli miktarda kaygıyla karışık pişmanlık. "Dün gece olanlar... ben seninle çatışmak istemiyorum."</span></p>

  <p class="msoplaintext"><span class="calibre18">   "Bundan hiç kuşkum yok" dedi Mitch soğuk bir sesle. "Bu seni önceliklerinden yoksun bırakır."</span></p>

  <p class="msoplaintext"><span class="calibre18">   Paige erkek direnişini çok defa yıktığı o incinmiş bakışlarıyla baktı. Ama Mitch Holt bunu yutmaya niyetli değildi. Paige'in dün geceki özel röportajı haber müdürü ve istasyon yöneticisi tarafından övgüyle karşılanmıştı. Ajanı bu işteki başarısını bir tek kelimeyle özetliyordu: Dolar. Eğer bu olayda herkesin önünde kalmayı başarabilirse bu ciddi bir para, hatta belki de daha büyük bir şirketten iş teklifi demek olabilirdi. Paige'in gözü Los Angeles'taydı. Sıcak ve güneşli Los Angeles. Nereye giderse gitsin bu ıssız buzdolabından daha iyiydi. Ama yolundaki engel Mitch Holt'tu: Modası geçmiş idealleri olan yıpranmış bir şövalye.</span></p>

  <p class="msoplaintext"><span class="calibre18">   "Yalnızca bunu düşündüğümü sandığına üzüldüm" diye mırıldandı Paige. "Ben köpekbalığı değilim, Mitch. Evet, buradaki bütün muhabirler gibi ben de bu işten bir haber çıkarmak istiyorum. Ama ilk kaygım o zavallı çocuktur."</span></p>

  <p class="msoplaintext"><span class="calibre18">   Mitch gözlerini bile kırpmadı. "Bunu reytinglere sakla."</span></p>

  <p class="msoplaintext"><span class="calibre18">   Paige dilinin ucunu ısırdı. Gözucuyla Star Tribune'da Henry Forster'ın insanları yararak kendilerine doğru gelmekte olduğunu görebiliyordu. Adamın öfkeli bakışlarının kendisini; kavurduğunu hissediyordu. Forster'ın en nefret ettiği şey bir televizyoncunun kendisi atlatmasıydı ve bundan daha nefret ettiği bir şey varsa, o da televizyonda çalışan bir kadın tarafından atlatılmaktı. Ancak Forster araya giremeden Ajan O'Malley ortaya çıkıverdi.</span></p>

  <p class="msoplaintext"><span class="calibre18">   Megan Paige'i podyumdan indirerek, "Basın toplantısı az sonra başlayacak, Bayan Price" dedi. "Bu arada bir kahveyle bir kurabiye alsanız..."</span></p>

  <p class="msoplaintext"><span class="calibre18">   Teklif çelik gibi bir gülümseme eşliğindeydi. Paige bu ufak tefek kadının kendisini öylesine küçük düşüren erkeğin yardımına koşmasından pek hoşlanmıştı. Düşünceli bir tavırla ikisine de baktı. İkisinin de yüzünden bir şey okunmuyordu. Paige'e göre bu çok şey ifade ediyor demekti. Kahvesini almaya giderken sahte bir teslimiyetle elini kaldırdı.</span></p>

  <p class="msoplaintext"><span class="calibre18">   Megan içinden, "Yediklerin umarım doğru kalçalarına gider" diye mırıldanarak ön masanın ardındaki yerine geçti, Mitch'in kendisine bakışını görünce kaşlarını çattı. "Uykusuzluk beni aksi yapar işte."</span></p>

  <p class="msoplaintext"><span class="calibre18">   Mitch kaşının birini kaldırdı, kâğıtlarını sıraya koyup mikrofonu açtı.</span></p>

  <p class="msoplaintext"><span class="calibre18">   Basın toplantısında fazla bir bilgi yoktu. Zanlı biri yoktu. Tanık yoktu. Geride bırakılan bir not dışında hiçbir ipucu yoktu ve Mitch soruşturmayı güçleştireceği nedeniyle notu açıklamaya yanaşmıyordu. Resmi söylemi, Deer Lak Emniyeti'nin diğer kuruluşlarla birlikte Josh'u bulmak için elinden geleni yaptığıydı.</span></p>

  <p class="msoplaintext"><span class="calibre18">   Russ Steiger, şeriflik bürosunun yirmi dört saat çalışacağını bildirdi. Araştırmayı kendisi yönetecekti. Park Coud savcısı Rudy Stovich olayın yasaların elverdiği ölçüde ele alınacağını söyledi. Megan polisin ve şerifin isteği üzerine araştırma desteği, laboratuar ve diğer destekleri vereceklerini dile getirdi.</span></p>

  <p class="msoplaintext"><span class="calibre18">   Sonra çılgınlık başladı. Muhabirler dikkati üzerlerine çekmek istiyorlar, bağıra çağıra sorularını soruyorlar, herbiri ötekinin sesini bastırmaya çalışıyordu.</span></p>

  <p class="msoplaintext"><span class="calibre18">   "Bilinen bir sübyancı aradığınız doğru mu?"</span></p>

  <p class="msoplaintext"><span class="calibre18">   "Çocuğun anababası bir yorumda bulunacaklar mı?"</span></p>

  <p class="msoplaintext"><span class="calibre18">   "FBI çağırıldı mı?"</span></p>

  <p class="msoplaintext"><span class="calibre18">   "Durumdan haberleri var" dedi Mitch bu son soruya. "Şu anda üç kuruluş çalışıyor olay üzerinde. CTB'nin bütün kaynaklan emrimizde. Josh'un şimdilik bölgeden çıkarıldığını sanmıyoruz. Eğer eyaletler arası kaçış durumu söz konusu olursa FBI derhal çağırılacaktır. Bu arada buradaki kurumların durumla başa çıkabileceklerine inanıyorum."</span></p>

  <p class="msoplaintext"><span class="calibre18">   "Sekiz yaşındaki çocukların buz pistinde başlarında bir büyük olmadan bırakılmaları normal bir uygulama mıdır?"</span></p>

  <p class="msoplaintext"><span class="calibre18">   "Deer Lake'de daha önce çocuk tacizi vakasına rastlanıldı mı?"</span></p>

  <p class="msoplaintext"><span class="calibre18">   "Çocuğun annesinin onu orada unuttuğu doğru mu?"</span></p>

  <p class="msoplaintext"><span class="calibre18">   Yüzü öfkeden kasılmış olan Mitch, Pioneer Press'in muhabirini gözüne kestirdi. "Dr. Garrison acil serviste bir insanın hayatını kurtarmaya çalışıyordu. Oğlunu unutmadı ve bu kaçırılmada onun sorumluluğundan söz etmek haksızlıktır."</span></p>

  <p class="msoplaintext"><span class="calibre18">   "Babanın hokey antrenörünün ve buz pisti yönetiminin sorumlu tutulması gerektiğine dair beyanı ne olacak?"</span></p>

  <p class="msoplaintext"><span class="calibre18">   "Ya siz, Şef Holt?" diye Paige ayağa kalktı. "Siz kendinizi sorumlu tutuyor musunuz?"</span></p>

  <p class="msoplaintext"><span class="calibre18">   Mitch gözlerini kırpmadan kadının gözlerinin içine baktı. Bir bakıma, evet. Polis şefi olarak bu kasaba halkının güvenliği benim sorumluluğum altındadır."</span></p>

  <p class="msoplaintext"><span class="calibre18">   "Bu sizin profesyonel felsefeniz mi, yoksa suçluluk duymanızı gerektiren kişisel..."</span></p>

  <p class="msoplaintext"><span class="calibre18">   "Bayan Price, sanırım dün gece size bu olayın başka bir olayla ilişkilendirilmemesi gerektiğini açıkça söylemiştim. Biz burada Josh Kirkwood'u ve onu bulmak için yapılanları konuşmak üzere bulunuyoruz. Nokta."</span></p>

  <p class="msoplaintext"><span class="calibre18">   Megan karşılıklı konuşmayı izlerken dikkatini Mitch'e vermişti. Erkeğin çevresindeki havada öfkenin titreştiğini hissedebiliyordu. Omuzlarının savunma biçimini alması ağzının gerginliği Paige Price'ın belden aşağı bir yumruk savurduğunu gösteriyordu. Megan kendi kendine yalnızca adalet duygusu tepkisi gösterdiğini, herhangi bir polis için aynı şeyleri hissedeceğini söylemeye çalıştı. Mitch'i ateşten uzaklaştırmak için ayağa kalktı.</span></p>

  <p class="msoplaintext"><span class="calibre18">   "CTB adına konuşarak Şef Holt'un sözlerini özellikle vurgulamak isterim. Burada dikkatlerimizi Josh Kirkwood üzerine çevrili tutmamız çok önemlidir. Okurlarınızın, dinleyicilerinizin ve izleyicilerinizin dikkatlerini Josh üzerinde yoğunlaştırmanız çok önemlidir. Erişebildiğimiz herkesin aklında ve yüreğinde Josh olmalıdır. Fotoğrafının özellikli mümkün olan en çok miktarda yayınlanmasını rica edeceğiz; Siz radyocular için Josh'un ayrıntılı eşkali ve en sol görüldüğünde üzerinde neler olduğu ayrıca hazırlandı. Onu görmüş olan birileri varsa Josh'un bir kaçırılma kurbanı olduğunu anladıklarından emin olmak istiyoruz."</span></p>

  <p class="msoplaintext"><span class="calibre18">   "Ajan O'Malley, Deer Lake'deki görevinize dün başladığınız doğru mu?"</span></p>

  <p class="msoplaintext"><span class="calibre18">   Megan, Henry Forster'e buz gibi bir bakışla bakarken bir gece önce o bilgiyi Paige Price'a kendiliğinden vermiş olduğu için kendine lanet okudu. "Bunun şimdi söylediklerimle bir ilgisi olduğunu sanmıyorum."</span></p>

  <p class="msoplaintext"><span class="calibre18">   Henry özür dilemeden omuzlarını silkeledi. "O bir haberdir."</span></p>

  <p class="msoplaintext"><span class="calibre18">   Birkaç baş kendisini onaylarcasına sallandı. Rakibinden geri kalmak istemeyen Paige bir daha ayağa kalktı.</span></p>

  <p class="msoplaintext"><span class="calibre18">   "Bayan O'Malley, bize CTB'de kaç kadının arazide ajan olarak çalıştığını söyleyebilir misiniz?"</span></p>

  <p class="msoplaintext"><span class="calibre18">   "Ajan O'Malley" diye Megan kadını düzeltti. Bir bu eksikti. Akşam haberlerinde kendisini konu edecek bir orospu.</span></p>

  <p class="msoplaintext"><span class="calibre18">   Bruce Depalma'nın tansiyonunun fırladığını görür gibiydi. Derin bir soluk alarak siktir ol demenin diplomatik bir yolunu aradı.</span></p>

  <p class="msoplaintext"><span class="calibre18">   "Büroda kadın ajan sayısı hiç de az değildir."</span></p>

  <p class="msoplaintext"><span class="calibre18">   "Ama merkezde, büro işlerinde. Ya arazide?"</span></p>

  <p class="msoplaintext"><span class="calibre18">   Mitch, Megan'ı mikrofonun önünden iteledi. "Eğer Josh Kirkwood'un kaçırılması konusunda başka sorusu olan yoksa bu basın toplantısı sona ermiştir. Hepimizin gayet önemli işlerimiz olduğunu hepiniz tahmin edersiniz. Bir çocuk kayıp ve kaybedilecek her saniyenin önemi vardır. Teşekkür ederim."</span></p>

  <p class="msoplaintext"><span class="calibre18">   Mitch mikrofonu kapattı ve Megan'a kalabalığın içinden geçmelerini gerektirmeyecek olan yan kapıyı işaret etti. Megan, Steiger'le savcının kalanların dikkatini çekmek için yerlerinden kıpırdamadıklarını görerek Şefin arkasından yürüdü. Muhabirler son bir şey kapabilmek için öne fırladılar. Paige, Forster'den önce davranıp şerife yanaştı. O iri ve sahte mavi gözlerini Steiger'e çevirince şerifin göğsü biraz daha kabardı.</span></p>

  <p class="msoplaintext"><span class="calibre18">   Mitch kapıyı açarken Megan, "Teselli ödülünü kapmakta hiç gecikmedi" diye söylendi.</span></p>

  <p class="msoplaintext"><span class="calibre18">   "Ben olmayayım da."</span></p>

  <p class="msoplaintext"><span class="calibre18">   "Al benden de o kadar."</span></p>

  <p class="msoplaintext"><span class="calibre18">   İkisi de derin birer soluk aldılar. Megan bir anlık sessizlikten yararlanıp duvara yaslandı. Bir zamanlar Deer Lake'in bütün itfaiye filosu olan üç aracı barındırmış garaja girmişlerdi. Antika araçlardan yalnızca biri vardı şimdi. Garajı kaplayan panayır geçitlerinde kullanılan iki saman arabasıydı. Birinde mavi fiberglas denizden fırlayan dev bir fiberglas alabalık vardı. Arabanın çevresine kafes teli sarılmış, düz mavi beyaz kâğıt mendillerle süslenmişti. Arabanın arkasındaki parıltılı tabelada Alabalık Günleri - 6,7,8 Mayıs yazıyordu Deer Lake Alabalık kulübünün eseri St. Paul'ün Kar Karnavalı'nın profesyonel süslenmiş arabalarından çok uzaktı. Ancak bunu boş zamanlarında hazırlamış olan kulüp üyeleri herhalde eserleriyle gurur duymaktaydılar. Bu düşünce Megan'ı beklenmedik bir anda hassas bir yerinden vurmuş, kasabaların masumluğunu ve saflığını hatırlatmıştı. Bir de acımasız eylemle parçalanan şeyleri.</span></p>

  <p class="msoplaintext"><span class="calibre18">  </span><span class="calibre20">Cahillik masumiyet değil GÜNAHtır.</span></p>

  <p class="msoplaintext"><span class="calibre18">  </span><span class="calibre20">Birden Josh'un görüntüsü belirdi hayalinde ama işin yoğunlaşmasını önleyemeden hemen göz kırpıp uzaklaştırdı.</span></p>

  <p class="msoplaintext"><span class="calibre18">   Mitch'e bakarak, "Steiger sorun olacak, değil mi?" diye sordu.</span></p>

  <p class="msoplaintext"><span class="calibre18">   "Ne demek istiyorsun?"</span></p>

  <p class="msoplaintext"><span class="calibre18">   "Ben-bölgenin-generaliyim palavrası. Bize bölge amiri numarası çekecek mi dersin? Böyle bir olayda serseri istemeyiz."</span></p>

  <p class="msoplaintext"><span class="calibre18">   Mitch başını sallayıp pantolon cebinden mide haplar çıkararak birini ağzına attı. "Russ zararsızdır. Yalnızca gele seçimim kaygısı içinde. Basından mümkün olanı elde etmek ister ve ben de kendisine göz yumarım. Benim işimin sandığında kararlaştırılmamasına için her gün şükreder doğrusu."</span></p>

  <p class="msoplaintext"><span class="calibre18">   Ancak onun da dizginleri belediye meclisinin elindeydi ve Mitch gün sona ermeden meclis üyelerine tek tek hesap vermek zorunda kalacağını hissediyordu.</span></p>

  <p class="msoplaintext"><span class="calibre18">   Megan'a bakarak, "Ben serseri mayının sen olacağını sanmıştım" dedi.</span></p>

  <p class="msoplaintext"><span class="calibre18">   Yeşil gözler masumlukla açılıp kapandı. "Kim, ben mi? imkânsız. Ben sadece işimi yapıyorum."</span></p>

  <p class="msoplaintext"><span class="calibre18">   Mitch kaşlarını çattı. "Öyle. Ve ben de seni dinlenmeliydim. Senin istediğin kadar hızlı hareket etmiş olsaydım belki de..."</span></p>

  <p class="msoplaintext"><span class="calibre18">   "Yapma" diye emreden Megan erkeğin kolunu tutacakmış gibi elini uzattı.</span></p>

  <p class="msoplaintext"><span class="calibre18">   Bu jest kendisine uyan bir şey değildi ve birden elini geri çekti. Öyle temasla duygularını ifade eden biri sayılmazdı. Olsaydı bile mesleği bunu çoktan tedavi ederdi. Yanlış yorumlanabilecek atılımlar yapamazdı. Bu işte bir kadın için imaj çok önemliydi -üstünlüğü, zırhı, saygı elde etmesi. Yine de Mitch'in yüzündeki suçluluğu gözardı edemezdi. Zihninin gerisinde Paige Price'ın o bal gibi tatlı sesini duyuyordu: Yoksa suçluluk duymanızı gerektiren kişisel... Ne? Diye düşündü. Ve kendi kendine bunun önemli olmadığını söyledi.</span></p>

  <p class="msoplaintext"><span class="calibre18">   . "Biz olanı duyduğumuzda artık geç kalmıştık" dedi. "Ayrıca burası senin kasaban. Burayı sen benden iyi bilirsin. Ona uygun olarak davrandın. Elinden geleni yaptın."</span></p>

  <p class="msoplaintext"><span class="calibre18">   Sesleri fısıldaşmaya dönüşmüştü. Birbirlerine bakıyorlardı. Megan söylediğinin gerçek olduğuna inanıyormuş görünüyordu. Yeşil gözleri bu inançla ve erkeğe bunu gösterme kararlılığıyla parlıyordu. Mitch gülmek istedi -neşeyle değil de, yaşamın çarpıklıklarını yakından görmüş bir kişinin alaycılığı - Anlaşıldığı kadarıyla Megan hâlâ kendine güvenini kaybetmemişti. İyinin iyi, kötünün kötü olduğuna, aralarında gölgeli bir alan bulunmadığına inanıyor olacaktı. Kendi de bir zamanlar buna inanmıştı. Kurallara göre yaşamak. İşini tam yap. İyi için savaş. Kurallara uy ve dürüst bir insanın ödüllerini kazan.</span></p>

  <p class="msoplaintext"><span class="calibre18">   Mitch'in ağzı acıklı bir gülümseme taklidiyle çarpıldı.</span></p>

  <p class="msoplaintext"><span class="calibre18">   Yaşamın zalim şakalarından biri: Ödül yoktu, yalnızca rastgele iyilik ve çılgınlık eylemleri vardı. Bundan gerçekten kaçmak istemişti ama o kendisini bu kasabada bulmuş, uzanmış ve Josh Kirkwood ile anababasına darbesini indirmişti.</span></p>

  <p class="msoplaintext"><span class="calibre18">   Megan'ın yanağına dokundu ve uzanıp onu öpebilmeyi istedi. O tatlı kesinliği tatmak, onu içebileceğine ve yaraları iyileştireceğine inanmak iyi olurdu. Ama o anda kadını yeteri kadar lekelediğine inanıyordu, o yüzden elinin altında ısınan tenini hissetmekle yetindi.</span></p>

  <p class="msoplaintext"><span class="calibre18">   "Benim elimden gelen yeterli değildi" diye mırıldandı. "Yine."</span></p>

  <p class="msoplaintext"><span class="calibre18">   Megan yürüyen adamın arkasından bakarken parmak uçlarını yüzünden geçirdi. Kalbi daha hızlı atıyordu şimdi, meslektaş için destek belirtisi. Kişisel bir şey değil. Ama örtüler sıyrılıp yalanlar ortaya çıkıyordu. O an içinde ayrım çizgileri bulanıklaşmıştı. Dünya konusunda ve kendisinin ondaki yerinde kesin bir görüşe sahip olmak isteyen biri için tehlikeliydi bu.</span></p>

  <p class="msoplaintext"><span class="calibre18">   "Bir daha olmasın da, O'Malley" diye mırıldanıp umutsuzluğunu kabul etmeyi reddederek kapıya yürüdü.</span></p>

  <p class="msoplaintext"><span class="calibre18">  </span><span class="calibre20">Leo Kozlowski'nin bürosu bir odanın bir insana benzeşebileceği kadar Leo'yu andırıyordu. Dört köşe ve sade, buruşturulmuş kâğıtlar ve kahve lekeleriyle dolu dağınık bir bayat puro kokusu.</span></p>

  <p class="msoplaintext"><span class="calibre18">   "Aman Tanrım" diye mırıldanan Megan ağır ağır içeri girerken, burnunu kıvırarak duvardaki doldurulmuş turna balığıyla balığın ağzına sıkıştırılmış puroya baktı. Leo'nun balıkçılık becerisi ve Rollie Metzler'in yeteneği diye düşündü</span></p>

  <p class="msoplaintext"><span class="calibre18">   Natalie anahtarı kilitten çıkarırken yüzünün tümünü iğrenme ifadesine dönüştürmüştü. "Leo esaslı adamdı. Ama düzen diye bir şey bilmezdi."</span></p>

  <p class="msoplaintext"><span class="calibre18">   Megan bir kurabiye kutusuna bir kalem soktu ve küflenmiş bir kurabiye alıp çöp sepetine attı. "İyi ki burada ölmemiş, yoksa kimse farkına varmazdı" dedi.</span></p>

  <p class="msoplaintext"><span class="calibre18">   "Leo öldükten sonra burayı temizlenecektim ama yeni ajan atanana kadar kimsenin el sürmesini istemedik.</span></p>

  <p class="msoplaintext"><span class="calibre18">   "Benim şansım işte."</span></p>

  <p class="msoplaintext"><span class="calibre18">   Megan evrak çantasından pirinç ad plakasını çıkartıp masanın ön kısmına yerleştirdi. Yeni görevini kutlamak için almıştı bunu. Plakanın ön yüzüne kabartma harflerle AJAN MEGAN O'MALLEY, arka yüzünde ise KİMSENİN AĞIZ KOKUSUNU DİNLEME, KİMSEDEN ÖZÜR DİLEME yazıyordu.</span></p>

  <p class="msoplaintext"><span class="calibre18">   Natalie iki tarafına da bakıp havalı bir korna kadar gürültülü bir kahkaha attı. "Haklı olabilirsin, Ajan O'Malley."</span></p>

  <p class="msoplaintext"><span class="calibre18">   Megan masanın üstünü toplamaya koyuldu, kâğıtları rastgele bir yığın halinde dizdi, şeker ambalaj kâğıtlarını atladı, ozon tabakasına Iowa çapında bir delik açacak kadar boş plastik kahve bardağı, puro izmaritleriyle dolu iki kül tablası ve yarılanmış bir şişe Slim Jim çöp sepetini boyladı. Telefon çalmaya başladığında yerini henüz bulabilmişti.</span></p>

  <p class="msoplaintext"><span class="calibre18">   Natalie anahtarı masanın boş olan bîr karışlık yerine bırakıp kapıdan çıkarken, bakımdan birini bir kutu koku gidericiyle göndereceğini söyledi. Megan teşekkür etmek için elini sallayarak telefonu açtı.</span></p>

  <p class="msoplaintext"><span class="calibre18">   "CTB'den Ajan O'Malley."</span></p>

  <p class="msoplaintext"><span class="calibre18">   "Atama emrinin mürekkebi daha kurumadı ve en az on muhabir senin hakkında bilgi almak için telefon etti."</span></p>

  <p class="msoplaintext"><span class="calibre18">   DePalma'nın sesini duyan Megan gözlerini kapayarak muhabirleri ve o parlak basın kartlarını ne yapmaları gerektiğini düşündü.</span></p>

  <p class="msoplaintext"><span class="calibre18">   "Bir çocuk kaçırma olayı, Bruce" diyerek sümük yeşili eski koltuğa oturdu. Leo'nun koca kıçıyla koltuk çökmüş ve sola çarpılmıştı. Kumaşı üzerinde Megan'ın yüzünü buruşturmasına yol açan kuşkulu lekeler vardı. "Gazetecilerin dikkatlerini benim üzerimde değil de, olay üzerinde toplamaları için her şeyi yapıyorum."</span></p>

  <p class="msoplaintext"><span class="calibre18">   "Çok da iyi edersin. Müfettiş büronun fazla öne çıkmasını istemiyor. Manşetlere geçmeni de kesinlikle istemiyor. Anlaşıldı mı?"</span></p>

  <p class="msoplaintext"><span class="calibre18">   "Evet efendim." Başağrısı geri geliyordu. Uzanıp baş parmağıyla alnını ovuşturdu.</span></p>

  <p class="msoplaintext"><span class="calibre18">   "Araştırma nasıl gidiyor?"</span></p>

  <p class="msoplaintext"><span class="calibre18">   "Şimdilik bir şey yok. Bir ipucu bulacağımızı umuyorum. Nottan bir şey çıkacağını sanmıyorum."</span></p>

  <p class="msoplaintext"><span class="calibre18">   "Çocuk kaçırma pis iş" dedi DePalma. Mesleki kaygısı kişisele dönmüş gibiydi. DePalma'nın Josh'tan büyük olmayan üç oğlu vardı. Megan aile fotoğrafını pek çok kere görmüştü masasının üstünde. Hepsi de Bruce'a benzerdi zavallıların. "Ben Wetterling olayında çalışmıştım" dedi DePalma. "Herkes için çok güçtür."</span></p>

  <p class="msoplaintext"><span class="calibre18">   "Öyle."</span></p>

  <p class="msoplaintext"><span class="calibre18">   "Elinden geleni yap ve göze batmamaya çalış."</span></p>

  <p class="msoplaintext"><span class="calibre18">   Megan telefonu kapatırken Mitch'in sözleri kulağında çınlıyordu: Elimden gelenin en iyisi yeterli değildi... yine. O yine ile neyi kastettiğini düşünmek istemiyordu. Hep birlikte ellerinden geleni yapacaklardı ve bu Josh için yeterli olmak zorundaydı.</span></p>

  <p class="msoplaintext"><span class="calibre18">   O not geldi aklına. Önündeki kâğıtta kahve lekeleri yerel lokantaların telefonları arasında bir boş yer bulup üzerine mürekkeple yazdı: cahillik masumiyet değil GÜNAHtır. Neyi bilmemek? Deyiş Robert Browning'den alıntıydı. Bu önemli miydi? Zihninde olasılıkları bir iskambil destesi gibi karıştırıyordu. Bilgisizlik, masumluk, günah, şiir, edebiyat. Kitap! Aklına bir şey gelip de onlarca soru aniden fırlayınca o üzerinde durdu.</span></p>

  <p class="msoplaintext"><span class="calibre18">   Telefonu açıp CTB arşiv bölümünün numarasını çevirdi. Almacı kulağıyla omzu arasına sıkıştırıp çantasından bilinen suçlular listesini çıkardı, ad ve adresleri taramaya başladı.</span></p>

  <p class="msoplaintext"><span class="calibre18">   "Arşiv Bürosu. Ben Annette, size nasıl yardımcı olabilirim?"</span></p>

  <p class="msoplaintext"><span class="calibre18">   "Annette, ben Megan O'Malley. Bana birini çok acele araştırabilir misin V</span></p>

  <p class="msoplaintext"><span class="calibre18">   "Kahramanımız için her şeyi yaparım. Sefil herifin adı neydi?"</span></p>

  <p class="msoplaintext"><span class="calibre18">   "Swain. Olie Swain."</span></p>

  <p class="msoplaintext"><span class="calibre18">  </span><span class="calibre20">Sabah sonu gelmez bir telefon konuşması ve beklenmedik toplantılardı. Tahmin ettiği gibi belediye meclisi üyeleri Mitch'i aramışlardı ve belediye başkanı Don Gillen'le birlikte hepsi Mitch'in polis şefi olarak yeteneğine kesinkes güvendiklerini belirtmişlerdi. Kar Festivali'nin başlamasına iki gün kaldığından olayın ertelenmesi ya da iptal edilmesi için büyük tartışmalar başlamıştı. Bir açıdan bakıldığında eğlenceye devam çok çirkin görünüyordu. Ama diğer yandan ekonomik kaygılar, Deer Lake'e otobüslerle gelen lise bandoları ve otelleri tıklım tıklım doldurmuş turistler vardı. Eğer olayı iptal ederlerse şiddete boyun eğmiş olmazlar mıydı? Devam ederlerse olaydan yeni gönüllü toplamak ve destek gösterilerinde bulunup yardım toplamak için yararlanılamaz mıydı?</span></p>

  <p class="msoplaintext"><span class="calibre18">   Mitch belediye başkanıyla yirmi dakika konuştuktan sonra bu konularda bir karar vermekten kurtuldu. Don iyi, becerikli ve konuyla gerçekten ilgili bir insandı. Mitch onun sorunlarını anlıyordu ama zamanını olaya harcaması gerektiğini de açıkça belirtti.</span></p>

  <p class="msoplaintext"><span class="calibre18">   Josh'un kayboluşunun yanı sıra savsaklanamayacak günlük görevleri vardı: Cezaevini dolaşmak, raporları okumak, bitirilmesi gereken kırtasiye işleri, hırsızlık soruşturmaları, bölge narkotik bürosundan gelen bülten, Mitch'in bu sömestr vereceği kriminoloji dersi için Harris Koleji yöneticileriyle görüşme. Bunlar küçük bir kasabanın polis şefinin normal günlük olaylarıydı. Ama bugün herbiri üzerine hızla gelen çığın taşları gibiydi.</span></p>

  <p class="msoplaintext"><span class="calibre18">   Natalie odasına fırtına gibi girip çıkıyor, sıradan işleri mümkün olduğu kadar elinden almaya çalışıyordu. Kadının telefonunun neredeyse hiç durmadan çaldığını duyuyordu, bunların pek azını kendisine bağladığı için ona minnet duyuyordu. Natalie saat on ikiyi çeyrek geçe Subway mezecisinden aldığı bir paketi getirdi. Saat ikiyi çeyrek geçe paketi açmadığı için de şefini azarladı.</span></p>

  <p class="msoplaintext"><span class="calibre18">   "Kalorilerin paketten fırlayıp içine gireceğini sanıyorsun, ha? Benim Troy'umdan farkın yok yani. O da cep kitabıyla aynı odada bulunmanın kendisini matematik dehası yapacağına inanır. Bir kulüp kurabilirsiniz doğrusu: Osmosis Çetesi."</span></p>

  <p class="msoplaintext"><span class="calibre18">   "Kusura bakma, Nat." Mitch altı aylık röntgenciler raporunun sayfalarını karıştırırken eliyle gözlerini ovuşturdu. Hannah, Paul, Josh ya da genelde çocuklarla ilgili bir ipucu arıyordu. "İki saniye boş vaktim olmadı ki."</span></p>

  <p class="msoplaintext"><span class="calibre18">   "Eh, şimdi olacak. Bu günü aç karnına sona erdiremezsin."</span></p>

  <p class="msoplaintext"><span class="calibre18">   "Peki, anneciğim."</span></p>

  <p class="msoplaintext"><span class="calibre18">   Natalie kapıyı açtı. "Ve o cipsleri Ajan O'Malleyle paylaş." Megan kapının dışında duruyordu. "Sert bir rüzgârda Wisconsin'e uçacak gibi duruyor."</span></p>

  <p class="msoplaintext"><span class="calibre18">   Megan elindeki muzu gösterdi. "Teşekkür ederim ama ben benimkini getirdim."</span></p>

  <p class="msoplaintext"><span class="calibre18">   Natalie gözlerini yuvarladı. "Koskocaman bir muz. Nasıl bitireceksin onu?"</span></p>

  <p class="msoplaintext"><span class="calibre18">   "Bırak bir ısırık almayı, soymaya vakit bulursam talihli sayılırım." Megan ziyaretçi koltuğuna oturdu. Masaya bir tomar bilgisayar çıktısı bırakıp muzu da üstüne koydu.</span></p>

  <p class="msoplaintext"><span class="calibre18">   Mitch kâğıttan hindili bir sandviç çıkarırken, "Okumak için mi?" dedi. İri bir lokma alıp gözlerini Megan'dan ayırmadan çiğnemeye başladı.</span></p>

  <p class="msoplaintext"><span class="calibre18">   Megan onun ağzına bakarken içinde bir sıcaklığın yayıldığını hissediyor, bunu aşırı giyinmiş olmasına bağlıyordu, Mitch kalorileri çiğneyerek harcamaya inanmıyormuş gibi yiyor, sandviçi iri ısırıklarla tüketiyordu. Çenesine yayılan mayonez yara izini örtmüştü. Mitch sabırsız bir hareketle mayonezi sildi ve parmağını yaladı. Bu Megan'ın nabız atışlarını daha da hızlandırmış gibiydi.</span></p>

  <p class="msoplaintext"><span class="calibre18">   Kendisinden hiç de hoşnut kalmayarak bakışlarını kaçırdı ve odaya şöyle bir baktı. Düzenli ve temizdi, doldurulmuş balıklardan ve bowling ödüllerinden eser yoktu. Daha da ilginci, diplomalar ve sertifikalar ve takdirnamelerle dolu bir bencillik duvarı da göze çarpmıyordu. Mitch'in durumunda ve meslek süresine sahip birinin şimdiye kadar bunlardan bir kutu dolusu toplaması gerekirdi. Ancak duvarlardaki çerçevelerde sadece uzun, kara saçlı bir kızla kocaman sarı bir köpekten başka bir şey yoktu.</span></p>

  <p class="msoplaintext"><span class="calibre18">   "Dünyadan O'Malley'e" diyen Mitch elini salladı. "Çıktılarda ne var?"</span></p>

  <p class="msoplaintext"><span class="calibre18">   "Bilinen suçlular. Bölgede son zamanlarda yer alan olaylarla görülen yabancı arabalar hakkındaki raporları karşılaştırıyorum. Olasılıkları azalttığımız takdirde, bir fırsat ele geçirdiğimizde..."</span></p>

  <p class="msoplaintext"><span class="calibre18">   "Bir şey buldun mu?"</span></p>

  <p class="msoplaintext"><span class="calibre18">   "Henüz bulamadım. Arşivi de arayıp Olie Swain hakkında bir şeyler arattım. Ama herhangi bir şeye rastlamadılar. Herif bir trafik cezası bile almamış."</span></p>

  <p class="msoplaintext"><span class="calibre18">   Mitch ısırdığı iri bir lokmayı yuttu. "Olie mi? O zararsızdır."</span></p>

  <p class="msoplaintext"><span class="calibre18">   "Ona o kadar yakınsın demek?"</span></p>

  <p class="msoplaintext"><span class="calibre18">   "Hayır ama burada benden daha uzun süredir yaşıyor hakkında şimdiye kadar ciddi bir şikâyet olmadı." Mitch hindiyi ısınmış kolayla mideye indirdi ve yüzünü buruşturdu.</span></p>

  <p class="msoplaintext"><span class="calibre18">   Megan doğruldu. "Yani ciddi olmayan şikâyetler var mıydı?"</span></p>

  <p class="msoplaintext"><span class="calibre18">   Mitch omuzlarını silkti. "Hokey takımındakilerin birinin anası Olie'nin buz pistindeki çocukların çevresinde fazla dolandığını iddia etti ama bir şey çıkmadı. Ne yapacaktı yani, bütün gün o deliğinde oturacak mıydı?"</span></p>

  <p class="msoplaintext"><span class="calibre18">   "Kadın belirli bir suçlamada bulundu mu?"</span></p>

  <p class="msoplaintext"><span class="calibre18">   "Yalnızca Olie'nin kendisini ürküttüğünü söylemişti."</span></p>

  <p class="msoplaintext"><span class="calibre18">   "İşe bak."</span></p>

  <p class="msoplaintext"><span class="calibre18">   "Yavrukurtlar liderini de aynı şeyle suçladı, keşişlerin eşcinsel sübyancılar olduğunu herkesin bildiğini söyleyerek Elysius kilisesine de gizli ajan sokmamı istedi. Sonra ikinci sınıftaki oğlunun öğretmeninin sınıfta yüksek sesle Sheron Silverstein kitapları okuyarak ve her Hıristiyanın penis sembolleri ile kirlenmiş olduğunu bildiği resimler göstererek çocukları zehirlediğini iddia etti."</span></p>

  <p class="msoplaintext"><span class="calibre18">   "Ya." Megan koltuğuna yaslandı.</span></p>

  <p class="msoplaintext"><span class="calibre18">   "Öyle. Çocuklardan Olie konusunda hiçbir şikâyet gelmedi. Antrenörler Olie'den şikâyet etmediler. Sen neden yaptın bunu?"</span></p>

  <p class="msoplaintext"><span class="calibre18">   "Beni de ürküttü" dedi Megan muzunu soyarken. Bir ısırık alıp düşüncelerini toparladı. Olie Swain kendisini hâlâ rahatsız ediyordu. Ancak ne yazık ki bu birini tutuklayıp parmak izi almak için yeterli değildi. "Dün gece kaçamak bir hali vardı. Sinirliydi. Polislerden hoşlanmadığı izlenimine kapıldım."</span></p>

  <p class="msoplaintext"><span class="calibre18">   "Olie her zaman sinirli ve telaşlıdır. Sevimliliğinin yanı da budur." Mitch kadının dudaklarının muzun üstüne kapanışını görmemek için mazeret olarak kâğıtlarını karıştırmaya koyuldu. "Ayrıca Bayan Favre şikâyet ettiğinde araştırmayı ben yapmıştım. Olie temizdir."</span></p>

  <p class="msoplaintext"><span class="calibre18">   "Anatomisi için aynı şey söylenemez ama." Megan o çürümüş beden kokusunu hatırlayarak burnunu kıvırdı. "Sence onun Josh'un kayboluşuyla bir ilişkisi olamaz mı?"</span></p>

  <p class="msoplaintext"><span class="calibre18">   "Onda çocuk çalacak ve sonra gözlerimin içine bakıp da hiçbir ilgisinin olmadığını söyleyecek cesaret yoktur."</span></p>

  <p class="msoplaintext"><span class="calibre18">   "Senin gözlerinin içine mi baktı? Gerçek gözüyle mi, sahtesiyle mi?"</span></p>

  <p class="msoplaintext"><span class="calibre18">   Mitch eğilip çalan dahili telefonun düğmesine basarken başını salladı. "Evet?"</span></p>

  <p class="msoplaintext"><span class="calibre18">   "Şef, Christopher Priest sizi görmek istiyor" dedi Natalie. "Araştırmaya yardımcı olabilecekmiş."</span></p>

  <p class="msoplaintext"><span class="calibre18">   "Gönder bakalım."</span></p>

  <p class="msoplaintext"><span class="calibre18">   Mitch yemeğinin kalanını çöp sepetine boşaltıp ellerini peçeteye silerek ayağa kalkıp odanın ortasına doğru yürüdü. Megan da muzunun kalanını atıp ayağa kalktı. Bir ipucu olasılığı heyecanını artırmıştı.</span></p>

  <p class="msoplaintext"><span class="calibre18">   Odaya giren kişi öyle kurtarıcıya falan benzemiyordu. Ufak tefekti, gövdesi Harris Koleji'nin mavili beyazlı ceketi içinde kaybolmuş gibiydi. Ancak cekete rağmen kimse onu sporcu sanmazdı. Profesörün o bilgisayar delisi görüntüsünü gidermek için bir kamyon dolusu erkeklik hormonu gerekliydi. Christopher Priest'in en tehlikeli sporu satranç olan bir insanın o solgun, narin görünüşü vardı. Megan adamı kırkına yaklaşmış, bir yetmiş sekiz boyunda, kumral saçlı, yüzüne büyük gelen iri gözlükleri ardında açık kahverengi gözlü biri olarak sınıflandırdı.</span></p>

  <p class="msoplaintext"><span class="calibre18">   "Profesör" diyen Mitch adamın elini sıktı. "Sizi CTB'den Ajan O'Malley'le tanıştırayım. Ajan O'Malley, Harris'te bilgisayar bölümü başkanı Christopher Priest."</span></p>

  <p class="msoplaintext"><span class="calibre18">   El sıkıştılar. Adamın incecik kemik yığınına benzeyen eline bir zarar vermediğinden emin olmak için eğilip bakmak geçti Megan'ın içinden. "Adınız yabancı gelmedi" dedi. Çocuk suçlularla ilgili bir çalışmanız vardı galiba?"</span></p>

  <p class="msoplaintext"><span class="calibre18">   Priest hem utanmış hem gurur duymuş gibi gülümsedi "Benim şöhret iddiam. Bilim Kurgu Kovboyları."</span></p>

  <p class="msoplaintext"><span class="calibre18">   "Çok esaslı bir programdır." Mitch yerine dönerken adama boş koltuğu gösterdi. "Onunla gurur duymalısınız. Çocukları bulundukları yanlış yerden alıp onlara eğitim ve gelecek fırsatı vermek çabası ne kadar övülse azdır."</span></p>

  <p class="msoplaintext"><span class="calibre18">   "Teşekkür ederim ama bütün şerefi ben üstlenemem. Paul Pickard ve Garrett Wright da çocuklarla çok uğraştılar." Adam koltuğa oturunca üstüne bol gelen ceketi kulaklarına kadar çıktı. Şimdi kafasını kabuğuna çekmeye hazırlanan kaplumbağa karikatürüne benzemişti. "Josh Kirkwood’u duydum. Hannah ve Paul için çok üzüldüm doğrusu."</span></p>

  <p class="msoplaintext"><span class="calibre18">   "Onları iyi tanır mısınız?" diye sordu Megan.</span></p>

  <p class="msoplaintext"><span class="calibre18">   "Komşu sayılırız. Evleri Lakeshore Sokağı'nın en sonundadır. Benimki onlardan çeyrek mil geride Quarry Hill Park'tadır. Hannah'yı tanırım elbette. Kasabada herkes tanır onu. Bazı yardım derneklerinde birlikte çalışırız. Bir haber var mı?"</span></p>

  <p class="msoplaintext"><span class="calibre18">   Mitch başını salladı. "Siz yardımcı olacağınızı söylemişsiniz..."</span></p>

  <p class="msoplaintext"><span class="calibre18">   "Bir kriz masası kurduğunuzu duydum."</span></p>

  <p class="msoplaintext"><span class="calibre18">   "Evet."</span></p>

  <p class="msoplaintext"><span class="calibre18">   "Inver Grove Heights'taki o genç kızın araştırılma sırasında gazete haberlerini okuduğumu hatırlıyorum. Polis gelen bilginin çokluğundan ve bunu ayıklamanın güçlüğünden söz ediyordu. İletişim eksikliği nedeniyle bazı şeyler unutulup bazıları birkaç kez işleme konuluyormuş, gerçekleri birbirlerine karşılaştırmak için çok zaman harcanıyormuş falan."</span></p>

  <p class="msoplaintext"><span class="calibre18">   "Çok doğru" diyen Megan önündeki bilgisayar çıktısını gösterdi.</span></p>

  <p class="msoplaintext"><span class="calibre18">   "Bir çözüm önermek isterim. Benim bölümümde pek çok boş kişisel bilgisayar var. Kış tatilinde olduğumuzdan öğrenciler arasında, kasabada olup size yardım etmek isteyenleri bulabilirim. İstediğiniz her şeyi bilgisayara geçiririz, böylece işiniz kolaylaşmış olur. Ayrıca Josh'un resmini tarayıcıdan geçirip elektronik postayla bütün Amerika ve Kanada'ya gönderebiliriz. Bu hem öğrencilerim için iyi bir çalışma olur hem de sizleri pek çok başağrısından kurtarır."</span></p>

  <p class="msoplaintext"><span class="calibre18">   Mitch arkasına yaslanıp koltuğunu çevirirken düşündü. Büyük kent polisliğinin özlediği şeylerinden biri de araç gerece erişimdi. Deer Lake büyükleri cezaevleri ve polis müdürlüğü için yeni bir bina ihtiyacını kabul etmişlerse de, modern bilgisayar için aynı ihtiyacı göremiyorlardı. Şu anda emniyette Taş Devri'nden kalma beş altı kişisel bilgisayar vardı. Natalie işini yapmak için kendi dizüstü bilgisayarını getirirdi.</span></p>

  <p class="msoplaintext"><span class="calibre18">   Saçlarını karıştırarak, "Bilemem" dedi. "Öğrenciler mahrem bilgileri öğrenmiş olurlar. Yeminli personel değillerdir. Bu bir sorun olabilir."</span></p>

  <p class="msoplaintext"><span class="calibre18">   "Onları görevlendiremez misiniz?" diye sordu Priest. "Belki. Savcılıkla bir konuşayım da size haber veririm."</span></p>

  <p class="msoplaintext"><span class="calibre18">   Profesör başını sallayarak ayağa kalktı. "Bana bir telefon edersiniz. Bilgisayarları getirmek bir sorun olmaz, bizim kamyonetimiz var."</span></p>

  <p class="msoplaintext"><span class="calibre18">   "Teşekkür ederim."</span></p>

  <p class="msoplaintext"><span class="calibre18">   Yine el sıkıştılar, Priest kapıya yürüdü. Eli kapı kolunda olduğu halde duraklayıp başını üzüntüyle salladı. "Bu hafta çok kötü geçti. Josh Kirkwood kaçırıldı. Şimdi de hastaneye dünkü kazada yaralanan bir öğrencimi ziyarete gidiyorum. Annem belanın üçlü geldiğini söylerdi. Umarım yanılmıştır."</span></p>

  <p class="msoplaintext"><span class="calibre18">   "Umalım" dedi Mitch profesör dışarı çıkarken.</span></p>

  <p class="msoplaintext"><span class="calibre18">   Megan, "O bilgisayarlara sahip olmak çok esaslı olurdu" dedi. "Hatta onlara verecek bir iki ipucumuz olsa çok daha iyi olurdu."</span></p>

  <p class="msoplaintext"><span class="calibre18">   "Haklısın. Sabahtan beri işe yaramaz mazeretlerden başka bir şey duymadım. Doğrusu ben dışarda olmak isterdim. Burada oturmak kısa zamanda yaşlanmak demektir."</span></p>

  <p class="msoplaintext"><span class="calibre18">   "Gidelim o halde" dedi Megan ve bunu söyler söylemez kendine kızdı. Büroda yapacak o kadar iş varken kendisini yemeğini çiğnemek kadar masum bir şey yaparken bile heyecanlandıran bir erkekle birlikte dolaşmak çok anlamsızdı,</span></p>

  <p class="msoplaintext"><span class="calibre18">   "Yani kriz merkezine gidip ekiplerden birine bir saatliğine katılırım diye düşündüm" diye hemen geri adım attı "Sen de aynı şeyi yapabilirsin. Birlikte olmamız gerekmez. Hatta ayrılırsak herhalde çok daha iyi olur."</span></p>

  <p class="msoplaintext"><span class="calibre18">   Mitch kadının kızaran yanaklarına baktı. Pek şaka edecek durumda değildi ama yine de dudakları bir gülümsemeyle kıvrıldı. Bir an için olaydan başka bir şeyi düşünüyor olma rahatlatıcıydı. Kalkıp ellerini ceplerine sokarak odanın ortasına yürürken bakışıyla Megan'ı koltuğuna çiviler gibiydi. "Kızarıyorsun, Ajan O'Malley."</span></p>

  <p class="msoplaintext"><span class="calibre18">   "Hayır, sadece çok sıcak."</span></p>

  <p class="msoplaintext"><span class="calibre18">   "Sıcak demek?"</span></p>

  <p class="msoplaintext"><span class="calibre18">   Mitch kadının gözlerinin içine baktı. Megan bunun bir yanıt vererek canını kurtarmanın zamanı olduğunu düşündü. Ama kupkuru ağzından tek bir sözcük bile çıkmadı. Adaleleri kasıldı, ama gerektiği kadar hızlı hareket edemedi. Mitch kadının düşüncelerini okudu ve bir anda üzerine eğilerek Megan ellerini çekerken koltuğun kollarını kavradı.</span></p>

  <p class="msoplaintext"><span class="calibre18">   "Neden sıcaksın böyle?" Mitch kadını arzulamamak kendi kendisine verdiği sözü unutmuştu. Bu küçük heyecan dalgasından hoşlanmıştı. Yorgunluk yerine bir canlılık, korku yerine bir beklenti hissediyordu. "Benimle aynı arabaya binmekten korkuyor musun, Ajan O'Malley?"</span></p>

  <p class="msoplaintext"><span class="calibre18">   "Ben senden korkmuyorum" diye fısıldadı Megan. Gururunu yakalayıp bir kılıç gibi önünde tutuyordu, önlerinde bir duman gibi gidip gelen bu sinsi arzudan hoşlanmamıştı. Elle tutulamayan bir şey bütün sınırları aşıyor, beklentileri değiştiriyordu. Megan buna da güvenmiyordu, kaynar sular gibi üzerine döküldüğünde kendine de. "Ben hiçbir şeyden korkmam" dedi.</span></p>

  <p class="msoplaintext"><span class="calibre18">   Mitch onun yeşil gözlerindeki kararlılığın sertleşmesini izledi. Kadın çekiciliğini kovalamasına bir noktaya kadar izin veriyor, sonra da direnmeye başlıyordu. Eh öyle olsun, diye düşündü. İkisi için de daha iyiydi bu. Yanlış zaman, yanlış yer, yanlış insanlar.</span></p>

  <p class="msoplaintext"><span class="calibre18">   Eski yorgunluğu geri gelip de kıvılcımı söndürürken, "Kendini kandırma" dedi. "Hepimizin korktuğu bir şey vardır."</span></p>
</body>
</html>
