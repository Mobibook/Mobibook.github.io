<html xmlns="http://www.w3.org/1999/xhtml">
<head>
  <title>guzdavullari-38</title>
  <link href="../Styles/guzdavullari.css" rel="stylesheet" type="text/css"/>
</head>

<body id="guzdavullari" xml:lang="tr-TR">
  <div class="Basic-Text-Frame">
     <p class="baslik" id="toc_marker-28" xml:lang="en-US"><span class="bold" xml:lang="tr-TR">28<br/>Sıcak Sohbet</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-7"><span class="char-style-override-8">Gece olduğunda Ian’ın gözleri donuklaşmış, ateşi çıkmıştı. Beni minderinde oturarak karşıladı ama endişeliydi, gözlerini kaçırıyordu. En ufak bir şüphem yoktu ama yine de emin olmak için ağzına baktım. Gördüğüm koyu pembe mukozadaki beyaz lekeler, hastalığın belirtisiydi. Gerçi henüz boynunda ve saçlarının dibinde kızamık lekeleri çıkmamıştı, sadece bir-iki zararsız pembe nokta vardı.</span></p>

    <p class="Normal para-style-override-7"><span class="char-style-override-8">“Doğru,” dedim. “Sen de yakalanmışsın. En iyisi eve gel de sana daha rahat bakabileyim.”</span></p>

    <p class="Normal para-style-override-7"><span class="char-style-override-8">“Ben de mi kızamık oldum? Ölecek miyim?” diye sordu. Pek ilgileniyormuş gibi değildi konuyla, daha çok aklında başka şeyler varmış gibi sormuştu.</span></p>

    <p class="Normal para-style-override-7"><span class="char-style-override-8">Hemen, “Hayır,” dedim haklı olduğuma inanarak. “Ama kendini iyi hissetmiyor olmalısın, öyle mi?”</span></p>

    <p class="Normal para-style-override-7"><span class="char-style-override-8">“Biraz başım ağrıyor,” dedi. Bunu anlamıştım zaten; kaşlarını çatmıştı ve elimdeki mumun cansız ışığına bakarken gözlerini kısmıştı.</span></p>

    <p class="Normal para-style-override-7"><span class="char-style-override-8">Yine de yürüyebiliyordu, bu iyiye işaretti. Odadan çıkarken önümden sallanarak yürüdü. Cılız ve leylek gibi uzundu; benden neredeyse 20 santimetre daha uzun, en azından 15 kilo daha ağırdı.</span></p>

    <p class="Normal para-style-override-7"><span class="char-style-override-8">Kulübeye 20 metre bile yoktu ama Ian içeri girmeyi başardığında harcadığı enerji nedeniyle tir tir titriyordu. Biz içeri girince Lord John önce yatağında oturdu, sonra da yataktan çıkmaya kalktı ama onu durdurdum.</span></p>

    <p class="Normal para-style-override-7"><span class="char-style-override-8">“Orada kal,” dedim Ian’ı bir tabureye oturturken. “Ben hallederim.”</span></p>

    <p class="Normal para-style-override-7"><span class="char-style-override-8">Bir süredir küçük yatakta yatıyordum; çarşaf, yastık ve örtüsü hazırdı. Ian’ın kıyafetlerini ve çoraplarını çıkardım. Onu bu yatağa yatırdım. Yüzü kızarmış ve alnı terlemişti, kendi kulübesinde gördüğümden daha hasta görünüyordu.</span></p>

    <p class="Normal para-style-override-7"><span class="char-style-override-8">Söğüt kabuğundan yapıp demlenmesi için bıraktığım içecek koyulaşmıştı, artık hazırdı. Bunu bir kaba boşalttım ve Lord John’a baktım.</span></p>

    <p class="Normal para-style-override-7"><span class="char-style-override-8">“Bunu sana hazırlamıştım,” dedim. “Ama biraz dayanabilirsen…”</span></p>

    <p class="Normal para-style-override-7"><span class="char-style-override-8">“Tabii ki onu çocuğa ver,” dedi elini sallayarak. “Ben bekleyebilirim. Bu arada sana nasıl yardım edebilirim?”</span></p>

    <p class="Normal para-style-override-7"><span class="char-style-override-8">Eğer gerçekten bana bir yardımı dokunsun istiyorsa odadaki - benim dolunca boşalttığım - kovayı değil de dışarıdaki tuvaleti kullanmasını önermeyi aklımdan geçirdim ama henüz gece dışarıya tek başına çıkacak kadar iyileşmemişti. Genç William’a kalan tek ebeveynini - ya da çocuğun sandığı kadarıyla kalan tek ebeveynini - dışarıya yolladığımı ve adamı ayıların yediğini nasıl açıklardım.</span></p>

    <p class="Normal para-style-override-7"><span class="char-style-override-8">Ben de kibar bir şekilde başımı iki yana salladım ve yatağın yanına diz çöküp Ian’ı hazırladığım karışımı içirmeye başladım. Ian’ın karışımın tadı konusunda şikâyet edecek ve suratını ekşitecek kadar gücü varmış, gördüm ve buna sevindim. Ama belli ki başı hâlâ çok ağrıyordu. İki kaşının arasındaki çizgi sanki bıçakla çizilmiş gibi iyice derinleşmişti.</span></p>

    <p class="Normal para-style-override-7"><span class="char-style-override-8">Yatağa oturup başını kucağıma koydum ve şakaklarını ovmaya başladım. Sonra iki başparmağımla göz yuvalarına bastırdım ve yukarı kaşlarına doğru masaj yaptım. Küçük bir ses çıkardı ama sonra rahatladı; başı giderek ağırlaşmıştı.</span></p>

    <p class="Normal para-style-override-7"><span class="char-style-override-8">“Sadece nefes alıp ver,” dedim. “Merak etme, eğer canın çok yanıyorsa doğru noktayı buldum demektir.”</span></p>

    <p class="Normal para-style-override-7"><span class="char-style-override-8">“Yok, iyiyim,” diye mırıldandı, kelimeler ağzında kayboluyordu. Büyük ve sıcak ellerini kaldırdı ve bileklerimden tuttu. “Bu Çinli adamın yöntemi, değil mi?”</span></p>

    <p class="Normal para-style-override-7"><span class="char-style-override-8">“Doğru,” dedim ve, “Yi Tien Cho’yu, yani Bay Willoughby’ı kastediyor,” diye açıkladım bize şaşkınlıkla izleyen Lord John’a. “Bu yöntemle vücudun bazı noktalarına baskı uygulayarak acıyı geçirebiliyorsunuz. Bu yaptığım baş ağrısı için birebir. Nasıl yapılacağını bana Çinli adam öğretti.”</span></p>

    <p class="Normal para-style-override-7"><span class="char-style-override-8">Lord John’a bu küçük Çinli’den bahsetmekte biraz tereddüt ettim. Çünkü onu en son Jamaika’da gördüğümde Lord John, dört yüz askerlik ordusu ve denizcisiyle, korkunç bir cinayet işlediğinden şüphelendiği Bay Willoughby’yi arıyordu.</span></p>

    <p class="Normal para-style-override-7"><span class="char-style-override-8">“O yapmadı, biliyorsun değil mi?” Ekleme ihtiyacı hissetmiştim. Lord John kaşını kaldırarak bana baktı.</span></p>

    <p class="Normal para-style-override-7"><span class="char-style-override-8">“Olabilir,” dedi soğuk soğuk, “zaten onu hiç yakalayamadık.”</span></p>

    <p class="Normal para-style-override-7"><span class="char-style-override-8">“Ah, sevindim.” Ian’a baktım ve başparmaklarımı biraz dışarı alıp tekrar bastırdım. Yüzü hâlâ acı içindeydi ama ağzının kenarındaki beyazlık biraz hafiflemiş gibi geldi bana.</span></p>

    <p class="Normal para-style-override-7"><span class="char-style-override-8">“Ben… Hmm... Sanırım sen Bayan Alcott’u kim öldürdü bilmiyorsundur?” Lord John’un sesi sakindi. Ona baktım, yüzü kızamık lekeleri ve merak içindeydi.</span></p>

    <p class="Normal para-style-override-7"><span class="char-style-override-8">“Aslında biliyorum,” dedim duraksayarak, “ama- ”</span></p>

    <p class="Normal para-style-override-7"><span class="char-style-override-8">“Katili biliyor musun? Cinayet miydi? Kim yapmıştı? Ne oldu yenge? Ah!” Ian göz kapaklarını parmaklarımın altında açıverdi, konu çok ilgisini çekmişti. Ama şöminenin ışığıyla acı içinde tekrar kapadı.</span></p>

    <p class="Normal para-style-override-7"><span class="char-style-override-8">“Hareket etme bakayım,” dedim ve parmaklarımı kulaklarına doğru kaydırdım. “Sen hastasın.”</span></p>

    <p class="Normal para-style-override-7"><span class="char-style-override-8">“Ah!” dedi ama itaatkâr bir şekilde gevşedi, üzerinde yattığı mısır kabuğundan yatak hışırdadı. “Anladım yenge, ama kimdi? Öyle azıcık bahsedip hikâyenin devamını dinlemeden uyumamı bekleyemezsin. Yapamaz değil mi?” Bir gözünü açıp Lord John’a bakış attı, o da Ian’a gülümsedi.</span></p>

    <p class="Normal para-style-override-7"><span class="char-style-override-8">“Bu konuda hiçbir sorumluluk kabul etmiyorum,” dedi Lord John. “Yine de,” - Ian’a biraz daha resmi konuşuyordu - “eğer hikâyeyi anlatırsa belki de yengenin korumaya çalıştığı birini ifşa edebileceğini de göz önüne almalısın. Eğer detayları anlatması için ısrar edersen bu biraz saygısızlık olabilir.”</span></p>

    <p class="Normal para-style-override-7"><span class="char-style-override-8">“Ah, hayır, böyle bir şey olduğunu sanmıyorum,” dedi Ian gözleri kapalı bir şekilde. “Jamie Dayı hiç kimseyi öldüremez, tabii çok geçerli bir nedeni yoksa.”</span></p>

    <p class="Normal para-style-override-7"><span class="char-style-override-8">Göz ucuyla Lord John’un hafifçe irkildiğini gördüm. Belli ki koruduğumun Jamie olabileceğine hiç ihtimal vermemişti.</span></p>

    <p class="Normal para-style-override-7"><span class="char-style-override-8">“Hayır,” dedim kaşlarını çattığını görünce. “O değildi.”</span></p>

    <p class="Normal para-style-override-7"><span class="char-style-override-8">“Ee, ben de değildim,” dedi Ian ukalaca. “Yengem başka kimi koruyor olabilir ki?”</span></p>

    <p class="Normal para-style-override-7"><span class="char-style-override-8">“Kendini o kadar özel görme Ian,” dedim ciddi bir sesle. “Ama ısrar ediyorsan anlatayım…”</span></p>

    <p class="Normal para-style-override-7"><span class="char-style-override-8">Aslında tereddüt etmemin nedeni genç Ian’ı korumaktı. Katil ölmüştü ve bildiğim kadarıyla - her ne kadar öyle olmamasını dilesem de - Bay Willoughby de Jamika’da kaybolmuştu. İşin gerçeği, bu hikâyeden Ian’ın dışında kimse zarar göremezdi.</span></p>

    <p class="Normal para-style-override-7"><span class="char-style-override-8">Hikâyenin bir diğer kahramanı da başta Geillis Duncan olarak tanıdığım, sonradan karşıma Geillis Abernathy olarak çıkan kadındı. Ian bu kadının emriyle İskoçya’dan kaçırılmış, Jamaika’da tutuklu kalmış ve bize sonradan anlatmaya başladığı zorlukları yaşamıştı.</span></p>

    <p class="Normal para-style-override-7"><span class="char-style-override-8">Yine de hikâyeyi anlatmadan beni bırakmayacaklardı. Ian, uyku öncesi masal bekleyen dik kafalı bir çocuktu; Lord John ise ceviz bekleyen sincaplar gibi yatağında oturmuş ilgiyle bana bakıyordu.</span></p>

    <p class="Normal para-style-override-7"><span class="char-style-override-8">En sonunda içimdeki, “Evvel zaman içinde...” diye söze başlama isteğini bastırıp kucağımda Ian’la duvara yaslandım. Rose Hall ve onun metresi cadaloz Geillis Duncan, Peder Archibald Campbell ve onun garip kız kardeşi Margaret, Edinburgh iblisi ve Fraser kehaneti, altı sömürge bölgesindeki kölelerin Haitili din adamı Ishmael’in önderliğinde ayaklanıp efendilerini katlettikleri yangınlı bir gece ve timsah kanı ile ilgili hikâyeme başladım. </span></p>

    <p class="Normal para-style-override-7"><span class="char-style-override-8">Haiti’deki Abandawe mağarasıyla ilgili olayları hikâyemin dışında tuttum. Sonuçta Ian oradaydı. Ve orada olanların Mina Alcott’un öldürülmesiyle bir ilgisi yoktu.</span></p>

    <p class="Normal para-style-override-7"><span class="char-style-override-8">“Bir timsah,” diye mırıldandı Ian. Gözleri kapalıydı ve parmaklarımla masaj yaptığım yüzü, son derece kasvetli hikâyeme rağmen çok daha rahatlamış görünüyordu. “Onu gördün mü gerçekten yenge?”</span></p>

    <p class="Normal para-style-override-7"><span class="char-style-override-8">“Sadece görmedim, bir de üzerine bastım,” dedim. “Daha doğrusu önce üzerine bastım, sonra gördüm. Eğer görmüş olsaydım kesinlikle diğer yöne kaçardım.”</span></p>

    <p class="Normal para-style-override-7"><span class="char-style-override-8">Yataktan hafif bir kahkaha geldi. Lord John kolunu sıyırmış gülümsüyordu.</span></p>

    <p class="Normal para-style-override-7"><span class="char-style-override-8">“Buradaki hayat size çok sıkıcı geliyordur herhalde Bayan Fraser, Antiller’de yaşadıklarınızdan sonra.”</span></p>

    <p class="Normal para-style-override-7"><span class="char-style-override-8">“Bir miktar can sıkıntısına hiçbir zaman itirazım olmaz,” dedim hemen.</span></p>

    <p class="Normal para-style-override-7"><span class="char-style-override-8">Gönülsüzce sürgülü kapıya baktım. Ian’ı buraya getirirken tüfeğini de almış ve kapıya asmıştım. Jamie kendi tüfeğini yanına almıştı ama tabancaları büfenin yanında, dolu ve kullanıma hazır bir şekilde duruyordu. Mermi torbası ve barutluk da hemen yanlarındaydı.</span></p>

    <p class="Normal para-style-override-7"><span class="char-style-override-8">Kulübenin içi sıcaktı; ateşin ışığı duvarları oluşturan kütüklere yansıyordu. Odaya ılık bir sincap güveci ve balkabağı ekmeği kokusu sinmişti. Parmaklarımı Ian’ın çenesine sürttüm. Henüz kızamık benekleri çıkmamıştı ama teni sıcak ve gergindi. İçtiği söğüt kabuğu çayına rağmen ateşler içindeydi.</span></p>

    <p class="Normal para-style-override-7"><span class="char-style-override-8">Jamaika’dan bahsetmek, en azından bir süreliğine Ian’a dair endişelerimi unutmama neden olmuştu. Kızamık olan birinin başının ağrıması pek garip değildi; şiddetli ve sürekli baş ağrısı, hastalığın semptomlarındandı. Menenjit ve ansefalit de bu hastalığın iki tehlikeli ve sık görülen komplikasyonuydu.</span></p>

    <p class="Normal para-style-override-7"><span class="char-style-override-8">“Başın nasıl?” diye sordum.</span></p>

    <p class="Normal para-style-override-7"><span class="char-style-override-8">“Biraz daha iyi,” dedi. Öksürdü, gözlerini başındaki spazmlar nedeniyle öksürürken iyice sıktı. Durdu ve gözlerini açtı, koyu gözleri parıldıyordu. “Çok yanıyorum yenge.”</span></p>

    <p class="Normal para-style-override-7"><span class="char-style-override-8">Yataktan indim ve bir kumaş parçasını soğuk suyla ıslamaya gittim. Yüzünü silerken Ian hafifçe hareket etti ve gözlerini tekrar kapadı.</span></p>

    <p class="Normal para-style-override-7"><span class="char-style-override-8">Uykulu bir sesle, “Bayan Abernathy bana başım ağrıdığında içeyim diye ametistler verdi,” diye mırıldandı.</span></p>

    <p class="Normal para-style-override-7"><span class="char-style-override-8">“Ametistler mi?” Şaşırmıştım ama sesimi yükseltmeden konuşmaya çalıştım. “Ametist mi içtin?”</span></p>

    <p class="Normal para-style-override-7"><span class="char-style-override-8">“Sirkenin içinde öğütülmüş,” dedi. “Tatlı şarap içinde bekletilmiş inciler de verdi. Ama onlar yatak örtüsü için,” dedi. Yüzü kırmızı ve şişkin görünüyordu, rahatlamak istercesine yüzünü soğuk yastığa gömdü. “O kadın taşları çok iyi biliyor. Siyah mum ateşinde zümrüt tozu yaktı ve aletimi elmasla ovdu. Böylece sert kalırmış, öyle dedi.”</span></p>

    <p class="Normal para-style-override-7"><span class="char-style-override-8">Yataktan garip bir ses geldi. Döndüm ve Lord John’un bir koluna yaslanarak dikleştiğini gördüm. Gözlerini kocaman açmış bana bakıyordu.</span></p>

    <p class="Normal para-style-override-7"><span class="char-style-override-8">“Peki ametistler işe yaradı mı?” Ian’ın yüzünü kumaşla hafifçe sildim.</span></p>

    <p class="Normal para-style-override-7"><span class="char-style-override-8">“Elmas yaradı.” Müstehcen bir konuda konuşunca gülen bir ergen gibi kıkırdamaya kalktı ama cansız gülüşünü sert bir öksürük krizi böldü.</span></p>

    <p class="Normal para-style-override-7"><span class="char-style-override-8">“Burada ametistimiz yok ne yazık ki,” dedim. “Ama eğer istersen sana şarap verebilirim.” İstedi, getirip içmesine yardım ettim. Tabii önce suyla seyrelterek. Sonra onu yavaşça yatırdım. Yüzü kırmızıydı, mahmur mahmur bakıyordu.</span></p>

    <p class="Normal para-style-override-7"><span class="char-style-override-8">Lord John tekrar uzandı ve yattığı yerden bizi izlemeye devam etti. Gür saçları açıktı, yastığına dökülmüştü.</span></p>

    <p class="Normal para-style-override-7"><span class="char-style-override-8">“Onun çocuklardan asıl istediği buydu, biliyor musun?” dedi Ian. Işık yüzünden gözlerini sıkı sıkı kapamıştı. Ama kesin bir şeyler görüyordu, bilinçaltı ortaya çıkıyordu. Kurumaya ve çatlamaya başlayan dudaklarını yaladı, burnu da akıyordu.</span></p>

    <p class="Normal para-style-override-7"><span class="char-style-override-8">“Dedi ki bu taş genç erkeğin içinde büyürmüş. İstediği taş yani. Daha önce hiçbir kızla olmamış bir erkek olmalıymış, bu çok önemliymiş. Eğer olduysa taş işe yaramazmış. Eğer bir kere bile olduysa...” Öksürmek için durdu ve nefes nefese kaldı, burnu akmıştı. Burnunu silmesi için ona bir mendil uzattım.</span></p>

    <p class="Normal para-style-override-7"><span class="char-style-override-8">“Taşı ne için istiyormuş?” Lord John’un yüzünde anlayışlı bir ifade vardı. O anda Ian’ın kendini nasıl hissettiğini en iyi o anlayabiliyordu ama merakına yenilip soruyu sormuştu. İtiraz etmedim, cevabı ben de bilmek istiyordum.</span></p>

    <p class="Normal para-style-override-7"><span class="char-style-override-8">Ian başını iki yana sallamaya başladı ve sonra inleyerek durdu.</span></p>

    <p class="Normal para-style-override-7"><span class="char-style-override-8">“Ah! Ah, Tanrım. Başım çatlayacak gibi! Bilmiyorum efendim. Söylemedi. Sadece bu taşın gerekli olduğunu söyledi, bu taşı elde etmeliymiş.” Sözü biter bitmez şimdiye kadarkilerden daha kötü bir öksürük krizine girdi; köpek havlaması gibi sesler çıkarıyordu.</span></p>

    <p class="Normal para-style-override-7"><span class="char-style-override-8">“Artık konuşmasan daha iyi- ” diye söze başlamıştım ki biri yavaşça kapıya vurdu.</span></p>

    <p class="Normal para-style-override-7"><span class="char-style-override-8">Elimde ıslak kumaş parçasıyla dondum kaldım. Lord John yataktan aşağı uzandı ve yerdeki süvari botunun içine koyduğu silahını aldı. Bir parmağını dudaklarına götürerek sessiz olmamı işaret etti. Yavaşça büfenin yanına gidip bir silah da ben aldım.</span></p>

    <p class="Normal para-style-override-7"><span class="char-style-override-8">“Kim o?” diye seslendi Lord John. Sesi şaşılacak kadar güçlü çıkmıştı.</span></p>

    <p class="Normal para-style-override-7"><span class="char-style-override-8">Hiç ses gelmedi. Sonra biri kapıyı kazdı, ardından da kısık bir inilti duyuldu. Tuttuğum nefesi de elimdeki silahı da bıraktım. Hem sinirlenmiş, hem rahatlamış hem de sevinmiştim.</span></p>

    <p class="Normal para-style-override-7"><span class="char-style-override-8">“Ian, bu senin kahrolası köpeğin.”</span></p>

    <p class="Normal para-style-override-7"><span class="char-style-override-8">“Emin misin?” diye alçak sesle sordu Lord John. Elindeki silahı hâlâ kapıya doğru tutuyordu. “Bu bir Kızılderili numarası olabilir.”</span></p>

    <p class="Normal para-style-override-7"><span class="char-style-override-8">Ian zorla kapıya doğru döndü. “Rollo!” diye bağırdı, sesi boğuk ve çatallı çıkmıştı.</span></p>

    <p class="Normal para-style-override-7"><span class="char-style-override-8">Yine de Rollo sahibinin sesini tanıdı ve içten, neşeli bir “HAV!” sesiyle yanıtladı. Bir yandan da belli ki iki ayağının üzerine yükselmiş, kapının kolunun olduğu yeri kazıyordu.</span></p>

    <p class="Normal para-style-override-7"><span class="char-style-override-8">“Kötü köpek,” dedim ve hemen kapıyı açtım. “Şunu yapmayı bırak, yoksa senden halı ya da kürk yaparım!”</span></p>

    <p class="Normal para-style-override-7"><span class="char-style-override-8">Bu gözdağına gerekli tepkiyi gösteren Rollo beni geçip içeri girdi. Büyük bir neşe içinde, 60 kiloluk vücuduyla yerden havalanıp yatağa atladı. Yatak ağırlığa itiraz edercesine gacırdadı. Ian’ın boğuk çığlığını duymazdan gelen köpek sahibinin yüzünü, kollarını çılgıncasına yalamaya başladı. </span></p>

    <p class="Normal para-style-override-7"><span class="char-style-override-8">Ian, Rollo’yu göğsünden itmeye çalışıyor ama pek de başarılı olamıyordu. “Kötü köpek,” diye bağırdı. Bir yandan da kıkırdıyordu. “Kötü köpek, dedim. Yat!”</span></p>

    <p class="Normal para-style-override-7"><span class="char-style-override-8">Lord John, “Yat!” diye sert bir sesle bağırdı. Rollo sevgi gösterisine ara verdi, kulaklarını geriye alıp Lord John’a doğru döndü. Dudaklarını kaldırmış, dişlerini lord hazretlerine gösteriyordu. Lord John silahını kasılarak kaldırdı.</span></p>

    <p class="Normal para-style-override-7"><span class="char-style-override-8">“Yat!” dedi Ian Rollo’nun kıçına indirerek. “Şu kıllı kıçını da suratımdan çek, seni salak yaratık!”</span></p>

    <p class="Normal para-style-override-7"><span class="char-style-override-8">Rollo anında Lord John’u bırakıp Ian’ın ayakucuna doğru yürüdü ve üç kere kendi etrafından döndükten ve patileriyle yatağı ezdikten sonra, sahibinin dibine uzandı. İç çekerek yattığı yerden ulaşabildiği Ian’ın kulağını yaladı; çamurlu </span><span class="char-style-override-8">ayaklarını yastığa, burnunu da ayaklarına koydu.</span></p>

    <p class="Normal para-style-override-7"><span class="char-style-override-8">“Onu yere indirmemi ister misin Ian?” diye çamurlu patilere bakarak sordum. Aslında Rollo gibi iri ve sert bir köpeği Jamie’nin silahıyla vurmanın ve ölü bedenini sürüklemenin dışında yerinden nasıl hareket ettirebilirdim bir fikrim yoktu. Bu yüzden Ian başını iki yana sallayınca rahatladım.</span></p>

    <p class="Normal para-style-override-7"><span class="char-style-override-8">“Yok, bırak kalsın yenge,” dedi kısık bir sesle. “O iyi bir dost. Öylesin değil mi?” Bir elini köpeğin boynuna götürdü ve başını yana çevirdi; Rollo’nun tüyleri yanaklarına değiyordu.</span></p>

    <p class="Normal para-style-override-7"><span class="char-style-override-8">“Pekâlâ.” Hiç kırpmadan beni izleyen sarı gözlere temkinli bir bakış atarak yavaşça yatağa yanaştım ve Ian’ın saçlarını okşadım. Alnı hâlâ sıcaktı ama bana ateşi biraz düşmüş gibi geldi. Eğer bu gece ateşini düşürebilirsem büyük ihtimalle çok şiddetli bir titreme krizine girecekti. O zaman Ian, Rollo’nun sıcak ve tüylü bedenine sarılarak kendini daha iyi hissedebilirdi.</span></p>

    <p class="Normal para-style-override-7"><span class="char-style-override-8">“İyi uykular.”</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Oidhche mhath</span><span class="char-style-override-8">.” Uyur uyanık konuşmuştu. Yüksek ateş nedeniyle göreceği rüyalara dalmak üzereydi. O nedenle ancak mırıldanarak bana cevap verebilmişti.</span></p>

    <p class="Normal para-style-override-7"><span class="char-style-override-8">Odanın içinde sessizce dolanarak günün dağınıklığını toplamaya başladım; bir sepet dolusu yeni toplanmış fıstık yıkanmalı, kurutulup saklanmalıydı; bir tepsi dolusu kurutulmuş sazı düz bir yere yaydım ve üzerlerine domuz pastırması yağı sürdüm - bunlar saz mumu olacaktı. Kilere gittim ve bira yapmak üzere fermente olması için bıraktığım arpa ezmesini karıştırdım, henüz olmamış yumuşak peynirin kesiğini süzdüm ve tuzlu ekmek hamurunun üzerine bastırdım. Hamurdan parçalar koparıp somunlar hazırladım ki sabah olunca ölgün şömine ateşine yerleştirdiğim fırına hemen atarak pişirebileyim. </span></p>

    <p class="Normal para-style-override-7"><span class="char-style-override-8">Tekrar odaya döndüğümde Ian derin uykudaydı ve Rollo’nun da gözleri kapalıydı. Gerçi ben odaya girdiğimde birinin hafifçe aralandığını ve sarı bir çizginin beni dikizlediğini görmüştüm. Lord John’a baktım, o uyanıktı ama etrafına bakmadı.</span></p>

    <p class="Normal para-style-override-7"><span class="char-style-override-8">Ateşin yanındaki tahta sıraya çöktüm. Yanıma içinde Gabrielle’in “güneşyiyen” dediği motifi ördüğüm yünlerin olduğu sepeti de almıştım.</span></p>

    <p class="Normal para-style-override-7"><span class="char-style-override-8">Jamie ve Willie gideli iki gün olmuştu. Tuscarora köyüne iki günde varsalar. İki günde de dönseler. Eğer durmalarını gerektirecek hiçbir şey olmazsa...</span></p>

    <p class="Normal para-style-override-7"><span class="char-style-override-8">“Saçma,” diye mırıldandım. Niye durmaları gereksindi ki? Yakında evde olacaklardı.</span></p>

    <p class="Normal para-style-override-7"><span class="char-style-override-8">Sepet boyanmış yün çileleri ve iplikle doluydu. Bazılarını bana Jocasta vermişti, bazılarını da ben kendim eğirmiştim. Fark çok açıktı ama benim yaptığım en yamru yumru, garip görünümlü iplik bile bir işe yarıyordu. Çorap ya da kazak yapamazdım belki onlardan ama bir çaydanlık kılıfı örebilirdim. Bu kusurlarımı gizlemek için yeterince şekilsiz bir form gibi görünmüştü bana.</span></p>

    <p class="Normal para-style-override-7"><span class="char-style-override-8">Jamie benim örgü örmeyi bilmediğimi öğrendiğinde, hem şok geçirmiş hem de bu durum onu çok eğlendirmişti. Jenny’nin ve diğer kadın hizmetçilerin örgü kıyafetler giydirdiği Lallybroch’ta kimse bu soruyu sormamıştı. Beni çay odaları ve bahçelerde iş yapmaya götürmüşlerdi ve hiçbir zaman en basit onarma işlerinin dışında bana dikiş nakış işi yaptırmamışlardı.</span></p>

    <p class="Normal para-style-override-7"><span class="char-style-override-8">“Hiç mi gelmiyor elinden?” demişti şaşkınlıkla. “Peki Boston’da kışın çorap giymen gerektiğinde ne yapıyordun?”</span></p>

    <p class="Normal para-style-override-7"><span class="char-style-override-8">“Satın alıyordum,” dedim.</span></p>

    <p class="Normal para-style-override-7"><span class="char-style-override-8">Oturduğu yerden çevresine göz gezdirmiş, henüz bitmemiş kulübeye gururla bakmıştı.</span></p>

    <p class="Normal para-style-override-7"><span class="char-style-override-8">“Buralarda hiç dükkân olmadığına göre sanırım öğrensen iyi olacak.”</span></p>

    <p class="Normal para-style-override-7"><span class="char-style-override-8">“Sanırım.” Jacosta’nın bana verdiği dikiş sepetine kararsız bir bakış attım. Çok iyi hazırlanmış bir sepetti. İçinde farklı boylarda üç uzun misinalı şiş, şeytani görünümlü iki uçlu fildişi şişlerden dörtlü bir set ve tığlar da vardı.</span></p>

    <p class="Normal para-style-override-7"><span class="char-style-override-8">“Bir dahaki River Run ziyaretimde Jocasta’dan bana göstermesini isterim. Belki gelecek yıl,” dedim.</span></p>

    <p class="Normal para-style-override-7"><span class="char-style-override-8">Jamie burnunu çekti ve sepetten bir tığ ile iplik kaptı.</span></p>

    <p class="Normal para-style-override-7"><span class="char-style-override-8">“O kadar zor değil Sassenach. Bak. İlmekleri böyle diziyorsun.” İpliği kapalı yumruğuna dolayıp başparmağının etrafına bir ilmek attı. İlmeği tığa geçirdi ve küçük hareketlerle birkaç saniyede birkaç ilmeği ardı ardına dizdi. Sonra benim elime de bir tığ ve iplik yumağı tutuşturdu. “Al, sen de dene.”</span></p>

    <p class="Normal para-style-override-7"><span class="char-style-override-8">Hayretler içinde kalakalmıştım. “Sen örgü biliyor musun?”</span></p>

    <p class="Normal para-style-override-7"><span class="char-style-override-8">“Evet, tabii ki biliyorum,” dedi ve o da bana şaşkınlıkla baktı. “Yedi yaşımdan beri örgü örmeyi biliyorum. Sizin zamanınızda çocuklara faydalı bir şeyler öğretmiyorlar mı?”</span></p>

    <p class="Normal para-style-override-7"><span class="char-style-override-8">“Yani,” dedim biraz kendimi gülünç hissederek, “bazen kızlara dikiş, nakış falan öğretirler ama erkeklere pek değil.”</span></p>

    <p class="Normal para-style-override-7"><span class="char-style-override-8">“Ama sana öğretmediler, değil mi? Ayrıca bu dikiş değil Sassenach, bildiğin örgü. Al, başparmağına tak ve…”</span></p>

    <p class="Normal para-style-override-7"><span class="char-style-override-8">Ve böylece o ve Ian - bu arada Ian da örgü örmeyi biliyordu ve benim bu konudaki bilgisizliğimle epey eğlendi - bana örgü örmenin ve nakışın inceliklerini öğretmişlerdi. Bu dersler sırasında İskoçya’da tüm oğlan çocuklarına nasıl örgü öreceklerinin öğretildiğini ve çocukların da koyun otlatmaya gittiklerinde bu uzun saatlerinde faydalı bir şeyler yapabildiğini öğrendim.</span></p>

    <p class="Normal para-style-override-7"><span class="char-style-override-8">“Bir erkek büyüyüp evlendiğinde ve çocuğu sürüyü otlatacak yaşa geldiğinde kendi çoraplarını örmekten kurtulabilir,” demişti Ian, bir yandan da bir çorabın topuk kısmını yapmayı bana gösteriyordu. “Ama küçük kızlar bile bunu yapmayı bilir yengecim.”</span></p>

    <p class="Normal para-style-override-7"><span class="char-style-override-8">Şu anki projeme baktım. 25 santimetre uzunluğuna ulaşan yün şalım sepetin dibinde duruyordu. Örgünün temel kurallarını öğrenmiştim ama bu iş hâlâ benim için düğümlenen iplikler ve elimden kayan iğneler nedeniyle bir savaş, zorlu bir mücadeleydi. Hâlbuki Jamie ve Ian’ı, kocaman ellerinde şişlerle şöminenin önünde insanı mayıştıran, çekirge sesine benzer sesler çıkarırken örgü örmek çok kolay ve dinlendirici bir aktivite gibi görünüyordu.</span></p>

    <p class="Normal para-style-override-7"><span class="char-style-override-8">Bu gece değil, diye düşündüm. Canım istemiyordu. Aklımı vermeden yapacağım bir iş olmalıydı, mesela yumak sarmak olabilirdi. Bunu yapabilirdim. Jamie’nin kendine yaparken yarım bıraktığı çizgili - hava atıyordu - çorapları bir kenara koydum ve ağır, hâlâ boya kokusu geçmemiş mavi bir yün çilesini elime aldım.</span></p>

    <p class="Normal para-style-override-7"><span class="char-style-override-8">Normalde yeni iplik kokusunu severim; koyunun yağlı kokusu, boyayı sabitlemek için kullanılan sirkenin keskin kokusuyla birleşir. Bu gece bu koku beni boğuyordu, çünkü koku bu gece mumun, yanan odunun, erkek bedenlerinin ve hastalığın kokusuyla birleşiyordu. Terli çarşaflar ve ilaç tencereleri de odanın bayat kokusuna katkıda bulunuyordu.</span></p>

    <p class="Normal para-style-override-7"><span class="char-style-override-8">Çileyi kucağıma koydum ve bir anlığına gözlerimi kapadım. Şu anda tek istediğim üzerimdekileri çıkarıp soğuk suda yıkanmak, sonra da temiz çarşaflar serili yatağıma çıplak girip pencereden giren soğuk hava yüzümü serinletirken öylece yatıp her şeyi unutmaktı. </span></p>

    <p class="Normal para-style-override-7"><span class="char-style-override-8">Ama yatağımda terleyen bir İngiliz adam yatıyordu. Diğer yatakta ise pis bir köpekle belli ki çok zor bir gece geçiren bir ergen... Çarşaflar günlerdir yıkanmamıştı, yıkama işi artık bu saatten sonra kesinlikle çok zor olacaktı. Bu gecelik yatağım, katlanmış bir yorgandı. Yastığım ise bir çuval yün... Tüm gece koyun kokusu içinde uyuyacaktım.</span></p>

    <p class="Normal para-style-override-7"><span class="char-style-override-8">Hasta bakmak çok zor bir işti ve birden bu işten fazlasıyla bıktığımı fark ettim. Bir an hepsinin yok olmasını istedim. Gözlerimi açtım ve kırgınlıkla Lord John’a baktım. Ona baktığım anda da kendime acımayı bıraktım. Lord John sırt üstü yatıyordu, bir kolunu başının altına koymuştu ve karamsar karamsar tavana bakıyordu. Belki de odadaki ışık oyunlarından, yüzünde gergin ve acı dolu bir ifade varmış gibi geldi bana. Gözleri ise gölgeliydi.</span></p>

    <p class="Normal para-style-override-7"><span class="char-style-override-8">Bir anda kötü düşüncelerim yüzünden utandım. Doğruydu, onu burada istememiştim. Hayatıma davetsiz müdahil olması ve hastalığı yüzünden ona bakmak zorunda kalmak beni sinirlendiriyordu. Varlığı beni huzursuz ediyordu, William’dan bahsetmiyorum bile. Ama yakında buradan gideceklerdi. Jamie eve dönecekti, Ian iyileşecekti, ben de eski huzuruma, mutlu yuvama ve temiz çarşaflarıma kavuşacaktım. Onun içinde bulunduğu durum ise kalıcıydı.</span></p>

    <p class="Normal para-style-override-7"><span class="char-style-override-8">John Grey karısını kaybetmişti. William’ı buraya getirmek ve Jamie ile yalnız başına yola çıkmasına izin vermek gerçek bir cesaret örneğiydi. Ve kahrolası adamın kızamık olmamak için yapabileceği bir şey olduğunu da sanmıyorum.</span></p>

    <p class="Normal para-style-override-7"><span class="char-style-override-8">Yünü bir kenara ittim, kalkıp çaydanlığa su koydum. Güzel bir fincan çay, pek çok şeye iyi gelecekti. Başımı ateşten kaldırdığım anda Lord John’un bana baktığını gördüm; hareket edince onu iç dünyasından çıkarmıştım.</span></p>

    <p class="Normal para-style-override-7"><span class="char-style-override-8">Az önceki düşüncelerimden utanarak, “Çay?” diye sordum. Sorarken de çaydanlığa doğru garip bir hareket yaptım.</span></p>

    <p class="Normal para-style-override-7"><span class="char-style-override-8">Belli belirsiz gülümsedi ve başını salladı. “Teşekkür ederim Bayan Fraser.”</span></p>

    <p class="Normal para-style-override-7"><span class="char-style-override-8">Çay kutusunu dolaptan aldım ve iki fincanla iki kaşık çıkardım. En son şekerliği de yanlarına koydum; bu gece pekmez yoktu.</span></p>

    <p class="Normal para-style-override-7"><span class="char-style-override-8">Çay hazır olunca içmek için yatağın yanına oturdum. Bir süre hiç konuşmadan çayımızı yudumladık; ikimizden de garip bir utangaçlık dalgası yayılıyordu.</span></p>

    <p class="Normal para-style-override-7"><span class="char-style-override-8">En sonunda fincanımı masaya koydum ve boğazımı temizledim.</span></p>

    <p class="Normal para-style-override-7"><span class="char-style-override-8">“Üzgünüm; eşinizi kaybetmenize ne kadar üzüldüğümü söyleyemedim,” dedim biraz resmi bir şekilde.</span></p>

    <p class="Normal para-style-override-7"><span class="char-style-override-8">Biraz şaşırmıştı; sonra benim resmiyetimle uyumlu bir edayla başıyla onayladı. “Şu anda bunu söylemeniz büyük tesadüf,” dedi. “Tam da onu düşünüyordum.”</span></p>

    <p class="Normal para-style-override-7"><span class="char-style-override-8">Başka insanların yüzüme bakarak hemen ne düşündüğümü anlamalarına alışmış biri olarak, bir kez olsun aynı şeyi başkasına yapabilmiş olmaktan mutlu oldum.</span></p>

    <p class="Normal para-style-override-7"><span class="char-style-override-8">“Onu çok mu özlüyorsunuz, eşinizi yani?” Bunu sormaya biraz çekinmiştim, ama o sorumu pek laubali bulmuş gibi görünmüyordu. Neredeyse az önce bu soruyu kendine sorduğuna inanacaktım; çünkü nazik bir şekilde hemen cevap verdi.</span></p>

    <p class="Normal para-style-override-7"><span class="char-style-override-8">“Pek bilemiyorum,” dedi. Bir kaşını kaldırarak bana baktı. “Bu çok mu duygusuzca sizce?”</span></p>

    <p class="Normal para-style-override-7"><span class="char-style-override-8">“Öyle olduğunu söyleyemem,” dedim kendimden emin olmadan. “Tabii ki siz ona karşı bir şeyler hissediyor muydunuz, benden daha iyi bilirsiniz.”</span></p>

    <p class="Normal para-style-override-7"><span class="char-style-override-8">“Hissediyordum, evet.” Başını tekrar yastığa bıraktı, gür saçları omuzlarına dökülmüştü. “Ya da belki de hâlâ hissediyorum. Bu nedenle sizi görmeye geldim, anlıyor musunuz?”</span></p>

    <p class="Normal para-style-override-7"><span class="char-style-override-8">“Hayır, pek anlayabildiğimi söyleyemeyeceğim.”</span></p>

    <p class="Normal para-style-override-7"><span class="char-style-override-8">Ian öksürdü. Hemen doğrulup baktım ama sadece uykusunda pozisyon değiştirmişti. Karnının üzerine uzandı, bir kolu yatağından aşağı sarkmıştı. Elini tuttum. Hâlâ sıcaktı ama o kadar kötü görünmüyordu. Elini yastığa, başının yanına koydum. Saçı yüzüne gelmişti, yavaşça geriye doğru ittim.</span></p>

    <p class="Normal para-style-override-7"><span class="char-style-override-8">“Ona karşı ne kadar iyisiniz. Sizin de çocuğunuz var mı?”</span></p>

    <p class="Normal para-style-override-7"><span class="char-style-override-8">Şaşırarak Lord John’a baktım. Başı hafif öne eğik, beni izliyordu.</span></p>

    <p class="Normal para-style-override-7"><span class="char-style-override-8">“Benim... Bizim bir kızımız var,” dedim.</span></p>

    <p class="Normal para-style-override-7"><span class="char-style-override-8">Gözleri kocaman açıldı. “Sizin mi?” dedi sertçe. “Jamie’nin bir kızı mı var?”</span></p>

    <p class="Normal para-style-override-7"><span class="char-style-override-8">“Onun bir ismi var,” dedim gereksiz yere rahatsız olarak. “Onun adı Brianna ve evet, Jamie’nin öz kızı.”</span></p>

    <p class="Normal para-style-override-7"><span class="char-style-override-8">“Özür dilerim,” dedi biraz sert çıkarak. Hemen daha yumuşak bir tonla ekledi: “Sizi sinirlendirmek istememiştim. Biraz şaşırdım sadece.” </span></p>

    <p class="Normal para-style-override-7"><span class="char-style-override-8">Direkt yüzüne baktım. Düşünceli olmaya çalışmaktan çok yorulmuştum.</span></p>

    <p class="Normal para-style-override-7"><span class="char-style-override-8">“Biraz da kıskanmış olabilirim.”</span></p>

    <p class="Normal para-style-override-7"><span class="char-style-override-8">Yüzünde hiçbir duygu belirtisi yoktu; o yakışıklı ve sempatik ifadesinin ardında ne düşünceler, geçtiğine dair en ufak bir belirti göremedim. Ama ona bakmaya devam ettim. Bir anda maskesini indirdi. Mavi gözlerinden bir şeyleri anımsadığına dair bir pırıltı geçti.</span></p>

    <p class="Normal para-style-override-7"><span class="char-style-override-8">“Ah. Sizinle ortak bir şeyimiz daha varmış işte.” Bu duyarlılık beni çok şaşırtmıştı, ama aslında şaşırmamalıydım. Gizlediğinizi sandığınız duygularınızın aslında herkesin görebileceği bir yerde, açıkta olduğunu fark etmek çok huzursuz edici bir his.</span></p>

    <p class="Normal para-style-override-7"><span class="char-style-override-8">“Buraya gelmeye karar verdiğinizde bunu düşünmediğinizi bana söylemeyin lütfen.” Çay bitmişti, fincanı bir kenara bırakıp yün çilesini tekrar kucağıma aldım.</span></p>

    <p class="Normal para-style-override-7"><span class="char-style-override-8">Bir süre gözlerini kısıp beni gözlemledi.</span></p>

    <p class="Normal para-style-override-7"><span class="char-style-override-8">“Evet, bunu düşünmüştüm,” dedi en sonunda. Başını tekrar yastığa bıraktı ve gözlerini alçak tavana dikti. “Yine de inanın bana. William’ı buraya getirmemin sizi kıracağını biliyordum ama buraya gelmekteki amacım kesinlikle bu değildi.”</span></p>

    <p class="Normal para-style-override-7"><span class="char-style-override-8">Elimdeki çileyi yumak haline getirmiştim. Onu sepete bırakıp bir diğerini aldım ve sandalyenin arkasına geçirdim.</span></p>

    <p class="Normal para-style-override-7"><span class="char-style-override-8">“Size inanıyorum,” dedim gözlerimi çileden ayırmadan. “Çünkü bunun için bu kadar zahmete girmeyeceğinizi biliyorum. Peki o zaman gerçek amacınız neydi?”</span></p>

    <p class="Normal para-style-override-7"><span class="char-style-override-8">Titrediğini hissettim. “Çok açık: Çocuğu Jamie görsün diye getirdim.”</span></p>

    <p class="Normal para-style-override-7"><span class="char-style-override-8">“Ve bir diğer neden de sizin Jamie’yi görmek istemenizdi.”</span></p>

    <p class="Normal para-style-override-7"><span class="char-style-override-8">Yataktan bir süre hiç ses gelmedi. Ben de gözlerimi çileden ayırmadım. Çileyi çözdükçe elimdeki yumak büyüyordu. Bir yukarıdan, bir aşağıdan, önden, arkadan sarıyordum; sonunda mükemmel bir küre oluşturacak karmakarışık bir kesişimler silsilesi.</span></p>

    <p class="Normal para-style-override-7"><span class="char-style-override-8">“Çok akıllı bir kadınsınız,” dedi en sonunda. Sesi son derece dengeli çıkmıştı.</span></p>

    <p class="Normal para-style-override-7"><span class="char-style-override-8">“Öyle mi?” dedim bakmadan. “Hangi açıdan?”</span></p>

    <p class="Normal para-style-override-7"><span class="char-style-override-8">Arkasını yaslandı, yatak örtüsünün sesini duydum.</span></p>

    <p class="Normal para-style-override-7"><span class="char-style-override-8">“Ne fazla basiretlisiniz ne de sözü dolandırıyorsunuz. Aslında, ne kadın ne erkek, hayatımda sizin kadar yıkıcı derecede açık sözlü biriyle hiç karşılaşmadım.”</span></p>

    <p class="Normal para-style-override-7"><span class="char-style-override-8">“Ne yazık ki isteyerek yaptığım bir şey değil,” dedim. Çilenin sonuna gelmiştim. Ucunu düzgün bir şekilde kusursuz küremin içine sıkıştırdım. “Ne yapayım, doğuştan böyleyim.”</span></p>

    <p class="Normal para-style-override-7"><span class="char-style-override-8">“Ben de öyleydim,” dedi sessizce.</span></p>

    <p class="Normal para-style-override-7"><span class="char-style-override-8">Cevap vermedim, duyulmak istediğini sanmıyordum.</span></p>

    <p class="Normal para-style-override-7"><span class="char-style-override-8">Ayağa kalkıp tezgâha gittim. Üç kavanoz aldım: İçlerinde yaban sümbülü, kediotu ve zencefil vardı. Mermer havanın içine kuru yaprakları ve kök parçalarını tıktım. Çaydanlıktan bir damla su akıp buharlaştı.</span></p>

    <p class="Normal para-style-override-7"><span class="char-style-override-8">“Ne yapıyorsunuz?” diye sordu Lord John.</span></p>

    <p class="Normal para-style-override-7"><span class="char-style-override-8">“Ian için bir karışım hazırlıyorum,” dedim. “Size dört gün önce verdiğimle aynı karışım.”</span></p>

    <p class="Normal para-style-override-7"><span class="char-style-override-8">“Wilmington’dan gelirken sizden bahsettiklerini duyduk,” dedi Grey. Sesi şimdi normal çıkıyordu, sohbet açmaya çalışıyordu. “Göründüğü kadarıyla bölgede epey iyi tanınıyorsunuz.”</span></p>

    <p class="Normal para-style-override-7"><span class="char-style-override-8">“Hmm.” Elimdekileri ezmeye devam ettim. Odaya yabani zencefillerin rayihası yayıldı.</span></p>

    <p class="Normal para-style-override-7"><span class="char-style-override-8">“Sizin büyücü olduğunuzu söylüyorlar. Bu ne anlama geliyor, biliyor musunuz?”</span></p>

    <p class="Normal para-style-override-7"><span class="char-style-override-8">“Ebe, hekim, büyü ustası ya da bir çeşit falcı arasında bir şey,” dedim. “Kimden duyduğunuza göre değişir.”</span></p>

    <p class="Normal para-style-override-7"><span class="char-style-override-8">Güler gibi bir ses çıkardı ve sonra bir süre sessiz kaldı.</span></p>

    <p class="Normal para-style-override-7"><span class="char-style-override-8">“İyi olduklarını düşünüyorsunuz.” Bir soru değildi ama aslında fikrimi merak ediyordu.</span></p>

    <p class="Normal para-style-override-7"><span class="char-style-override-8">“Evet. Jamie bir tehlike olduğunu düşünseydi çocuğu yanına almazdı. Onu biraz tanısaydınız bundan şüphe duymazdınız,” diye ona bakarak ekledim.</span></p>

    <p class="Normal para-style-override-7"><span class="char-style-override-8">“Onu tanıyorum,” dedi.</span></p>

    <p class="Normal para-style-override-7"><span class="char-style-override-8">“Demek tanıyorsunuz,” dedim.</span></p>

    <p class="Normal para-style-override-7"><span class="char-style-override-8">Bir süre daha sessizce oturdu.</span></p>

    <p class="Normal para-style-override-7"><span class="char-style-override-8">“William’ı onunla yalnız gönderme riskini göze alacak kadar iyi tanıyorum ya da tanıdığımı düşünüyorum. Eminim ki William’a gerçekleri anlatmayacaktır.”</span></p>

    <p class="Normal para-style-override-7"><span class="char-style-override-8">Yeşilli sarılı tozu kare bir pamuklu bir sargı bezinin içine döktüm ve ağzını bağlayarak küçücük bir bohça yaptım.</span></p>

    <p class="Normal para-style-override-7"><span class="char-style-override-8">“Hayır söylemeyecektir, o konuda haklısınız.”</span></p>

    <p class="Normal para-style-override-7"><span class="char-style-override-8">“Siz söyleyecek misiniz?”</span></p>

    <p class="Normal para-style-override-7"><span class="char-style-override-8">Şaşırmıştım, ona baktım. “Söyleyebileceğimi mi düşünüyorsunuz?” Bir anlığına yüzüme dikkatle inceledi ve sonra da gülümsedi. “Hayır,” dedi sessizce. “Teşekkür ederim.”</span></p>

    <p class="Normal para-style-override-7"><span class="char-style-override-8">İç çektim ve ilaç bohçasını çaydanlığın içine attım. Otların olduğu kavanozları geri yerine kaldırdım ve yünleri tekrar elime alıp oturdum.</span></p>

    <p class="Normal para-style-override-7"><span class="char-style-override-8">“Willie’yi Jamie ile birlikte göndermeniz büyük incelikti. Aslında cesurcaydı,” dedim biraz gönülsüzce. Başımı kaldırdım; pencereye bakıyordu, sanki perdenin ardını, ormanda yan yana yatan iki insan figürünü görmek ister gibiydi.</span></p>

    <p class="Normal para-style-override-7"><span class="char-style-override-8">“Uzun bir süredir hayatım Jamie’nin ellerinde,” diye cevapladı. “William’ınkini de öyle koruyacağına güveniyorum.”</span></p>

    <p class="Normal para-style-override-7"><span class="char-style-override-8">“Ya Willie, MacKenzie ismindeki seyisi hatırlarsa? Ya da bir kendi bir de Jamie’nin yüzüne dikkatle bakarsa?”</span></p>

    <p class="Normal para-style-override-7"><span class="char-style-override-8">“On iki yaşındaki çocukların algılama yetenekleri o kadar güçlü değildir,” dedi Grey soğuk soğuk. “Ve inanıyorum ki eğer bir çocuk hayatı boyunca dokuzuncu Ellesmere Kontu olduğu bilgisiyle güven içinde yaşamamışsa, İskoçyalı bir seyisin oğlu olabileceği fikri kolay kolay aklına gelmez. Ya da gelirse de gülüp geçer.”</span></p>

    <p class="Normal para-style-override-7"><span class="char-style-override-8">Ateşten gelen çıtırtıları dinleyerek yünü sessizce sarmaya devam ettim. Ian tekrar öksürmeye başlamıştı ama uyanmadı. Köpek hareket etti, şimdi Ian’ın bacaklarının arasına kıvrılıp yatmıştı.</span></p>

    <p class="Normal para-style-override-7"><span class="char-style-override-8">İkinci çileyi de bitirdim ve üçüncüye geçtim. Bu bitince karışım da demlenmiş olacaktı. Eğer Ian’ın bana ihtiyacı yoksa ondan sonra biraz yatabilirdim.</span></p>

    <p class="Normal para-style-override-7"><span class="char-style-override-8">Grey o kadar uzun bir süredir sessizdi ki tekrar konuşmaya başlayınca şaşırdım. Başımı ona çevirdiğimde bana değil tavana bakarak konuştuğunu gördüm; sanki isli kütüklerin içinde görüntüler görmeye çalışıyordu.</span></p>

    <p class="Normal para-style-override-7"><span class="char-style-override-8">“Size eşime karşı duygularım olduğunu söyledim,” dedi sessizce. “Gerçekten vardı. Şefkat. Samimiyet. Bağlılık. O doğduğundan beri birbirimizi tanıyorduk. Babalarımız arkadaştı, abisini de tanırdım. Benim kardeşim gibiydi.”</span></p>

    <p class="Normal para-style-override-7"><span class="char-style-override-8">“Ona sizin için bir kız kardeş gibi olmak yetiyor muydu?”</span></p>

    <p class="Normal para-style-override-7"><span class="char-style-override-8">Bana hem öfke hem de ilgiyle baktı. “Bu sizin için yeterli olamazdı.” Sustu ama duramadı. Omzunu silkti. “Evet, yaşadığı hayatın onu mutlu ettiğine inanıyorum. Bana hiçbir zaman memnun olmadığını söylemedi.”</span></p>

    <p class="Normal para-style-override-7"><span class="char-style-override-8">Buna bir cevap vermedim ama derin bir iç çektim. Rahatsız olmuşçasına yatakta döndü, köprücük kemiğini kaşıdı.</span></p>

    <p class="Normal para-style-override-7"><span class="char-style-override-8">“Ona kocalık görevimi yeteri kadar yaptım,” dedi kendini savunarak. “Hiç çocuğumuzun olmaması benim hatam değildi...”</span></p>

    <p class="Normal para-style-override-7"><span class="char-style-override-8">“Bunları konuşmak istemiyorum, gerçekten!”</span></p>

    <p class="Normal para-style-override-7"><span class="char-style-override-8">“Ah, demek istemiyorsunuz.” Sesi hâlâ çok yüksek değildi. Ian’ı uyandırmak istemiyordu. Ama artık saygılı bir sesle konuşmuyordu, içindeki öfke sesine yansıyordu.</span></p>

    <p class="Normal para-style-override-7"><span class="char-style-override-8">“Bana neden geldiğimi sordunuz, benim nedenlerimi sorguladınız, beni kıskançlıkla suçladınız. Gerçekten bilmek istediğinize emin misiniz? Çünkü eğer bilirseniz beni görmek istediğiniz gibi görmeye devam edemeyeceksiniz.”</span></p>

    <p class="Normal para-style-override-7"><span class="char-style-override-8">“Benim ne görmek istediğimi siz nereden bilecekmişsiniz?”</span></p>

    <p class="Normal para-style-override-7"><span class="char-style-override-8">Yüzünde bir küçümseme ifadesi belirdi ve çok daha az yakışıklı göründü.</span></p>

    <p class="Normal para-style-override-7"><span class="char-style-override-8">“Bilemez miyim?”</span></p>

    <p class="Normal para-style-override-7"><span class="char-style-override-8">Yüzüne bir süre dimdik baktım, hiçbir hissimi saklamak </span><span class="char-style-override-8">istemiyordum artık.</span></p>

    <p class="Normal para-style-override-7"><span class="char-style-override-8">Aradan bir süre geçtikten sonra, “Kıskançlıktan bahsettiniz,” dedi daha sakin bir sesle.</span></p>

    <p class="Normal para-style-override-7"><span class="char-style-override-8">“Ben bahsettim, siz bahsettiniz.”</span></p>

    <p class="Normal para-style-override-7"><span class="char-style-override-8">Başını çevirdi ama konuşmaya devam etti. “Isobel’in öldüğünü duyunca… Hiçbir şey hissetmedim. Uzun yıllardır birlikte yaşamıştık ama son iki yıldır birbirimizi hiç görmemiştik. Yatağımızı ve hayatımızı paylaştık, diye düşündüm. Ölümü bana bir şeyler ifade etmeliydi. Ama etmedi.”</span></p>

    <p class="Normal para-style-override-7"><span class="char-style-override-8">Derin bir nefes aldı, nefesini verirken yatağında hafifçe kıpırdandığını gördüm.</span></p>

    <p class="Normal para-style-override-7"><span class="char-style-override-8">“Fedakârlıktan bahsettiniz. Onunla alakası yoktu. Ben buraya görmeye geldim... Hâlâ bir şeyler hissedebileceğimi görmeye,” dedi. Başı hâlâ diğer tarafa dönüktü, gece gibi karanlık pencereye bakıyordu. “Ölen sadece Isobel miydi yoksa benim duygularımda mı yitip gitti bilmiyorum.”</span></p>

    <p class="Normal para-style-override-7"><span class="char-style-override-8">“Sadece Isobel mi?” diye tekrarladım.</span></p>

    <p class="Normal para-style-override-7"><span class="char-style-override-8">Bir süre daha bana bakmadan sessizce yattı. “En azından utanç duygusunu hâlâ hissedebiliyorum,” dedi belli belirsiz.</span></p>

    <p class="Normal para-style-override-7"><span class="char-style-override-8">Gecenin iyice ilerlediğini hissedebiliyordum. Ateş biraz cansızlaşmıştı ve ağrıyan kaslarım uyku vaktimin geçmekte olduğunu bana hatırlatıyordu.</span></p>

    <p class="Normal para-style-override-7"><span class="char-style-override-8">Ian huzursuzlaşmaya başlamıştı; uykusunda kıpırdandı, inledi. Rollo kalkıp onu burnuyla dürttü ve ince ince ağladı. Yanına gidip tekrar yüzünü sildim, yastığını ve çarşafını düzelttim. Uyur uyanıktı; başını kaldırdım ve hazırladığım karışımı ona yavaş yavaş içirdim.</span></p>

    <p class="Normal para-style-override-7"><span class="char-style-override-8">“Sabah kendini çok daha iyi hissedeceksin.” Gömleğinin açıklığından göğsünde çıkmış bir iki kızamık lekesini - çok az vardı - seçebiliyordum ama ateşi de biraz düşmüş, kaşları arasındaki iz azalmıştı.</span></p>

    <p class="Normal para-style-override-7"><span class="char-style-override-8">Yüzünü bir kez daha silip başını yastığa koydum. Ian yanağını soğuk yastığa koyup anında uykuya daldı.</span></p>

    <p class="Normal para-style-override-7"><span class="char-style-override-8">Karışımdan daha bol bol vardı. Başka bir fincana biraz koydum ve Lord John’a uzattım. Şaşırdı, yatağında dikleşti ve fincanı aldı.</span></p>

    <p class="Normal para-style-override-7"><span class="char-style-override-8">“Artık gelip onu gördüğünüze göre biliyorsunuzdur. Hâlâ bir şeyler hissediyor musunuz?” diye sordum.</span></p>

    <p class="Normal para-style-override-7"><span class="char-style-override-8">Bir süre, gözlerini kırpmadan bana baktı.</span></p>

    <p class="Normal para-style-override-7"><span class="char-style-override-8">“Hissediyorum, evet.” Fincandan bir yudum daha aldı. “Tanrı bana yardım etsin,” diye ekledi neredeyse sessizce.</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Ian kötü bir gece geçirmişti ama arada bir uykuya dalmıştı. Ben de bu uykularda dinlenme şansı bulmuş, yer yatağında birkaç saatlik nefis bir uykudan, katırımız Clarence’ın anırtılarıyla uyanmıştım.</span></p>

    <p class="Normal para-style-override-7"><span class="char-style-override-8">Clarence çok sosyal bir hayvandı, o nedenle arkadaş olarak gördüğü herhangi birinin yaklaştığını fark edince sevinirdi. Bu neşesini dağlarda yankılanacak kadar yüksek sesle anırarak layıkıyla gösterirdi. Rollo, bekçi köpeği rolünü kendinden çaldığı için biraz hakarete uğramış gibi hissetmiş olmalı ki Clarence’ı duyunca hemen Ian’ın yatağından fırladı ve üzerimden geçip bir kurt adam gibi uluyarak pencereden dışarı fırladı.</span></p>

    <p class="Normal para-style-override-7"><span class="char-style-override-8">Uyku sersemiydim, zorlukla ayağa kalktım. Lord John, üzerinde sadece gömleği ile masada oturuyordu. Bu kargaşadan mı yoksa benim görüntümden mi bilmem, o da şaşırmıştı. Kapının kilitlerini beceriksizce açıp dışarı çıktım; kalbim Jamie’yi görebilme umuduyla çılgıncasına atıyordu.</span></p>

    <p class="Normal para-style-override-7"><span class="char-style-override-8">Gelenin Jamie ve William olmadığını görünce hayal kırıklığına uğradım ama kim olduğunu anladığım anda bu his yerini hayrete bıraktı. Gelen Salem’deki Lüteryen kilisesinin lideri Papaz Gottfried’dı. Papazla birkaç kez cemaatinden insanların evine doktor olarak çağrıldığımda tanışmıştım. Onu evinden bu kadar uzakta görünce çok şaşırmıştım.</span></p>

    <p class="Normal para-style-override-7"><span class="char-style-override-8">Salem ile Tepe arası at üstünde iki günlük mesafeydi ve en yakın Alman Lüteryen çiftliği buradan en az 25 kilometre uzaktaydı, yolu da çok kötüydü. Papazın binicilikle pek arası yoktu; paltosunda, birkaç kez düşmüş olabileceğini düşünmeme neden olan çamur ve toprak izleri vardı. Onu buraya kadar getirenin acil bir durum olabileceği geçti aklımdan.</span></p>

    <p class="Normal para-style-override-7"><span class="char-style-override-8">Papazın atından pek de hazzetmeyen ve hırlayıp dişlerini gösteren Rollo’ya, “Yat, kötü köpek!” diye sert bir sesle bağırdım. “Sessiz ol dedim!”</span></p>

    <p class="Normal para-style-override-7"><span class="char-style-override-8">Rollo sarı gözleriyle bana baktı ve itibarı peş paralık olmuşçasına geri çekildi. Bir yandan da bana gelen caniyi evime buyur etmekte bir sakınca görmüyorsam sonrasında olacaklarda da ondan yardım istememi öneriyor gibi bir hali vardı.</span></p>

    <p class="Normal para-style-override-7"><span class="char-style-override-8">Papaz küçük, tıknaz bir adamdı. Kalın, kıvırcık, gri sakalları yüzünü bir fırtına bulutu gibi kaplıyordu; sanki teni de fırtınanın sakladığı güneş gibiydi. Bu sabah yüzünde pek bir aydınlık yoktu gerçi; yanakları solgun, dudakları renksiz, gözleri ise yorgunluktan kızarmıştı.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Meine Dame</span><span class="char-style-override-8">,” diye beni karşıladı ve şapkasını çıkarıp başını iyice eğdi. “</span><span class="italik char-style-override-7" xml:lang="tr-TR">Ist Euer Mann hier</span><span class="char-style-override-8">?”</span></p>

    <p class="Normal para-style-override-7"><span class="char-style-override-8">Almanca birkaç kelimenin dışında bilmiyordum ama kolayca Jamie’yi aradığını anladım. Başımı iki yana salladım ve ormanı göstererek Jamie’nin yokluğunu anlatmaya çalıştım.</span></p>

    <p class="Normal para-style-override-7"><span class="char-style-override-8">Papaz öncekinden daha panik içinde görünüyordu; ellerini endişeyle ovup duruyordu. Almanca birkaç kelime bir şeyler daha söyledi. Anlamadığımı görünce daha yavaş ve yüksek sesle söylediklerini tekrarlamaya başladı. Tıknaz vücudunu bana anlatmaya çalıştığı şeyi anlayabilmem için şekilden şekle sokuyordu.</span></p>

    <p class="Normal para-style-override-7"><span class="char-style-override-8">Umutsuzca başımı iki yana salladım. Tam o anda ardımdan biri konuşmaya başladı.</span></p>

    <p class="Normal para-style-override-7"><span class="char-style-override-8">Lord John kapıya çıkmış “</span><span class="italik char-style-override-7" xml:lang="tr-TR">Was ist los</span><span class="char-style-override-8">?” diye soruyordu. “</span><span class="italik char-style-override-7" xml:lang="tr-TR">Was habt Ihr gesagt</span><span class="char-style-override-8">?” Neyse ki pantolonunu giymişti ama ayakları çıplaktı. Güzel saçları açıktı, omuzlarına dökülüyordu.</span></p>

    <p class="Normal para-style-override-7"><span class="char-style-override-8">Papaz bana utanç verici bir şey görmüş gibi baktı; ne yazık ki en kötüsünü düşünüyordu. Ama Lord John’un makineli tüfek gibi ardı ardına söylediği Almanca kelimelerin ardından, Papaz bana özür dilercesine baktı ve sonra tekrar kendi </span><span class="char-style-override-8">dilinde konuşan bu İngiliz adama dönüp kollarını sallayarak hikâyesini anlatmaya girişti.</span></p>

    <p class="Normal para-style-override-7"><span class="char-style-override-8">Bu kelime bombardımanından bir ya da iki kelime dışında hiçbir şey anlayamayınca, “Ne diyor?” diye sordum. “Tanrı aşkına, ne olmuş?”</span></p>

    <p class="Normal para-style-override-7"><span class="char-style-override-8">Grey asık suratla bana döndü. “Mueller ailesini tanıyor musunuz?”</span></p>

    <p class="Normal para-style-override-7"><span class="char-style-override-8">“Evet,” dedim ailenin ismini duyar duymaz vücudumu korku dalgası sararak. “Petronella Mueller’in çocuğunu doğurttum üç hafta kadar önce.”</span></p>

    <p class="Normal para-style-override-7"><span class="char-style-override-8">“Ah.” Grey kuruyan dudaklarını yaladı ve yere baktı, bana söyleyemediği bir şeyler vardı. “Çocuk... Korkarım ki hem çocuk hem de annesi ölmüş.” </span></p>

    <p class="Normal para-style-override-7"><span class="char-style-override-8">“Ah, hayır.” Kapının yanındaki banka çöküverdim, duyduklarımı kabul etmek istemiyordum. “Olamaz. Mümkün değil.”</span></p>

    <p class="Normal para-style-override-7"><span class="char-style-override-8">Grey elini ağzına götürdü ve küçük şişman elini endişe içinde sallayarak konuşmaya devam eden Papaz’ı başını sallayarak dinledi.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Masern</span><span class="char-style-override-8">’den ölmüşler. Sanırım bu kızamığa verdikleri ad.”</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Flecken, so ahnlich wie diese</span><span class="char-style-override-8">?” diye sordu Papaza yüzündeki kırmızı lekeleri göstererek.</span></p>

    <p class="Normal para-style-override-7"><span class="char-style-override-8">Papaz kesin bir ifadeyle onayladı: “</span><span class="italik char-style-override-7" xml:lang="tr-TR">Flecken, Maseru, ja</span><span class="char-style-override-8">!”</span></p>

    <p class="Normal para-style-override-7"><span class="char-style-override-8">“Ama Jamie’den ne istiyor?” diye sordum, aklım karışmıştı.</span></p>

    <p class="Normal para-style-override-7"><span class="char-style-override-8">“Anlaşılan Jamie’nin adamı, Herr Mueller’i ikna edebileceğine inanıyor. Arkadaşlar mıydı?”</span></p>

    <p class="Normal para-style-override-7"><span class="char-style-override-8">“Pek sayılmaz, değillerdi. Jamie geçen baharda değirmenin önünde Gerhard Mueller’in suratına yumruk atıp onu bayıltmıştı.”</span></p>

    <p class="Normal para-style-override-7"><span class="char-style-override-8">Lord John’un yanaklarında bir kas oynadı. “Anlıyorum. İkna etmek derken sanırım o şekilde ikna etmekten bahsediyordu.”</span></p>

    <p class="Normal para-style-override-7"><span class="char-style-override-8">“Mueller balta sapından daha sofistike bir şeyle ikna edile</span><span class="char-style-override-8">mez,” dedim. “Ama neden ikna edilmesi gerekiyormuş ki?”</span></p>

    <p class="Normal para-style-override-7"><span class="char-style-override-8">Grey kaşlarını çattı. “Sofistike” kelimesini kullanış biçimimi kavrayamamıştı. Ama ne demek istediğimi anladığını biliyordum. Tereddüt etti, sonra küçük din adamına dönüp başka bir şey daha sordu. Sonra da Almanca kelime bombardımanıyla cevabı aldı.</span></p>

    <p class="Normal para-style-override-7"><span class="char-style-override-8">Arada bir sözü keserek ve bol bol vücut dili kullanılarak dinlediğimiz hikâyenin ayrıntılarına yavaş yavaş vakıf olmuştuk.</span></p>

    <p class="Normal para-style-override-7"><span class="char-style-override-8">Daha önce Lord John’un da bize söylediği gibi Cross Creek’te kızamık salgını vardı. Belli ki hastalık taşradaki çiftliklere de yayılmıştı. Hastalık Salem’deki pek çok eve girmiş ama Mueller ailesi izole yaşadıklarından hastalık onları çok sonra vurmuştu.</span></p>

    <p class="Normal para-style-override-7"><span class="char-style-override-8">Ancak çiftlikte ilk kızamık belirtisi görülmeden bir gün önce, Muellerler’e küçük bir grup Kızılderili uğramış, yiyecek ve içecek bir şeyler istemişlerdi. Kızılderililer için ne düşündüğünü iyi bildiğim Mueller, onları hakaretler eşliğinde çiftliğinden kovmuştu. Buna bozulan Kızılderililer, evine doğru garip işaretler yapıp ayrılmışlardı.</span></p>

    <p class="Normal para-style-override-7"><span class="char-style-override-8">Ertesi gün ailesinde kızamık baş gösteren Mueller, hastalığı evine gönderenin geri çevirdiği Kızılderililer olduğuna inanmıştı. Evin duvarlarına büyü bozucu semboller çizmiş, Salem’deki papazdan eve gelip şeytan çıkarma ayini düzenlemesini istemişti.</span></p>

    <p class="Normal para-style-override-7"><span class="char-style-override-8">“Sanırım anlattıkları bunlardı,” dedi Lord John tereddüt içinde. “Gerçekten şeytan çıkarmayı mı kastetti ondan o kadar emin değilim.”</span></p>

    <p class="Normal para-style-override-7"><span class="char-style-override-8">“Boş verin,” dedim sabırsızca. “Devam edin!”</span></p>

    <p class="Normal para-style-override-7"><span class="char-style-override-8">Petronella ve yeni doğan bebek de hastalanınca bu önlemlerin hiçbirinin işe yaramadığını gören Mueller, aklını kaybetmişti. Evine bu acıyı getiren zalimlerden intikam almak için oğlu ve damatlarını da zorlayarak hep beraber ormana gitmişlerdi.</span></p>

    <p class="Normal para-style-override-7"><span class="char-style-override-8">Üç günlük seferlerinden döndüklerinde oğullarının yüzü bembeyazmış ve sessizlermiş. Yaşlı adam ise intikamın tadını almış ve sakin görünüyormuş.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Ich war dort. Ich habe ihngeschen</span><span class="char-style-override-8">,” dedi Bay Gottfried şakaklarından ter damlayarak. Oradaydım. Gördüm.</span></p>

    <p class="Normal para-style-override-7"><span class="char-style-override-8">Kadınlardan korku dolu mesajlar alan papaz da hemen çiftliğe koşmuş ve ahır kapısına asılmış iki siyah uzun saç örgüsüyle karşılaşmış. Saçların yanına da Rache yazılmış.</span></p>

    <p class="Normal para-style-override-7"><span class="char-style-override-8">“Bu ‘intikam’ anlamına geliyor,” diye açıkladı Lord John.</span></p>

    <p class="Normal para-style-override-7"><span class="char-style-override-8">“Biliyorum,” dedim ama ağzım o kadar kurumuştu ki zar zor konuşabildim. “Sherlock Holmes okumuştum. Sizce o…”</span></p>

    <p class="Normal para-style-override-7"><span class="char-style-override-8">“Anlaşılan öyle.”</span></p>

    <p class="Normal para-style-override-7"><span class="char-style-override-8">Papaz hâlâ anlatıyordu, kolumdan tutup sarstı. Benimle iletişim kurarak durumun ehemmiyetini anlatmaya çalışıyordu. Artık ne anlatıyorsa Grey’in bakışları birden sertleşti ve ani bir soruyla adamın sözünü kesti. Papaz başıyla onayladı.</span></p>

    <p class="Normal para-style-override-7"><span class="char-style-override-8">“Mueller. Buraya geliyor.” Grey bana dönmüştü, panik içindeydi.</span></p>

    <p class="Normal para-style-override-7"><span class="char-style-override-8">Kafa derileri yüzünden altüst olan Papaz, Bay Mueller’e bakmış ve onun korkunç savaş ganimetlerini kapıya çiviledikten sonra çiftlikten ayrılıp Fraser Tepesi’ne, beni bulmaya geldiğini öğrenmişti.</span></p>

    <p class="Normal para-style-override-7"><span class="char-style-override-8">Eğer oturmuyor olsaydım bunu duyduğum anda kesin bayılırdım. Kanın yanaklarımdan çekildiğini hissedebiliyordum, sanırım artık ben de Papaz Gottfried kadar beyaz görünüyordum.</span></p>

    <p class="Normal para-style-override-7"><span class="char-style-override-8">“Neden?” diye sordum. “O benim... Olamaz! Benim Petronella ya da bebeğe bir şey yaptığımı düşünüyor olamaz. Olabilir mi?” Gri çizgili saçlarını tek eliyle düzelten papaza sorarak baktım.</span></p>

    <p class="Normal para-style-override-7"><span class="char-style-override-8">“Papaz efendi, Mueller’in ne düşündüğünü ya da neden buraya geldiğini bilmiyor,” dedi Lord John. Bir yandan da tıknaz adamın itici görüntüsünü inceliyordu. “Dediğine göre yola tek başına çıkmış, olabildiğince hızlı Mueller’in peşine düşmüş ve iki saat sonra onu yolun kenarında bilinçsiz bir halde bulmuş.”</span></p>

    <p class="Normal para-style-override-7"><span class="char-style-override-8">Muhtemelen bu iri çiftçi, günlerce bir şey yemeden intikamının peşinden gitmişti. Lüteryenler arasında aşırılık pek de görülen bir davranış değildi, ama yorgunluk ve duygusal yıkım nedeniyle Mueller çok fazla bira içmiş ve bünyesi bu kadar alkolü kaldıramamıştı. Zorla eşeğine binip yola çıktıktan bir süre sonra paltosuna sarınıp yolun kenarındaki kocayemişlerin altında uykuya dalmıştı.</span></p>

    <p class="Normal para-style-override-7"><span class="char-style-override-8">Papaz Mueller’in ruh halini bildiği ve alkolün de bu duruma faydası olmayacağını düşündüğü için adamı uyandırmaya hiç kalkışmamıştı. Onun yerine Gottfried atına atlayıp mümkün olduğunca hızlı bir şekilde buraya, bizi uyarmaya gelmişti.</span></p>

    <p class="Normal para-style-override-7"><span class="char-style-override-8">Papazın şartlar ne olursa olsun Jamie’nin Mueller ile baş edebileceğinden şüphesi yoktu ama şimdi Jamie yoktu…</span></p>

    <p class="Normal para-style-override-7"><span class="char-style-override-8">Papaz Gottfried çaresizce bir bana bir de Lord John’a baktı.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Vielleicht sollten Sie gehen</span><span class="char-style-override-8">?</span><span class="char-style-override-10"><a class="footnote-link" href="#footnote-50256-23" id="footnote-50256-23-backlink">23</a></span><span class="char-style-override-8">” derken bir yandan da başıyla otlağı gösterdi.</span></p>

    <p class="Basic-Paragraph para-style-override-11" xml:lang="en-US"><span class="dip char-style-override-12">23</span><span class="dip char-style-override-12" xml:lang="tr-TR">(Alm.) Belki de gitmelisiniz?</span><span class="char-style-override-25" xml:lang="tr-TR"/></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-7"><span class="char-style-override-8">“Ben buradan ayrılamam,” dedim ve evi işaret ettim. “</span><span class="italik char-style-override-7" xml:lang="tr-TR">Mein</span><span class="char-style-override-8">… Yeğen nasıl denir Almanca?... </span><span class="italik char-style-override-7" xml:lang="tr-TR">Mein junger Mann ist nicht gut</span><span class="char-style-override-8">.</span><span class="char-style-override-10"><a class="footnote-link" href="#footnote-50256-24" id="footnote-50256-24-backlink">24</a></span><span class="char-style-override-8">”</span></p>

    <p class="Basic-Paragraph para-style-override-11" xml:lang="en-US"><span class="dip char-style-override-12">24 </span><span class="dip char-style-override-12" xml:lang="tr-TR">(Alm.) Genç adam iyi değil.</span><span class="dip char-style-override-12"/></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Ihr Neffe ist krank</span><span class="char-style-override-8">,” diye Lord John düzeltti. “</span><span class="italik char-style-override-7" xml:lang="tr-TR">Haben Sie jemals Maseru gehabt</span><span class="char-style-override-8">.”</span></p>

    <p class="Normal para-style-override-7"><span class="char-style-override-8">Papaz başını iki yana salladı, iyice panik olmuştu.</span></p>

    <p class="Normal para-style-override-7"><span class="char-style-override-8">“Kızamık geçirmemiş,” diye bana açıkladı Lord John. “Burada kalamaz, yoksa kendi de hastalanır, değil mi?”</span></p>

    <p class="Normal para-style-override-7"><span class="char-style-override-8">“Evet.” Şok duygusunu yavaş yavaş geri plana atabilmeye başlamıştım, kendimi biraz toparladım. “Evet, hemen şimdi gitmeli. Sizdeki hastalık artık bulaşıcı değil, ama Ian hâlâ bulaştırabilir.” Saçımı düzeltmek için beyhude bir hareket yaptım, ancak bir işe yaradı mı bilemedim. Sonra aklıma Muellerler’in ahırının kapısına asılı kafa derileri geldi.</span></p>

    <p class="Normal para-style-override-7"><span class="char-style-override-8">Lord John otoriter bir sesle papaz ile konuşuyordu. Onu hemen buradan uzaklaşması için atına doğru götürüyordu. Gottfried itiraz ediyordu ama giderek ikna da oluyordu. Bana yüzü dehşet içinde bir bakış attı.</span></p>

    <p class="Normal para-style-override-7"><span class="char-style-override-8">İçimdeki sıkıntıya rağmen ona gülümsemeye çalıştım.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Danke</span><span class="char-style-override-8">,” dedim. “Ona her şeyin yoluna gireceğini söyleyin, olur mu?” diye Lord John’a tembihledim. “Yoksa buradan gitmez.” Lord John başıyla onayladı.</span></p>

    <p class="Normal para-style-override-7"><span class="char-style-override-8">“Söyledim. Ona bir asker olduğumu, size bir zarar gelmesine izin vermeyeceğimi söyledim.”</span></p>

    <p class="Normal para-style-override-7"><span class="char-style-override-8">Papaz atının yanında, eyeri elinde bir süre daha durup Lord John ile konuştu. Sonra eyeri bıraktı, yanıma geldi. Uzanıp darmadağınık başımın üzerine elini koydu.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Seid gesegnet benedicite</span><span class="italik char-style-override-14" xml:lang="tr-TR"><a class="footnote-link" href="#footnote-50256-25" id="footnote-50256-25-backlink">25</a></span><span class="char-style-override-8">,” dedi. </span></p>

    <p class="Basic-Paragraph para-style-override-11" xml:lang="en-US"><span class="dip char-style-override-12">25 </span><span class="dip char-style-override-12" xml:lang="tr-TR">(Alm.) Tanrı sizi korusun.</span><span class="char-style-override-13"/></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-7"><span class="char-style-override-8">“Dedi ki...” diye söze başladı Lord John.</span></p>

    <p class="Normal para-style-override-7"><span class="char-style-override-8">“Anladım,” diyerek kestim.</span></p>

    <p class="Normal para-style-override-7"><span class="char-style-override-8">Cevizlerin arasından geçip gözden kaybolana kadar durup Gottfried’in ardından baktık. Burası şu anda inanılmaz derecede huzurlu görünüyordu. Sonbahar güneşi omuzlarımı ısıtıyor, kuşlar başımızın üzerinde uçuşuyordu. Uzaklardan bir ağaçkakanın sesi ve büyük mavi ladinde yaşayan bülbüllerin düeti geldi. Baykuş sesi yoktu doğal olarak, çünkü saat epey geç olmuştu.</span></p>

    <p class="Normal para-style-override-7"><span class="char-style-override-8">Kim? Birden trajediyi bir başka açıdan da görebilmeye başlamıştım. Mueller’in kör intikamının hedefi kim olmuştu? Muellerler’in çitliği Kızılderililerin bölgesini yerleşimcilerden ayıran dağ sırasına birkaç günlük mesafedeydi. Yine de pek çok Tuscarora ya da Cherokee köyüne kolaylıkla ulaşabilirdi.</span></p>

    <p class="Normal para-style-override-7"><span class="char-style-override-8">Bir köye mi girmişti? Eğer öyleyse, o ve oğulları nasıl bir kıyım yapmışlardı? Daha da kötüsü bu kıyımın sonuçları ne olacaktı?</span></p>

    <p class="Normal para-style-override-7"><span class="char-style-override-8">Güneşe rağmen titredim. İntikama inanan tek erkek Mueller değildi. Aile, kabile, öldürdüğü kişilerin köyü... Onlar da maktullerinin intikamını almak isteyeceklerdi ve katillerin kim olduğunu bilseler de sadece Muellerler’i öldürmekle yetinmeyebilirlerdi.</span></p>

    <p class="Normal para-style-override-7"><span class="char-style-override-8">Eğer katillerin kim olduğunu öğrenemezler de sadece beyaz olduklarını anlarlarsa... Yeniden titredim. Kurbanların, olayların bu noktaya varmasında hiçbir etkisi olmadığı ne çok katliam hikâyesi dinlemiştim; tek kusurları yanlış zamanda yanlış yerde olmalarıydı. Fraser Tepesi, Muellerler’in çiftliği ve Kızılderili köylerinin tam ortasındaydı; kelimenin tam anlamıyla yanlış yerdi.</span></p>

    <p class="Normal para-style-override-7"><span class="char-style-override-8">“Ah, Tanrım, keşke Jamie burada olsaydı. Lord John cevap verene kadar bunu sesli söylediğimin farkında değildim.</span></p>

    <p class="Normal para-style-override-7"><span class="char-style-override-8">O da, “Keşke olsaydı,” dedi. “Gerçi artık William’ın onunla olmasının burada olmasından daha güvenli olduğunu düşünmeye başladım.”</span></p>

    <p class="Normal para-style-override-7"><span class="char-style-override-8">Ona baktım ve bir anda hâlâ vücudunun ne kadar zayıf olduğunu anımsadım. Bir haftadır ilk defa yataktan çıkıyordu. Kızamık lekelerinin dışında yüzü bembeyazdı ve düşmemek için kapının pervazını tutuyordu.</span></p>

    <p class="Normal para-style-override-7"><span class="char-style-override-8">“Sen ayakta olmamalısın!” diye bağırdım ve kolundan çekip içeri aldım. “Hemen yatağa gir ve yat.”</span></p>

    <p class="Normal para-style-override-7"><span class="char-style-override-8">“Çok daha iyiyim,” dedi. Rahatsız olmuştu ama kolunu çekmedi ya da ben onu yatağa götürürken protesto etmedi.</span></p>

    <p class="Normal para-style-override-7"><span class="char-style-override-8">Eğilip ateşler içinde yatan Ian’ı kontrol ettim. Gözleri kapalıydı, yüzü yeni çıkan kızamık lekeleri nedeniyle şişmişti. Boyun bölgesindeki salgı bezleri yumurta gibi sertleşmişti.</span></p>

    <p class="Normal para-style-override-7"><span class="char-style-override-8">Rollo dirseğimden beni dürttü, burnuyla sahibine ağladı.</span></p>

    <p class="Normal para-style-override-7"><span class="char-style-override-8">“İyi olacak,” dedim kati bir sesle. “Neden dışarı çıkıp gelen giden var mı kontrol etmiyorsun?”</span></p>

    <p class="Normal para-style-override-7"><span class="char-style-override-8">Rollo önerimi dikkate almadı, onun yerine yanımda oturup ben bir kumaş parçasını soğuk suya batırıp Ian’ı silerken beni izledi. Uyur uyanıktı. Saçlarını fırçaladım, ona bir lazımlık verdim, limonotu şurubu içirdim. Tüm bunları yaparken at sesleri ya da Clarence’ın birilerinin geldiğini haber veren neşeli anırtısını duyabilmek için kulak kesildim.</span></p>

    <p class="Normal para-style-override-7"><span class="char-style-override-8">Uzun bir gündü. Birkaç saat boyunca her seste irkilip sürekli omzumun üzerinden arkamı kolladıktan sonra, sonunda günlük işlere verdim kendimi. Ateşli ve acınacak haldeki Ian’a baktım, tavukları besledim, bahçedeki yabani otları temizledim, turşu yapmak üzere yeni salatalıkları topladım ve bir şeyler yapmak isteyen Lord John’a ayıklaması için fasulye verdim.</span></p>

    <p class="Normal para-style-override-7"><span class="char-style-override-8">Tuvaletten keçi ağılına giderken özlemle ormana baktım. Ormanın derinliklerinde yürüyebilmek için şu anda çok şey verirdim. İçimde böyle bir dürtüyü ilk defa duymuyordum. Ama sonbahar güneşi Tepe’yi yıkıyor ve saatler huzur ile sükûnet içinde ilerliyordu. Henüz Gerhard Mueller’den iz yoktu.</span></p>

    <p class="Normal para-style-override-7"><span class="char-style-override-8">“Bana şu Mueller’i anlatır mısınız?” diye sordu Lord John. İştahı yerine gelmişti. Mısır unu kızartma işini tamamlamış, şimdi de salata için hindiba ve şekerciboyası meyvesi ayıklıyordu.</span></p>

    <p class="Normal para-style-override-7"><span class="char-style-override-8">Kabın içinden bir meyve alıp ağzıma attım, meyvenin keskin tadının keyfini çıkardım.</span></p>

    <p class="Normal para-style-override-7"><span class="char-style-override-8">“Büyük bir ailenin reisi. Alman Lüteryenler, eminim bunu anlamışsınızdır. Buradan 25 kilometre uzakta, nehir kenarında yaşıyorlar.”</span></p>

    <p class="Normal para-style-override-7"><span class="char-style-override-8">“Evet?”</span></p>

    <p class="Normal para-style-override-7"><span class="char-style-override-8">“Gerhard iri ve inatçı biri. Bunu da anlamışsınızdır. Çok az İngilizce biliyor. Yaşlı ama çok güçlü!” Yaşlı adamın, 25 kiloluk un çuvallarını içinde tüy varmış gibi kolayca kaldırıp vagonuna atışı hâlâ gözümün önündeydi.</span></p>

    <p class="Normal para-style-override-7"><span class="char-style-override-8">“Jamie ile yaptıkları kavgada kin tutmasını gerektirecek bir şey oldu mu?”</span></p>

    <p class="Normal para-style-override-7"><span class="char-style-override-8">“Kesinlikle kin gütmeye müsait bir insan ama o kavga yüzünden tutmamıştır. Çok büyük bir kavga değildi. Daha çok...” Başımı iki yana salladım, kolay yoldan anlatabilmenin bir yolunu arıyordum. “Katırları bilir misiniz?”</span></p>

    <p class="Normal para-style-override-7"><span class="char-style-override-8">Kaşlarını kaldırıp gülümsedi. “Biraz, evet.”</span></p>

    <p class="Normal para-style-override-7"><span class="char-style-override-8">“İşte, Gerhard Mueller bir katırdır. Çok kötü huylu değildir ve çok aptal da değildir. Ama kendi kafasının dışında olup bitenlere pek de ilgi göstermez. Ve ilgisini başka bir yere çekmek çok zordur.”</span></p>

    <p class="Normal para-style-override-7"><span class="char-style-override-8">Değirmendeki olay olduğunda orada değildim, bana olayı Ian anlatmıştı. Yaşlı adam değirmencinin kızlarından Felicia Woolam’ın kendini aldatmaya çalıştığına inanmış ve kadının kendine bir çuval un borcu olduğunu söyleyip duruyormuş.</span></p>

    <p class="Normal para-style-override-7"><span class="char-style-override-8">Felicia adamın kendine beş çuval buğday getirdiğini, onları değirmende öğüttüğünü ve toplamda dört çuval un çıktığını söylemesinin bir faydası olmamış. Kızcağız aradaki farkın nedeninin saman ve kabuklar olduğunu, beş çuval buğdayın dört çuval una denk geldiğini adama bir türlü anlatamamış.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Fünf</span><span class="char-style-override-8">!” demiş Mueller elini açıp beş parmağını göstererek. “</span><span class="italik char-style-override-7" xml:lang="tr-TR">Esgibt funf</span><span class="char-style-override-8">!” Başka türlü ikna olamayınca başlamış Almanca küfretmeye. Sonrada kızın üzerine yürümüş.</span></p>

    <p class="Normal para-style-override-7"><span class="char-style-override-8">Ian, adamı durdurmaya uğraşmış ama bir türlü becerememiş ve hemen koşup dışarıda Bay Woolam ile sohbet eden Jamie’ye haber vermiş. İki adam koşarak içeri gelmişler ama onlar da Ian gibi adamı konuşarak ikna etmeyi başaramamışlar.</span></p>

    <p class="Normal para-style-override-7"><span class="char-style-override-8">Adamların uyarılarına kulak asmayan Mueller kızın üzerine atılmış, belli ki amacı kızın ardındaki un çuvalını almakmış.</span></p>

    <p class="Normal para-style-override-7"><span class="char-style-override-8">“O noktada Jamie adamı konuşarak ikna etmekten vazgeçmiş ve adama vurmuş,” diye hikâyeyi bitirdim.</span></p>

    <p class="Normal para-style-override-7"><span class="char-style-override-8">Başta adamın 70 yaşında olduğunu düşündüğü için yumuşak vurmuş ama yumruğu Mueller’in çenesine sanki bir meşe kerestesine çarpmış gibi dönünce hemen fikrini değiştirmiş.</span></p>

    <p class="Normal para-style-override-7"><span class="char-style-override-8">Yaşlı adam köşeye sıkıştırılmış bir vahşi domuz gibi Jamie’ye dönmüş ve o anda Jamie de önce adamın karnına, ardından da dudağına vurabildiği kadar sert vurmuş. Mueller yere düşmüş, Jamie’nin parmakları ise neredeyse kırılıyormuş.</span></p>

    <p class="Normal para-style-override-7"><span class="char-style-override-8">Quaker olduğu için şiddete de karşı olan Woolam, Jamie’nin sözüyle Mueller’i bacaklarında çekerek dışarı, arabada sabırlı bir şekilde bekleyen oğlunun yanına götürmüş. Jamie adamı yakasından tutup arabanın arkasına yaslamış ve o Mueller ile Almanca konuşurken Bay Woolam da yaşlı adamın gözü önünde arabanın arkasına beş çuval un koymuş.</span></p>

    <p class="Normal para-style-override-7"><span class="char-style-override-8">Mueller çuvalları iki kere saymış ve Jamie’ye dönüp ciddi ciddi, “</span><span class="italik char-style-override-7" xml:lang="tr-TR">Danke, mein Herr</span><span class="char-style-override-8">,” demiş. Sonra da arabanın arkasına aklı iyice karışan oğlunun yanına oturmuş ve uzaklaşmış.</span></p>

    <p class="Normal para-style-override-7"><span class="char-style-override-8">Grey kalan kızamık lekelerini kaşıdı ve gülümsedi. “Anlıyorum. Sonra Jamie’ye karşı bir saygısızlığı olmadı o zaman?”</span></p>

    <p class="Normal para-style-override-7"><span class="char-style-override-8">Başımı iki yana salladım ve yutkundum. “Hiç olmadı. Petronella’ya bebeğini doğururken yardıma gittiğimde bana da çok nazik davranmıştı.” Anne ve bebeğinin artık yaşamadığını düşününce birden boğazım düğümlendi. </span></p>

    <p class="Normal para-style-override-7"><span class="char-style-override-8">“Al.” Grey masanın diğer tarafından bana bir kadeh bira yolladı.</span></p>

    <p class="Normal para-style-override-7"><span class="char-style-override-8">Büyük bir yudum aldım. İçkinin soğukluğu yoğun acı tadını bastırmıştı. Kadehi masaya bırakıp bir süre gözlerim kapalı oturdum. Pencereden temiz bir hava giriyordu, güneşin vurduğu masa örtüsü iyice ısınmıştı. Başka insanlar tarafından elimden alınabileceğini bildiğim fiziksel varlığımın tüm küçük keyifli anları hâlâ benimleydi ve ben bunların farkına daha bir vardım.</span></p>

    <p class="Normal para-style-override-7"><span class="char-style-override-8">Gözlerimi açıp, “Teşekkür ederim,” dedim.</span></p>

    <p class="Normal para-style-override-7"><span class="char-style-override-8">Grey anlayışlı bir ifadeyle beni seyrediyordu.</span></p>

    <p class="Normal para-style-override-7"><span class="char-style-override-8">“Bu kadar etkilenmeyeceğini düşünüyorsun,” dedim açıklama ihtiyacı hissederek. “Burada çok kolay ölüyorlar. Özellikle de genç olanlar. Daha önce ölüme tanık olmadığım için değil. Çok azı için elimden bir şeyler geliyor.”</span></p>

    <p class="Normal para-style-override-7"><span class="char-style-override-8">Yanağımda bir sıcaklık hissettim ve gözyaşlarımın aktığını anlayınca kendime şaştım. Grey cebine uzandı, bir mendil çıkartıp bana uzattı. Çok temiz değildi ama önemsemedim.</span></p>

    <p class="Normal para-style-override-7"><span class="char-style-override-8">“Bazen sende ne bulduğunu düşünürdüm,” dedi mümkün olduğunca yumuşak bir sesle. “Jamie’nin yani.”</span></p>

    <p class="Normal para-style-override-7"><span class="char-style-override-8">“Ah, gerçekten mi? Çok onur duydum.” Burnumu çektim.</span></p>

    <p class="Normal para-style-override-7"><span class="char-style-override-8">“Senin hakkında konuştuğumuz zamanlarda ikimiz de senin öldüğünü sanıyorduk,” diye açıkladı. “Her ne kadar tartışmasız güzel bir kadın olsan da Jamie hiçbir zaman senin güzelliğinden bahsetmiyordu.”</span></p>

    <p class="Normal para-style-override-7"><span class="char-style-override-8">Bir anda elimi alıp yumuşakça tuttu. Çok şaşırdım.</span></p>

    <p class="Normal para-style-override-7"><span class="char-style-override-8">“Sende de ondaki gibi cesaret var,” dedi.</span></p>

    <p class="Normal para-style-override-7"><span class="char-style-override-8">Bu beni isteksizce güldürdü. “Bir bilsen,” dedim.</span></p>

    <p class="Normal para-style-override-7"><span class="char-style-override-8">Buna cevap vermedi ama belli belirsiz gülümsedi. Başparmağını parmak eklemlerim üzerinde gezdirdi. Elleri yumuşak ve sıcaktı.</span></p>

    <p class="Normal para-style-override-7"><span class="char-style-override-8">“Kimseden korkmaz o,” dedi. “Bence sen de korkmazsın.”</span></p>

    <p class="Normal para-style-override-7"><span class="char-style-override-8">“Korkamam.” Derin bir nefes alıp burnumu sildim. Artık ağlamıyordum. “Ben bir doktorum.”</span></p>

    <p class="Normal para-style-override-7"><span class="char-style-override-8">“Evet öylesin,” dedi sessizce ve sustu. “Daha hayatımı kurtardığın için sana teşekkür edemedim.”</span></p>

    <p class="Normal para-style-override-7"><span class="char-style-override-8">“Ben bir şey yapmadım. Bu tür bir hastalık için pek yapabileceğim bir şey yok. Tek yapabildiğim, yanında olmaktı.”</span></p>

    <p class="Normal para-style-override-7"><span class="char-style-override-8">“Ondan biraz daha fazlasını yaptın,” dedi ve elimi bıraktı. “Biraz daha bira ister misin?”</span></p>

    <p class="Normal para-style-override-7"><span class="char-style-override-8">Jamie’nin John Grey’de ne bulduğunu açık bir şekilde görebilmeye başlamıştım.</span></p>

    <p class="Normal para-style-override-7"><span class="char-style-override-8">Öğleden sonra sakin geçti. Ian sağa sola dönüp inledi. O saatlerde artık tüm kızamık lekeleri görünür olmuştu; ateşi ise sanki biraz düşmüştü. Yemek yemek istemeyecekti ama onu belki biraz ılık süt içmeye ikna edebilirdim. Bunu düşündüğüm anda süt sağma zamanı geldiğini fark ettim. Elimdeki tamir işini bırakıp ayağa kalktım ve Lord John’a bir şeyler mırıldandım.</span></p>

    <p class="Normal para-style-override-7"><span class="char-style-override-8">Kapıyı açıp dışarı adım attığım anda Gerhard Mueller ile yüz yüze geldim. Kapının hemen önünde duruyordu.</span></p>

    <p class="Normal para-style-override-7"><span class="char-style-override-8">Gözleri kıpkırmızıydı, sanki içten içe yanıyordu. Güçsüz düştüğü için kızarıklık iyice artmıştı. Gözlerini bana dikmişti, başıyla selam verdi.</span></p>

    <p class="Normal para-style-override-7"><span class="char-style-override-8">Mueller son gördüğümden beri sanki biraz küçülmüştü. Sanki erimişti. Hâlâ iri bir adamdı ama artık kaslardan çok kemikler görülüyordu. Vücudundaki yaşadığına dair tek belirti olan gözlerini benimkilere dikmişti.</span></p>

    <p class="Normal para-style-override-7"><span class="char-style-override-8"> “Bay Mueller,” dedim. Sesim bana çok sakin çıkmış gibi geldi; ona da öyle gelmiş olmasını umdum. “</span><span class="italik char-style-override-7" xml:lang="tr-TR">Wiegeht es Euch</span><span class="char-style-override-8">?”</span></p>

    <p class="Normal para-style-override-7"><span class="char-style-override-8">Yaşlı adam tam karşımda sallanarak duruyordu; sanki akşam rüzgârı onu yere devircekmiş gibiydi. Binek hayvanını kayıp mı etmişti, yoksa bayır aşağısında mı bırakmıştı bilemedim ama yanında ne at ne de katır vardı.</span></p>

    <p class="Normal para-style-override-7"><span class="char-style-override-8">Bana doğru bir adım attı, ben de gönülsüzce geriye doğru adım attım.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Frau Klara</span><span class="char-style-override-8">,” dedi. Bunu bir şey isteyecekmiş gibi söylemişti.</span></p>

    <p class="Normal para-style-override-7"><span class="char-style-override-8">Durdum, Lord John’u çağırmak istiyordum ama emin olamamıştım. Eğer bana zarar vermek istese bana ilk ismimle hitap etmezdi herhalde.</span></p>

    <p class="Normal para-style-override-7"><span class="char-style-override-8">“Öldüler,” dedi. “</span><span class="italik char-style-override-7" xml:lang="tr-TR">Mein Mddchen. Mein Kind</span><span class="char-style-override-8">.” Kançanağı gözleri yaşla doldu. Gözyaşları yavaş yavaş yüzünden süzüldü. Gözlerindeki acı o kadar büyüktü ki uzandım, kocaman, çiftçi elini tuttum.</span></p>

    <p class="Normal para-style-override-7"><span class="char-style-override-8">“Biliyorum,” dedim. “Çok üzgünüm.”</span></p>

    <p class="Normal para-style-override-7"><span class="char-style-override-8">Başını salladı, ağzı kıpırdıyordu. Onu kapıdaki banka oturtmama izin verdi. Bir anda sanki bacaklarındaki tüm güç çekip alınmış gibi kendini banka bırakıvermişti.</span></p>

    <p class="Normal para-style-override-7"><span class="char-style-override-8">Kapı açıldı ve John Grey dışarı çıktı. Silahı elindeydi ama ben başımı iki yana sallayınca hemen gömleğinin altına gizledi. Yaşlı adam elimi bırakmıyordu; beni çekip yanına oturttu.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Gnadige Frau</span><span class="char-style-override-8">,” dedi, birden bana dönüp beni kucakladı. Beni kirli paltosuna doğru sıkıca bastırdı. Sessiz sessiz ağlıyor ve hıçkırıyordu; ne yaptığını bilmeme rağmen ben de ona sarıldım.</span></p>

    <p class="Normal para-style-override-7"><span class="char-style-override-8">Çok kötü kokuyordu. Yaşın ve üzüntünün getirdiği ekşi ve pis kokuya bira, ter ve ağız kokusu karışıyordu. Tüm bu kokuların arasında kurumuş kan kokusu da geldi burnuma. Acıma, korku ve iğrenme hislerinden oluşan bir ağın içinde irkildim ama kendimi geri çekemedim.</span></p>

    <p class="Normal para-style-override-7"><span class="char-style-override-8">En sonunda beni serbest bıraktı ve bir anda hemen yanı başında ayakta duran ve karışıp karışmamakta kararsız kalmış John Grey’i fark etti. Yaşlı adam ona bakmaya başladı.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Mein Gott</span><span class="char-style-override-8">!” diye bağırdı korkuyla. “</span><span class="italik char-style-override-7" xml:lang="tr-TR">Er hat Masern</span><span class="char-style-override-8">!” Güneş hızla batıyordu, kapının önünü tamamen aydınlatmıştı. Grey’in tüm yüzü güneş ışığına maruz kalıyordu. Güneş yüzünün kıpkırmızı, kızamık lekelerinin ise siyah benekler gibi görünmesine neden oluyordu.</span></p>

    <p class="Normal para-style-override-7"><span class="char-style-override-8">Mueller bana döndü ve korku içinde iri elleriyle yüzümü incelemeye başladı. Başparmakları yanaklarımı çiziyordu. Tenimin lekesiz olduğunu görünce rahatlama hissiyle duruldu.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Gott sei dank</span><span class="char-style-override-8">,” dedi ve yüzümü bıraktı. Almanca bir şeyler söyleyerek paltosunun altında bir şeyler aramaya başladı. O kadar panik içinde ve ağzında geveleyerek konuşuyordu ki bir tek kelimesini bile anlayamadım.</span></p>

    <p class="Normal para-style-override-7"><span class="char-style-override-8">“Çok geç kalmış olmaktan korktuğunu ve şimdi geç kalmadığını görünce sevindiğini söylüyor,” dedi Grey aklımın karıştığını görünce. Yaşlı adama güvensizce ve tiksintiyle bakıyordu. “Sana bir şey getirdiğini söylüyor. Bir çeşit tılsım. Laneti uzaklaştıracakmış ve seni hastalıktan koruyacakmış.”</span></p>

    <p class="Normal para-style-override-7"><span class="char-style-override-8">Yaşlı adam küçük bir kumaşa sardığı objeyi cebinden çıkarmayı başardı ve Almanca bir şeyler geveleyerek kucağıma bıraktı.</span></p>

    <p class="Normal para-style-override-7"><span class="char-style-override-8">“Ailesine yaptığın iyilikler için sana teşekkür ediyor. Senin çok iyi bir kadın olduğunu, kendi gelinleri gibi gördüğünü söylüyor…” Mueller titreyen elleriyle kumaşı açtı ve kelimeler Grey’in ağzında kalakaldı.</span></p>

    <p class="Normal para-style-override-7"><span class="char-style-override-8">Ağzımı açtım ama hiç ses çıkmadı. Ama istemsizce bir hareket yapmış olmalıyım ki obje kucağımdan kayıp yere düştü: Ucunda gümüş bir süs takılı olan bir tutam gri saç yere saçıldı. Onunla birlikte deri bir kese ve kana bulanmış ağaçkakan tüyü de... </span></p>

    <p class="Normal para-style-override-7"><span class="char-style-override-8">Mueller hâlâ bir şeyler söylüyordu, Grey de çevirmeye çalışıyordu ama kelimeleri duyamıyordum. Kulağımın içinde bir yıl önce derenin kenarında Nayawenne için çeviri yapan Gabrielle’in yumuşak sesinden duyduğum kelimeler yankılanıyordu.</span></p>

    <p class="Normal para-style-override-7"><span class="char-style-override-8">Adının anlamı “Olabilir; olacaktır” idi. Şimdi olan olmuştu ve bana da teselli olarak sadece Nayawenne’nin sözleri kalmıştı: “Diyor ki kendinizi üzmemeliymişsiniz; hastalık tanrıdan gelirmiş. Sizin hatanız değilmiş.”</span></p>

    <p class="Normal para-style-override-10"><span class="char-style-override-7"> </span></p>

    <div class="footnotes">
       <div class="footnote">
         <p class="Basic-Paragraph para-style-override-5" xml:lang="en-US"><a class="footnote-anchor" href="#footnote-50256-23-backlink" id="footnote-50256-23">23</a> </p>
      </div>

      <div class="footnote">
         <p class="Basic-Paragraph para-style-override-5" xml:lang="en-US"><a class="footnote-anchor" href="#footnote-50256-24-backlink" id="footnote-50256-24">24</a> </p>
      </div>

      <div class="footnote">
         <p class="Basic-Paragraph para-style-override-5" xml:lang="en-US"><a class="footnote-anchor" href="#footnote-50256-25-backlink" id="footnote-50256-25">25</a> </p>
      </div>
    </div>
  </div>
</body>
</html>