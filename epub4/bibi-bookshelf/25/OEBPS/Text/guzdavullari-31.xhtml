<html xmlns="http://www.w3.org/1999/xhtml">
<head>
  <title>guzdavullari-31</title>
  <link href="../Styles/guzdavullari.css" rel="stylesheet" type="text/css"/>
</head>

<body id="guzdavullari" xml:lang="tr-TR">
  <div class="Basic-Text-Frame">
     <p class="baslik" id="toc_marker-21" xml:lang="en-US"><span class="bold" xml:lang="tr-TR">21<br/>Karlı Dağda Bir Gece</span></p>

    <p class="Normal para-style-override-7"><span class="bold char-style-override-7" xml:lang="tr-TR"> </span></p>

    <p class="Normal para-style-override-7"><span class="bold char-style-override-7" xml:lang="tr-TR">Aralık 1767</span></p>

    <p class="Normal para-style-override-7"><span class="bold char-style-override-7" xml:lang="tr-TR"> </span></p>

    <p class="Normal para-style-override-7"><span class="char-style-override-8">Kış bir süre önce gelmişti ama ilk kar, 28 Kasım gecesi düştü. Ertesi gün bambaşka bir dünyaya uyandık. Kulübenin arkasındaki büyük mavi ladinin her bir iğne yaprağı donmuştu, yabani böğürtlen dikenlerinin oluşturduğu sarmaşıklardan buzlar sarkıyordu. </span></p>

    <p class="Normal para-style-override-7"><span class="char-style-override-8">Kar kalınlığı çok fazla değildi ama varlığı gündelik hayatı tamamen değiştirmişti. Artık gündüzleri yiyecek peşinde koşmuyordum. Sadece dere kenarına kısa yürüyüşlere çıkıyor ve kıyı boyunca buzların arasında yaşam bulan yeşil yaprakları topluyordum. Jamie ile Ian, kütük kesme ve tarla açma çalışmalarına ara verdiler. Onun yerine kendilerini çatı kaplama işine adadılar. Kış iyice üzerimize çökmüş, soğuktan kaçmak için biz de içeriye tıkılmıştık.</span></p>

    <p class="Normal para-style-override-7"><span class="char-style-override-8">Mumumuz yoktu; tek ışık kaynağımız yağ lambaları ve kuru sazdan yaptığımız tütsümsü çubuklardı, bir de sürekli yanan şömineden gelen ve çatıda oynaşan ışık. Bu yüzden, tıpkı çevremizdeki ormanlarda yaşayan canlılar gibi günün ilk ışığıyla uyanıyor ve akşam yemeğinin hemen ardından yatıyorduk. </span></p>

    <p class="Normal para-style-override-7"><span class="char-style-override-8">Koyunumuz yoktu, bu yüzden elimizde ne eğirecek yün ne de dokuyacak ya da boyayacak kumaş vardı. Henüz hiç arı kovanı koymamıştık; yani kaynatacak balmumu söz konusu değildi. Atların, katırların ve Jamie’nin inşa ettiği derme çatma ahırın bir köşesindeki özel bölmelerine kapattığımız - bu bölme üstü açık, telle çevrili kendi bahçesine açılıyordu - sürekli semiren domuzların dışında, kışın soğuğundan koruyacak sürü hayvanımız da yoktu.</span></p>

    <p class="Normal para-style-override-7"><span class="char-style-override-8">Myers, kendi araç gereçleri arasından küçük ama faydalı bir seçkiyi, bir torbanın içine doldurup bize getirmişti. Torbanın içinde birbirine çarpıp duran bu demir parçalara, ormandan toplanan odunlardan sap ve tutma yerleri yapılması gerekiyordu. </span></p>

    <p class="Normal para-style-override-7"><span class="char-style-override-8">Jamie ve Ian kar düşmeden kulübenin çatısını tamamlayabilmişlerdi. Ateşin yanında mütemadiyen bir odun yığını duruyor, üzerlerine saplanmış keski, birinin gelip oduna şekil vermesi için hazır bekliyordu. Şöminenin o yanı tamamen ahşap oyma işine ayrılmıştı. Ian kaba ama kullanışlı bir tabure yapmıştı; onu iyi ışık gerektiğinde oturmak için pencerelerden birinin kenarına koyduk. Oyma işinden artan tüm rendeler, gün boyu yanan ateşe atılıyordu.</span></p>

    <p class="Normal para-style-override-7"><span class="char-style-override-8">Myers bana da bir şey getirmişti: İçinde dikiş iğneleri, toplu iğneler, makaslar, iplik makaraları, keten ve muslin kumaş parçaları ve örgü için yün bulunan kocaman bir dikiş sepeti. Dikiş her ne kadar en sevdiğim iş olmasa da bunları bir arada görmek beni çok mutlu etmişti. Ayrıca Jamie ve Ian’ın sürekli ağaçlar arasında gezinirken ve çatıda, dizleri ve dirsekleri üzerinde çalışırken tahrip ettikleri kıyafetlerini yamama işi de benimdi.</span></p>

    <p class="Normal para-style-override-7"><span class="char-style-override-8">“Bir tane daha!” Jamie yatakta yanımda yatarken birden bağırarak oturuverdi.</span></p>

    <p class="Normal para-style-override-7"><span class="char-style-override-8">Tek gözümü açıp, “Bir tane daha mı?” diye uykulu uykulu sordum. Kulübenin içi çok karanlıktı; şöminenin içindeki odunlar iyice kömürleşmişti.</span></p>

    <p class="Normal para-style-override-7"><span class="char-style-override-8">“Bir kahrolası delik daha! Tam kulağıma su damladı, kahretsin!” Yataktan çıktı, ateşin yanına gidip bir odun parçasının ucunu yaktı. Getirip yatağın üzerindeki tavana tuttu ve deliği aramaya başladı.</span></p>

    <p class="Normal para-style-override-7"><span class="char-style-override-8">“Ne?” Küçük yatağında dönen Ian sorar gibi bir sesle inledi. Onunla yatağı paylaşan Rollo da kafasını kaldırdı ve sonra da gri bir tüy yığını gibi görünen başını geri yatağa bırakıp horlamaya devam etti.</span></p>

    <p class="Normal para-style-override-7"><span class="char-style-override-8">“Bir delik varmış,” dedim Ian’a. Bir yandan da yarı açık gözlerle Jamie’nin meşalesinin aydınlattığı tavana bakıyordum. Canım kuştüyü yatağımın meşalenin kıvılcımlarıyla yanmasına izin vermeye niyetim yoktu.</span></p>

    <p class="Normal para-style-override-7"><span class="char-style-override-8">“Ya.” Ian bir koluyla suratını örttü ve yattığı yerden “Yine kar mı yağdı?” diye sordu.</span></p>

    <p class="Normal para-style-override-7"><span class="char-style-override-8">“Yağmış olmalı.” Pencereler yağlı geyik derisinden kesilmiş dikdörtgen parçalarla iyice kapatılmıştı. Dışarıdan hiç ses gelmiyordu ama havada harika bir kar kokusu vardı.</span></p>

    <p class="Normal para-style-override-7"><span class="char-style-override-8">Kar yavaş yavaş yağmış ve çatıyı kaplamıştı. Kulübenin içinin sıcaklığıyla çatıya düşen kar, eriyerek çatının saçakları boyunca ilerlemiş, pırıl pırıl parlayan buzdan saçaklar oluşturmuştu. Arada bir eriyen su ya çatıda kendine bir çatlak buluyor ya da damlalar padavra parçalarının birleştiği noktalardan çatıyı aşıyordu.</span></p>

    <p class="Normal para-style-override-7"><span class="char-style-override-8">Jamie bu tür ihlalleri hakaret gibi görüyor ve sorunu halletmek için bir saniye bile kaybetmiyordu. “İşte!” diye bağırdı. “Orada. Gördün mü?”</span></p>

    <p class="Normal para-style-override-7"><span class="char-style-override-8">Uykulu bakışlarımı, burnumun dibindeki tüylü ayak bileklerinden tavana çevirdim. Meşalenin ışığı gerçekten de padavraların birinden çıkan ve ıslaklığın bıraktığı siyah bir çizgiyi aydınlatıyordu. Derken bu siyah çizginin en ucunda bir su damlası daha oluştu, meşalenin ışığında kırmızı kırmızı parladı ve hemen yanıma, yastığa düştü.</span></p>

    <p class="Normal para-style-override-7"><span class="char-style-override-8">“Yatağı biraz çekebiliriz,” dedim önerimin pek beğenilmeyeceğini bilerek. Çünkü bu anın aynısını daha önce yaşamıştık. Tamir işlerinin gece gece değil de gün ışında yapılmasına dair tüm önerilerim, hayretler içinde reddedilmişti. Gerekçe olarak da Jamie, ‘gerçek bir erkeğin böyle bir işi sonraya bırakmayacağı’nı öne sürmüştü.</span></p>

    <p class="Normal para-style-override-7"><span class="char-style-override-8">Jamie yataktan indi ve ayağıyla Ian’ı dürttü. “Ian, kalk ve sızıntının olduğu yeri çak. Ben de dışarıdan halledeceğim,” dedi ve kullanılmamış bir padavra, çekiç, küçük balta ve bir torba çiviyi kaptığı gibi kapıya yöneldi.</span></p>

    <p class="Normal para-style-override-7"><span class="char-style-override-8">“O üzerindekiyle çatıya çıkma!” diye bağırdım. “O iyi yün gömleğin!”</span></p>

    <p class="Normal para-style-override-7"><span class="char-style-override-8">Tam kapıda durdu, garip garip bana baktı. Sonra elindekileri yere bıraktı, üzerindekini çıkarıp yere attı ve asil bir ifadeyle dışarı, sızıntıyı halletmeye gitti.</span></p>

    <p class="Normal para-style-override-7"><span class="char-style-override-8">Elimi uykulu yüzüme götürüp kendi kendime iç çektim.</span></p>

    <p class="Normal para-style-override-7"><span class="char-style-override-8">“Merak etme yenge, ona bir şey olmaz,” dedi Ian. Ağzını iyice aça aça, kapamaya zahmet bile etmeden esnedi ve isteksiz isteksiz sıcak yatağından çıktı.</span></p>

    <p class="Normal para-style-override-7"><span class="char-style-override-8">Gelen sesler, sekiz rengeyiğine ait olmamayacağına göre Jamie’nin çatıda olduğu kesindi. Ian elinde meşaleyle yatağa çıkınca ben de ayak altından çekilmek için yataktan kalktım. Ian elindeki meşaleyi su sızıntısına doğru tutarak Jamie’nin dışardan deliğin yerini belirlemesine yardım ediyordu.</span></p>

    <p class="Normal para-style-override-7"><span class="char-style-override-8">Kısa bir süre devam eden kırma ve vurma seslerinin ardından sızdıran padavra çıkarılıp yerine yenisi takıldı. Nihayetinde delik yok oldu; çıkarılan padavradan geriye sadece evin ortasında duran küçük bir kar kütlesi kaldı.</span></p>

    <p class="Normal para-style-override-7"><span class="char-style-override-8">Jamie yatağa döndükten sonra donmuş bedenini benimkine dolayıp evini ve ocağını dışarıdaki tehditlere karşı korumuş bir adam erdemiyle hemen uykuya daldı. </span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Dağdaki yerleşim yerimiz çok korunmasız ve tehlikelere açıktı ama sonuçta bir yuvaydı. Çok fazla etimiz yoktu, ava gitmek için pek vaktimiz olmuyordu. Tavşan ve sincaplar da çoktan kış uykusuna yatmışlardı zaten. Ama tatlı patatesten balkabağına, yabani soğandan sarımsağa bolca kurutulmuş sebzemiz ve ayrıca elli kilo kadar cevizimiz ve bulup kuruttuğum şifalı otlarımız vardı. Yiyecek stokumuz kısıtlıydı ama dikkatli bir şekilde tüketirsek baharı çıkarırdık.</span></p>

    <p class="Normal para-style-override-7"><span class="char-style-override-8">Dışarıda yapılacak birkaç angarya işin dışında vaktimi</span><span class="char-style-override-8">zin çoğu sohbet etmeye, birbirimize hikâyeler anlatmaya ve hayaller kurmaya kalıyordu. Kaşık ve kap kacak gibi faydalı eşyaların yanı sıra Jamie odunlardan bir satranç takımı ve tahtası da oymaya vakit bulmuştu. Beni ya da Ian’ı karşısına oturtabilmek için bayağı uğraşıyordu doğrusu.</span></p>

    <p class="Normal para-style-override-7"><span class="char-style-override-8">Her ikisi de kulübenin sıcağından bunalan Ian ve Rollo, sık sık Anna Ooka’ya gidiyor, bazen onun ve Rollo’nun eşlik etmesinden hayli fayda gören köylü gençlerle uzun avlara çıkıyordu.</span></p>

    <p class="Normal para-style-override-7"><span class="char-style-override-8">Ian’ın bir Kızılderili genç ile yine böyle bir yolculuğa çıkışı sırasında, içten küfürlerle şakalaşan iki genci aksi aksi seyreden Jamie, “Çocuk Kızılderili dilini Yunanca ya da Latinceden daha iyi konuşuyor,” dedi.</span></p>

    <p class="Normal para-style-override-7"><span class="char-style-override-8">Ian’ı ne kadar sevsem de sık sık ortadan kaybolmasından memnundum. Öyle zamanlar oluyordu ki kulübede üç kişi, insana kalabalık geliyordu.</span></p>

    <p class="Normal para-style-override-7"><span class="char-style-override-8">Hayatta kuştüyü yataktan ve yanan şömineden daha iyi bir şey varsa o da sıcak, kuştüyü yatakta yatan tutkulu bir âşıktı. Ian olmadığında sazdan mumları yakmakla uğraşmıyor, karanlıkta yatağa giriyor, birbirimize sarılıp gece geç saatlere kadar konuşuyor, gülüyor, hikâyeler anlatıyor, geçmişimizi ve geleceğe dair planlarımızı konuşuyorduk. Bazen susup o anın keyfini, konuşmadan vücut diliyle çıkarıyorduk.</span></p>

    <p class="Normal para-style-override-7"><span class="char-style-override-8">“Bana Brianna’yı anlatsana.” Brianna’nın çocukluğuna dair hikâyeler Jamie’nin en sevdikleriydi. Ne dediği, ne yaptığı, ne giydiği, nasıl göründüğü, neler başardığı ve ne yapmayı sevdiğini merak ediyordu.</span></p>

    <p class="Normal para-style-override-7"><span class="char-style-override-8">“Sana okuluna davet edildiğimi ve çocuklara doktorluk mesleğinden bahsedişimi anlattım mı?”</span></p>

    <p class="Normal para-style-override-7"><span class="char-style-override-8">“Hayır.” Yattığı yerde yan döndü ve vücudunu arkamdan benimkine yaslayarak daha rahat bir pozisyon aldı. “Bunu neden yapmak zorundaydın ki?”</span></p>

    <p class="Normal para-style-override-7"><span class="char-style-override-8">“Kariyer günü dedikleri bir gün var: Öğretmenler çocukların farklı mesleklerden anne babalarını okula davet eder ve mesleklerini çocuklara anlattırır. Bu sayede çocuklar bir avu</span><span class="char-style-override-8">kat ya da bir otobüs şoförünün ne yaptığını öğrenir.”</span></p>

    <p class="Normal para-style-override-7"><span class="char-style-override-8">“Otobüs şoförünün ne yaptığı son derece açık değil mi?”</span></p>

    <p class="Normal para-style-override-7"><span class="char-style-override-8">“Şişşt. Ya da bir veterinerin, yani hayvan doktorunun veya bir dişçinin, yani insanların dişlerini tedavi eden doktorların.”</span></p>

    <p class="Normal para-style-override-7"><span class="char-style-override-8">“Sadece dişleri mi tedavi ediyor</span><span class="italik char-style-override-7" xml:lang="tr-TR">?</span><span class="char-style-override-8"> Dişi çekmenin dışında nasıl tedavi edersin ki?”</span></p>

    <p class="Normal para-style-override-7"><span class="char-style-override-8">“Bilsen çok şaşırırdın.” Yüzümü ve boynumu kaplayan saçlarımı geriye ittim. “Her neyse, beni hararetle çağırıyorlardı çünkü o zamanlar çok fazla kadın doktor yoktu.”</span></p>

    <p class="Normal para-style-override-7"><span class="char-style-override-8">“Şimdi var sanki!” Gülmeye başladı, ben de ona yavaşça vurdum.</span></p>

    <p class="Normal para-style-override-7"><span class="char-style-override-8">“Kısa bir süre sonra kadın doktorların sayısı arttı. Ama o zamanlar azdı. Neyse, konuşmamı yaptıktan sonra soru var mı diye ufaklıklara sordum. İğrenç küçük bir çocuk kalktı ve annesinin çalışan kadınların fahişeler kadar kötü olduğunu dediğini söyledi. Ona göre kadınlar çalışıp erkeklerin işlerini ellerine alacağına, evlerinde oturup ailelerinin ihtiyaçlarını yerine getirmeliymiş.”</span></p>

    <p class="Normal para-style-override-7"><span class="char-style-override-8">“Bu kadının hayatında çok fazla fahişeyle tanıştığını sanmıyorum.”</span></p>

    <p class="Normal para-style-override-7"><span class="char-style-override-8">“Hayır, ben de sanmıyorum. Hayatında çalışan başka kadın gördüğünü de sanmıyorum. Neyse, çocuk bunu der demez Brianna ayağa kalktı ve yüksek sesle, ‘Annemin doktor olduğuna sevinsen iyi olur, çünkü birazdan ihtiyacın olacak!’ deyip çocuğa aritmatik kitabıyla vurdu. Çocuk yere düşünce de üzerine atlayıp ağzına yumruk attı.”</span></p>

    <p class="Normal para-style-override-7"><span class="char-style-override-8">Jamie’nin göğsünün ve karnının kıpırdanışını hissedebiliyordum.”Aferin ona! Okul müdürü onu bu yüzden dövmedi umarım?”</span></p>

    <p class="Normal para-style-override-7"><span class="char-style-override-8">“Okullarda çocuklar dövülmüyor artık. Brianna olayın ardından diğer çocuğa bir özür mektubu yazmak zorunda kaldı ama çocuk da bana bir özür mektubu yazdı. Brianna bunun adil olduğunu düşündü. Daha utanç verici olan, meğer çocuğun babası da doktormuş; üstelik benim hastanedeki iş arkadaşlarımdan biriymiş.”</span></p>

    <p class="Normal para-style-override-7"><span class="char-style-override-8">“Ve ona önerilen bir işi sen almıştın?”</span></p>

    <p class="Normal para-style-override-7"><span class="char-style-override-8">“Nasıl anladın?”</span></p>

    <p class="Normal para-style-override-7"><span class="char-style-override-8">“Hmm.” Boynumun arkasında hissettiğim nefesi sıcak ve gıdıklayıcıydı. Elimi geriye uzattım ve uzun, tüylü kalçasını avuçladım; kaslarının oyuk ve kabarıklığını ellerimle hissettim.</span></p>

    <p class="Normal para-style-override-7"><span class="char-style-override-8">“Onun üniversiteye gittiğini ve Frank Randall gibi tarih okuduğunu söylemiştin. Hiç senin gibi doktor olmak istemedi mi?” Geniş eliyle kalçamı tuttu ve yumuşak yumuşak okşamaya başladı.</span></p>

    <p class="Normal para-style-override-7"><span class="char-style-override-8">“Ah, aslında evet, küçükken istiyordu. Onu arada bir hastaneye götürüyordum. Orada gördüğü tıbbi cihazlardan çok etkileniyordu. Özellikle benim stetoskopum ve kulağın içine bakmak için kullandığım otoskopumla oynamayı seviyordu. Ama sonra fikrini değiştirdi. Gerçi sonra binlerce kez fikrini değiştirdi, tüm çocuklar gibi.”</span></p>

    <p class="Normal para-style-override-7"><span class="char-style-override-8">“Çocuklar öyle midir hep?” Bu onun için alışılmadık bir durumdu. Onun zamanının çocukları genellikle ebeveynlerinin mesleğini seçiyordu ya da onun için seçilen bir mesleği öğrenmek zorunda bırakılıyordu.</span></p>

    <p class="Normal para-style-override-7"><span class="char-style-override-8">“Ah, evet. Dur bir düşüneyim… Brianna bir ara balerin olmak istedi, pek çok kız çocuğu gibi. Parmaklarının ucunda dans eden dansçılara balerin denir bu arada,” diye açıkladım. Şaşırarak güldü. “Bizim çöpçü onu kamyonuyla gezdirdikten sonra çöpçü olmak istediğine karar verdi. Sonra bir dalgıç, sonra postacı, sonra...”</span></p>

    <p class="Normal para-style-override-7"><span class="char-style-override-8">“Tanrı aşkına, dalgıç da ne? Çöpçüyü bırak...”</span></p>

    <p class="Normal para-style-override-7"><span class="char-style-override-8">Yirminci yüzyılın mesleklerini anlatmam bittiğinde yüz yüzeydik. Bacaklarımız birbirine dolanmıştı. Meme uçlarının parmak uçlarımda bıraktığı sert hissin keyfini çıkarıyordum.</span></p>

    <p class="Normal para-style-override-7"><span class="char-style-override-8">“Geçekten tarihçi olmak mı istedi, yoksa Frank’i memnun etmek için mi bu alanı seçti hiç bilemedim. Frank’i çok seviyordu. Frank de onunla gurur duyuyordu.” Bir an durdum ve eli sırtımda dolanırken düşündüm.</span></p>

    <p class="Normal para-style-override-7"><span class="char-style-override-8">“Daha lisede okurken üniversiteden tarih dersleri almaya başlamıştı. Sana eğitim sistemini anlatmıştım. Ve Frank öldüğünde, sanıyorum onun böyle isteyeceğini düşündüğü için üniversitede tarih okumayı seçti.”</span></p>

    <p class="Normal para-style-override-7"><span class="char-style-override-8">“Onurlu bir davranışmış.”</span></p>

    <p class="Normal para-style-override-7"><span class="char-style-override-8">“Evet.” Elimi saçlarına götürdüm, başını okşadım. “Bu özelliğini nereden aldı bilmiyorum.”</span></p>

    <p class="Normal para-style-override-7"><span class="char-style-override-8">Burnunu çekti ve beni kendine çekti. “Bilmiyor musun?” Benden bir cevap beklemeden devam etti: “Eğer tarih araştırmaya devam ederse, sence bizi bulabilir mi? Yani bir yerlerde bizim hakkımızda yazılmış şeyler...”</span></p>

    <p class="Normal para-style-override-7"><span class="char-style-override-8">Bunu hiç düşünmemiştim ve bir an sessiz kalakaldım. Sonra biraz uzandım ve hafifçe gülerek başımı omzuna yasladım.</span></p>

    <p class="Normal para-style-override-7"><span class="char-style-override-8">“Pek sanmıyorum. En azından kayda değer bir şeyler yapmadığımız sürece tarihin bizden bahsedeceğini sanmıyorum.” Kulübenin duvarlarına ve pencereden görünen vahşi doğaya baktım. “Burada tarihi değiştirecek bir şey yapma şansımız pek yok. Ayrıca her olayı detaylı incelemesi gerekirdi.”</span></p>

    <p class="Normal para-style-override-7"><span class="char-style-override-8">“Öyle mi?”</span></p>

    <p class="Normal para-style-override-7"><span class="char-style-override-8">Bir an sustum, teninin misk kokusunu içime çektim. En sonunda, “Umarım yapmaz,” dedim. “Kendi hayatını yaşamalı, hayatını geçmişe bakarak boşa harcamamalı.”</span></p>

    <p class="Normal para-style-override-7"><span class="char-style-override-8">Buna hemen cevap vermedi ama elimi tuttu. Ben de onunkini kavradım.</span></p>

    <p class="Normal para-style-override-7"><span class="char-style-override-8">“Çok zeki bir kadınsın Sassenach ama öngörülü değilsin. Belki de seninki alçakgönüllülüktür.”</span></p>

    <p class="Normal para-style-override-7"><span class="char-style-override-8">“Neden öyle söyledin?” diye sordum biraz gücenerek.</span></p>

    <p class="Normal para-style-override-7"><span class="char-style-override-8">“Kız çok sadık ve onurlu, sen söyledin. Babasını o kadar sevmiş ki o öldükten sonra bile onun isteyebileceği seçimler yapmış. Seni daha az mı seviyor sanıyorsun?”</span></p>

    <p class="Normal para-style-override-7"><span class="char-style-override-8">Başımı çevirdim ve bir tutam saçın yüzüme düşmesine izin verdim. “Hayır,” dedim en sonunda sesim yastıkta boğulurken.</span></p>

    <p class="Normal para-style-override-7"><span class="char-style-override-8">“E, tamam işte.” Kalçamdan tuttu ve beni çevirdi. Yavaşça üzerime çıktı. Daha fazla konuşmadık ve vücutlarımızın sınırları birbirine karıştı.</span></p>

    <p class="Normal para-style-override-7"><span class="char-style-override-8">Yavaş, rüya gibi ve huzur dolu bir sevişmeydi. Ayağımı onun bacağına doladım, yumuşak tabanını ve tüylü bacağını; nasır tutmuş ellerini ve hassas dokunuşlarını hissettim. Her bir kalp vuruşunda, bıçağı kınına sokup çıkarırcasına uyumlu hareket ediyorduk.</span></p>

    <p class="Normal para-style-override-7"><span class="char-style-override-8">Ateş çıtırdadı; gizli mabedimizin duvarlarına kırmızı ve sarı ışık oyunları yansıdı. Kimin kolu kimin bacağı umursamadan, birbirimize sarılarak sessizce ve huzur içinde yattık. Uykunun eşiğinde Jamie’nin nefesini boynumda hissettim. “Bizi arayacak,” dedi kararlı bir sesle.</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">İki gün sonra hava açtı da karlar biraz eridi. Kulübenin sıcağından bunalan Jamie, ava çıkabilmek için buzların çözülmesinden faydalanmaya karar verdi. Kar tamamen erimemişti ama iyice incelmiş ve yer yer toprak görünür olmuştu. Jamie bu koşullarda yokuş aşağı gitmek kolay olur diye düşünmüştü.</span></p>

    <p class="Normal para-style-override-7"><span class="char-style-override-8">O gün ilerleyen saatlerde karı kürediğimde bundan pek de emin olamadım. Açıktaki karlar erimişken çalıların altında biriken karın kalınlığı pek değişmemişti. Yine de onun haklı çıkmasını umdum. Yiyecek stoğumuz oldukça azalmıştı ve bir haftadan fazla bir süredir eve et girmemişti. Jamie’nin karın altındaki tuzakları bile boştu.</span></p>

    <p class="Normal para-style-override-7"><span class="char-style-override-8">Bir miktar karı bir sepete koyup içeri aldım ve her zaman olduğu üzere bir cadı gibi geniş bir kazana boşalttım.</span></p>

    <p class="Normal para-style-override-7"><span class="char-style-override-8">Beyaz kar öbeklerinin su dolu kazana düşüp eriyişini izlerken “ ‘</span><span class="italik char-style-override-7" xml:lang="tr-TR">Kayna kazanım kayna, yan ateşim yan,</span><span class="char-style-override-8">’ “ diye mırıldandım.</span></p>

    <p class="Normal para-style-override-7"><span class="char-style-override-8">İçinde su olan ve sürekli ateşin üzerinde tuttuğum geniş bir kazanım vardı. Bu su sadece bir şeyler yıkamak için değil; ızgarada, tavada ya da tencerede pişemeyecek her şey için de tek kaynağımdı. Kaynatılacak şeyler ve sebze suyu çıkarmak için sebzeleri, içi boş kabaklara ya da seramik kavanozlara koyuyordum. Bu kapları, ağızlarını iyice kapatıp bir iple kaynayan kazanın içine sarkıtıyordum. Arada bir çekip içindekinin ne durumda olduğuna bakıyordum. Bu şekilde birkaç çeşit yemeği aynı suda pişirebiliyor, sonrasında da bu sıcak suyla bulaşıkları yıkıyordum.</span></p>

    <p class="Normal para-style-override-7"><span class="char-style-override-8">İkinci bir sepet dolusu karı ahşap bir kaba koydum ve kendi kendine erimeye bıraktım; bu içme suyumuz olacaktı. Sonra yapmam gereken acil başka bir şey olmadığı için oturup Daniel Rawlings’in vaka defterini okumaya başladım. Bir yandan da ateşin başında çorapları yamıyordum. </span></p>

    <p class="Normal para-style-override-7"><span class="char-style-override-8">Jamie geri dönmeyince başta endişelenmedim. Ama zaman geçtikçe endişelenmeye başladım - uzun süre uzaklaştığında hep içimi bir sıkıntı kaplıyordu zaten - ama dışarıya yansıtmadım. Karların üzerindeki gölgelerin rengi, batan güneş nedeniyle menekşe rengine döndükçe, dışarıdan gelen sesleri pür dikkat dinlemeye başladım.</span></p>

    <p class="Normal para-style-override-7"><span class="char-style-override-8">Ayak seslerine kilitlenmiş bir vaziyette işime döndüm. Her an Jamie’nin bana seslenmesini bekliyordum. Sesini duyar duymaz dışarı koşmaya, getirdiği hindinin tüylerini yolmaya ya da başka bir hayvansa temizlemeye hazırlıklıydım. Bir gözüm sürekli dağlardayken katır ve atları besledim, hayvanların sularını tazeledim. Gün ışığı çiftliği terk ederken umudumu da kaybetmeye başladım.</span></p>

    <p class="Normal para-style-override-7"><span class="char-style-override-8">Kulübenin içi giderek soğumaya başlamıştı. Odun almak için dışarı çıktım. Saat dört civarı, diye düşündüm. Ama şimdiden yabanmersini çalılarının altı iyice kararıp soğumuştu. Bir saat içinde hava da kararmaya başlayacak, iki saat içinde ise tamamen karanlık çökecekti.</span></p>

    <p class="Normal para-style-override-7"><span class="char-style-override-8">Odun yığınının üzeri karla kaplıydı, en dıştakiler ıslaktı. Kenardan kalın bir parça çekerek yığının alt kısmındaki kuru odunlara ulaşabilirdim. Tabii bunu yaparken her zamanki gibi yılanlara, kokarcalara ve burayı soğuktan korunmak için kullanan diğer canlılara karşı hazırlıklıydım.</span></p>

    <p class="Normal para-style-override-7"><span class="char-style-override-8">Burnumu çektim, dizlerimin üzerine çöktüm ve dikkatli bir şekilde içeri baktım. Son bir önlem olarak uzun bir sopayı içeri sokup yığının içini karıştırdım. İçeriden itiş kakış, sürünme ya da benzeri tehlikeli bir ses gelmeyince güvenle içeri uzandım. Elime kalın, dokulu bir ağaç kütüğü gelene kadar arandım. Bu gece harlı ve uzun yanacak bir ateş istiyordum; bütün günü dışarıda avlanarak geçiren Jamie geldiğinde soğuk içine işlemiş olacaktı.</span></p>

    <p class="Normal para-style-override-7"><span class="char-style-override-8">Ateşin tam kalbine koymak üzere kalın bir çam kütüğü ve odun yığınının dışından üç küçük ve daha yavaş yanacak bir parçayı aldım. Ben yemek yaparken bu üçünü ateşin kalbine yerleştirerek kurutabilirdim. Ateşi nemli parçalarla beslersem daha yavaş yanardı ve ateş sabaha kadar dayanırdı.</span></p>

    <p class="Normal para-style-override-7"><span class="char-style-override-8">Gölgeler koyulaşıp kışın griliğine kavuştu. Gökyüzündeki kar taşıyan bulutlar, lavanta rengine döndü. Havadaki kar kokusunu alabiliyordum; gece çökünce havanın ısısı da düştü ve kar tekrar yağmaya başladı.</span></p>

    <p class="Normal para-style-override-7"><span class="char-style-override-8">“Lanet herif,” dedim yüksek sesle. “Ne işler karıştırıyorsun, geyik falan mı vurdun?” Ağır havada sesim kayboldu ama böyle düşünmek daha iyi hissetmeme neden olmuştu. Eğer gün sonuna doğru irice bir av yakaladıysa, hayvanın ölüsünün başında kamp yapmayı tercih etmiş olabilirdi. Büyük bir hayvanı kesmek yorucu bir işti, çok zaman alıyordu. Ve et, diğer yırtıcı hayvanlara bırakılamayacak kadar zor bulunuyordu.</span></p>

    <p class="Normal para-style-override-7"><span class="char-style-override-8">Sebze suyu kaynamaya başlamıştı. Kulübe soğan ve yabani sarımsağın rayihasıyla dolmuştu ama hiç iştahım yoktu. Tencereyi sapından iterek ateşin üzerinden çektim. Jamie geldiğinde hemen geri yerine çekip kolayca yemeği ısıtabilirdim. Birden küçük, yeşil bir şey hareket etti. Bir odunun çatlağına yerleşmiş küçük bir semender, korkuyla kendini yuvasından dışarı attı.</span></p>

    <p class="Normal para-style-override-7"><span class="char-style-override-8">Yeşil-siyah renklerdeydi; küçük bir mücevheri andırıyordu. İyice panik yapıp ateşe doğru kaçmasın diye hemen yakaladım. Avcumun içinde çılgıncasına kıpırdanan küçük ıslak yaratığı dışarı çıkardım ve tekrar odun yığınının kenarına bıraktım.</span></p>

    <p class="Normal para-style-override-7"><span class="char-style-override-8">“Dikkatli ol,” diye seslendim ardından. “Bir dahaki sefere bu kadar şanslı olmayabilirsin!”</span></p>

    <p class="Normal para-style-override-7"><span class="char-style-override-8">İçeri girmeden önce bir an durdum. Artık hava iyice kararmıştı ama yine de ağaçların siluetini, arkalarındaki dağların üzerine bıraktıkları koyu lekeleri seçebiliyordum. Ağaçların arasında hiçbir şey kımıldamıyordu ama sonra hafif pembe gökten birkaç iri kar tanesi süzülerek düştü ve hemen eridi.</span></p>

    <p class="Normal para-style-override-7"><span class="char-style-override-8">Kapıyı iyice kapatıp hiç tat almadan yemeğimi yedim. Nemli cevizleri ateşe atıp yattım. Jamie, Anna Ooka’dan birkaç adamla karşılaşmış ve onlarla kamp kurmuş olabilirdi.</span></p>

    <p class="Normal para-style-override-7"><span class="char-style-override-8">Cevizden gelen koku odaya yayıldı, ateşin üzerinde beyaz bir bulut oluştu. Evde sadece iki ay kadar kısa bir süredir ateş yakılıyor olmasına rağmen kirişler çoktan kurumla kaplanmıştı. Başımın yanındaki keresteden sızan altın rengi reçine damlaları, bal gibi parlıyor, etrafa keskin ve ferah bir terebentin kokusu yayıyordu. Baltanın açtığı yarıklar ışıkta göze çarpıyordu. Bir an aklıma Jamie’nin geniş sırtının kaslı görüntüsü geldi: Baltayı bir saatin çarkları gibi ritmik bir şekilde ardı ardına her vurduğunda sırtı teriyle parlıyordu.</span></p>

    <p class="Normal para-style-override-7"><span class="char-style-override-8">Bir baltanın indiği yeri ayarlamak hayli zor bir işti. Ateş için odun keserken kolaylıkla odunu ıskalayıp kolunu ya da bacağını yaralayabilirdi insan. Hayalgücüm bu düşüncemi desteklemede gecikmedi. Gözümün önüne, bir atar damardan beyaz karlara sıçrayan kanın net görüntüsü geldi.</span></p>

    <p class="Normal para-style-override-7"><span class="char-style-override-8">Diğer yana döndüm. Jamie dışarıda yaşamak nedir biliyordu. Tanrı aşkına, yedi yıl boyunca bir mağarada yaşamıştı!</span></p>

    <p class="Normal para-style-override-7"><span class="char-style-override-8">Ama bu İskoçya’daykendi, dedi içsesim küçümseyerek. Yaşayan en büyük etoburun, bir ev kedisi büyüklüğündeki vahşi kediler olduğu bir ülke. En tehlikeli canlı ise İngiliz askerleriydi.</span></p>

    <p class="Normal para-style-override-7"><span class="char-style-override-8">“Saçmalık!” dedim yüksek sesle ve sırtüstü döndüm. “O yetişkin bir erkek ve baştan aşağı silahlı. Ve kesinlikle kar yağdığında ne yapacağını biliyor!”</span></p>

    <p class="Normal para-style-override-7"><span class="char-style-override-8">Ne yapacaktı gerçekten? Bir an düşündüm. Ya kendine başını sokacak bir barınak bulurdu ya da bir tane inşa ederdi. Dağda ilk kamp yaptığımız gece geldi aklıma; bizim için bir sundurma inşa edivermişti. Bunu düşünmek beni biraz rahatlattı. Eğer yaralanmadıysa donup ölmezdi herhalde.</span></p>

    <p class="Normal para-style-override-7"><span class="char-style-override-8">Eğer yaralanmadıysa. Eğer bir şeyler onu yaralamadıysa. Ayılar büyük ihtimalle kış uykusundalardı ama kurtlar ve pumalar kışın avlanmaya devam ediyordu. Bir tane pumayla su kenarında karşılaşmamızı hatırladım ve yattığım yerde ürperdim.</span></p>

    <p class="Normal para-style-override-7"><span class="char-style-override-8">Yüzüstü döndüm, yorgan omuzlarımı örttü. Barakanın içi sıcaktı, yatak daha da sıcaktı. Ama hem ayaklarım hem de ellerim buz gibi soğuktu. Jamie’yi özlemiştim, ama bu özlemin duygu ve düşüncelerle alakası yoktu; daha çok vücudumun parçaları özlemişti. Jamie ile birlikte, tek başımıza olmak hem büyük mutluluktu hem de gerçek bir maceraydı. Üstelik tümüyle beni ele geçiriyordu. Ama onsuz olmak, mutlak bir yalnızlıktı.</span></p>

    <p class="Normal para-style-override-7"><span class="char-style-override-8">Karın sesini, başımın yanındaki pencereyi örten yağlı keten perdeye rağmen duyabiliyordum. Eğer böyle yağmaya devam ederse, Jamie’nin izleri sabaha kadar tamamen silinirdi. Ve eğer ona bir şey olmuşsa... </span></p>

    <p class="Normal para-style-override-7"><span class="char-style-override-8">Yorganı attım ve kalktım. Ne yaptığımı pek düşünmeden hızla giyindim. Şu ana kadar fazlasıyla düşünmüştüm. Güderi kıyafetimin altına içlik olarak yünlü kısa gömleğimi giydim. İki çorabı üst üste giydim. Neyse ki botlarımı susamuru yağı ile daha yeni yağlamıştım. Balık gibi kokuyorlardı ama bu sayede uzun bir süre su geçirmeyeceklerdi.</span></p>

    <p class="Normal para-style-override-7"><span class="char-style-override-8">Jamie küçük baltayı yanında götürmüştü. Büyük bir çam kütüğünü tokmak ve kama ile parçalara ayırmak zorunda kaldım; bunu yaparken yavaşlığım için kendime küfrettim. Harekete geçme kararı aldıktan sonra, en küçük bir gecikme bile beni öfkelendiriyordu. Uzun parçalı ahşap yine de kolay bölündü. Beş adet düzgün çıram vardı şimdi, dördünü deri bir kayışla birbirine bağladım. Beşincisini ateşin dumanlı kö</span><span class="char-style-override-8">zünün derinliklerine batırdım ve ateş alana kadar bekledim.</span></p>

    <p class="Normal para-style-override-7"><span class="char-style-override-8">Sonra küçük ilaç çantamı, çakmaktaşı torbası ve çıraların içinde olduğundan emin olduktan sonra belime bağladım. Pelerinime sarındım, bohçamı ve meşalemi aldım ve kendimi dışarı, yağan karın altına attım.</span></p>

    <p class="Normal para-style-override-7"><span class="char-style-override-8">Hava korktuğum kadar soğuk değildi; yürümeye başladıktan sonra hayli ısındım. Dışarısı çok sessizdi. Hiç rüzgâr esmiyordu ve karın fısıltısı gecenin tüm olağan seslerini bastırmıştı.</span></p>

    <p class="Normal para-style-override-7"><span class="char-style-override-8">Jamie’nin, kendi tuzak hattı boyunca yürümeyi planladığını biliyordum. Gerçi kendi koyduğu işaretlere denk gelseydi, onları takip edip evin yolunu bulurdu. Daha önce yağan kar iyice incelmişti ama toprak ıslaktı ve Jamie iri bir adamdı. İzine rastlarsam kolaylıkla takip edebileceğimden emindim. Eğer izine değil de kendine, avının yanında kamp kurmuşken rastlarsam daha da güzel olurdu. Soğukta iki kişi uyumak, tek başına uyumaktan daha iyiydi.</span></p>

    <p class="Normal para-style-override-7"><span class="char-style-override-8">Bizim açıklığın batısını çevreleyen çıplak kestane ağaçlarını geçtikten sonra yokuş yukarı yürüdüm. Yön duygum çok iyi değildi ama yokuş yukarı ya da yokuş aşağı yürüdüğümü anlardım. Ayrıca Jamie bana çevredeki büyük ve sabit objeler yardımıyla yön bulmayı öğretmişti. Şelalelere doğru baktım, beyaz köpükleri bu mesafeden bulanık görünüyordu. Sesleri gelmiyordu; rüzgâr belli ki bana doğru esmiyordu.</span></p>

    <p class="Normal para-style-override-7"><span class="char-style-override-8">“Avlanırken rüzgârın sana doğru esmesi gerekir,” demişti bir keresinde Jamie. “Bu sayede avın senin kokunu alamaz.”</span></p>

    <p class="Normal para-style-override-7"><span class="char-style-override-8">İleride neyin benim kokumu aldığını düşünmek beni huzursuz etti. Yanımda meşalenin dışında silah yoktu. Meşalenin ışığı karın buz tutmuş o kırılgan yüzeyinde titredi ve ağaçların buzlu dallarında kırılarak yansıdı. Eğer bulunduğu yerin 500 metre kadar yakınından geçiyorsa ışığımı görebilirdi. </span></p>

    <p class="Normal para-style-override-7"><span class="char-style-override-8">İlk kapan, kulübeden 200 metre kadar yukarıdaki küçük bir vadiye, alaçam ve baldıranların arasına kurulmuştu. Jamie o kapanı kurarken yanındaydım ama o zaman gündüzdü, şimdi meşalenin ışığında her yer yabancı görünüyordu.</span></p>

    <p class="Normal para-style-override-7"><span class="char-style-override-8">Meşaleyi bir yukarı bir aşağı tutuyor, ışık yeri aydınlatsın diye eğiliyordum. O küçük vadinin içinde aradığım şeyi bulmak için bir süre dolanmam gerekti: İki alaçam arasındaki bir kar öbeğinde gölgeler bırakan bir ayak izi. Biraz daha arandım ve kapanı hâlâ kurulu bir halde buldum. Ya hiçbir şey kapana kısılmamıştı ya da Jamie kapanı boşaltıp tekrar kurmuştu. </span></p>

    <p class="Normal para-style-override-7"><span class="char-style-override-8">Ayak izleri bu alandan yukarı doğru devam ediyor, sonra da dökülmüş yaprakların oluşturduğu bir yığının olduğu bir noktada kayboluyordu. Bu yığına doğru giderken bir panik dalgasına kapıldım ve tekrar ayak izini yakalamaya çalıştım. Bir şey göremedim. Yapraklar burada bayağı kalın, süngerimsi ve yaylanan bir katman oluşturuyordu. Ama orada... Evet, tam orada devrilmiş bir kütük vardı. Yerde koyu, ıslak bir iz görüyordum; sürünme izi gibiydi. Ian bana sincapların kütüklerin altındaki deliklerde kış uykusuna yattıklarını söylemişti. </span></p>

    <p class="Normal para-style-override-7"><span class="char-style-override-8">Çok yavaşça, izi kaybedip tekrar tekrar bularak bu ayak sürüme izini bir kapandan diğerine takip ettim. Artık kar daha büyük taneler halinde yağıyordu. İçimdeki endişe giderek büyüyordu. Eğer kar bu izleri ben Jamie’yi bulmadan örterse eve dönüş yolunu nasıl bulacaktım?</span></p>

    <p class="Normal para-style-override-7"><span class="char-style-override-8">Arkama baktım. Tek görebildiğim üzerinde bir tek iz bile olmayan dümdüz karla kaplı, upuzun bir yamaçtı. Bacamızdan gelen duman da artık görünmüyordu. Yavaşça bir daire çizdim; artık şelaleleri de göremiyordum.</span></p>

    <p class="Normal para-style-override-7"><span class="char-style-override-8">“Çok güzel,” dedim kendi kendime. “Kayboldun.</span><span class="italik char-style-override-7" xml:lang="tr-TR"> </span><span class="char-style-override-8">Şimdi ne olacak?” İkinci bir panik dalgasını hemen bastırdım ve düşünmeye çalıştım. Tam olarak kaybolmamıştım. Gerçi nerede olduğumu bilmiyordum ama bu kaybolduğum anlamaına gelmiyordu. Jamie’nin ayak izleri hâlâ önümdeydi, en azından kar bu izleri de kapatana kadar bir rotam vardı. Ve eğer onu bulursam eminim o da kulübeyi bulabilirdi.</span></p>

    <p class="Normal para-style-override-7"><span class="char-style-override-8">Elimdeki meşalenin sapı iyice yanmıştı; ateşin ısısı elime geliyordu. Pelerinimin altından ikinci bir çıra çıkardım ve elim yanmadan ilkiyle bu çırayı yakmayı başardım.</span></p>

    <p class="Normal para-style-override-7"><span class="char-style-override-8">Acaba kulübeye paralel mi ilerliyordum yoksa dikine mi? Bildiğim kadarıyla kapanlar bir daire şeklinde dizilmişti, ama tam olarak kaç tane kapan kurduklarını bilmiyordum. Şimdiye kadar üç kapan bulmuştum, hepsi de boştu.</span></p>

    <p class="Normal para-style-override-7"><span class="char-style-override-8">Dördüncü kapan boş değildi. Meşalenin ışığı bir hayvanın kürkündeki buz kristallerini aydınlattı. Dokundum, yerden kaldırdım. Hayvan sertleşmişti; ya donmuştu ya da öleli çok olmuştu. Ama bu bilgi bana Jamie’nin nerede olduğuyla ilgili nasıl bir ipucu veriyordu?</span></p>

    <p class="Normal para-style-override-7"><span class="char-style-override-8">Yüz ve ellerimin hissizleşmesini ve botlarımdan içeri giren soğuğu hiçe sayarak mantıklı bir şekilde düşünmeye çalıştım. Tavşan yerde yatıyordu; patilerinin ve kapana kısılınca yaşadığı mücadelenin karda bıraktığı izleri görebiliyordum. Ama ortada Jamie’nin ayak izlerinden eser yoktu. Tamam, belli ki bu kapana kadar gelememişti.</span></p>

    <p class="Normal para-style-override-7"><span class="char-style-override-8">Nefesim etrafımda beyaz bir buhar oluşturuyordu. Burnumun içinde buzullar oluştuğunu hissedebiliyordum. Bununla bir önceki kapan arasında bir yerde yolundan ayrılmıştı. Ama nerede? Ve ne tarafa gitmişti?</span></p>

    <p class="Normal para-style-override-7"><span class="char-style-override-8">Hızlı bir şekilde geldiğim yoldan geri yürümeye başladım. Emin olduğum en son ayak izini arıyordum. Uzun sürdü ama buldum. Kar neredeyse bu izi de örtmek üzereydi. İkinci meşalem de uyarıya kadar yanmıştı. Son ayak izinden tavşanın kısıldığı kapana doğru gitmediyse nereye gitmişti. </span></p>

    <p class="Normal para-style-override-7"><span class="char-style-override-8">“Jamie!” diye bağırdım. Birkaç kez seslendim ama sanki kar sesimi yutuyordu. Durup dinledim ama bulunduğum yerde akan minik derenin çıkardığı şırıltının dışında hiç ses yoktu. </span></p>

    <p class="Normal para-style-override-7"><span class="char-style-override-8">Arkamda değildi, önümde değildi. Ya sağa ya da sola yürümüş olmalıydı.</span></p>

    <p class="Normal para-style-override-7"><span class="char-style-override-8">“Ya şundadır ya bunda...” diye mırıldandım ve yokuş aşağı olan tarafı seçtim, çünkü yürümesi daha kolaydı. İnerken de Jamie’ye seslenmeye devam ettim. </span></p>

    <p class="Normal para-style-override-7"><span class="char-style-override-8">Durup karanlığı dinledim. Çağrıma cevap var mıydı? Tekrar seslendim ama cevap varsa da duyamadım. Rüzgâr ağaçların dallarını salladı.</span></p>

    <p class="Normal para-style-override-7"><span class="char-style-override-8">Bir adım daha attım ve buz tutmuş bir taşa bastım. Birden yer altımdan kaydı. Çamurlu kısa bir eğimden bir kaydıraktaymış gibi aşağı doğru kaymaya başladım. Buzlu dalları olan bir çalıyı yakaladım ve sıkıca tuttum. Zorlukla kalktım. Kalbim yerinden çıkacak gibi çarpıyordu. </span></p>

    <p class="Normal para-style-override-7"><span class="char-style-override-8">Ayağımı bastığım yer, bir ucu boşluğa bakan bir kayaydı. Bitkinin dallarına iyice tutunarak ve kaymamaya çalışarak aşağı baktım.</span></p>

    <p class="Normal para-style-override-7"><span class="char-style-override-8">Aşağısı sandığım gibi uçurum değildi; yerden aşağı yukarı bir buçuk metre yüksekteydim. Kalbimi hoplatan yükseklik değildi, yapraklarla örtülmüş deliğin dibinde gördüğüm karaltıydı.</span></p>

    <p class="Normal para-style-override-7"><span class="char-style-override-8">Dağılmış ve ezilmiş yaprakların oluşturduğu bu karaltı, bana az önce kapandan alıp belime astığım ölü tavşanın etrafındaki karaltıyı anımsattı. Daha iri bir şey, yerde aynı bu tavşan gibi debelenmiş, sonra da sürüklenmişti. Karanlıkta kaybolan geniş bir sürünme iziydi bu.</span></p>

    <p class="Normal para-style-override-7"><span class="char-style-override-8">Bastığım yere dikkat etmeden kayadan aşağı indim ve ize doğru koştum. İzi baldıran otu ve kına çiçeklerinin altından geçiyordu. Elimdeki meşalenin titreşen ışığında izi bir kaya öbeği ve keklik üzümlerine kadar takip ettim. Ve o an gözüme ilişti…</span></p>

    <p class="Normal para-style-override-7"><span class="char-style-override-8">Jamie ikiye bölünmüş iri bir kayanın yanında yatıyordu. Yarısına kadar yapraklara gömülüydü. Sanki bir şey onu oraya gömmeye çalışmıştı. Isınmaya çalışır gibi bir hali yoktu; öylece yüzüstü ve ölü gibi kıpırdamadan yatıyordu. Pelerinin ve çamur içindeki botlarının üzerini kar kaplamıştı.</span></p>

    <p class="Normal para-style-override-7"><span class="char-style-override-8">Bir çığlık attım ve elimdeki meşaleyi atıp yanına koştum.</span></p>

    <p class="Normal para-style-override-7"><span class="char-style-override-8">İnsanın kanını donduran bir çığlık attı ve altımda çırpındı. Rahatlamayla panik arası bir hisle geri çekildim. Ölmemişti, ama yaralıydı. Nerede yaralanmıştı, yarası ne kadar kötüydü?</span></p>

    <p class="Normal para-style-override-7"><span class="char-style-override-8">“Nerede?” diye sordum, vücudunun etrafına sarılı pelerinine yapışarak. “Nerede yaralandın? Kanaman var mı, bir yerini kırdın mı?”</span></p>

    <p class="Normal para-style-override-7"><span class="char-style-override-8">Büyük bir kan lekesi göremiyordum, ama meşalemi düşürmüştüm ve ateşi onu saran ıslak yapraklara değer değmez sönmüştü. Pembe gökyüzü ve yağan kar her şeyin üstüne bir parıltı düşürüyordu, ama detaylı görmek için etraf fazlasıyla karanlıktı. </span></p>

    <p class="Normal para-style-override-7"><span class="char-style-override-8">Vücudu korkutucu derecede soğuktu; eti, kardan uyuşmuş olan ellerime bile soğuk geliyordu. Üstelik küçük hırıltılar çıkararak titreyip duruyordu. Sanki, “Sırt,” diye mırıldanıyormuş gibi geldi, o zaman onu pelerininden sıyırır sıyırmaz gömleğine asıldım ve onu yırtarak pantolonunun içinden çektim. </span></p>

    <p class="Normal para-style-override-7"><span class="char-style-override-8">Bu hareketim yüksek sesle çığlık atmasına neden oldu; ben de panik içinde ellerimi gömleğinin altına sokup kurşun deliğini aradım. Sırtından vurulmuş olmalıydı; kurşunun girdiği yer fazla kanamazdı, peki ya nereden çıkmıştı? Kurşun öylece geçip gitmiş miydi? Zihnimin bir köşesi de onu kimin vurmuş olabileceğiyle ve bu kişi ya da kişilerin hâlâ yakınlarda mı olduğuyla meşguldü. </span></p>

    <p class="Normal para-style-override-7"><span class="char-style-override-8">Hiçbir şey. Hiçbir şey bulamadım; yoklayan ellerim yalnızca mermer kadar soğuk ve eski yaralar yüzünden pütürlü ama kesinlikle zedelenmemiş bir etle karşılaştı. Kendimi yavaşlamaya zorlayarak ve parmaklarım kadar zihnimi de işin içine katarak bir kez daha denedim, ellerimin ayalarını yavaşça ensesinden aşağı doğru bütün sırtı boyunca hareket ettirdim. Hiçbir şey yoktu. </span></p>

    <p class="Normal para-style-override-7"><span class="char-style-override-8">Daha aşağıda mıydı? Pantolonunda koyu renk lekeler vardı; onların çamur olduğunu düşünmüştüm. Altına elimi sokup pantolonunu açan iplere uzandım, bunları çözdüm ve içdonunu indirdim. </span></p>

    <p class="Normal para-style-override-7"><span class="char-style-override-8">Çamurdu bu; beyaz, sıkı ve mükemmel derecede biçimli baldırları, gümüşi bir tüy örtüsünün altında ve beresiz şekilde önümde ışıldıyordu. İnanamaz bir halde etini avuçladım. </span></p>

    <p class="Normal para-style-override-7"><span class="char-style-override-8">“Sen misin, Sassenach?” diye sordu bitkin bir halde.</span></p>

    <p class="Normal para-style-override-7"><span class="char-style-override-8">“Evet, benim! Ne oldu sana?” dedim taşkınca ve öfkeli. “Sırtından vurulduğunu söyledin!”</span></p>

    <p class="Normal para-style-override-7"><span class="char-style-override-8">“Hayır, söylemedim. Söylemiş olamam, çünkü vurulmadım,” diye belirtti mantıklı bir şekilde. Sakin ve uykulu gibiydi, sesi bulanık çıkıyordu. “Sırtıma çok soğuk bir rüzgâr vuruyor, Sassenach. Acaba üstümü örtebilir misin?”</span></p>

    <p class="Normal para-style-override-7"><span class="char-style-override-8">İçdonunu yukarı çektim, bu yine homurdanmasına sebep oldu</span></p>

    <p class="Normal para-style-override-7"><span class="char-style-override-8">“Tanrı aşkına neyin var senin?” dedim.</span></p>

    <p class="Normal para-style-override-7"><span class="char-style-override-8">Uyanır gibiydi, gayretle hareket ederek bana bakmak için başını çevirdi. “İyiyim. Yok bir şeyim. Sadece fazla hareket edemiyorum.”</span></p>

    <p class="Normal para-style-override-7"><span class="char-style-override-8">Gözlerimi ona diktim. “Neden? Ayağını mı burktun? Bacağını mı kırdın?”</span></p>

    <p class="Normal para-style-override-7"><span class="char-style-override-8">“Ah… hayır.” Sesi azıcık mahcup çıkıyordu. “Benim… sırtım tutuldu.” </span></p>

    <p class="Normal para-style-override-7"><span class="char-style-override-8">“Ne yaptın?”</span><span class="italik char-style-override-7" xml:lang="tr-TR"/></p>

    <p class="Normal para-style-override-7"><span class="char-style-override-8">“Daha önce de bir kere olmuştu,” diye temin etti beni. “Bir-iki günden fazla sürmez.”</span></p>

    <p class="Normal para-style-override-7"><span class="char-style-override-8">“Sanırım burada, böyle yerde karlarla örtülü olarak bir iki günden fazla dayanamayacağın aklından geçmedi?”</span></p>

    <p class="Normal para-style-override-7"><span class="char-style-override-8">“Geçti,” dedi hâlâ bitkin, “ama bu konuda yapacak pek bir şeyim yoktu.” </span></p>

    <p class="Normal para-style-override-7"><span class="char-style-override-8">Birden, o konuda benim de yapacak fazla bir şeyimin olmadığı konusu zihnimde netleşti. Nereden baksam benden en az otuz kilo daha ağırdı, onu taşıyamazdım. Onca bayır, kaya ve çalılık boyunca onu pek uzağa sürükleyemezdim de. Burası bir at için fazlasıyla dikti. Katırlardan birini getirsem bile, öncelikle karanlıkta kulübeye dönüş yolunu bulmam, sonra dağda yine karanlıkta ve başlamak üzere olan bir fırtınaya benzeyen bu şeyin ortasında yine buraya gelmem gerekiyordu. Ya da belki ağaç dallarından bir kızak yaparım, diye düşündüm deli gibi ve onun vücudunun üstüne binip karlı yamaçlardan aşağı kayarım. </span></p>

    <p class="Normal para-style-override-7"><span class="char-style-override-8">“Ah, kendine gel,” dedim yüksek sesle. Pelerine burnumu sildim ve ne yapmak gerektiğini düşünmeye çalıştım. </span></p>

    <p class="Normal para-style-override-7"><span class="char-style-override-8">Fark ettiğim üzere burası korunaklı bir noktaydı; yukarı baktığımda, kar tanelerinin dibine sığınmış olduğumuz büyük kayanın tepesinden dönerek indiklerini görüyordum, ancak oturduğumuz yerde rüzgâr yoktu ve yukarıya dönük yüzüme ancak birkaç ağır tane isabet etmişti. </span></p>

    <p class="Normal para-style-override-7"><span class="char-style-override-8">Jamie’nin saçı ve omuzları kardan hafifçe tozlanmış gibiydi, kar taneleri de bacaklarının açıkta kalan arka kısımlarına iniyordu. Pelerinin eteğini aşağı çektim, sonra yüzündeki karı sildim. Yüzü neredeyse büyük kar tanelerinin rengiyle aynıydı, eti de dokununca ele sert geliyordu. </span></p>

    <p class="Normal para-style-override-7"><span class="char-style-override-8">Onun donmaya benim düşündüğümden daha yakın olabileceğini fark edince kafamda alarm çanları çalmaya başladı. Gözleri yarı kapalıydı ve onca soğuğa rağmen pek titremiyordu. Bu son derece tehlikeliydi; hareket etmezse kasları ısı üretmez, vücut ısısı yavaşça uçup giderdi. Pelerini nemden ağırlaşmıştı zaten; eğer elbiselerinin su çekmesine izin verirsem, gözlerimin önünde hipodermiden ölebilirdi. </span></p>

    <p class="Normal para-style-override-7"><span class="char-style-override-8">“Uyan!” dedim onu omuzlarından şiddetle sarsarak. Gözlerini açtı ve bana baygın baygın gülümsedi.</span></p>

    <p class="Normal para-style-override-7"><span class="char-style-override-8">“Kımılda!” dedim. “Jamie, hareket etmen gerek!”</span></p>

    <p class="Normal para-style-override-7"><span class="char-style-override-8">“Edemem,” dedi sakince. “Söyledim sana.” Yine gözlerini kapadı.</span></p>

    <p class="Normal para-style-override-7"><span class="char-style-override-8">Kulağını tuttum ve hassas kulak memesine tırnaklarımı geçirdim. Haykırarak kafasını çekti. </span></p>

    <p class="Normal para-style-override-7"><span class="char-style-override-8">“Uyan! Duyuyor musun beni? Hemen şu dakika uyan! Kımılda lanet olası! Elini ver bana.”</span></p>

    <p class="Normal para-style-override-7"><span class="char-style-override-8">Karşılık vermesini beklemeden elimi pelerininin altına sokup elini buldum ve kendi ellerimin arasında ovarak ısıtmaya çalıştım. Yine gözlerini açıp bana baktı.</span></p>

    <p class="Normal para-style-override-7"><span class="char-style-override-8">“İyiyim,” dedi. “Ama çok yorgunum.”</span></p>

    <p class="Normal para-style-override-7"><span class="char-style-override-8">“Kollarını kımıldat,” diye emir verdim, elini ona doğru fırlatarak. “Çarp ellerini, aşağı yukarı hareket ettir. Bacaklarını kımıldatabiliyor musun peki?”</span></p>

    <p class="Normal para-style-override-7"><span class="char-style-override-8">Sanki kendini bir bataklıktan çekip çıkarıyormuş gibi bitkinlikle iç çekti, Gaelce bir şeyler söylendi ve kollarını ileri geri kıpırdatmaya başladı. Biraz daha uğraşınca bileklerini esnetmeyi başardı. Ancak hareketle sırtında spazmlar olmaya başlamıştı. Sonra büyük bir gönülsüzlükle ayaklarını sallamaya başladı. </span></p>

    <p class="Normal para-style-override-7"><span class="char-style-override-8">Bu şekilde uçmaya çalışan bir kurbağaya benzese de gülecek halde değildim. Gerçekten donma tehlikesi geçirdiğinden emin değildim ama bu işi şansa bırakamazdım. Israrlı telkinlerim ve arada onu dürtüklemelerim aracılığıyla kendine gelip de titremeye başlayana dek devam ettim. Oldukça kötü bir ruh hali içindeydi ama bunu umursamadım. </span></p>

    <p class="Normal para-style-override-7"><span class="char-style-override-8">“Hareket etmeye devam et,” diye tembihledim. Zorlukla ayağa kalktım, başucunda bunca süre çömelmekten her yerim tutulmuştu. Gevşeme belirtileri gösterince, “Kımılda dedim!” diye kızgınlıkla ekledim. “Hele bir dur da gör bak nasıl sırtına çıkıyorum, yemin ederim yaparım!”</span></p>

    <p class="Normal para-style-override-7"><span class="char-style-override-8">Sulanmış gözlerle etrafıma baktım. Kar hâlâ yağıyordu ve birkaç ayaktan ötesini görmek zordu. Bir barınağa ihtiyacımız vardı - tek başına bu kayanın sağlayabileceğinden fazlasına.</span></p>

    <p class="Normal para-style-override-7"><span class="char-style-override-8">“Çam,” dedi dişlerinin arasından. Aşağı ona baktım o da başıyla ilerdeki bir dizi ağacı gösterdi. “Baltayı al. Büyük… dallar kes. Üç metre. Dört tane kes.” Zorlukla nefes alıyordu, hava kararmakta da olsa yüzüne hafifçe renk geldiği seçiliyordu. Benim tehditlerime karşın yine de durabilirdi ama dişlerini sıkıyordu, çünkü birbirine vuruyorlardı; bu belirtiyi görmek hoşuma gitmişti. </span></p>

    <p class="Normal para-style-override-7"><span class="char-style-override-8">Durdum ve elimi yeniden pelerininin altına daldırdım, bu kez kemerle beline taktığı baltayı almak için. Bu sırada elimi onun yün avcı fanilasının içine sokmaya karşı koyamadım. Sıcaktı! Tanrıya şükür, hâlâ sıcaktı; göğsü ıslak yerle temas etmekten dolayı oldukça soğuktu ama yine de parmaklarımdan daha sıcaktı.</span></p>

    <p class="Normal para-style-override-7"><span class="char-style-override-8">“Doğru,” dedim, elimi çıkarıp baltayla doğrularak. “Çam. Üç metrelik dallar dedin, değil mi?”</span></p>

    <p class="Normal para-style-override-7"><span class="char-style-override-8">Şiddetle titreyerek başıyla onayladı, ben de onun gösterdiği ağaçlara doğru yola koyuldum. </span></p>

    <p class="Normal para-style-override-7"><span class="char-style-override-8">Sessiz korunun içinde, sedir ve çam ağaçlarının kokusu beni reçine ve terebentinden bir sis gibi sardı. Keskin ve serin, canlandırıcı bir kokuydu bu. Ağaçların çoğu devasaydı, en alt dalları bile başımdan oldukça yüksekteydi ama tek tük daha küçük ağaçlar da vardı. Birden bu tür ağaçların yararının farkına vardım, bunların altına kar düşmüyordu; sık yapraklara sahip dalları, düşen karları şemsiye gibi tutuyordu. </span></p>

    <p class="Normal para-style-override-7"><span class="char-style-override-8">Acele etmekle parmaklarımdan birkaçını uçurma korkusu arasında gidip gelerek - zira ellerim soğuktan donmuş ve hissizleşmişti - alt dallardan kesmeye başladım.</span></p>

    <p class="Normal para-style-override-7"><span class="char-style-override-8">Ağaç yeşil ve elastikti, sert ve yaylanan lifleri kesmek çok uzun sürüyordu. Fakat sonunda dört adet uygun boyda ve iğneli dal kesmeyi başardım. Yeni yağan karın yanında koca birer tüy gibi yumuşak ve siyah görünüyorlardı; onlara değip de ele batan sert ve soğuk iğnelerle karşılaşmak tam bir sürprizdi. </span></p>

    <p class="Normal para-style-override-7"><span class="char-style-override-8">Dalları kayaya sürükledim ve orada Jamie’nin daha fazla yaprağı yığın yapmayı başardığını gördüm; kayanın dibinde, siyahlardan ve grilerden oluşan bir yığının içine batmış, neredeyse görünmez olmuştu.</span></p>

    <p class="Normal para-style-override-7"><span class="char-style-override-8">Verdiği kısa talimatlara uyarak çam dallarını yaprakları yukarı gelecek şekilde kayanın cephesine dayadım. Dalların ucu kesilmiş diplerini toprağa belli bir açıyla sapladım ve böylece üçgen biçimli küçük bir sığınak yapmış oldum. Sonra yine baltayı elime alıp küçük ladin dalları kestim, bu dallar ve büyük kuru ot kümeleriyle birlikte çam dallarının üstünü örttüm. Nihayet tüm bu uğraşlardan nefes nefese kalmış bir halde sığınağın içine, onun yanına doğru süründüm. </span></p>

    <p class="Normal para-style-override-7"><span class="char-style-override-8">Kayayla onun vücudu arasına, yaprakların üstüne kıvrıldım, pelerinimi her ikimizin de üstüne örttüm, kollarımı ona sardım ve onu sıkı sıkı tuttum. Ancak bundan sonra titremeye başladım. Titremem - henüz-soğuktan değildi, korku ve rahatlamanın bir karışımı sonucuydu. </span></p>

    <p class="Normal para-style-override-7"><span class="char-style-override-8">Titrediğimi hissetti ve elini hantal bir şekilde sırtıma vurup beni teskin etti. “Her şey yoluna girecek, Sassenach. İkimiz bir arada olunca, her şey yoluna girer.”</span></p>

    <p class="Normal para-style-override-7"><span class="char-style-override-8">“Biliyorum,” dedim ve alnımı onun kürek kemiğine dayadım. Titremem geçeli epey olmuştu bile. </span></p>

    <p class="Normal para-style-override-7"><span class="char-style-override-8">“Orada ne kadar kaldın?” diye sordum sonunda. “Yani yerde?”</span></p>

    <p class="Normal para-style-override-7"><span class="char-style-override-8">Omuzları sarsıldı, sonra birdenbire durdu ve inledi. </span></p>

    <p class="Normal para-style-override-7"><span class="char-style-override-8">“Epey oldu. Küçük bir kayanın üstünden düştüğümde öğleni az geçiyordu. Birkaç ayaktan daha yüksek değildi, ama tek ayağımın üstüne düştüm ve sırtım </span><span class="italik char-style-override-7" xml:lang="tr-TR">kıt</span><span class="char-style-override-8"> etti. Bir de bakmışım yüzüstü toprağa yapışmışım, sanki biri sırtıma bıçak saplamış.”</span></p>

    <p class="Normal para-style-override-7"><span class="char-style-override-8">Küçük sığınağımızın içi hiç sıcak değildi; yapraklardan gelen nem içimize işliyordu ve sırtımdaki taş bir kalorifer peteğinin tam tersiymişçesine buz gibi soğuk yayıyordu. Yine de dışarıya göre belirgin derecede daha az soğuktu. Bu kez tümüyle fiziki nedenlerle yeniden titremeye başladım. </span></p>

    <p class="Normal para-style-override-7"><span class="char-style-override-8">Jamie bunu hissetti ve konuşmaya gayret etti. “Pelerinimi çözebilir misin, Sassenach? Onu üstüne ört.”</span></p>

    <p class="Normal para-style-override-7"><span class="char-style-override-8">Bunu yaparken Jamie’nin ağırlığını kaydırması gerekiyordu ve bu homurdanarak birkaç kez sövmesine neden oldu fakat sonunda pelerini çekmeyi başarabildim ve ikimizin birden üstüne yaydım. Dikkatle sırtına uzandım, özenle gömleğini aralayıp elimi soğuk, çıplak tenine koydum. </span></p>

    <p class="Normal para-style-override-7"><span class="char-style-override-8">“Söyle neresi acıyor,” dedim. Bir diskini kaydırmamış olmasını umuyordum; kalıcı şekilde sakat kalmasına dair korkunç fikirler geçti aklımdan ve bunlara, öyle olmasa bile onu dağdan nasıl indireceğime dair kaygılar eklendi. Onu burada bırakıp iyileşene dek ona her gün yiyecek mi getirecektim? </span></p>

    <p class="Normal para-style-override-7"><span class="char-style-override-8">“İşte orası,” dedi, nefesini içine çekerek bir yandan inlerken. “İşte, orası. Sanki bıçak var gibi. Kımıldayınca da doğruca bacağımın arkasına ilerliyor, sanki kızgın bir tel.”</span></p>

    <p class="Normal para-style-override-7"><span class="char-style-override-8">Şimdi iki elimi birden kullanarak çok dikkatli bir şekilde yokluyor, bastırıyor, önce bir bacağını, ardından diğer dizini kaldırmasını istiyordum. Son komutumu yerine getiremedi. Olmuyor muydu? </span></p>

    <p class="Normal para-style-override-7"><span class="char-style-override-8">“Hayır,” diye temin etti beni. “Yine de kaygılanma Sassenach. Öncekiyle aynı. İyileşecek.”</span></p>

    <p class="Normal para-style-override-7"><span class="char-style-override-8">“Evet, bunu daha önce de söyledin. Ne zaman olmuştu?”</span></p>

    <p class="Normal para-style-override-7"><span class="char-style-override-8">Şöyle bir titredi ve sırtını ellerime doğru bastırarak homurdandı. “Ah! Lanet şey acıyor. Hapiste olmuştu.”</span></p>

    <p class="Normal para-style-override-7"><span class="char-style-override-8">“Acı aynı yerde miydi?”</span></p>

    <p class="Normal para-style-override-7"><span class="char-style-override-8">“Evet.”</span></p>

    <p class="Normal para-style-override-7"><span class="char-style-override-8">Sağ yanındaki bir kasın içinde sert bir düğüm geliyordu elime, tam böbreğinin altında. Ayrıca omurganın oradaki uzun kaslar da bir kitle vardı. Tarifinden bunun şiddetli bir kaz spazmı olduğuna emindim. Bunun çaresi de ısı, istirahat ve ağrı kesici ilaçlardı. </span></p>

    <p class="Normal para-style-override-7"><span class="char-style-override-8">Elimizde bunların hiçbiri var sayılmaz, diye düşündüm karamsarlıkla. </span></p>

    <p class="Normal para-style-override-7"><span class="char-style-override-8">“Sanırım akupunkturu deneyebilirim,” diye sesli düşündüm. “Bay Willoughby’nin iğneleri çantamda, ve- ”</span></p>

    <p class="Normal para-style-override-7"><span class="char-style-override-8">“Sassenach,” dedi ölçülü bir tonla. “Sakatlanmış, üşümüş ve aç olmaya dayanabilirim ama karımın sırtıma bir şeyler saplamasına tahammül edemem. Daha halden anlar ve rahatlatıcı bir önerin yok mu?”</span></p>

    <p class="Normal para-style-override-7"><span class="char-style-override-8">Güldüm ve kolumu ona sarıp kendimi sırtına iyice bastırdım. Elimi aşağıya kaydırıp göbeğinin altında durdum. </span></p>

    <p class="Normal para-style-override-7"><span class="char-style-override-8">“Hmmm… nasıl bir rahatlıkmış bu bakayım?”</span></p>

    <p class="Normal para-style-override-7"><span class="char-style-override-8">İşin daha ileriye gitmesini engellemek için telaşla elimi tuttu. “Böylesi değil,” dedi.</span></p>

    <p class="Normal para-style-override-7"><span class="char-style-override-8">“Zihnini acıdan uzaklaştırabilir.” Parmaklarımı davetkâr bir şekilde oynattım, o ise elini daha da sıktı.</span></p>

    <p class="Normal para-style-override-7"><span class="char-style-override-8">“Olabilir,” dedi kuru bir sesle. “Aslına bakarsan Sassenach; şöyle bir eve gitsek, sıcak yatağıma bir yatsam ve karnıma sıcak yemek girse, bu dediklerin gerçekten cazip olurdu. Ama şu an, İsa aşkına, ellerinin ne kadar soğuk olduğundan haberin yok mu kadın?”</span></p>

    <p class="Normal para-style-override-7"><span class="char-style-override-8">Yanağımı onun sırtına yaslayıp güldüm. Sırtını acıtmadan </span><span class="char-style-override-8">fazla gülmesi mümkün değildi, ama yine de neşeyle kıpırdandığını hissettim. </span></p>

    <p class="Normal para-style-override-7"><span class="char-style-override-8">Sonunda düşen karların fısıltısını dinlerken sessizleştik. Çam dallarının altı karanlıktı, ama benim gözlerim karlı havadaki garip ışıltıyı, tepemizdeki iğne yaprakların arasından lekeler halinde görecek kadar karanlığa alışmıştı. Ufak boşluklardan minicik kar taneleri giriyordu; bunları bazı yerlerde bir sis bulutu gibi görüyordum, bazılarıysa yüzüme indiklerinde soğuk bir his bırakıyordu. </span></p>

    <p class="Normal para-style-override-7"><span class="char-style-override-8">Jamie önümde kamburlaşmış koyu bir biçimdi şimdi. Gözlerim karanlığa alıştıkça, gömleğiyle atkuyruğu yaptığı saçları arasında daha açık renkli bir leke olarak boynunu seçebildim. Atkuyruğu ise yüzümün az önünde duruyordu; kafamı azıcık çevirsen ona dudaklarımı değdirebilirdim. </span></p>

    <p class="Normal para-style-override-7"><span class="char-style-override-8">“Sence saat kaçtır?” diye sordum. Benim bir fikrim yoktu; evden hava kararmışken çıkmıştım, dağda onu ararken ise bana sonsuzluk gibi gelen bir süre geçirmiştim. </span></p>

    <p class="Normal para-style-override-7"><span class="char-style-override-8"> “Geçtir,” dedi. “Yine de şafağa daha epey vakit var,” diye ekledi asıl sorumu cevaplamak adına. “Kış gündönümünü daha yeni geçtik, değil mi? Bu, yılın en uzun gecelerinden biri.”</span></p>

    <p class="Normal para-style-override-7"><span class="char-style-override-8">“Ah, ne hoş,” dedim yılgınlıkla. Üşüyordum, ayak parmaklarımı hâlâ hissedemiyordum, ama titremem durmuştu. Üstüme berbat bir uyuşukluk çökmekteydi, kaslarım yorgunluk ve soğuğa teslim olmak üzereydi. İkimizin yapraklara kirpiler gibi kıvrılıp baş başa huzurlu bir biçimde donduğuna dair hayaller görüyordum. Bunun rahat bir ölüm olduğu söyleniyordu ama bu, durumu daha çekici kılmıyordu. </span></p>

    <p class="Normal para-style-override-7"><span class="char-style-override-8">Jamie’nin nefes alışı derinleşip yavaşlıyordu. </span></p>

    <p class="Normal para-style-override-7"><span class="char-style-override-8">“Uyuma sakın!” dedim panik içinde, koltukaltını dürterek.</span></p>

    <p class="Normal para-style-override-7"><span class="char-style-override-8">“Ah!” İrkilerek kolunu kendine doğru çekti. “Nedenmiş?”</span></p>

    <p class="Normal para-style-override-7"><span class="char-style-override-8">“Uyumamamız gerek, donar ölürüz.”</span></p>

    <p class="Normal para-style-override-7"><span class="char-style-override-8">“Hayır, ölmeyiz,” dedi kesin bir dille. “Dışarıda kar yağı</span><span class="char-style-override-8">yor, yakında üstümüzü örter.”</span></p>

    <p class="Normal para-style-override-7"><span class="char-style-override-8">“Bunu biliyorum,” dedim ben de aynı kesinlikle. “Bunu onunla ne ilgisi var?”</span></p>

    <p class="Normal para-style-override-7"><span class="char-style-override-8">Başını çevirip bana bakmaya çalıştı, ama pek beceremedi.</span></p>

    <p class="Normal para-style-override-7"><span class="char-style-override-8">“Dokunduğun zaman kar soğuktur,” diye açıkladı, sabırlı olmaya çalışarak, “ama soğuğu dışarıda tutar. Bir battaniye gibi. Karla kaplı bir ev, rüzgârda açıkta duran bir diğerine göre çok daha sıcaktır. Ayılar ne yapıyor sanıyorsun? Kışın uyuyorlar ve donmuyorlar.”</span></p>

    <p class="Normal para-style-override-7"><span class="char-style-override-8">“Onların yağ katmanları var,” diye karşı çıktım. “Onları sıcak tutan bu sanıyordum.”</span></p>

    <p class="Normal para-style-override-7"><span class="char-style-override-8">“Ha-ha,” dedi ve bir gayretle geriye uzanıp popomu tuttu. “O zaman senin kaygılanmana hiç gerek yok, değil mi?”</span></p>

    <p class="Normal para-style-override-7"><span class="char-style-override-8">Temkinli bir şekilde yakasını aşağı çektim, kafamı uzattım ve boynunun arkasını, ense kökünden saç çizgisine kadar yavaş yavaş ve şiddetli bir şekilde emdim. </span></p>

    <p class="Normal para-style-override-7"><span class="char-style-override-8">“Ah!” diye bağırdı, üstümüzdeki dallardan bir tutam karın düşmesine neden olarak. Popomu bıraktı ve ensesini ovmaya başladı.</span></p>

    <p class="Normal para-style-override-7"><span class="char-style-override-8">“Bu yaptığın çok korkunç!” dedi ayıplar bir edayla. “Hem de ben burada böyle kütük gibi çaresiz yatarken!”</span></p>

    <p class="Normal para-style-override-7"><span class="char-style-override-8">“Peh, boş laf,” dedim. Kendimi nispeten güvende hissederek ona biraz daha sokuldum. “O halde donmayacağımızdan eminsin, öyle mi?”</span></p>

    <p class="Normal para-style-override-7"><span class="char-style-override-8">“Hayır,” dedi. “Ben öyle bir şey demedim.”</span></p>

    <p class="Normal para-style-override-7"><span class="char-style-override-8">“Hmm,” dedim, güvenlik duygum biraz sarsılmış olarak. “Peki, o halde sırf emin olmak için biraz daha uyanık kalalım, ne dersin?”</span></p>

    <p class="Normal para-style-override-7"><span class="char-style-override-8">“Artık kollarımı sallamam,” dedi kararlı bir şekilde. “Burası çok dar. Ve o soğuk pençelerini bir daha pantolonuma sokarsan, sırtım sakat olsun olmasın, yemin ediyorum seni boğazlarım.”</span></p>

    <p class="Normal para-style-override-7"><span class="char-style-override-8">“Tamam, tamam,” dedim. “Onu yerine sana bir hikâye anlatsam?”</span></p>

    <p class="Normal para-style-override-7"><span class="char-style-override-8">İskoçlar hikâyeleri severdi, Jamie de bir istisna değildi. </span></p>

    <p class="Normal para-style-override-7"><span class="char-style-override-8">“Peki,” dedi çok daha mutlu bir sesle. “Nasıl bir hikâyeymiş bu?”</span></p>

    <p class="Normal para-style-override-7"><span class="char-style-override-8">“Bir Noel hikâyesi,” dedim, vücudunun kıvrımına kendimi iyice yerleştirerek. “Ebenezer Scrooge adındaki cimri bir adam hakkında.”</span></p>

    <p class="Normal para-style-override-7"><span class="char-style-override-8">“Sanırım bu bir İngiliz?”</span></p>

    <p class="Normal para-style-override-7"><span class="char-style-override-8">“Evet,” dedim. “Sessiz ol ve dinle.”</span></p>

    <p class="Normal para-style-override-7"><span class="char-style-override-8">Konuşurken soğuk ve karanlık havada kendi nefesimi beyaz beyaz görebiliyordum. Sığınağımızın dışında kar şiddetle yağıyordu; hikâyeye ara verdiğimde, çam dallarına düşen kar tanelerinin fısıltılarını ve rüzgârın uzaktaki ağaçlarda çıkardığı iniltileri duyabiliyordum. </span></p>

    <p class="Normal para-style-override-7"><span class="char-style-override-8">Bu hikâyeyi çok iyi bilirdim; Frank, Brianna ve benim Noel ritüelimizin bir parçasıydı. Bree’nin beş ya da altı yaşında olduğu zamandan itibaren, her yıl Noel’den bir-iki hafta önce bir Noel hikâyesi okumaya başlardık ve her akşam o yatmadan önce Frank ve ben dönüşümlü olarak ona hikâyeden bir kısım okurduk. </span></p>

    <p class="Normal para-style-override-7"><span class="char-style-override-8">“Hayalet de demiş ki, ‘Ben, Noel hayaletiyim…’”</span></p>

    <p class="Normal para-style-override-7"><span class="char-style-override-8">Donarak ölüyor değildim belki, ama yine de soğuğun garip, hipnotize edici etkileri vardı. Soğuğun verdiği sürekli rahatsızlık aşamasını atlatmıştım, şimdi kendimi bedenimden çıkmış gibi hissediyordum. Biliyordum ki ayaklarım buz kesmiş ve vücudum yarı yarıya donmuştu ama artık bunların önemi yok gibiydi. Huzurlu beyaz bir sisin içinde süzülüyor, söylediğim sözcüklerin kafamın çevresinde kar taneleri gibi uçuştuğunu görüyordum.</span></p>

    <p class="Normal para-style-override-7"><span class="char-style-override-8">“…ayrıca yaşlı Fezziwig de oradaydı, ışıkların ve müziğin arasında…”</span></p>

    <p class="Normal para-style-override-7"><span class="char-style-override-8">Isınıyor muydum yoksa daha da soğuyor muydum artık bilemiyordum. Tüm vücudumda bir rahatlama hissi uyandığının ve garip bir dejavu yaşadığımın bilincindeydim; sanki daha önce de kara gömülmüş ve dışarının berbatlığına rağmen rahat ve sıcacık bir şekilde uzanmıştım. </span></p>

    <p class="Normal para-style-override-7"><span class="char-style-override-8">Bob Cratchit cılız bir kuş satın aldığı sırada, diye anımsadım. Otomatiğe bağlamış anlatıyordum, hikâyeyi bilinçaltımda bir yerler sayesinde devam ettiriyordum, fakat zihnim o an aslında, yolda kalmış ve camları karla kaplı 1956 model bir Oldsmobile’in ön koltuğundaydı. </span></p>

    <p class="Normal para-style-override-7"><span class="char-style-override-8">Frank’in New York’un kuzeyinde bir yerlerde oturan, yaşlı bir akrabasını ziyaret etmek için yola çıkmıştık. Yarı yolda şiddetli kar yağmaya, ani rüzgârlar buzlu yollarda uğuldayarak esmeye başladı. Ne olduğunu anlamadan yoldan savrularak hendeğe yuvarlandık. Sileceklerimiz şiddetle yağan kara karşı çaresizce çalışıp duruyordu. </span></p>

    <p class="Normal para-style-override-7"><span class="char-style-override-8">Sabahı ve kurtarılmayı beklemekten başka yapacak bir şey yoktu. Bir piknik sepetimiz ve birkaç eski battaniyemiz vardı; Brianna’yı ön koltuğa, ikimizin arasına aldık, bütün battaniyeleri üzerimize serdik ve termostan ılık kakao içerek Brianna’nın korkmasını önlemek üzere şakalar yaparak vakit geçirdik. </span></p>

    <p class="Normal para-style-override-7"><span class="char-style-override-8">Vakit ilerledikçe ve hava soğudukça, birbirimize daha da sokulduk ve Frank, Brianna’nın dikkatini dağıtmak için ona Dickens’ın hikâyesini ezberden anlatmaya başladı. Onun hatırlayamadığı yerlerde devreye ben giriyordum. İkimiz de bu işi tek başına beceremezdik ama ikimiz paslaşarak altından kalkmayı başarmıştık. Noel Hayaleti meydana çıktığı sırada, Brianna örtülere iyice sokulup uyuklamaya başlamıştı. Yanıma yaslanmış hafif ve yumuşacık bir kütleydi sanki.</span></p>

    <p class="Normal para-style-override-7"><span class="char-style-override-8">Hikâyeyi bitirmeye gerek kalmamıştı, ama biz sözcüklerin arasında birbirimizle konuşarak ve battaniye katlarının altından el tutuşarak yine de sonunu getirdik. Frank’in ellerini hatırladım; benimkileri sıkıca ve sımsıcak tutmuş, başparmağıyla benim parmaklarımın dış yüzeyini okşuyordu. Frank ellerimi her zaman sevmişti. </span></p>

    <p class="Normal para-style-override-7"><span class="char-style-override-8">Arabanın içi nefeslerimizle dolmuş, su damlaları beyazla kaplı camlardan içeri süzülüyordu. Frank’in başı beyaz zeminin önünde kara bir siluete dönüşmüştü. Son olarak üşümüş burnu ve yanaklarıyla bana doğru uzanmış, sıcak dudaklarını benimkilerin üstüne koymuş ve hikâyenin son sözcüklerini fısıldamıştı. </span></p>

    <p class="Normal para-style-override-7"><span class="char-style-override-8">“Tanrı bizi kutsasın, hepimizi,” diye bitirip sustum, keder buzdan küçük bir iğne gibi yüreğime saplandı. Sığınağın içi sessizdi ve şimdi daha karanlık görünüyordu; kar bütün açıklıkları kapamıştı. </span></p>

    <p class="Normal para-style-override-7"><span class="char-style-override-8">Jamie geriye uzandı ve bacağıma dokundu.</span></p>

    <p class="Normal para-style-override-7"><span class="char-style-override-8">“Ellerini gömleğimin içine sok, Sassenach,” dedi usulca. Bir elimi gömleğinin içinden göğsünde duracak şekilde önüne, diğerini de sırtına koydum. Eski kırbaç izleri, insanın eline derisinin altına sokulmuş teller gibi geliyordu. </span></p>

    <p class="Normal para-style-override-7"><span class="char-style-override-8">Elini benimkinin üstüne koydu ve göğsüne bastırdı. Çok sıcaktı ve kalbi parmaklarımın altında yavaş ve kuvvetli atıyordu.</span></p>

    <p class="Normal para-style-override-7"><span class="char-style-override-8">“Uyu, </span><span class="italik char-style-override-7" xml:lang="tr-TR">a nighean donn</span><span class="char-style-override-8">,” dedi. “Donmana izin vermem.”</span></p>

    <p class="Normal para-style-override-7"><span class="char-style-override-8">Jamie’nin baldırımı sıkmasıyla uykumdan aniden uyandım.</span></p>

    <p class="Normal para-style-override-7"><span class="char-style-override-8">“Şişşt,” dedi usulca. Küçük sığınağımız hâlâ karanlıktı, ama ışık değişmişti. Sabah olmuştu; gün ışığını kesen derin bir kar örtüsüyle kaplıydık, fakat gecenin o başka dünyalara aitmiş gibi duran o karanlığı gitmişti. </span></p>

    <p class="Normal para-style-override-7"><span class="char-style-override-8">Sessizlik de gitmişti. Dışarıdan gelen sesler boğuktu, ama duyulabiliyordu. Jamie’nin duyduğu şeyi ben de duydum: bu, hafifçe yankılanan insan sesleriydi. Heyecanla doğruldum.</span></p>

    <p class="Normal para-style-override-7"><span class="char-style-override-8">“Şişşt!” dedi yine kızgın bir fısıltıyla ve bacağımı daha çok sıktı. </span></p>

    <p class="Normal para-style-override-7"><span class="char-style-override-8">Sesler yaklaşıyordu ve artık nerdeyse sözcükleri seçmek mümkündü. Neredeyse. Ne kadar kendimi zorlasam da söylenenleri bir türlü anlayamıyordum. Sonra bunun bildiğim bir dili konuşmamalarından kaynaklandığın fark ettim. </span></p>

    <p class="Normal para-style-override-7"><span class="char-style-override-8">Kızılderililer. Bu bir Kızılderili diliydi. Ama bu dilin Tuscarora olmadığını düşündüm. Sözcükleri seçemiyordum, ama dildeki iniş çıkışlar aynı olsa da ritim biraz farklıydı. Saçlarımı gözümden çektim, büyük bir kararsızlık içindeydim. </span></p>

    <p class="Normal para-style-override-7"><span class="char-style-override-8">Çok ihtiyacımız olan yardım gelmişti. Seslere bakılırsa, grup birkaç erkekten, yani Jamie’yi güvenli bir şekilde taşımak için yeterli sayıda kişiden oluşuyordu. Öte yandan, ta</span><span class="char-style-override-8">nımadığımız halde dikkatlerini çekeceğimiz bu Kızılderili grubu haydutlardan oluşuyor olabilir miydi? </span></p>

    <p class="Normal para-style-override-7"><span class="char-style-override-8">Jamie’nin davranışlarına bakılırsa belli ki bu mümkündü. Tek dirseğinin üzerinde doğrulmayı başarmış, bıçağını çekip sağ eline almıştı. Sesleri daha dikkatle dinlemeye çalışmak için kafasını kaldırmış haldeyken hafifçe uzamış sakallı çenesini kaşıdı. </span></p>

    <p class="Normal para-style-override-7"><span class="char-style-override-8">Dallardan oluşan iskeletimizden bir kar kütlesi düşerek kafama imdi ve küçük bir </span><span class="italik char-style-override-7" xml:lang="tr-TR">pat</span><span class="char-style-override-8"> sesi çıkardı ve beni yerimde zıplattı. Hareket daha fazla karı yerinden oynattı ve karlar ışıldayan bir çağlayan halinde içeri, Jamie’nin kafasının üstüne ve omuzlarına toz gibi yağdı. </span></p>

    <p class="Normal para-style-override-7"><span class="char-style-override-8">Parmakları bacağımı morartacak denli sıkıyordu, ama ne kımıldadım ne de bir ses çıkardım. Bir miktar kar çam dallarından oluşan kafesten aşağı düşmüştü; Jamie’nin üstünden uzanmış, ortaya çıkan açıklıktan, iğne yaprakların arasından dışarıyı görebiliyordum. </span></p>

    <p class="Normal para-style-override-7"><span class="char-style-override-8">Biraz ötemizde zemin eğimleniyor ve önceki gece dalları kestiğim koruluğun oraya doğru alçalıyordu. Her yer karla kaplıydı, gece boyunca en az on santim kalınlığında kar yağmıştı. Şafak vaktini az geçmişti, doğmakta olan güneş siyah ağaçları kızıl ve altın rengi ışıltılarla boyuyordu; zemindeki buzlu beyazlıktan da göz kamaştırıcı bir ışık yansıyordu. Rüzgâr canlanmıştı, dallardaki gevşek karlar tıpkı duman gibi bulutlar halinde sürükleniyordu. </span></p>

    <p class="Normal para-style-override-7"><span class="char-style-override-8">Kızılderililer korunun öte yanındaydı; artık onları açıkça duyabiliyordum ve seslerine bakılırsa bir şey tartışıyorlardı. Birdenbire aklıma gelen bir düşünce tüylerimi diken diken etti; eğer korudan geçerlerse kestiğim dalların ağaçlarını görebilirlerdi. O kadar dikkat etmemiştim, çam iğneleri ve parçalanmış ağaç kabukları her yere saçılmış olmalıydı. Acaba dalların arasından aşağıya benim sakarlıklarımı örtecek kadar kar düşmüş müydü?</span></p>

    <p class="Normal para-style-override-7"><span class="char-style-override-8">Birden ağaçların orada bir hareketlenme oldu, sonra bir tane daha, sonra bir de baktım ki Kızılderililer çam korusundan bir ejderhanın kardan fırlayan dişleri gibi çıkıveriyor. </span></p>

    <p class="Normal para-style-override-7"><span class="char-style-override-8">Kışın yol almak üzere giyinmişlerdi; üzerlerinde kürk ve deri kıyafetler, tozluk ve yumuşak çizmeler ve hepsinin üstünde pelerinler ve örtüler vardı. Hepsi battaniye ve erzak taşıyordu, kafalarında kürk başlıklar, çoğunun da omuzlarında asılı kar ayakkabıları vardı; demek ki kar burada bu ayakkabıları giymelerini gerektirecek kadar derin değildi. </span></p>

    <p class="Normal para-style-override-7"><span class="char-style-override-8">Silahlıydılar, birkaç tüfek görebiliyordum. Ayrıca herkesin kemerinden baltalar ve tokmaklar sarkıyordu. Altı, yedi, sekiz… Tek bir sıra halinde ağaçların arasından çıktıklarında onları sessizce saydım. Her biri, bir önündekinin ayak izlerine basarak ilerliyordu. Sıranın arkasına yakın olanlardan biri yarı güler havada seslenerek bir şey dedi, öndekilerden biri de omzunun üstünden karşılık verdi; sözleri kar ve rüzgar örtüsünün ardında yitti. </span></p>

    <p class="Normal para-style-override-7"><span class="char-style-override-8">Derin bir nefes aldım. Jamie’nin kokusunu duyabiliyordum, her zamanki uyku kokusunun üstüne bir de taze ter kokusu vardı şimdi. Ben de soğuğa rağmen terliyordum. Köpekleri var mıydı? Ladin ve çam kokularının ardına saklanmışken bizi bulabilirler miydi? </span></p>

    <p class="Normal para-style-override-7"><span class="char-style-override-8">Sonra rüzgârın karşımızdan estiğini ve bu sayede bize seslerini taşıdığını fark ettim. Yok, köpekler bile kokumuzu alamazdı. Peki sığınağımızı oluşturan dalları görürler miydi? Ben tam bunu düşünürken dış tarafta geniş bir kar kütlesi </span><span class="italik char-style-override-7" xml:lang="tr-TR">pof</span><span class="char-style-override-8"> sesiyle aşağı indi. </span></p>

    <p class="Normal para-style-override-7"><span class="char-style-override-8">Jamie nefesini tuttu, ben ise onun omzunun üstünden uzanıp baktım. Son adam ağaçların arasından çıkmış, esen karlı rüzgâra karşı kolunu siper etmiş gidiyordu. </span></p>

    <p class="Normal para-style-override-7"><span class="char-style-override-8">Bu bir Cizvit rahibiydi. Cübbesinin üstüne ayı postundan kısa bir pelerin giymiş, altına deri tozluklar ve mokasenler geçirmişti. Ama karda yürümek üzere sıvadığı siyah bir eteği ve kafasında rüzgâra karşı eliyle tutmakta olduğu geniş kenarlıklı siyah düz bir şapka vardı. Sarı bir sakalı vardı ve yüzünün derisi öyle inceydi ki yanaklarıyla burnunun kırmızılığı buradan bile belli oluyordu. </span></p>

    <p class="Normal para-style-override-7"><span class="char-style-override-8">Jamie’nin kulağına eğilerek “Seslen onlara!” diye fısılda</span><span class="char-style-override-8">dım. “Hıristiyanlar, öyle olmalılar ki yanlarında bir rahip var. Bize zarar vermezler.”</span></p>

    <p class="Normal para-style-override-7"><span class="char-style-override-8">Karla kaplı bir çıkıntının ardında gözden yitmekte olan adamlardan gözünü almadan yavaşça başını salladı. </span></p>

    <p class="Normal para-style-override-7"><span class="char-style-override-8">“Hayır,” dedi fısıldar gibi. “Hayır. Hıristiyan olabilirler ama…” Başını bir kez daha, bu sefer daha kararlı biçimde salladı. “Hayır.”</span></p>

    <p class="Normal para-style-override-7"><span class="char-style-override-8">Onunla tartışmanın bir anlamı yoktu. Öfke ve teslimiyet duyguları içinde gözlerimi devirdim. </span></p>

    <p class="Normal para-style-override-7"><span class="char-style-override-8">“Sırtın nasıl?”</span></p>

    <p class="Normal para-style-override-7"><span class="char-style-override-8">Hafifçe esnedi ve tam hareketin ortasında donup kaldı ve sanki şişlenmiş gibi boğuk bir çığlık attı. </span></p>

    <p class="Normal para-style-override-7"><span class="char-style-override-8">“O kadar iyi değil ha?” dedim, şefkat ve alaycılık dolu bir sesle. Bana pis pis baktı; çok yavaş bir biçimde kendini yatağa geri bıraktı ve iç çekerek gözlerini yumdu. </span></p>

    <p class="Normal para-style-override-7"><span class="char-style-override-8">“Elbette dağdan inmek için dâhice bir yol düşünmüş olmalısın, değil mi?” dedim gayet kibarca.</span></p>

    <p class="Normal para-style-override-7"><span class="char-style-override-8">Tek gözünü açtı.</span></p>

    <p class="Normal para-style-override-7"><span class="char-style-override-8">“Hayır,” dedi ve yine kapadı. Yavaşça soluk alıp veriyor, saçak saçak olmuş avcı gömleğinin içindeki göğsü sakince inip kalkıyordu. Bu haliyle kafasında saçtan başka bir şey bulunmayan basit bir adama benziyordu. </span></p>

    <p class="Normal para-style-override-7"><span class="char-style-override-8">Soğuk ama parlak bir gündü, güneş parlak ışınlarını küçük inziva mekânımıza cömertçe gönderiyor, etrafımızdaki karların sanki olmuş erikler gibi yere düşmesine neden oluyordu. Bunlardan birini özenle avuçlayıp gömleğinden içeri atıverdim. </span></p>

    <p class="Normal para-style-override-7"><span class="char-style-override-8">İnleyerek nefesini dişlerinin arasından içine çekti, gözlerini açtı ve bana soğuk soğuk baktı. </span></p>

    <p class="Normal para-style-override-7"><span class="char-style-override-8">“Düşünüyordum,” diye bilgilendirdi beni. </span></p>

    <p class="Normal para-style-override-7"><span class="char-style-override-8">“Ah, o halde böldüğüm için özür dilerim.” Yanına uzandım, birbirine dolaşmış pelerinleri üstümüze örttüm. Sığınağımızdaki boşlukların arasından rüzgâr esmeye başlamıştı, o vakit onu karın ısıyı tutması konusunda söylediklerinde haklı olduğunun farkına vardım. Ne var ki bu akşam kar ya</span><span class="char-style-override-8">ğışı olacak gibi durmuyordu pek. </span></p>

    <p class="Normal para-style-override-7"><span class="char-style-override-8">Ayrıca bir de yemek konusu vardı. Midem bir süredir açlık sinyalleri veriyordu. Gözlerini kısıp tenkit edercesine uzun düz burnunu bana çevirdi. </span></p>

    <p class="Normal para-style-override-7"><span class="char-style-override-8">“Şişşt,” dedi azarlarcasına ve gözlerini ileri dikti. Sonunda iç ekti ve bana baktı. “Peki o zaman,” dedi. “Bari vahşilerin iyice uzaklaştığına emin olana dek bekle. Sonra aşağı, kulübeye gidersin- ”</span></p>

    <p class="Normal para-style-override-7"><span class="char-style-override-8">“Nerede olduğunu bilmiyorum.”</span></p>

    <p class="Normal para-style-override-7"><span class="char-style-override-8">Kızgınlıkla küçük bir ses çıkardı.</span></p>

    <p class="Normal para-style-override-7"><span class="char-style-override-8">“Peki beni nasıl buldun?”</span></p>

    <p class="Normal para-style-override-7"><span class="char-style-override-8">“İzini sürdüm,” dedim sesimde gurulu bir tonla. İğne yaprakların arasından dışarıda esen vahşi rüzgâra göz attım. “Ama bunu tersi yönde yapabileceğimi sanmıyorum.”</span></p>

    <p class="Normal para-style-override-7"><span class="char-style-override-8">“Ya.” Biraz etkilenmiş görünüyordu. “Çok becerikliymişsin, Sassenach. Ancak kaygılanma, sana nasıl döneceğini anlatırım.”</span></p>

    <p class="Normal para-style-override-7"><span class="char-style-override-8">“Peki. Ya daha sonra?”</span></p>

    <p class="Normal para-style-override-7"><span class="char-style-override-8">Tek omzunu silkti. İçine attığım kar parçası erimiş, göğsünden aşağı akıyordu; gömleğini nemlendiren su, boğaz çukurunda küçük bir birikinti halinde toplanmıştı. </span></p>

    <p class="Normal para-style-override-7"><span class="char-style-override-8">“Bana biraz yiyecek bir de battaniye getir. Birkaç güne hareket edebilir hale gelirim.”</span></p>

    <p class="Normal para-style-override-7"><span class="char-style-override-8">“Seni burada mı bırakacağım?” Ona dik dik baktım, sinirlenme sırası bana gelmişti. </span></p>

    <p class="Normal para-style-override-7"><span class="char-style-override-8">“Bir şey olmaz,” dedi sakince.</span></p>

    <p class="Normal para-style-override-7"><span class="char-style-override-8">“Seni kurtlar yer!”</span></p>

    <p class="Normal para-style-override-7"><span class="char-style-override-8">“Ah, sanmam,” dedi umursamazca. “Onlar herhalde geyikle meşgul olur.”</span></p>

    <p class="Normal para-style-override-7"><span class="char-style-override-8">“Ne geyiği?”</span></p>

    <p class="Normal para-style-override-7"><span class="char-style-override-8">Çam korusunun orayı gösterdi başıyla. “Dün vurduğum geyik. Boynuna isabet ettirdim ama öldüremedim. Buraya kaçtı. Kaza geçirdiğimde onu izliyordum.” Bir eliyle çenesindeki bakır ve gümüş rengi sakalları sıvazladı. </span></p>

    <p class="Normal para-style-override-7"><span class="char-style-override-8">“Fazla uzağa kaçtığını sanmıyorum. Sanırım leşi karla kaplanmıştır. Aksi takdirde o yandan gelen dostlarımız onu bulurlardı.”</span></p>

    <p class="Normal para-style-override-7"><span class="char-style-override-8">“Demek bir geyik vurdun, o kurtları sinekler gibi çekecek ve sen burada oturup onları beklemeyi öneriyorsun, öyle mi? Sanırım sıra sana gelip de ayaklarını kemirmeye başladıklarında bunu hissetmeyecek kadar donmuş olacağını düşünüyor olmalısın.”</span></p>

    <p class="Normal para-style-override-7"><span class="char-style-override-8">“Bağırma,” dedi. “Vahşiler henüz o kadar uzaklaşmamış olabilir.”</span></p>

    <p class="Normal para-style-override-7"><span class="char-style-override-8">Tam bu konu hakkında daha fazla yorum yapmak üzereydim ki yanağımı okşamak üzere elini kaldırarak beni durdurdu. </span></p>

    <p class="Normal para-style-override-7"><span class="char-style-override-8">“Claire. Beni kımıldatamazsın. Yapacak başka bir şey yok.”</span></p>

    <p class="Normal para-style-override-7"><span class="char-style-override-8">“Var,” dedim sesimdeki titremeyi bastırarak. “Seninle kalacağım. Sana battaniye ve yiyecek getireceğim ama seni burada yalnız bırakmayacağım. Odun getireceğim ve ateş yakacağız. “</span></p>

    <p class="Normal para-style-override-7"><span class="char-style-override-8">“Gerek yok, ben çaresine bakarım,” diye ısrar etti.</span></p>

    <p class="Normal para-style-override-7"><span class="char-style-override-8">“Yapamam,” dedim dişlerimin arasından. Kulübede saatler boyunca tek başına beklemenin nasıl bir his olduğunu henüz unutmamıştım. </span></p>

    <p class="Normal para-style-override-7"><span class="char-style-override-8">Karlar içinde günler boyu kıçımı dondurmak o kadar çekici değildi, ama yine de alternatifinden daha iyiydi. </span></p>

    <p class="Normal para-style-override-7"><span class="char-style-override-8">Söylediğimde ciddi olduğumu gördü ve gülümsedi.</span></p>

    <p class="Normal para-style-override-7"><span class="char-style-override-8">“Peki o zaman, kaldıysa biraz da viski getirebilir misin?”</span></p>

    <p class="Normal para-style-override-7"><span class="char-style-override-8">“Yarım şişe var,” dedim, şimdi daha mutluydum. “Getiririm.”</span></p>

    <p class="Normal para-style-override-7"><span class="char-style-override-8">Kolunu bana sardı ve beni omzuna bastırdı. Dışarıda uğuldayan rüzgâra rağmen, pelerinlerin altında ona sokulmak insana bir sıcaklık veriyordu. Derisinden sıcak ve hafif tuzlu bir koku geliyor, başımı kaldırıp dudaklarımı onun boynuna gömmeye engel olamadım.</span></p>

    <p class="Normal para-style-override-7"><span class="char-style-override-8">“Ah,” dedi titreyerek. “Yapma bunu!”</span></p>

    <p class="Normal para-style-override-7"><span class="char-style-override-8">“Hoşuna gitmiyor mu?”</span></p>

    <p class="Normal para-style-override-7"><span class="char-style-override-8">“Hayır, sevmiyorum! Nasıl seveyim? Huylanıyorum!”</span></p>

    <p class="Normal para-style-override-7"><span class="char-style-override-8">“Ama ben seviyorum,” diye karşı çıktım.</span></p>

    <p class="Normal para-style-override-7"><span class="char-style-override-8">Şaşkınlıkla bana baktı. “Seviyor musun?”</span></p>

    <p class="Normal para-style-override-7"><span class="char-style-override-8">“Elbette,” diye temin ettim onu. “Ben senin benim boynumu dişlemene bayılıyorum.”</span></p>

    <p class="Normal para-style-override-7"><span class="char-style-override-8">Tek gözünü kıstı ve şüpheyle baktı. Sonra uzandı, beni yumuşakça kulağımdan tuttu ve başıma bastırarak yüzümü yan çevirdi. Diliyle yavaşça boynumu fiskeledi ve dişlerini nazikçe boynumun yan tarafına geçirdi. </span></p>

    <p class="Normal para-style-override-7"><span class="char-style-override-8">“Hmm,” dedim ve istem dışı titredim.</span></p>

    <p class="Normal para-style-override-7"><span class="char-style-override-8">Beni bıraktı ve bana hayret içinde baktı. “Vay canına,” dedi. “Gerçekten de hoşuna gidiyor. Tüylerin diken diken oldu; meme uçların da ilkbahardaki kirazlar gibi sertleşti.” Bir elini hafifçe göğsümün üzerinde gezdirdi. Aniden çıkmam gereken bu keşif gezisi öncesinde sözüm ona sutyenimi takmakla uğraşmamıştım. </span></p>

    <p class="Normal para-style-override-7"><span class="char-style-override-8">“Söylemiştim sana,” dedim hafifçe kızararak. “Sanırım atalarımdan biri bir vampir tarafından ısırılmış falan olmalı.”</span></p>

    <p class="Normal para-style-override-7"><span class="char-style-override-8">“Bir ne?” Boş boş baktı bana.</span></p>

    <p class="Normal para-style-override-7"><span class="char-style-override-8">Boş zamanımız vardı, ben de ona Kont Drakula’nın yaşamını kısaca özetledim. Aklı karışmış ve dehşete düşmüştü, yine de elleri işe devam ediyordu; şimdi geyik derisi gömleğimin ve hatta onun da altındaki yün içliğimin içine girmişlerdi. Parmakları soğuktu ama bu umurumda değildi. </span></p>

    <p class="Normal para-style-override-7"><span class="char-style-override-8">“Bazı kişiler bu durumun son derece erotik olduğunu düşünür,” diye sözlerimi noktaladım.</span></p>

    <p class="Normal para-style-override-7"><span class="char-style-override-8">“Bu şimdiye dek duyduğum en iğrenç şey!”</span></p>

    <p class="Normal para-style-override-7"><span class="char-style-override-8">“Umurumda değil,” dedim, yanına boylu boyunca uzanıp kafamı geriye yatırır ve boynumu davetkar bir şekilde ortaya çıkarırken. “Biraz daha devam et.”</span></p>

    <p class="Normal para-style-override-7"><span class="char-style-override-8">Gaelce bir şeyler mırıldandı, ama bir dirseğinin üzerinde doğrulup bana doğru yuvarlanmayı başardı. </span></p>

    <p class="Normal para-style-override-7"><span class="char-style-override-8">Ağzı sıcak ve yumuşaktı, yaptığı şeyi ister onaylasın ister onaylamasın, bunu çok çok iyi beceriyordu. </span></p>

    <p class="Normal para-style-override-7"><span class="char-style-override-8">“Oh,” dedim ve dişleri yavaşça kulak mememe gömülürken sarsıldım. </span></p>

    <p class="Normal para-style-override-7"><span class="char-style-override-8">Pes etmiş bir havayla elimi tutarak sıkıca kasıklarına bastırdı. </span></p>

    <p class="Normal para-style-override-7"><span class="char-style-override-8">“Bakın hele,” dedim. “Ben de sanıyordum ki, soğukta…”</span></p>

    <p class="Normal para-style-override-7"><span class="char-style-override-8">“Yakında yeterince ısınmış olacağım,” diye temin etti beni. “Çıkar şunları.”</span></p>

    <p class="Normal para-style-override-7"><span class="char-style-override-8">Daracık alan, soğuktan uzuvlarımızı kaybetmemek için sürekli örtülü kalma zorunluluğu ve Jamie’nin ancak en temel işlevleri yerine getirebiliyor oluşu durumu zorlaştırsa da, gayet tatminkâr bir gidişat yakalamıştık. </span></p>

    <p class="Normal para-style-override-7"><span class="char-style-override-8">Öyle ya da böyle, oldukça meşguldüm; tam ufak bir ara verdiğim sırada birden izleniyormuşum gibi bir huzursuzluk hissettim. Ellerimin üzerinde yükselerek çam dallarının arasından dışarı göz attım, ama koruluktan ve karlarla kaplı yükseltiden başka bir şey görmedim. </span></p>

    <p class="Normal para-style-override-7"><span class="char-style-override-8">Jamie sessizce inledi. “Durma,” diye mırıldandı, gözleri yarı kapalı. “Ne oldu?”</span></p>

    <p class="Normal para-style-override-7"><span class="char-style-override-8">“Bir şey duyduğumu sandım,” dedim yeniden göğsüne doğru eğilerek.</span></p>

    <p class="Normal para-style-override-7"><span class="char-style-override-8">O an gerçekten bir şey duydum; tam kafamın üstünde, alçak sesli ama belirgin bir gülüş.</span></p>

    <p class="Normal para-style-override-7"><span class="char-style-override-8">Jamie küfrederek silahına uzanırken ben de darmadağın olmuş pelerinlerin ve deri kıyafetlerin üstüne yuvarlandım. </span></p>

    <p class="Normal para-style-override-7"><span class="char-style-override-8">Silahını yukarı doğrultarak dalların kenarına doğru fırladı. </span></p>

    <p class="Normal para-style-override-7"><span class="char-style-override-8">Yukarıdaki kayanın tepesinde sırıtan birkaç kafa belirdi. Ian ve Anna Ooka’dan dört arkadaşıydı bunlar. Kızılderililer kendi aralarında mırıldanıp kıkırdıyorlardı. </span></p>

    <p class="Normal para-style-override-7"><span class="char-style-override-8">Jamie silahını indirerek yeğenine doğru süründü. </span></p>

    <p class="Normal para-style-override-7"><span class="char-style-override-8">“Burada hangi şeytanlığın peşindesin, Ian?”</span></p>

    <p class="Normal para-style-override-7"><span class="char-style-override-8">“Noel için eve, yanınıza geliyordum,” dedi Ian, yüzünde kocaman bir gülümsemeyle.</span></p>

    <p class="Normal para-style-override-7"><span class="char-style-override-8">Jamie yeğenine belirgin bir hoşnutsuzlukla baktı.</span></p>

    <p class="Normal para-style-override-7"><span class="char-style-override-8">“Noelmiş,” dedi. “Hah, pabucuma anlat.”</span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Geyiğin leşi geceleyin donmuştu. Bomboş gözlerini donduran buz kristallerinin görüntüsü içimi ürpertti. Beni rahatsız eden ölüyü görmek değildi; üstüne karların serpiştiği koyu renkli vücut bilakis gayet güzel görünüyordu. Bana rahatsızlık veren, eğer içimdeki huzursuz hissi dinleyip de o gece Jamie’yi aramaya çıkmasaydım, şimdi önümde uzanan eserin isminin “Donmuş Geyik ve Tartışan Kızılderililer” değil, “Kardaki Ölü İskoç Adam” olacağıydı.</span></p>

    <p class="Normal para-style-override-7"><span class="char-style-override-8">Sonunda tartışmaları sonlandı ve Ian bana onların bizim sağ salim eve döndüğümüzü gördükten sonra Anna Ooka’ya geri dönmeye karar verdiklerini, bunun karşılığındaysa geyik etinden pay almak istediklerini söyledi. </span></p>

    <p class="Normal para-style-override-7"><span class="char-style-override-8">Leşin içi tam donmamıştı; içini boşalttılar ve soğumakta olan iç organlarını siyah kan lekeleri içindeki mavi-gri bir yığın halinde çıkardılar. </span></p>

    <p class="Normal para-style-override-7"><span class="char-style-override-8">Ağırlığını azaltmak için kafasını da kestikten sonra, adamlardan ikisi leşin bacaklarını birbirine bağlayarak uzun bir sopaya baş aşağı geçirdi. Jamie onları suratını asmış izliyordu; belli ki ona da aynı muameleyi yapacaklarından endişeleniyordu. Fakat Ian onların bir </span><span class="italik char-style-override-7" xml:lang="tr-TR">travois</span><span class="italik char-style-override-14" xml:lang="tr-TR"><a class="footnote-link" href="#footnote-50256-19" id="footnote-50256-19-backlink">19</a></span><span class="char-style-override-8">yapacakları konusunda temin etti onu. Adamlar yayaydı, ama yanlarındaki kürkleri taşıması için dayanıklı bir yük katırı getirmişlerdi. </span></p>

    <p class="Basic-Paragraph para-style-override-11" xml:lang="en-US"><span class="dip char-style-override-12">19 </span><span class="dip char-style-override-12" xml:lang="tr-TR">Kızağa benzer bir çeşit taşıma sistemi. (ç.n.)</span><span class="char-style-override-13"/></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-7"><span class="char-style-override-8">Hava düzelmişti; güneş vuran zemindeki karlar erimişti, hava hâlâ serin ve taze, gök kör edici bir mavilikteydi. </span></p>

    <p class="Normal para-style-override-7"><span class="char-style-override-8">Koruluktan geçerken çam kokusu alınca, yolculuğumuzun başlangıcını ve gördüğümüz gizemli Kızılderili çetesini hatırladım. </span></p>

    <p class="Normal para-style-override-7"><span class="char-style-override-8">“Ian,” dedim ona yetişerek. “Sen ve arkadaşların bizi dağda bulmadan az önce yanlarında bir Cizvit papazıyla bir grup Kızılderili gördük. Anna Ooka’dan olduklarını sanmıyorum, kim olabilecekleri hakkında bir fikrin var mı?”</span></p>

    <p class="Normal para-style-override-7"><span class="char-style-override-8">“Ah, evet yenge. Onları biliyorum.” Parmaksız eldivenli eliyle ucu kızarmış burnunu sildi. “Sizi bulduğumuzda onları izliyorduk.”</span></p>

    <p class="Normal para-style-override-7"><span class="char-style-override-8">Dediğine göre o garip Kızılderililer kuzeyden gelen Mohawklar idi. Tuscaroralar elli yıl önce Iroki ittifakı tarafından evlat edinilmişti; onların Mohawklarla da yakın ilişkileri vardı. Bu iki halk arasında düzenli olarak resmi ve gayri resmi ziyaretler olurdu.</span></p>

    <p class="Normal para-style-override-7"><span class="char-style-override-8">Şimdiki ziyaret, her ikisini de içeriyordu. Bunlar kendilerine evlenmek üzere kadın arayan bir grup genç Mohawk erkeğiydi. Kendi köylerinde evlenme çağında yeterince genç kız yoktu, onlar da güneye inip Tuscaroralar’ın arasında uygun eş adayları var mı diye bakmaya gelmişlerdi. </span></p>

    <p class="Normal para-style-override-7"><span class="char-style-override-8">“Ama bir kadının doğru klana ait olması gerekir,” diye açıkladı Ian. “Eğer yanlış klandansa, evlenemezler.”</span></p>

    <p class="Normal para-style-override-7"><span class="char-style-override-8">Jamie, “MacDonaldlar ve Campbelllar gibi, öyle mi?” diye ilgiyle söze karıştı. </span></p>

    <p class="Normal para-style-override-7"><span class="char-style-override-8">“Evet, biraz öyle,” dedi Ian sırıtarak. “İşte bu nedenle yanlarında rahip getirmişler; eğer kadın bulurlarsa hemen evlenecekler, böylece dönüş yolunda soğuk yataklarda uyumak zorunda kalmayacaklar.”</span></p>

    <p class="Normal para-style-override-7"><span class="char-style-override-8">“O halde Hıristiyanlar?”</span></p>

    <p class="Normal para-style-override-7"><span class="char-style-override-8">Ian omuz silkti. “Bazıları. Cizvitler epey zamandır onların arasındaymış, Huronlar’ın büyük bir kısmı da din değiştirmiş. Yine de bunu Mohawklar’da o kadar fazla yapan yok.”</span></p>

    <p class="Normal para-style-override-7"><span class="char-style-override-8">“O halde Anna Ooka’ya gitmediler?” diye sordum merakla. “Sen ve arkadaşların neden onları izliyordunuz?”</span></p>

    <p class="Normal para-style-override-7"><span class="char-style-override-8">Ian burnunu çekti ve boynundaki sincap kürklerinden yapılma atkıyı daha sıkı sardı.</span></p>

    <p class="Normal para-style-override-7"><span class="char-style-override-8">“Müttefik olabilirler yenge, ama bu Nacognaweto ve savaşçılarının onlara güvendiği anlamına gelmez. Iroki ulusundaki diğer kabileler bile Mohawklardan korkar - Hıristiyan olsun olmasın.” </span></p>

    <p class="Normal para-style-override-7"><span class="char-style-override-8">Kulübe görüş alanımıza girdiğinde güneş batmak üzereydi. Üşümüş ve yorulmuştum, ama minik barınağımızı görünce içim pırpır etti. Ahırdaki katırlardan biri olan Clarence adlı açık gri yaratık, bizi görünce coşkuyla anırarak karşıladı ve karnı acıkmış atların çitlere hücum etmesine neden oldu.</span></p>

    <p class="Normal para-style-override-7"><span class="char-style-override-8">“Atlar iyi görünüyor.” Jamie, bir hayvancının gözleriyle ilk olarak onları kontrol etmişti. Ben daha çok kendimizle ilgiliydim; içeri girmek, ısınmak ve olabildiğince çabuk karnımızı doyurmaktı kaygım.</span></p>

    <p class="Normal para-style-override-7"><span class="char-style-override-8">Ian’ın arkadaşlarını kalmaları için davet ettik ama reddettiler. Jamie’yi kapının önünde indirip, hareket halindeki Mohawklar’ı izlemek üzere hızla gözden kayboldular. </span></p>

    <p class="Normal para-style-override-7"><span class="char-style-override-8">“Beyaz birinin evinde kalmaktan hoşlanmıyorlar yenge,” diye açıkladı Ian. “Kötü koktuğumuzu düşünüyorlar.”</span></p>

    <p class="Normal para-style-override-7"><span class="char-style-override-8">“Ya, gerçekten mi?” dedim incinmiş bir edayla. Aklıma Anna Ooka’da rastladığım ve kendini ayı yağına buladıktan sonra, kışı geçirmek üzere elbiselerini vücudunun üstüne diktiren yaşlı bir adam geldi. Bana kalırsa burada bir “tencere dibin kara, seninki benden kara” durumu söz konusuydu. </span></p>

    <p class="Normal para-style-override-7"><span class="char-style-override-8">Noel şerefine birkaç duble viski içtikten sonra nihayet yatağımıza yatmış, yeni yanmış ateşimizin alevlerini izliyor ve Ian’ın huzur dolu horlamalarını dinliyorduk. </span></p>

    <p class="Normal para-style-override-7"><span class="char-style-override-8">“Yeniden evde olmak güzel,” dedim usulca.</span></p>

    <p class="Normal para-style-override-7"><span class="char-style-override-8">“Öyle.” Jamie iç geçirdi ve beni kendine doğru çekti, başımı omzunun üstüne dayadım. “Soğukta uyurken çok garip rüyalar gördüm.”</span></p>

    <p class="Normal para-style-override-7"><span class="char-style-override-8">“Öyle mi?” Yumuşacık kuştüyü yatağın rahatlığından memnun, esnedim. “Ne gördün rüyanda?”</span></p>

    <p class="Normal para-style-override-7"><span class="char-style-override-8">“Her tür şey.” Sesi biraz utangaç çıkıyordu. “Arada bir de Brianna’yı gördüm.”</span></p>

    <p class="Normal para-style-override-7"><span class="char-style-override-8">“Gerçekten mi?” Bu şaşırtıcıydı; buzlar içindeki sığınağımızda ben de Brianna’yı rüyamda görmüştüm. Bu nadiren olurdu.</span></p>

    <p class="Normal para-style-override-7"><span class="char-style-override-8">“Acaba…” Jamie bir an tereddüt etti. “Onun bir doğum izi var mı, Sassenach? Ve eğer varsa, sen bana hiç bundan bahsettin mi?”</span></p>

    <p class="Normal para-style-override-7"><span class="char-style-override-8">“Var,” dedim yavaşça, bir yandan düşünerek. “Yine de sana bundan daha önce söz ettiğimi sanmıyorum; bu iz çoğu zaman göz önünde değildir. Benim bile yıllardır hiç aklıma gelmemişti. İzin yeri ise- ”</span></p>

    <p class="Normal para-style-override-7"><span class="char-style-override-8">Omzumdaki elini sıkarak beni durdurdu. “Küçük kahverengi bir iz, elmas biçiminde. Tam sol kulağının ardında, değil mi?”</span></p>

    <p class="Normal para-style-override-7"><span class="char-style-override-8">“Evet, öyle.” Yatağın içi sıcacıktı, yine de sırtımdan aşağı buz gibi bir şey indi. “Bunu rüyanda mı gördün?”</span></p>

    <p class="Normal para-style-override-7"><span class="char-style-override-8">“Onu orasından öptüm,” dedi usulca.</span></p>

    <p class="Normal para-style-override-10"><span class="char-style-override-7"> </span></p>

    <div class="footnotes">
       <div class="footnote">
         <p class="Basic-Paragraph para-style-override-5" xml:lang="en-US"><a class="footnote-anchor" href="#footnote-50256-19-backlink" id="footnote-50256-19">19</a> </p>
      </div>
    </div>
  </div>
</body>
</html>