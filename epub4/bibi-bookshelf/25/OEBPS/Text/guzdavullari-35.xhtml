<html xmlns="http://www.w3.org/1999/xhtml">
<head>
  <title>guzdavullari-35</title>
  <link href="../Styles/guzdavullari.css" rel="stylesheet" type="text/css"/>
</head>

<body id="guzdavullari" xml:lang="tr-TR">
  <div class="Basic-Text-Frame">
     <p class="baslik" id="toc_marker-25" xml:lang="en-US"><span class="bold" xml:lang="tr-TR">25<br/>Sürüngenin Ziyareti</span></p>

    <p class="Normal para-style-override-7"><span class="bold char-style-override-15" xml:lang="tr-TR"> </span></p>

    <p class="Normal para-style-override-7"><span class="bold char-style-override-15" xml:lang="tr-TR">Ekim 1768</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-7"><span class="char-style-override-8">Aslında yılanlarla bir alıp veremediğim yoktu. Bir kere fareleri yiyorlardı; bu başlı başına övgüyü hak ediyordu. Bazılarının derisi çok güzeldi ve çoğu yoluma çıkmayacak kadar akıllıydı. Bana dokunmayan yılan bin yaşasın! Düsturum buydu.</span></p>

    <p class="Normal para-style-override-7"><span class="char-style-override-8">Diğer taraftan, bu sadece teoride edindiğim bir düsturdu. Gerçekte dışarıdaki tuvaletin içine kıvrılmış dev bir yılan, tabii ki kabul edebileceğim bir şey değildi. Beni huzursuz etmesinin ötesinde, ne fareleri yakalamak gibi faydalı bir iş yapıyor ne de donuk gri rengi ve koyu benekleriyle göz zevkime hitap ediyordu.</span></p>

    <p class="Normal para-style-override-7"><span class="char-style-override-8">Ama onu kabul edemeyişimin asıl nedeni, bir çıngıraklıyılan oluşuydu. Aslında başka bir açıdan bakarsak onun çıngıraklıyılan oluşu benim için büyük şanstı; sabahın ilk ışıklarının günü aydınlatmayı başaramadığı o saatte beni yılanın üzerine oturmaktan alıkoyan, kuyruğundan gelen insanın kanını donduran çınlamalardı.</span></p>

    <p class="Normal para-style-override-7"><span class="char-style-override-8">Küçük tuvalete girip de yılanın sesini duyduğum anda olduğum yerde dondum kaldım. Geriye doğru bir adım attım, ihtiyatlı bir şekilde ayağımı kapının eşiğine koydum. Yılan bu hareketimi pek sevmedi; kuyruğundan çıkan uyarıcı ses biraz yükselince yeniden put kesildim. Çöreklenmiş vücudunun tam ortasına yerleştirdiği, sarı kalın bir parmak gibi kaba bir şekilde bana doğrulttuğu çıngırağını nasıl titrettiğini görebiliyordum.</span></p>

    <p class="Normal para-style-override-7"><span class="char-style-override-8">Ağzım kupkuru olmuştu, yanağımın içini ısırıp ağzımın içine biraz tükürük doldurmaya çalıştım.</span></p>

    <p class="Normal para-style-override-7"><span class="char-style-override-8">Uzunluğu ne kadardı? Brianna’nın bana - izci rehberinden öğrendiği kadarıyla - çıngıraklıyılanların vücutlarının üçte biri kadar ileriye atılabildiğini söylediğini anımsadım. Geceliğimin örttüğü bacaklarımla tüyler ürpertici düz kafası arasındaki mesafe 60 santimetreden fazla değildi. </span></p>

    <p class="Normal para-style-override-7"><span class="char-style-override-8">İki metre var mıydı boyu? Tahmin etmek mümkün değildi ama yılanın vücudunun kıvrımları insanı tedirgin edecek kadar kalındı; vücudunun her bir noktası pullarla kaplı kastan oluşuyordu. Bu, çok büyük bir yılandı ve kıpırdarsam kasıklarımdan ısırılma korkusu, olduğum yere çakılıp kalmama neden olmuştu. Gerçi sonsuza kadar öyle duramayacağımı biliyordum. Diğer değerlendirmeleri bir yana bırakırsak, yılanı karşımda bulmanın şoku, vücudumun diğer doğal ihtiyaçlarını hiç de azaltmamıştı. </span></p>

    <p class="Normal para-style-override-7"><span class="char-style-override-8">Bir yerlerden yılanların sağır olduğunu duymuş gibiydim; belki de bağırarak yardım çağırabilirdim. Ama ya yanılıyorsam? Sherlock Holmes’ün bir hikâyesinde ıslığa cevap veren bir yılan vardı mesela. Belki de yılan ıslık sesini daha az tehditkâr bulabilirdi. Dikkatli bir şekilde dudaklarımı büzdüm ve dışarı üfledim. Çıkan şey ses değil sadece nefesim oldu.</span></p>

    <p class="Normal para-style-override-7"><span class="char-style-override-8">Arkamdan biri, “Claire?” dedi. “Ne haltlar karıştırıyorsun?”</span></p>

    <p class="Normal para-style-override-7"><span class="char-style-override-8">Sesi duyunca zıpladım; tabii yılan da zıpladı. Daha doğrusu hızlı bir şekilde hareket etti. Kıvrımlarını açmaya başladı, muhtemelen bana saldırmaya hazırlanıyordu.</span></p>

    <p class="Normal para-style-override-7"><span class="char-style-override-8">Kapı eşiğinde olduğum yerde kaldım; yılan da sabahları bir türlü susturamadığınız sinir bozucu bir çalar saat gibi öten çıngırağı dışında hareketsiz kaldı.</span></p>

    <p class="Normal para-style-override-7"><span class="char-style-override-8">Dudaklarımı hiç hareket ettirmemeye çalışarak dişlerimin arasından, “Burada kahrolası bir yılan var,” diyebildim.</span></p>

    <p class="Normal para-style-override-7"><span class="char-style-override-8">“İyi de sen niye orada duruyorsun o zaman? Kenara çekil de yakalayayım.” Jamie’nin ayak seslerinin yaklaştığını duyabiliyordum.</span></p>

    <p class="Normal para-style-override-7"><span class="char-style-override-8">Yılan da onu duydu - kesinlikle sağır değildi - ve kuyru</span><span class="char-style-override-8">ğunu daha hızlı çıngırdatmaya başladı.</span></p>

    <p class="Normal para-style-override-7"><span class="char-style-override-8">“Ah,” dedi Jamie, sesi bu sefer farklı çıkmıştı. Hışırtısını duydum, tam arkamda durdu. “Sakın kıpırdama Sassenach.”</span></p>

    <p class="Normal para-style-override-7"><span class="char-style-override-8">Bu gereksiz tavsiyeye cevap vermeye fırsat bulamadan kalçamın yanından kocaman bir taşın geçtiğini hissettim. Taş yılanın kıvrımlarının tam ortasına düştü. Sürüngen birden yerinde sıçradı, eğildi, büküldü, acıdan kıvranarak bir kördüğüme dönüştü. En sonunda tuvaletin deliğine düştü ve pek de hoş olmayan bir ses, deliğin dibini boyladığını müjdeledi.</span><span class="italik char-style-override-7" xml:lang="tr-TR"/></p>

    <p class="Normal para-style-override-7"><span class="char-style-override-8">Muzaffer savaşçıyı tebrik etmek için beklemedim, onun yerine arkamı dönüp en yakındaki ağaç öbeğine doğru koşmaya başladım. Geceliğimin çiğ damlalarıyla ıslanan etekleri ayak bileklerime değiyordu.</span></p>

    <p class="Normal para-style-override-7"><span class="char-style-override-8">Birkaç dakika sonra daha sakin bir ruh haline kavuşunca, olay mahalline geri döndüm ve Jamie ile Ian’ı, iri gövdelerini daracık tuvaletin içine tıkıştırmış olarak buldum. Ian çam budağından bir fener tutuyordu; Jamie ise eğilmiş dikkatle deliğin derinliklerine bakıyordu.</span></p>

    <p class="Normal para-style-override-7"><span class="char-style-override-8">“Yılanlar yüzebilir mi?” diye sordu Ian. Amcasının saçlarını yakmadan deliğe bakmaya çalışıyordu.</span></p>

    <p class="Normal para-style-override-7"><span class="char-style-override-8">“Bilmiyorum ki,” diye kuşkulu bir sesle cevap verdi Jamie. “Yüzebiliyor olmaları lazım. Ama ben asıl başka bir şeyi merak ediyorum. Sence zıplayabilirler mi?”</span></p>

    <p class="Normal para-style-override-7"><span class="char-style-override-8">Ian bir an irkildi ve gergin bir şekilde gülmeye başladı; Jamie’nin şaka yapıp yapmadığından emin olamamıştı.</span></p>

    <p class="Normal para-style-override-7"><span class="char-style-override-8">“Hiçbir şey göremiyorum. Işığı bana ver.” Jamie uzanıp çam budağını Ian’dan aldı. İhtiyatlı bir şekilde feneri deliğe doğru uzattı.</span></p>

    <p class="Normal para-style-override-7"><span class="char-style-override-8">Jamie eğilmiş fenerin ışığında yılanı ararken, “Eğer bu koku feneri söndürmezse, deliğin içini ateşe veririz,” diye mırıldandı. “Pekâlâ, şimdi bakalım canavar nerede...”</span></p>

    <p class="Normal para-style-override-7"><span class="char-style-override-8">“İşte orada! Görüyorum!” diye bağırdı Ian.</span></p>

    <p class="Normal para-style-override-7"><span class="char-style-override-8">Her ikisi de kafalarını hızla geri çekti ve birbirlerine vurdular. İki kavun birbirine çarpmış gibi bir ses çıktı. Jamie feneri deliğe düştü ve anında söndü. Delikten tütsü yanıyormuş gibi ince bir duman çıktı.</span></p>

    <p class="Normal para-style-override-7"><span class="char-style-override-8">Jamie sendeleyerek tuvaletten kendini dışarı attı, eli alnındaydı, gözleri ise acıdan sımsıkı kapalıydı. Genç Ian içerdeki duvara yaslanmış, eliyle başının üstüne bastırıyordu; acısını ardı ardına sıraladığı Gaelce kaba ve tehditkâr kelimelerle ifade ediyordu.</span></p>

    <p class="Normal para-style-override-7"><span class="char-style-override-8">Gözlerimi tuvaletten ayırmadan gergin bir şekilde sordum. “Hâlâ yaşıyor mu?” </span></p>

    <p class="Normal para-style-override-7"><span class="char-style-override-8">Jamie bir gözünü açtı ve alnındaki elinin altından bana bir bakış attı. “Ah, başım çok iyi, sorduğun içi teşekkürler,” dedi. “Kulaklarımın uğuldaması da haftaya geçer herhalde, endişelenmene gerek yok.”</span></p>

    <p class="Normal para-style-override-7"><span class="char-style-override-8">“Merak etme,” dedim hayli sakinleştirici bir sesle: “Senin o kafatasını kırmak için balyoz gerekir. Yine de bir bakayım.” Parmaklarını kenara ittim ve başını aşağı çektim. Gür saçlarının altındaki kafatasını ellerimle hissetmeye çalıştım. Elime küçük bir şişlik geldi ama kan yoktu.</span></p>

    <p class="Normal para-style-override-7"><span class="char-style-override-8">Şişliğin olduğu noktayı formalite gereği öptüm ve başını okşadım. “Ölmezsin merak etme,” dedim. “Yani, bu yüzden ölmezsin.”</span></p>

    <p class="Normal para-style-override-7"><span class="char-style-override-8">“Ah, iyi bari,” dedi soğuk soğuk. “Bir daha kendimi bu duruma sokarsam yılan sokmasından ölmeye çalışırım.”</span></p>

    <p class="Normal para-style-override-7"><span class="char-style-override-8">“Yılan zehirliydi, değil mi?” diye sordu Ian. Artık başını tutmuyordu. Tuvaletten çıkıp yanımıza geldi. Derin bir iç çekti, zayıf ciğerlerini temiz havayla doldurdu.</span></p>

    <p class="Normal para-style-override-7"><span class="char-style-override-8">“Yılan bizi zehirleyebilirdi,” diye düzeltti onu Jamie. “Bir şey seni sokar da hasta ederse, seni zehirler.”</span></p>

    <p class="Normal para-style-override-7"><span class="char-style-override-8">“Ah, tabii,” dedi Ian bu bilgiçlik gösterisini görmezden gelerek. “Bu kötü bir yılandı sonuçta, değil mi?”</span></p>

    <p class="Normal para-style-override-7"><span class="char-style-override-8">“Şeytani,” dedim titreyerek. “Bu konuda ne yapmayı düşünüyorsun?” diye Jamie’ye sordum.</span></p>

    <p class="Normal para-style-override-7"><span class="char-style-override-8">Bir kaşını kaldırdı. “Ben mi? Neden bu konuda bir şey yapmak zorundayım ki?” diye sordu.</span></p>

    <p class="Normal para-style-override-7"><span class="char-style-override-8">“Yılanı orada öylece bırakamazsın!”</span></p>

    <p class="Normal para-style-override-7"><span class="char-style-override-8">“Neden olmasın?” dedi diğer kaşını da kaldırarak.</span></p>

    <p class="Normal para-style-override-7"><span class="char-style-override-8">Ian dalgın daldın başını kaşıdı. Eli Jamie ile çarpışmaları sonucu oluşan şişliğe denk gelince yüzünü buruşturdu ve durdu.</span></p>

    <p class="Normal para-style-override-7"><span class="char-style-override-8">Ian, “Bilemiyorum Jamie Dayı,” dedi kararsızca. “Eğer hayalarını içinde öldürücü bir sürüngenin bulunduğu bir deliğe sarkıtmak istiyorsan, o senin bileceğin iş. Ama bunu düşünmek bile kanımı donduruyor. O şey ne kadar büyüktü?”</span></p>

    <p class="Normal para-style-override-7"><span class="char-style-override-8">“Doğrusunu söylemek gerekirse orta büyüklükteydi.” Jamie kollarını uzatıp yılanın büyüklüğünü göstermeye çalıştı.</span></p>

    <p class="Normal para-style-override-7"><span class="char-style-override-8">“Iyy!” dedi Ian.</span></p>

    <p class="Normal para-style-override-7"><span class="char-style-override-8">“Zıplayamadıklarından emin misin?” diye araya girdim.</span></p>

    <p class="Normal para-style-override-7"><span class="char-style-override-8">“Evet, eminim.” Jamie bana küçümseyerek baktı. “Yine de seni temin ederim, düşüncesi bile insanı kabız eder. Onu oradan nasıl çıkarmayı düşünüyorsunuz?”</span></p>

    <p class="Normal para-style-override-7"><span class="char-style-override-8">“Senin silahınla vurabilirim,” diye atıldı Ian. Jamie’nin pek değerli silahlarını kullanma fikri, gözlerinin parlamasına neden olmuştu. “Eğer onu öldürebilirsek dışarı çıkarmamıza gerek kalmaz.”</span></p>

    <p class="Normal para-style-override-7"><span class="char-style-override-8"> “O… şey… görünüyor mu ki?” diye usulca söze girdim.</span></p>

    <p class="Normal para-style-override-7"><span class="char-style-override-8">Jamie çenesini düşünceli bir şekilde ovuşturdu. Henüz tıraş olmamıştı ve koyu kızıl kılları, parmaklarının altında hışırdadı.</span></p>

    <p class="Normal para-style-override-7"><span class="char-style-override-8">“Pek değil. Delikteki pislik sadece birkaç santim derinlikte ama yılanı hedef alacak bir görüş olduğunu yine de sanmıyorum. Ve boşa nişan almayı hiç sevmem.”</span></p>

    <p class="Normal para-style-override-7"><span class="char-style-override-8">“Hansenler’i akşam yemeğine davet eder, onlara bira ikram eder ve yılanın sidikte boğulmasını sağlayabiliriz, ne dersiniz?” Komik olmaya çalışarak hayli kalabalık bir Quaker ailesini davet etmeyi önermiştim.</span></p>

    <p class="Normal para-style-override-7"><span class="char-style-override-8">Ian kıkırdamaya başladı. Jamie bana sert ve ciddi bir bakış attı ve ormana doğru yürümeye başladı. “Bir şeyler düşüneceğim,” dedi. “Kahvaltımı ettikten sonra.”</span></p>

    <p class="Normal para-style-override-7"><span class="char-style-override-8">Neyse ki kahvaltı olaysız geçti. Tavuklar bana dokuz yumurta sunmuş, ekmekse iyice kabarmıştı. Tereyağı hâlâ mutfağın arkasında, yeni doğum yapan domuzun hâkimiyet kurduğu kilerde, domuzun koruması altındaydı. Yine de ben süpürgeyi Ian’ın bacaklarına ani ataklarla saldırmaya çalışan dişi domuzun ağzına saplarken, Ian eğilip raftan bir reçel kavanozu kapmayı başarmıştı.</span></p>

    <p class="Normal para-style-override-7"><span class="char-style-override-8">“Yeni bir süpürge yapmam lazım,” dedim lime lime olmuş süpürgeye bakıp yumurtaları pişirirken. “Belki bu sabah derenin yanındaki söğütlüğe giderim.”</span></p>

    <p class="Normal para-style-override-7"><span class="char-style-override-8">“Hmm.” Jamie bir elini uzatmış el yordamıyla ekmek tabağını arıyordu. Tüm dikkatini okuduğu kitaba vermişti: Bricknell’in </span><span class="italik char-style-override-7" xml:lang="tr-TR">Kuzey Carolina Doğa Tarihi.</span><span class="char-style-override-8"/></p>

    <p class="Normal para-style-override-7"><span class="char-style-override-8">“İşte burada,” dedi. “Çıngıraklıyılanlar hakkında bir şeyler gördüğüme emindim.” El yordamıyla bulduğu ekmekten bir parça koparmış, yumurtaya batırarak hayli iri bir lokmayı ağzına götürmüştü. Lokmasını yuttuktan sonra yüksek sesle okumaya başladı. Bir eliyle kitabı tutuyor, diğeriyle masanın üzerini yokluyordu.</span></p>

    <p class="Normal para-style-override-7"><span class="char-style-override-8">“ ‘Yerliler, çoğu zaman yılanlar daha sonra kendilerine zarar vermesin diye yılanların dişlerini sökerler. Bunu yapmak için uzun, içi boş bir kamışın ucuna bir parça kırmızı yünlü kumaş bağlarlar. Bu çubuğu yılana doğru uzatıp onu ısırması için kışkırtırlar. Çıngıraklı yılan kamışın ucunu kaptığı anda kamışı hızla geri çekerler. Kumaşa giren dişin yerinden çıktığı açıkça görülür.’ ”</span></p>

    <p class="Normal para-style-override-7"><span class="char-style-override-8">“Yenge, hiç kırmızı kumaşımız var mı?” diye sordu Ian, bir yandan da kendi payına düşen yumurtaları hindiba çayıyla birlikte mideye indiriyordu.</span></p>

    <p class="Normal para-style-override-7"><span class="char-style-override-8">Başımı iki yana salladım ve Jamie’nin masada dolanan eli ulaşmadan önce son sosis parçasını çatalıma batırdım.</span></p>

    <p class="Normal para-style-override-7"><span class="char-style-override-8">“Mavi, yeşil, sarı, gri, beyaz ve kahverengi var. Kırmızı yok.”</span></p>

    <p class="Normal para-style-override-7"><span class="char-style-override-8">“Bu harika bir kitapmış Jamie Dayı,” dedi Ian onaylayarak. “Yılanlar hakkında başka ne yazıyor?” Masaya aç aç göz gezdirdi, başka yiyecek ne kaldı ona bakıyordu. Hiçbir yorum yapmadan dolaba uzandım ve bir tabak ıslak mısır keki çıkarıp önüne doğru koydum. Mutluluk içinde iç çekti ve Jamie sayfayı çevirirken Ian da tabağa saldırdı.</span></p>

    <p class="Normal para-style-override-7"><span class="char-style-override-8">“Bakalım... Burada çıngıraklıyılanların sincap ve tavşanları kendine çekebildiği yazıyor.” Jamie yine bakmadan elini tabağına götürdü ama tüm araştırmalarına rağmen eline hiçbir şey gelmedi. Çörekleri eline doğru ittim.</span></p>

    <p class="Normal para-style-override-7"><span class="char-style-override-8">“ ‘Bu yılanların sincap, kirpi, keklik gibi pek çok küçük kemirgen ve kuşu nasıl etkileyip kendine çektiğine ve nasıl bir lokmada yuttuklarına şahit olmak çok şaşırtıcıdır. Aralarındaki çekim o kadar güçlüdür ki bir sincap ya da keklik (uzaktan yılanı görür görmez) sıçrayarak ya da uçarak yılana yanaşmaktan, daldan dala atlayarak onu takip etmekten ve en sonunda da yılanın midesini boylamaktan kendisini alamaz. Avını yakalayana kadar pozunu hiç bozmadan bekleyen bu sinsi düşmandan kendilerini sakınma iradesini gösteremezler.’ ”</span></p>

    <p class="Normal para-style-override-7"><span class="char-style-override-8">El yordamıyla yiyecek arayan eli, sonunda çöreklerin yerini tespit etti. Birini aldı ve bana baktı. “Böyle bir şey daha önce gördüysem ne olayım. Sence mümkün mü?”</span></p>

    <p class="Normal para-style-override-7"><span class="char-style-override-8">“Hayır,” dedim alnımdaki lüleyi geriye iterken. “O kitapta saldırgan domuzlarla nasıl baş edileceğine dair de öneriler var mı?”</span></p>

    <p class="Normal para-style-override-7"><span class="char-style-override-8">Çörekten kalan son parçanın olduğu elini bana doğru salladı.</span></p>

    <p class="Normal para-style-override-7"><span class="char-style-override-8">“Onu düşünme sen,” diye mırıldandı. “Domuzu ben halledeceğim.” Gözlerini sonunda kitaptan ayırıp masada, boş tabakların üzerinde gezdirdi. “Başka yumurta kalmadı mı?”</span></p>

    <p class="Normal para-style-override-7"><span class="char-style-override-8">“Var ama onları ambardaki misafirimize götüreceğim.” O sırada hazırlamakta olduğum küçük sepete iki dilim ekmek koydum. Gece boyunca demlenmesi için bıraktığım şişeyi aldım. Altınbaşak, limonotu ve bergamottan oluşan karışım siyahımsı yeşil bir renk almıştı ve yakılmış tarlalar gibi kokuyordu. Ama işe yarayabilirdi. En azından zarar vermezdi. Gayri ihtiyari yaşlı Nayawenne’nin bana daha önce vermiş olduğu tüylü muskayı yanıma aldım; belki hasta adama güç verirdi. Tıpkı hazırladığım ilaç gibi. Sonuçta bir zararı da dokunmazdı.</span></p>

    <p class="Normal para-style-override-7"><span class="char-style-override-8">Tanrı misafirimiz bir yabancıydı; kuzey köylerden bir Tuscarora yerlisi. Çiftliğe birkaç gün önce, Anna Ooka’dan beri bir ayının izini takip eden bir avcı grubuyla birlikte gelmişti.</span></p>

    <p class="Normal para-style-override-7"><span class="char-style-override-8">Avcılardan bazıları Ian’ın arkadaşlarıydı. Onlara yiyecek ve içecek ikram ettik. Yemek sırasında bu adamın donuk bir şekilde tabağına baktığını fark ettim. Biraz daha yakından inceleyince, adamın son günlerde korku salan bir hastalık olan kızamığa yakalanmış olabileceğine kanaat getirdim.</span></p>

    <p class="Normal para-style-override-7"><span class="char-style-override-8">Arkadaşlarıyla birlikte gitmekte diretti ama birkaç saat sonra, iki arkadaşı onu bize geri getirdi. Adamcağız ayakta duramıyor, sayıklıyordu.</span></p>

    <p class="Normal para-style-override-7"><span class="char-style-override-8">Kesin - ve son derece korkutucu - olan şuydu ki hastalığı bulaşıcıydı. Yeni yaptırdığımız ve henüz hiç kullanmadığımız ambarda ona rahat bir yatak hazırladım. Onu geri getiren arkadaşlarını zorla dere kenarına yolladım ve iyice yıkanmalarını söyledim. Bu ısrarımı ve davranışlarımı anlamsız buldular ama arkadaşlarını bana teslim edip ayrıldıktan sonra sözümü tuttular.</span></p>

    <p class="Normal para-style-override-7"><span class="char-style-override-8">Kızılderili yan yatmış, iyice battaniyesine sarınmıştı. Ayak seslerimi duymuş olmalıydı ama dönüp bana bakmadı. Nefes alıp verişini duyabiliyordum, bu iyiydi; gidip derme çatma stetoskobumu almama gerek yoktu. Ciğerlerinden gelen hırıltı, son derece rahat duyuluyordu. </span></p>

    <p class="Normal para-style-override-7"><span class="char-style-override-8">Yanına diz çöküp, “</span><span class="italik char-style-override-7" xml:lang="tr-TR">Comment ça va?</span><span class="char-style-override-8">” dedim. Nasılsın? Cevap vermedi; gerek de yoktu zaten. Hastalığı teşhis etmem için bu yüksek sesli hırıltılılardan başka bir belirtiye ihtiyacım yoktu. Gözleri çökmüş ve bakışları donuklaşmıştı, yüzünde renk kalmamıştı, tüm vücudu ateşler içindeydi.</span></p>

    <p class="Normal para-style-override-7"><span class="char-style-override-8">Onu bir şeyler yemeye ikna etmeye çalıştım. Kesinlikle beslenmesi gerekiyordu ama yüzünü bana çevirmeye bile çaba harcamadı. Yanındaki su şişesi boşalmıştı, biraz daha su getirmiştim ama hemen vermedim. Susuzluk hissiyle getirdiğim ilacı karşı koymadan içebileceğini düşünüyordum.</span></p>

    <p class="Normal para-style-override-7"><span class="char-style-override-8">Gerçekten de birkaç büyük yudum aldı ama sonra yutmamaya başladı. Yeşilimsi siyah sıvı, ağzının kenarlarından dışarı akıyordu. Fransızca onu ikna etmeye çalıştım. İşe yaramadı, bir yudum daha almadı ilaçtan; hatta benim varlığımı bile reddediyor gibi görünüyordu. Gözlerini omzumun arkasına, sabah güneşine dikmişti.</span></p>

    <p class="Normal para-style-override-7"><span class="char-style-override-8">Zayıf vücudu umutsuzluk içinde çökmüştü; belli ki kendini sahipsiz, yabancıların arasında ölüme terk edilmiş hissediyordu. Haklı olabileceğine dair bir düşünce içimi kemirdi. Gerçekten de verdiğim hiçbir şeyi almazsa ölecekti.</span></p>

    <p class="Normal para-style-override-7"><span class="char-style-override-8">En azından su içirebilirdim ona. Kana kana içti, şişedeki suyun hepsini bitirdi. Şişeyi tekrar doldurmak için yanından ayrıldım. Geri döndüğümde muskayı sepetten çıkardım ve yüzüne tuttum. Yarı kapalı gözlerinde bir şaşkınlık parıltısı gördüm gibi geldi. Umut verecek kadar güçlü bir pırıltı değildi ama en azından ilk defa benim farkıma vardığının belirtisiydi.</span></p>

    <p class="Normal para-style-override-7"><span class="char-style-override-8">O anın verdiği ilhamla yavaşça dizlerimin üstüne çöktüm. Uygun bir ayinin nasıl olması gerektiğine dair en ufak bir fikrim yoktu ama telkin gücünün antibiyotik yerine geçmese de hiç yoktan iyi olduğunu bilecek kadar uzun süredir doktordum.</span></p>

    <p class="Normal para-style-override-7"><span class="char-style-override-8">Kuzgun tüylü tılsımı havaya kaldırdım, yüzümü göğe çevirdim ve ilahi bir tonlama ve makamla hatırlayabildiğim en etkileyici sözleri söylemeye başladım: Dr. Rawlings’in frengi için bulduğu tedavinin Latincesi. </span></p>

    <p class="Normal para-style-override-7"><span class="char-style-override-8">Elime bir miktar lavanta yağı döktüm ve tüyü buna batırıp şakaklarına ve boğazına sürdüm. Bir yandan da eski bir denizci şarkısı olan </span><span class="italik char-style-override-7" xml:lang="tr-TR">Kirişleri Yükseltin</span><span class="char-style-override-8">’i kısık ve tekinsiz bir sesle söylüyordum. Lavanta yağı baş ağrısına iyi gelecekti. Gözleri tüyün hareketlerini takip ediyordu; kendimi sincabı büyüleyip kendine çekmeye çalışan bir çıngıraklıyılan gibi hissettim.</span></p>

    <p class="Normal para-style-override-7"><span class="char-style-override-8">Elini elime aldım, yağa bulanmış muskayı avucuna koydum ve parmaklarını kapadım. Sonra mentollü ayı yağı kavanozunu aldım ve bu yağ ile göğsüne mistik şekiller çizmeye başladım. Daha sonra bu yağı parmak uçlarımla masaj yaparak dikkatli bir şekilde vücuduna emdirmeye çalıştım. Koku sinüslerimi açtı; bunun hastanın tıkanıklığına da iyi gelmesini umdum.</span></p>

    <p class="Normal para-style-override-7"><span class="char-style-override-8">Ritüelimi ilaç şişesini kutsayarak tamamladım. Daha sonra da şişeyi hastamın dudaklarına götürdüm. Hipnotize olmuşçasına dudaklarını araladı ve itaatkâr bir şekilde şişede kalan ilacı içti.</span></p>

    <p class="Normal para-style-override-7"><span class="char-style-override-8">Battaniyeyi omuzlarına sardım, getirdiğim yemeği yatağın yanına koydum ve umut ve sahtekârlık karışımı bir his içinde onu yalnız bıraktım.</span></p>

    <p class="Normal para-style-override-7"><span class="char-style-override-8">Ağır ağır dere boyunca yürüdüm, her zamanki gibi faydalı bir şeyler bulabilmek umuduyla dikkatle etrafı tarıyordum. İyileştirici özelliği olan pek çok şey için yılın erken bir zamanıydı. Bitki ne kadar olgunlaşırsa, ilaç yapmak için o kadar uygun olur. Böceklerin refakati eşliğinde geçirilen birkaç mevsim, bitkilerin kökleri ve gövdelerinin, aktif maddeler açısından daha yüksek konsantrasyona sahip olması anlamına gelir.</span></p>

    <p class="Normal para-style-override-7"><span class="char-style-override-8">Ayrıca pek çok bitkinin faydalı kısmı ya çiçeği, ya meyvesi ya da tohumudur. Ve nehir kenarında bulduğum çamurun içinde filizlenen tosbağa otu ve lobelya öbekleri tohuma kaçalı epey olmuştu. Bulundukları noktayı ileride hatırlamak üzere aklımın bir köşesine not ettim ve avlanmaya devam ettim.</span></p>

    <p class="Normal para-style-override-7"><span class="char-style-override-8">Suteresi her yerdeydi; suyun hemen kenarındaki kayaların arası doluydu ve hemen ilerilerinde devasa bir halı gibi uzanan koyu yeşil yapraklar insanı kendine çağırıyordu. Bir öbek de atkuyruğu otu vardı! Eninde sonunda suda ya da çamurda yürüyeceğimi bildiğimden buraya yalın ayak gelmiştim. Eteğimi topladım ve cesaretimi toplayıp dikkatlice dereye girdim. Bir elimde bıçak, kolumda sepetle, dondurucu </span><span class="char-style-override-8">soğuktan nefesim kesilerek işe giriştim.</span></p>

    <p class="Normal para-style-override-7"><span class="char-style-override-8">Birkaç saniye içinde ayaklarımı hissetmez olmuştum ama umursamadım. Tuvaletteki yılanı, kilerdeki domuzu, ambardaki hastamı tamamen unutmuştum. Bacaklarım arasından geçen akıntı, ıslaklık, bitkilerin gövdesinin soğukluğu ve yapraklardan gelen aromalar, tüm benliğimi ele geçirmişti.</span></p>

    <p class="Normal para-style-override-7"><span class="char-style-override-8">Sığlıklarda, güneş ışığının düştüğü alanlara yusufçuklar üşüşmüş, güneşte asılı duruyorlardı, küçük balıklar son sürat geçip duruyorlardı, birbirine doğru uçuşan sivrisineklerse gözümün göremeyeceği kadar küçüklerdi. Derenin yukarılarından bir balıkçılın sesini duydum, daha büyük avların peşinde olmalıydı. Adımlarımı her atışımda bu beklenmedik misafirden korkan balıklar dört bir yana dağılıyor, sonra geri toplaşıyorlardı. Gri ve gümüşi, yeşil ve altın rengi, beyaz benekli siyah lekeler, suyun yüzeyinde süzülen geçen senenin yaprakları altında belli belirsiz oynaşıyorlardı. Ayaklarımı hareket ettirdikçe havalanan ve akıntıyla bileklerimin arasında dolanan ince kum tabakası, suyu bulandırıp balıkları görmemi engelliyordu.</span></p>

    <p class="Normal para-style-override-7"><span class="char-style-override-8">Etrafımdaki her şeyin, en küçük moleküle kadar durmadan, ama kendi doğal devinimiyle hareket etmesi, dinginliğe karşıtlık oluşturuyordu.</span></p>

    <p class="Normal para-style-override-7"><span class="char-style-override-8">Ben de hareket ettim; derenin ışıltılı dansında bana biçilen rolü üstlendim. Omuzlarıma yansıyan ışık ve gölgeleri hissederek, ayak parmaklarımla kaygan kayaların üzerinde tutunacak düzlükler arayarak hareket ettim. Ellerim ve ayaklarım soğuk su yüzünden hissizleşmişti. Kendimi yarı odunsu ama son derece canlı bir yaratık gibi hissettim; tıpkı tam üzerimde parıldayan huş ağacı dalı ya da arkamdaki gölete ıslak yapraklarıyla izler bırakan söğütler gibi. </span></p>

    <p class="Normal para-style-override-7"><span class="char-style-override-8">Kalbimin yavaş yavaş attığını ve her nabızda parmak uçlarımda oluşan az da olsa acı veren zonklamaları hissedebiliyordum. Özsuyu artıyordu. Suyun ve rüzgârın ritmine ayak uydurarak, hiç acele etmeden ve aklımdan bilinçli bir düşünce geçirmeden, evrenin yavaş ve kusursuz düzeninin bir parçası olarak hareket ettim.</span></p>

    <p class="Normal para-style-override-7"><span class="char-style-override-8">Söğütlerin bulunduğu kıyıya geldiğim anda, ağaçların ötesinden bir çığlık geldi. Çığlığa benzer sesler çıkaran pek çok hayvan biliyordum; vaşaklar ya da avlanan kartallar da böyle çığlıklar atardı ama bir insan sesini duyduğumda tanırdım.</span></p>

    <p class="Normal para-style-override-7"><span class="char-style-override-8">Sendeleye sendeleye dereden çıktım, arapsaçına dönmüş bitki öbekleri arasında yolumu bulup biraz ilerideki açık alana attım kendimi. Kıyının hemen ilerisinde, küçük bir çocuk bacaklarına vurarak ve bir aşağı bir yukarı zıplayarak dans ediyordu.</span></p>

    <p class="Normal para-style-override-7"><span class="char-style-override-8">“Ne, ne oldu?” Konuşur konuşmaz çocuk bana baktı; aniden ortaya çıkışım onu korkutmuş, mavi gözlerini kocaman açmıştı.</span></p>

    <p class="Normal para-style-override-7"><span class="char-style-override-8">O da en az benim kadar ürkmüştü. On bir-on iki yaşlarındaydı; bir çam fidanı gibi ince ve uzun, pas kızılı saçları karman çormandı. Sivri, köprülü burnunun her iki yanından bana bakan mavi gözler, çocuğu daha önce hiç görmediğimi çok iyi bilmeme rağmen bana çok tanıdık geldi.</span></p>

    <p class="Normal para-style-override-7"><span class="char-style-override-8">Kalbim ağzımdaydı, üşüme hissi ise ayaklarımdan mide boşluğuma yayılmıştı. Şok anında bile harekete geçmeye eğitilmiş biri olarak, çocuğun görünümünü iyice inceleyebildim: Gömlek ve pantolonu ıslanmıştı ama kaliteliydi, uzun ince bacaklarında çamura benzer siyah lekeler vardı.</span></p>

    <p class="Normal para-style-override-7"><span class="char-style-override-8">“Sülükler,” dedim, profesyonellikten gelen sakin tavrım kişisel heyecanımı yenmemi sağlamıştı. İçimdense, Olamaz! diye haykırıyordum ama çok iyi biliyordum ki düşündüğüm şey doğruydu. “Sadece sülük onlar. Sana zarar vermezler.”</span></p>

    <p class="Normal para-style-override-7"><span class="char-style-override-8">“Ne olduklarını biliyorum!” dedi. “Al onları üzerimden!” Baldırlarına vurdu, tiksintiyle titredi. “Çok iğrençler!”</span></p>

    <p class="Normal para-style-override-7"><span class="char-style-override-8">“Ah, hiç de o kadar kötü değiller,” dedim. Duygularımı biraz daha kontrol altına almaya başlamıştım. “Aslında çok faydalıdırlar.”</span></p>

    <p class="Normal para-style-override-7"><span class="char-style-override-8">“Faydalı olmaları umurumda değil!” diye bağırdı, sinirden tepinirken. “Onlardan nefret ediyorum, kurtar beni bu iğrenç yaratıklardan!”</span></p>

    <p class="Normal para-style-override-7"><span class="char-style-override-8">“O halde onlara vurmayı bırak,” dedim sert bir sesle. “Otur şuraya, ben hallederim.”</span></p>

    <p class="Normal para-style-override-7"><span class="char-style-override-8">Bir an tereddüt etti, bana şüpheyle ve düşmanca baktı ama en sonunda istemeden de olsa bir kayaya oturdu, sülüklü bacaklarını öne doğru uzattı.</span></p>

    <p class="Normal para-style-override-7"><span class="char-style-override-8">“Al onları hemen!” diye buyurdu.</span></p>

    <p class="Normal para-style-override-7"><span class="char-style-override-8">“Birazdan,” dedim. “Nereden geldin?”</span></p>

    <p class="Normal para-style-override-7"><span class="char-style-override-8">Boş gözlerle bana baktı.</span></p>

    <p class="Normal para-style-override-7"><span class="char-style-override-8">“Buralarda yaşamıyorsun,” dedim kendimden tamamen emin bir şekilde. “Nerelisin?”</span></p>

    <p class="Normal para-style-override-7"><span class="char-style-override-8">Kendini toparlamaya çabaladı. “Şey… Üç gece önce Salem denen bir yerde uyuduk. Gördüğüm son kent orasıydı.” Bacaklarını sert sert salladı. “Al şunları dedim!”</span></p>

    <p class="Normal para-style-override-7"><span class="char-style-override-8">Sülükleri çıkarmanın farklı yöntemleri vardı, çoğu da eninde sonunda sülüklere zarar veren yöntemlerdi. Yakından baktım, çocuğun bir bacağına dört, diğerine ise üç sülük yapışmıştı. Küçük canavarların biri çoktan şişmişti; gerildiği için daha dolgun ve parlak olmuştu. Başparmağımın tırnağını sülüğün kafasının altına doğru uzattım ve hayvan elime düştü. Bir çakıl taşı gibi yuvarlak ve kanla doluydu.</span></p>

    <p class="Normal para-style-override-7"><span class="char-style-override-8">Çocuk beti benzi atmış sülüğe bakıyordu, titredi.</span></p>

    <p class="Normal para-style-override-7"><span class="char-style-override-8">“Bunu harcamak istemeyiz,” dedim sıradan bir sesle ve elimden attığım sepeti yerden almaya gittim.</span></p>

    <p class="Normal para-style-override-7"><span class="char-style-override-8">Yakınlarda çocuğun ceketini, ayakkabılarını ve ayakkabılarının içine tıkıştırdığı çorapları gördüm. Ayakkabısının tokaları sadeydi ama kalay ya da kurşundan değil gümüştendi. Ceketinin kumaşı kaliteliydi, gösterişli değildi ama Charleston’ın kuzeyinde herhangi bir yerde görebileceğiniz bütün ceketlerden daha iyi bir kesime sahipti. Daha fazla ispata ihtiyacım yoktu, gerçek açıktı.</span></p>

    <p class="Normal para-style-override-7"><span class="char-style-override-8">Avucumun içini bol çamurla doldurdum, sülüğü dikkatli bir şekilde içine bastırdım ve yapışkan kütleyi ıslak yapraklara sardım. O an ellerimin titrediğini fark ettim. Budala! Hilekâr, kötü, işbirlikçi… Buraya ne akla hizmet gelmişti? Tanrım, Jamie öğrenirse ne yapardı?</span></p>

    <p class="Normal para-style-override-7"><span class="char-style-override-8">İki büklüm olmuş iğrenerek bacaklarındaki diğer sülükleri inceleyen çocuğun yanına döndüm. Bir tanesi daha düşmek üzereydi, çocuğun önüne eğildiğim anda da düştü ve ıslak zemin üzerinde zıpladı.</span></p>

    <p class="Normal para-style-override-7"><span class="char-style-override-8">“Iyy!” dedi çocuk.</span></p>

    <p class="Normal para-style-override-7"><span class="char-style-override-8">Ansızın, “Üvey baban nerede?” diye sordum. O an söyleyeceğim pek az şey dikkatini bacaklarından uzaklaştırabilirdi ve ben bunu başarmıştım. Başını kaldırdı ve bana şaşkın şaşkın baktı.</span></p>

    <p class="Normal para-style-override-7"><span class="char-style-override-8">Soğuk bir gündü ama bir ter damlası yüzünde parladı. Yanağından şakağına giden bölümü daha dar, diye düşündüm. Ağzı da pek benzemiyordu. Belki de benzerlik ilk başta düşündüğüm kadar belirgin değildi.</span></p>

    <p class="Normal para-style-override-7"><span class="char-style-override-8">Başka koşullarda hayli komik olabilecek bir kibirle dikleşti ve, “Beni nereden tanıyorsunuz?” diye sordu.</span></p>

    <p class="Normal para-style-override-7"><span class="char-style-override-8">“Senin hakkında tek bildiğim isminin William olduğu. Haklı mıyım?” Ellerimi sıkmış iki yanıma sarkıtmıştım, tek yapabildiğim yanılmış olmayı dilemekti. Eğer bu çocuk William ise onun hakkında bildiğim tek şeyin ismi olduğu doğru olmayacaktı.</span></p>

    <p class="Normal para-style-override-7"><span class="char-style-override-8">Birden yanakları kızardı ve beni süzdü. Birden fark ettim bir kocakarı tarafından tanınmış olmanın etkisiyle geçici bir süre için sülükleri unutmuştu. Ya çok iyi terbiye almış bir çocuktu ya da sesim ve görüntüm arasındaki uyumsuzluk onu ihtiyatlı kılmıştı. Bir şekilde dilinin ucuna kadar gelen ilk cevabı yuttu. </span></p>

    <p class="Normal para-style-override-7"><span class="char-style-override-8">Onun yerine, “Evet, haklısınız,” dedi kısaca. “William, Ashness Vikontu, Dokuzuncu Ellesmere Kontu.”</span></p>

    <p class="Normal para-style-override-7"><span class="char-style-override-8">“Hepsi bu mu?” dedim kibar bir şekilde. “Çok hoş.” Baş ve işaret parmaklarımla bir diğer sülüğü tuttum ve dikkatlice çektim. Yaratık, kalın bir plastik gibi uzadı ama deriyi bırakmayı reddetti. Çocuğun soluk derisi de sülükle birlikte gelmeye başlayınca çocuk küçük bir çığlık attı.</span></p>

    <p class="Normal para-style-override-7"><span class="char-style-override-8">“Bırak!” dedi. “Derimi koparacaksın!”</span></p>

    <p class="Normal para-style-override-7"><span class="char-style-override-8">“Doğru söylüyorsun,” diye kabul ettim. Ayağa kalktım, eteğimi silktim ve kendime çekidüzen verdim.</span></p>

    <p class="Normal para-style-override-7"><span class="char-style-override-8">“Gel benimle,” dedim ve elimi ona uzattım. “Seni eve götüreyim. Eğer üzerlerine bir miktar tuz dökersem derini kendiliğinden bırakırlar.”</span></p>

    <p class="Normal para-style-override-7"><span class="char-style-override-8">Elimi tutmadı ama biraz sendeleyerek de olsa ayağa kalktı. Birine bakıyormuş gibi etrafa göz gezdirmeye başladı.</span></p>

    <p class="Normal para-style-override-7"><span class="char-style-override-8">Benim ona baktığımı görünce, “Babamla yolumuzu kaybettik. Yolu bulmak için etrafa bakınırken burada, dere kenarında beklememi söyledi. Gelip de beni bulamayınca endişelenmesini istemem.”</span></p>

    <p class="Normal para-style-override-7"><span class="char-style-override-8">“Merak etme,” dedim. “Eminim şimdiye kadar evi o da bulmuştur. Buradan fazla uzak değil.” Yerinde bir tahmindi, bizimkisi buralardaki tek evdi ve dere ile arasında belirgin bir patika vardı. Belli ki Lord John çocuğu burada bırakıp Jamie’yi bulmaya ve uyarmaya gitmişti. Ne kadar düşünceli. Yüzüm istemesem de gerildi.</span></p>

    <p class="Normal para-style-override-7"><span class="char-style-override-8">“O ev Fraserlar’ın mı?” diye sordu çocuk. Birbirine değmesinler diye iki bacağını iyice ayırarak bir adım attı. “James Fraser’ı görmeye geldik.”</span></p>

    <p class="Normal para-style-override-7"><span class="char-style-override-8">“Ben Bayan Fraser’ım,” dedim ve ona gülümsedim. Senin üvey annen, diye devam edebilirdim sözlerime ama yapmadım. “Gel benimle.”</span></p>

    <p class="Normal para-style-override-7"><span class="char-style-override-8">Beni eve kadar, neredeyse topuklarıma basacak kadar yakından takip etti. Ağaç köklerine ve yarısına kadar gömülü kayalara basarak ama tam olarak da nereye gittiğime dikkat etmeden, bir yandan da dönüp dönüp ona bakma isteğimle mücadele ederek yavaş adımlarla ilerledim. Ashness Vikontu, Dokuzuncu Ellesmere Kontu William, Kuzey Carolina’nın gözden ırak ormanlarında görmeyi beklediğim son kişi değilse de pekâlâ sondan bir önceki kişi olabilirdi. Son sırayı sanırım, kapıma kadar gelme ihtimali son derece düşük olan İngiltere Kralı George’a verebilirdim. </span></p>

    <p class="Normal para-style-override-7"><span class="char-style-override-8">Hangi akla hizmet... Ne düşünerek... Ne diyeceğimi bilemedim. Lord John Grey için aklıma gelen pek çok onur kırıcı, küçük düşürücü söz arasından en uygununu seçemedim. Ne yapacağım ben şimdi, diye düşünmeye başlayınca uygun bir sözcük aramaktan vazgeçtim. En sonunda ne yapacağımı düşünmekten de vazgeçtim, çünkü yapabileceğim hiçbir şey yoktu.</span></p>

    <p class="Normal para-style-override-7"><span class="char-style-override-8">Ashness Vikontu, Dokuzuncu Ellesmere Kontu William. Ya da kendini öyle sanan bu çocuk... Evet, ne yapmayı planlıyorsun, diye içimden Lord John Grey’e sordum sessizce. Gerçekte aftan yararlanmış bir İskoç suçlunun gayrimeşru çocuğu olduğunu öğrendiğinde ne yapacaktı? Daha da önemlisi, o İskoç suçlu ne yapacaktı, kendini nasıl hissedecekti?</span></p>

    <p class="Normal para-style-override-7"><span class="char-style-override-8">Aniden durdum ve çocuğun bana çarpmamak için sendelemesine neden oldum.</span></p>

    <p class="Normal para-style-override-7"><span class="char-style-override-8">“Pardon,” diye mırıldandım. “Bir yılan gördüm sandım.” Tekrar ilerlemeye başladım. Yol üzerinde durmama neden olan bu düşünceler, midemde kasılmalara neden oluyordu. Lord John, çocuğun soyunu devam ettirdiğini göstermek için buralara kadar getirmiş olabilir miydi? Çocuğu burada, yani bizimle bırakmayı planlıyor olabilir miydi?</span></p>

    <p class="Normal para-style-override-7"><span class="char-style-override-8">Son derece endişe verici bulduğum bu düşünceyi Jamaika’da tanıştığım adamla bağdaştıramadım. John Grey’i sevmemek için son derece geçerli nedenlerim olsa da - sonuçta başkasının kocasına arzu duyduğunu itiraf eden bir adama karşı sıcak, iyi duygular beslemek pek de kolay değildi - itiraf etmeliydim ki o güne kadar düşüncesizlik ya da zalimlik ettiğini hiç görmemiştim. Hatta tam tersine, hassas, içten ve onurlu bir erkek olduğunu düşünmek için nedenlerim vardı; en azından onun Jamie’yi tercih ettiğini öğrenene kadar böyle düşünüyordum. </span></p>

    <p class="Normal para-style-override-7"><span class="char-style-override-8">Acaba bir şeyler olmuş olabilir miydi? Belki de çocuk tehlikedeydi ve Lord John onun güvenliği için bu yolculuğa çıkmıştı. Lord John ve Jamie dışında kimsenin William ile ilgili gerçeği bilmesi mümkün değildi. Bir de benim, tabii ki. Aralarındaki benzerliği görmezsek - dönüp çocuğa bakmamak için yine kendimi zor tuttum - kimsenin şüphelenmesi için bir neden yoktu. </span></p>

    <p class="Normal para-style-override-7"><span class="char-style-override-8">Ama ikisi yan yana geldiğinde... Eh, biraz sonra ben ikisini yan yana görebilecektim. Bunu düşünmek göğüs kafesimin dehşet ve beklentiyle sıkışmasına neden oldu. Benzerlik düşündüğüm kadar bariz miydi acaba?</span></p>

    <p class="Normal para-style-override-7"><span class="char-style-override-8">Dikkatli biçimde, kestirme bir yol olan bodur kızılcık ağaçları öbeğinin içine daldım; arkama dönüp onu bir an bekledim. Hemen ardımdan ağaç öbeğine o da daldı. Sonra da hantal bir şekilde düşürdüğü gümüş tokalı ayakkabıyı almak için eğildi. </span></p>

    <p class="Normal para-style-override-7"><span class="char-style-override-8">Tekrar doğrulurken onu gizlice izledim, yere eğilince yüzü kızarmıştı. Hayır, benzerlik ilk anda düşündüğüm kadar fazla değildi. Jamie’nin kemik yapısına sahip olduğu görülüyordu ama o kadar bariz değildi. Ana hatlar tamamdı ama yüzü asıl formuna kavuşmamıştı. Çok uzun boylu olacaktı, bu aşikârdı ama şu anda aşağı yukarı benim boylarımdaydı. Hantal ve kuvvetsizdi, kol ve bacakları fazla uzun ve neredeyse kırılacak kadar inceydi.</span></p>

    <p class="Normal para-style-override-7"><span class="char-style-override-8">Ayrıca Jamie’den çok daha koyu tenliydi. Saçları ağaçların dalları arasından süzülen güneş ışınlarıyla kızıl kızıl parıldasa da aslında koyu kestane rengiydi; Jamie’nin parlak kırmızı, altın rengine çalan kızıl saçlarıyla alakası yoktu. Teni ise güneş altında yumuşak pembe tonlarındaydı; Jamie’nin yanık bronz tenine hiç benzemiyordu.</span></p>

    <p class="Normal para-style-override-7"><span class="char-style-override-8">Fraserlar’ın çekik kedi gözlerini almıştı gerçi. Ayrıca kafa şekli, güçsüz omuzlarının ucu da hayli... </span></p>

    <p class="Normal para-style-override-7"><span class="char-style-override-8">Hayır. Bir an elektrik çarpmış gibi oldum. Evet, Jamie’ye çok benziyordu ama onu görür görmez tanımama neden olan, Brianna’ya benzemesiydi. Onun sadece on yaş küçük haliydi. William’ın yüzündeki çocuksu ifade, Jamie’den daha çok Brianna’ya benzemesine neden oluyordu. </span></p>

    <p class="Normal para-style-override-7"><span class="char-style-override-8">Bir kızılcık dalının yakaladığı uzun saç telini kurtarmak için durmuştu, sonra sorgular bir ifadeyle bir kaşını kaldırıp yanıma geldi.</span></p>

    <p class="Normal para-style-override-7"><span class="char-style-override-8">“Daha çok var mı?” diye sordu. Yürürken harcadığı efor sayesinde yüzüne tekrar renk gelmişti. Yine de hâlâ biraz hasta görünüyordu; bacaklarına bakmamaya çalışıyordu.</span></p>

    <p class="Normal para-style-override-7"><span class="char-style-override-8">“Hayır,” dedim. Kestane ağaçlarına doğru yöneldim. “Hemen orada. Bak, bacadan çıkan dumanı görebilirsin.”</span></p>

    <p class="Normal para-style-override-7"><span class="char-style-override-8">Sülüklerden bir an önce kurtulmak istediğinden yolu göstermemi beklemeden kararlı bir şekilde gösterdiğim yöne doğru yürümeye başladı. </span></p>

    <p class="Normal para-style-override-7"><span class="char-style-override-8">Hemen onu takip ettim, kulübeye benden önce varmasını istemiyordum. Beni rahatsız eden birden fazla hisle doluydu içim. Başta Jamie için kaygılanıyordum, ondan sonra John Grey’e karşı duyduğum öfke vardı. Kaygı ve öfkenin dışında merak içindeydim. En altta ise - bu his o kadar derindeydi ki neredeyse yokmuş gibi davranabilirdim - yüzünü bir daha asla göremeyeceğimi düşündüğüm kızıma duyduğum hasretin verdiği derin acı vardı. </span></p>

    <p class="Normal para-style-override-7"><span class="char-style-override-8">Jamie ve Lord John kapının yanındaki bankta oturuyorlardı, ayak seslerimizi duyan Jamie ayağa kalktı ve ağaçlara doğru baktı. Kendini hazırlamak için vakti vardı; gözlerini bana çevirmeden önce oğlana kaçamak bir bakış attı.</span></p>

    <p class="Normal para-style-override-7"><span class="char-style-override-8">“Ah, Claire. Diğer ziyaretçimizi de bulduk o zaman. Ian’ı sizi bulması için yollamıştım. Lord John’u hatırlarsın?”</span></p>

    <p class="Normal para-style-override-7"><span class="char-style-override-8">“Nasıl unutabilirim?” dedim lord hazretlerine bilhassa gülümsemeye çalışarak. Dudakları hafifçe seğirdi ama bana doğru reverans yaparken yüzü hayli ifadesizdi. O kadar gün at sırtında giden, ormanlarda uyuyan bir adam nasıl bu kadar kusursuz ve bakımlı görünebilirdi? Aklım almıyordu.</span></p>

    <p class="Normal para-style-override-7"><span class="char-style-override-8">“Hizmetinizdeyim Bayan Fraser.” Çocuğa bir bakış attı, kıyafetlerinin üzerinde olmaması nedeniyle hafifçe kaşlarını çattı. “Size üvey oğlum Lord Ellesmere’i takdim edebilir miyim? William, gördüğüm kadarıyla zarif ev sahibemizle çoktan tanışmışsın. Ev sahibimiz Komutan Fraser’ı da selamlar mısın lütfen?”</span></p>

    <p class="Normal para-style-override-7"><span class="char-style-override-8">Çocuk ağırlığını bir o bacağına, bir diğerine veriyor, sanki parmak uçlarında dans ediyordu. Yine de bu yönlendirmenin ardından Jamie’ye doğru hızla eğildi.</span></p>

    <p class="Normal para-style-override-7"><span class="char-style-override-8">“Hizmetinizdeyim,” dedi ve ardından bana acı dolu bir bakış attı. Bakışlarıyla bir başka sülüğün daha kanını hızla emmekte olduğunu bana anlatıyordu.</span></p>

    <p class="Normal para-style-override-7"><span class="char-style-override-8">Kibar bir şekilde, “Bize biraz müsaade edebilir misiniz?” dedim ve çocuğu kolundan tutup kulübeye soktum ve ardımdan kapıyı afallayıp kalmış beylerin yüzüne sertçe kapadım. William hemen elimle gösterdiğim tabureye oturdu ve titreyerek ayaklarını uzattı.</span></p>

    <p class="Normal para-style-override-7"><span class="char-style-override-8">“Acele et!” dedi. “Ah, lütfen, çabuk ol!”</span></p>

    <p class="Normal para-style-override-7"><span class="char-style-override-8">Çekilmiş tuz yoktu. Bıçağımı çıkardım ve tuz bloğundan hızla gelişigüzel bir parça kırdım. Parçayı dibeğin içine koyup havanla ezdim. Parçaları parmaklarımla iyice ufaladım ve her bir sülüğün üzerine kalın bir tabaka tuz gezdirdim.</span></p>

    <p class="Normal para-style-override-7"><span class="char-style-override-8">İlk sülüğün yavaşça kendini toparlayıp top şeklini almasını izlerken, “Bizim sülüklere bu taneler biraz ağır gelecek. Yine de iş görür,” dedim. Sülük deriyi bıraktı ve William’ın bacağından yere düştü. Ardından diğerleri de teker teker düşüp yerde ızdırap içinde kıvranmaya başladılar.</span></p>

    <p class="Normal para-style-override-7"><span class="char-style-override-8">Sülükleri yerden alıp ateşe attım. Tekrar William’ın yanına dönüp önüne diz çöktüm, halden anlar bir tavırla yüzüne daha sakin bir ifade takınana kadar başımı kaldırmamaya, gözlerimi ona dikmemeye çalıştım.</span></p>

    <p class="Normal para-style-override-7"><span class="char-style-override-8">“İzin ver yapıştıkları yerlere bakayım.” Bacaklarından ince kan damlaları sızıyordu. Kanı temiz bir bezle temizledim ve kanamayı durdurmak için küçük yaraları sirke ve Aziz John otuyla yıkadım.</span></p>

    <p class="Normal para-style-override-7"><span class="char-style-override-8">Bacaklarını kuruladığımda derin ve titrek bir iç çekti. “Kandan korktuğumdan değil,” dedi. Sesinde gereksiz bir cesaret gösterisi sezdim; bu, pekâlâ asıl korktuğunun kan olduğunu ortaya koyuyordu. “Sadece çok iğrenç yaratıklardı.”</span></p>

    <p class="Normal para-style-override-7"><span class="char-style-override-8">“Küçük pis şeyler,” diye onayladım. Ayağa kalktım, temiz bir bez parçası alıp ıslattım ve duygusuz bir tavırla yüzünü sildim. Sonra ona hiç sormadan saç fırçamı aldım ve karışmış saçlarını taradım.</span></p>

    <p class="Normal para-style-override-7"><span class="char-style-override-8">Bu teklifsiz samimiyet karşısında önce irkildi ama gerilmesine rağmen itiraz etmedi. Ben saçlarını düzeltirken yine küçük bir iç çekti ve omuzlarını biraz düşürdü.</span></p>

    <p class="Normal para-style-override-7"><span class="char-style-override-8">Derisinde hayvani bir sıcaklık vardı ve hâlâ derenin suyu nedeniyle buz gibi olan parmaklarım, ipeksi kestane rengi saçlarını düzeltirken hoş bir hisle ısındı. Saçları gür ve biraz dalgalıydı. Başının tepesinde diğerlerinden farklı bir yöne yatmış bir tutam saç vardı. Sarmal bir biçimle kıvrılan bu tutama bakmak başımın hafifçe dönmesine neden oluyordu. Jamie’nin başında da tam aynı yerde, aynı sarmaldan vardı.</span></p>

    <p class="Normal para-style-override-7"><span class="char-style-override-8">“Kurdelemi kaybetmişim,” dedi etrafına bakınarak. Gözleri sanki ekmek sepetinden ya da mürekkep hokkasından bir tane yaratabilecekmiş gibi etrafta gezindi.</span></p>

    <p class="Normal para-style-override-7"><span class="char-style-override-8">“Merak etme, ben sana bir tane ödünç veririm.” Saçını ördüm ve sarı bir kurdele ile bağladım; bunu sanki korumacı bir tavırla yaptım.</span></p>

    <p class="Normal para-style-override-7"><span class="char-style-override-8">Varlığını sadece birkaç yıl önce öğrenmiştim ve o zamandan bu yana ne zaman onu düşünsem, tek hissettiğim içerleme hissiyle karışık meraktı. Ama şu anda bir şeyler - kendi çocuğuma olan benzerliği, Jamie’ye olan benzerliği ya da sadece bir şekilde onunla ilgilenmiş olmam gibi - garip bir şekilde onu sahiplenip onun için endişelenmeme neden oluyordu. </span></p>

    <p class="Normal para-style-override-7"><span class="char-style-override-8">Dışarıdan gelen sesleri duyabiliyordum; bir an kulağıma bir gülüş çalındı ve aniden John Grey’e duyduğum öfke geri geldi. Ne cüretle Jamie ile William’ı riske atıyordu ve bunu neden yapıyordu? Bu kahrolası adamın onun gibi bir adama hiç uygun olmayan bu yaban hayatı içinde ne işi vardı?</span></p>

    <p class="Normal para-style-override-7"><span class="char-style-override-8">Kapı açıldı ve Jamie başını içeri uzattı. “İyi misiniz?” diye sordu. Gözlerini çocuğa dikmişti. Yüzünde ona ilgi gösterdiğini anlatan, nazik bir ifade vardı. Ama kapının pervazına dayadığı yumruk şeklindeki eli ve bacaklarından omuzlarına kadar gerilmiş vücudu başka bir mesaj veriyordu. Bir yay kadar gergindi; eğer ona dokunacak olsam bir arpın telleri gibi sesler çıkaracakmış gibi görünüyordu.</span></p>

    <p class="Normal para-style-override-7"><span class="char-style-override-8">“Çok iyiyiz,” dedim neşeli bir sesle. “ Lord John içecek bir şeyler alır mı dersin?”</span></p>

    <p class="Normal para-style-override-7"><span class="char-style-override-8">Çaydanlığın altını yaktım ve - iç çekerek - bir sonraki penisilin deneyi için sakladığım son ekmek parçasını aldım. Durumun aciliyetinin farkında olarak elim son brendi şişesine gitti. Tereyağının talihsiz bir şekilde domuzun kontrolü altında olduğunu açıklarken, reçel kavanozunu masaya koydum. </span></p>

    <p class="Normal para-style-override-7"><span class="char-style-override-8">“Domuz mu?” dedi William, kafası karışmış görünüyordu.</span></p>

    <p class="Normal para-style-override-7"><span class="char-style-override-8">“Kilerde,” dedim başımla kapalı kapıyı göstererek.</span></p>

    <p class="Normal para-style-override-7"><span class="char-style-override-8">“Onu neden orada...” diye söze başlamıştı ki aniden sustu; belli ki elindeki çay fincanını içerken bir yandan da yapmacık yapmacık gülümseyen üvey babası onu masanın altından küçük bir tekmeyle uyarmıştı.</span></p>

    <p class="Normal para-style-override-7"><span class="char-style-override-8">Lord John gözleriyle üvey oğlunu terbiye ederken, “Bizi içeri davet ettiğiniz için çok teşekkür ederiz Bayan Fraser,” dedi. “Bu beklenmedik ziyaretimiz için sizden özür dilerim, umarım size çok fazla rahatsızlık vermemişizdir.”</span></p>

    <p class="Normal para-style-override-7"><span class="char-style-override-8">“O nasıl söz öyle,” dedim bir yandan da onları nerede yatıracağımı düşünüyordum. William, Ian ile birlikte ahırda uyuyabilirdi sanırım; bir süredir yaptıkları gibi açıkta uyumaktan daha kötü olamazdı. Ama Lord John bir kol boyu mesafede yer yatağında yatarken Jamie ile aynı yatağı paylaşmak fikri çok garip gelmişti.</span></p>

    <p class="Normal para-style-override-7"><span class="char-style-override-8">Ian hiç şaşmayan yemek saatlerini tahmin etme içgüdüsüyle, o hassas dakikada kapıda belirdi ve misafirlere tanıştırıldı. Açıklamaların oluşturduğu karmaşa ve daracık yerde karşılıklı yapılan reveranslar yüzünden çaydanlık kendini yerde buldu.</span></p>

    <p class="Normal para-style-override-7"><span class="char-style-override-8">Bu küçük kazayı fırsat bilip Ian’a William’a orman ve dere kenarını göstermesini söyleyip gençleri dışarı yolladım; yanlarına reçelli sandviçler ve paylaşmaları için bir şişe elma şarabı verdim. Varlıklarından kurtulur kurtulmaz fincanlarımıza brendi koyup yerime oturdum. Gözlerimi kısarak John Grey’e diktim. “Burada ne işin var?” dedim lafı dolaştırmadan.</span></p>

    <p class="Normal para-style-override-7"><span class="char-style-override-8">Açık mavi gözlerini iyice açtı, sonra uzun kirpikli gözkapaklarını kırpıştırarak bana baktı. “Kocanızı baştan çıkarmak için gelmedim buraya, güvenin bana,” dedi.</span></p>

    <p class="Normal para-style-override-7"><span class="char-style-override-8">“John!” Jamie’nin yumruğu masaya o kadar sert inmişti ki fincanlar sallandı. Yanakları kıpkırmızı olmuştu, kaşlarını çatmış, utanmış ve kızgın bir ifadeyle bakıyordu.</span></p>

    <p class="Normal para-style-override-7"><span class="char-style-override-8">“Özür dilerim.” Grey’in yüzü ise tam tersine bembeyazdı, gerçi herhangi bir ifadeden yoksundu. O an aklıma onun da bu buluşma nedeniyle Jamie kadar gergin olabileceği geldi.</span></p>

    <p class="Normal para-style-override-7"><span class="char-style-override-8">“Özürlerimi kabul edin hanımefendi,” dedi ve başını sert bir şekilde öne eğdi. “Bu bağışlanamazdı. Ama siz de karşılaştığımız andan beri bana, sanki benimle adi bir randevuevinin dışında karşılaşmışsınız gibi bakıyordunuz.” Şimdi onun da yüzü hafifçe kızarmaya başlamıştı.</span></p>

    <p class="Normal para-style-override-7"><span class="char-style-override-8">“Özür dilerim,” dedim içimi çekerek. “Bir dahaki sefere beni daha önceden uyarırsanız, kendimi hazırlarım.”</span></p>

    <p class="Normal para-style-override-7"><span class="char-style-override-8">Birden ayağa kalktı ve pencerenin kenarına gitti, sırtı odaya dönük bir şekilde ellerini pencerenin pervazına koydu. Sessizlik rahatsız edici bir şekilde uzadı. Jamie’ye bakmak istemiyordum, onun yerine tüm dikkatimi masadaki içinde rezene tohumları bulunan şişeye verdim.</span></p>

    <p class="Normal para-style-override-7"><span class="char-style-override-8">“Karım öldü,” dedi ansızın. “İngiltere’den Jamaika’ya giden bir gemide. Benim yanıma geliyordu.”</span></p>

    <p class="Normal para-style-override-7"><span class="char-style-override-8">“Çok üzüldüm,” dedi Jamie usulca. “Çocuk onunla mıydı?”</span></p>

    <p class="Normal para-style-override-7"><span class="char-style-override-8">“Evet.” Lord John döndü, pencereye yaslandı. Dışarıdan gelen gün ışığı, başının arkasına vuruyor ve parıltılı bir hale oluşturuyordu. “Willie, Isobel’e çok yakındı. Doğduğu günden bu yana anne olarak bildiği tek kişi oydu.”</span></p>

    <p class="Normal para-style-override-7"><span class="char-style-override-8">Willie’nin gerçek annesi, Geneva Dunsany, onu doğururken ölmüştü, babası olduğu sanılan Ellesmere Kontu da aynı gün bir kazada ölmüştü. Jamie’nin bana anlattığı buydu. Geneva’nın kız kardeşi Isobel öksüz çocuğu himayesine almıştı. John Grey Isobel ile Willie altı yaşındayken evlenmiş, aynı sene Jamie, Dunsanyler’deki işini bırakmıştı.</span></p>

    <p class="Normal para-style-override-7"><span class="char-style-override-8">“Çok üzüldüm,” dedim içtenlikle. Sadece eşinin ölümünü kastetmemiştim.</span></p>

    <p class="Normal para-style-override-7"><span class="char-style-override-8">Grey bana baktı ve başını belli belirsiz sallayarak teşekkür etti. “Vali olarak görevim sona ermek üzereydi. Eğer iklim ailem için uygunsa adaya yerleşmeyi düşünüyordum. Ve uygundu da…” Omzunu silkti.</span></p>

    <p class="Normal para-style-override-7"><span class="char-style-override-8">“Annesini kaybettiği için çok kederlendi, aklını biraz olsun dağıtmak için elimden ne gelirse yapmak istiyordum. Şans kapıma geldi; karımın William’a bıraktığı gayrimenkulleri arasında Virginia’da geniş bir arazi de vardı. Ölümünden sonra arazinin kâhyasından talimat beklediğine dair mektuplar aldım.”</span></p>

    <p class="Normal para-style-override-7"><span class="char-style-override-8">Pencereden uzaklaştı, yavaş yavaş masaya yaklaştı. “Ne yapacağıma araziyi görmeden ve oranın koşullarını değerlendirmeden karar veremezdim. Bu nedenle gemiyle Charleston’a gitmeye; oradan da karayoluyla Virgina’ya geçmeye karar verdim. Bu ilginç deneyimin William’a da acısını unutturmasını umuyordum; gördüğüm kadarıyla tahminlerim doğru çıktı. Son birkaç haftadır keyfi daha yerinde.”</span></p>

    <p class="Normal para-style-override-7"><span class="char-style-override-8">Tam Fraser Tepesi’nin pek de yolunun üzerinde olmadığını söyleyecektim ki kendimi tuttum. Sanki aklımdan geçenleri tahmin etmiş gibi bana baktı ve alaycı bir gülüş attı. Mimiklerimle ilgili bir şeyler yapmam gerek, diye düşündüm. Jamie’nin aklımı okuyabilmesi başka şeydi, ama tamamen yabancı birinin yüzüme bakarak aklımın dibini görebilmesi pek de hoş değildi.</span></p>

    <p class="Normal para-style-override-7"><span class="char-style-override-8">“Arazi nerede?” diye sordu Jamie, biraz daha duyarlı bir ses ama aynı donuk ifadeyle.</span></p>

    <p class="Normal para-style-override-7"><span class="char-style-override-8">“James Nehri’nin kıyısında, araziye en yakın yerleşim yeri Lynchburg.” Lord John küçümser bir tavırla gülümsedi ve bana baktı. “Sizin kartal yuvası ne kadar sapa da olsa buraya gelmek yolumuzu sadece birkaç gün uzattı.”</span></p>

    <p class="Normal para-style-override-7"><span class="char-style-override-8">Kaşlarını hafifçe çatarak bakışlarını Jamie’ye çevirdi.</span></p>

    <p class="Normal para-style-override-7"><span class="char-style-override-8">“Willie’ye sizin eski bir askerlik arkadaşım olduğunuzu söyledim. Bu yalanıma bir itirazınız olmaz sanırım?”</span></p>

    <p class="Normal para-style-override-7"><span class="char-style-override-8">Jamie başını iki yana salladı, ağzının kenarı hafifçe seğirdi. “Yalan mı? Bu şartlar altında beni ne sıfatla çağırdığınızı pek umursamamalıyım. Ama aslında çok da yalan sayılmaz.”</span></p>

    <p class="Normal para-style-override-7"><span class="char-style-override-8">“Seni hatırlamayacağını mı düşünüyorsun?” diye sordum Jamie’ye.</span></p>

    <p class="Normal para-style-override-7"><span class="char-style-override-8">Bir an tereddüt etti ama sonra başını iki yana salladı.</span></p>

    <p class="Normal para-style-override-7"><span class="char-style-override-8">“Sanmam. Helwater’dan ayrıldığımda altı yaşında bile değildi, onun yaşında bir velet için hayatının yarısı kadar bir süre öncesi demek. Bırak o ismi benle ilişkilendirmesini, MacKenzie isimli bir seyis olduğunu hatırlaması için bile nedeni yok.”</span></p>

    <p class="Normal para-style-override-7"><span class="char-style-override-8">Willie, Jamie’yi ilk gördüğünde kesinlikle tanımamıştı ama o sırada aklı tamamen vücudundaki sülüklerdeydi, kimseye dikkatle bakacak durumda değildi. Aklıma bir şey takıldı ve tüm dikkatini iç cebinden çıkardığı enfiye kutusuna veren Lord John’a döndüm.</span></p>

    <p class="Normal para-style-override-7"><span class="char-style-override-8">Birden, “Anlatın bana,” dedim ve Lord John’un irkilmesine neden oldum. “Sizi üzmek istemem ama şey... Eşiniz nasıl öldü biliyor musunuz?”</span></p>

    <p class="Normal para-style-override-7"><span class="char-style-override-8">“Nasıl mı?” Soru onu hayli şaşırtmıştı ama hemen kendini toparladı. “Hizmetçisi kanlı ishalden öldüğünü söyledi.” Dudağını büzdü. “Kötü bir ölümdü... Sanırım.” Bu amipli dizanteriden koleraya, herhangi bir hastalığın standart tanımıydı.</span></p>

    <p class="Normal para-style-override-7"><span class="char-style-override-8">“Bir doktor yok muydu? Ona bakan yetkili biri?”</span></p>

    <p class="Normal para-style-override-7"><span class="char-style-override-8">“Vardı,” dedi biraz sert bir sesle. “Ne demeye çalışıyorsunuz hanımefendi?”</span></p>

    <p class="Normal para-style-override-7"><span class="char-style-override-8">“Hiçbir şey,” dedim. “Sadece Willie sülüklerin nasıl kullanıldığını daha önce gördüğünü söylemişti. Belki de eşinizin tedavisi sırasında görmüştür diye düşündüm.”</span></p>

    <p class="Normal para-style-override-7"><span class="char-style-override-8">“Ah, anladım. Bunu hiç düşünmemiştim...”</span></p>

    <p class="Normal para-style-override-7"><span class="char-style-override-8">O anda kapıda bekleyen Ian’ı fark ettim. Belli ki konuşmayı bölüp bölmemekte kararsızdı ama yüzünde de telaşlı bir ifade vardı.</span></p>

    <p class="Normal para-style-override-7"><span class="char-style-override-8">“Bir şey mi istedin Ian?” diye sordum Lord John’un sözünü keserek.</span></p>

    <p class="Normal para-style-override-7"><span class="char-style-override-8">Kahverengi saçlarını sallayarak başıyla onayladı. “Yok, tani teşekkürler yenge. Sadece şey... “ Jamie’ye çaresiz bir bakış attı. “Şey, dayı, çok özür dilerim. Bunu yapmasına izin vermemeliydim ama... “</span></p>

    <p class="Normal para-style-override-7"><span class="char-style-override-8">“Ne?” Ian’ın sesindeki endişeyi yakalayan Jamie ayağa fırlamıştı bile. “Ne yaptın?”</span></p>

    <p class="Normal para-style-override-7"><span class="char-style-override-8">Oğlan koca ellerinin parmaklarını utanç içinde çıtırdattı. “Şey, anlarsınız işte, lord hazretleri tuvalete gitmek istediğini söyledi. Ben de ona yılanı anlattım ve isterse ormanda dilediği yere yapabileceğini söyledim. O da öyle yaptı. Ama sonra yılanı görmek istediğini söyledi ve…”</span></p>

    <p class="Normal para-style-override-7"><span class="char-style-override-8">“Yılan onu sokmadı değil mi?” Jamie telaş içinde atıldı. Aynı şeyi sormak üzere olan Lord John ona baktı.</span></p>

    <p class="Normal para-style-override-7"><span class="char-style-override-8">“Yo, hayır!” Ian şaşırmış görünüyordu. “Başta zaten yılanı göremedik, aşağısı çok karanlıktı. Daha fazla ışık girsin diye döşemeyi kaldırdık. Yılanı görebiliyorduk ve onu uzun bir sopa ile dürttük. Yılan tıpkı kitapta yazdığı gibi kendini bir o yana bir bu yana vuruyordu ama sopayı ısıracak gibi de görünmüyordu. Ve sonra... “ Lord John’a baktı ve yutkundu.</span></p>

    <p class="Normal para-style-override-7"><span class="char-style-override-8">“Benim hatamdı,” dedi, asil bir tavırla omuzlarını dikleştirdi, suçu kabullenmek daha iyiydi. “Ona yılanı vurmak istediğimi ama barut harcamamak için vurmadığımızı söyledim. Lord hazretleri de eyer çantasından babasının tabancasını alabileceğini ve yılanı bir seferde vurabileceğini söyledi. Ve sonra da... “</span></p>

    <p class="Normal para-style-override-7"><span class="char-style-override-8">“Ian,” dedi Jamie dişlerini göstererek. “Lafı gevelemeyi bırak da anlat artık, çocuğa ne yaptın. Yanlışlıkla onu vurmadın, değil mi?”</span></p>

    <p class="Normal para-style-override-7"><span class="char-style-override-8">Ian bu sözlere atıcılığıyla alay edildiği için biraz gücenmişti. “Tabii ki vurmadım!” dedi.</span></p>

    <p class="Normal para-style-override-7"><span class="char-style-override-8">Lord John laf dalaşı uzamasın diye kibarca öksürdü. “Belki de bana oğlumun şu anda nerede olduğunu söyleyebilirsin. Ne dersin?”</span></p>

    <p class="Normal para-style-override-7"><span class="char-style-override-8">Ian derin bir nefes aldı ve görünür bir şekilde tanrıya yalvardı.</span></p>

    <p class="Normal para-style-override-7"><span class="char-style-override-8">“Tuvalet çukurunun dibinde,” dedi. “Jamie Dayı ipin var mı?”</span></p>

    <p class="Normal para-style-override-7"><span class="char-style-override-8">Hem sözcüklerden hem de hareketlerden takdir edilir bir şekilde tasarruf etmeyi tercih eden Jamie, iki büyük adımla kapıya ulaştı ve hızla yok oldu. Lord John hemen arkasından fırladı.</span></p>

    <p class="Normal para-style-override-7"><span class="char-style-override-8">“Orada yılanla birlikte mi?” diye sordum ve alelacele çamaşır sepetinden, turnike yapmak zorunda kalırsam kullanabileceğim bir kumaş parçası aranmaya başladım.</span></p>

    <p class="Normal para-style-override-7"><span class="char-style-override-8">“Yo, hayır yenge,” diye beni yatıştırmaya çalıştı. “Onu orada o sürüngenle tek başına bırakacağımı düşünmüyorsun herhalde? En iyisi gidip yardım edeyim,” dedi ve o da kapıdan fırlayıp gitti.</span></p>

    <p class="Normal para-style-override-7"><span class="char-style-override-8">Hemen ardından ben de çıktım ve Jamie ile Lord John’u tuvaletin kapısında omuz omuza durumu değerlendirirken buldum. Lord John’un omzunun üzerinden içeriyi görebilmek için parmak ucunda yükseldim. Tuvalet deliğinden çıkan uzun, ince bir ceviz dalının parçalanmış ucunu gördüm. Nefesimi tuttum; Ellesmere Lordu’nun mücadelesi nedeniyle tuvaletin deliğindeki kütle havalanmış, dayanılmaz bir koku ortalığa yayılmıştı. </span></p>

    <p class="Normal para-style-override-7"><span class="char-style-override-8">Jamie bana dönerek, “Yaralanmadığını söylüyor,” dedi ve omzundaki ipi açmaya başladı.</span></p>

    <p class="Normal para-style-override-7"><span class="char-style-override-8">“İyi,” dedim. “Peki, yılan nerede?” Tuvaletin içini görmeye çalıştım ama tek görebildiğim sedir keresteler ve karanlıktı.</span></p>

    <p class="Normal para-style-override-7"><span class="char-style-override-8">“O yöne gitti,” dedi Ian ve benim geldiğim patikadan tarafı işaret etti. “Çocuk yılanı tam olarak göremiyordu, ben de yılanı sopa ile havaya kaldırmaya çalıştım. Alçak yaratık ağaç dalına sarınıp yukarı doğru tırmanmaya başladı! Öyle korktum ki sopayı delikten çıkarıp dışarı fırlattım. İşte tam o sırada çocuğa çarpmışım. Öyle düştü yani.”</span></p>

    <p class="Normal para-style-override-7"><span class="char-style-override-8">Jamie’yi engellememeye çalışarak deliğe yanaştı ve aşağı bağırdı: “Hey! Boynunu kırmadığına sevindim!”</span></p>

    <p class="Normal para-style-override-7"><span class="char-style-override-8">Jamie ona, eğer birinin boynu kırılacaksa bu Ian olacakmışçasına kızgınlıkla baktı. Ama William’ı bir an önce bu yeraltı zindanından çıkarabilmek adına onunla laf dalaşına </span><span class="char-style-override-8">girmedi. Kurtarma operasyonu sorunsuz bir şekilde yürütüldü ve ipe bir tırtıl gibi tutunan sözde keskin nişancı, yukarı çekildi. </span></p>

    <p class="Normal para-style-override-7"><span class="char-style-override-8">Neyse ki deliğin dibinde çocuğu yaralanmaktan kurtaracak kadar ‘bol’ pislik vardı. Dokuzuncu Ellesmere Kontu delikten yüzüstü çıktı. Lord John bir an durdu, ellerini poposuna sildi ve önünde yatan ve bir kabuğa bürünmüş yaratığa baktı. Sonra da omuzlarını sallaya sallaya gülmeye başladı. </span></p>

    <p class="Normal para-style-override-7"><span class="char-style-override-8">“Yeraltından ne haber getirdin bize Persephone?” dedi kahkahasını artık saklayamayarak.</span></p>

    <p class="Normal para-style-override-7"><span class="char-style-override-8">Bir çift göz, lord hazretlerinin yüzünü örten boktan maskenin ardından telaş içinde bize bakıyordu. Gerçek bir Fraser ifadesiydi bu; içimi bir sıkıntı kapladı. Hemen yanımda beliren Ian beni ürküttü. Hızla bir konta bir Jamie’ye bakıp duruyordu, sonra bana baktı. O ise tamamen ve hiç de doğal olmayacak bir şekilde ifadesizdi.</span></p>

    <p class="Normal para-style-override-7"><span class="char-style-override-8">Jamie Yunanca bir şeyler söyledi, Lord John aynı dilde cevapladı; sonra iki adam da deli gibi gülmeye başladılar. Ian’ı görmezden gelmeye çalışarak Jamie’ye baktım. Çocuğun kurtulmuş olmasından duyduğu neşeyi bastırıyor gibi görünüyordu. Beni aydınlatmayı uygun gördü.</span></p>

    <p class="Normal para-style-override-7"><span class="char-style-override-8">“Epikarmus,” diye açıkladı. “Delfi Kehaneti’nde, aydınlanma peşinde olanlar bir deliğe ölü bir piton atmalı, deliğin başında bekleyip yılan tamamen çürüyene kadar çıkan gazı solumalılar der…”</span></p>

    <p class="Normal para-style-override-7"><span class="char-style-override-8">Lord John hararetli bir şekilde söze girdi. “ ‘Ruh cennete, vücut toprağa.’ ”</span></p>

    <p class="Normal para-style-override-7"><span class="char-style-override-8">William derin bir nefes aldı, tam o sırada kokuya dayanmaya çalışan Jamie de nefes aldı. Ian birden yanımdan çekildi. Tanrım, diye düşündüm, sinirlerim bozulmuştu. Çocuk annesinden hiçbir şey almamış mıydı?</span></p>

    <p class="Normal para-style-override-7"><span class="char-style-override-8">“Son mistik deneyiminin ardından herhangi bir spritüel kavrayışa vakıf oldun mu William?” diye sordu Lord John, kendini tutmayı pek de başaramamıştı. O ve Jamie yeni bir gülme krizine girdiler; bence sinirlerinin boşalmasında bren</span><span class="char-style-override-8">di ya da olayın absürtlüğünün payı büyüktü.</span></p>

    <p class="Normal para-style-override-7"><span class="char-style-override-8">Lord hazretleri öfkeli bakışlarını beylerden ayırmayarak boyunbağını çekip yere attı; kumaş parçası yere düştüğünde çamur sesi çıktı. Artık Ian da sinirlerine hâkim olamıyor, kıkırdıyordu. Benimse karın kaslarım, içimden gelen kahkaha isteğiyle titriyordu. Ama William’ın boyunbağını attığında ortaya çıkan derinin olgun domates rengi, beni kendime getirdi. Derisi bu kadar kızaran bir Fraser’a sonrasında genellikle neler olabileceğini çok iyi bilen biri olarak, eğlenceye ara verme zamanı geldiğine karar verdim.</span></p>

    <p class="Normal para-style-override-7"><span class="char-style-override-8">Boğazımı temizledim. “İzin verir misiniz beyler? Yunan felsefesi konusunda bilgisiz olsam da çok iyi bildiğim küçük bir vecize var.”</span></p>

    <p class="Normal para-style-override-7"><span class="char-style-override-8">William’a turnike yapmak zorunda kalırsam diye getirdiğim malzemelerden sabun kalıbını çocuğa uzattım.</span></p>

    <p class="Normal para-style-override-7"><span class="char-style-override-8">“Pindaros’tan,” dedim. “ ‘Su her şeyden iyidir.’ ”</span></p>

    <p class="Normal para-style-override-7"><span class="char-style-override-8">William pisliğin ardından tüm minnettarlığını gösterdi. Lord hazretleri elinden geldiğince kuralına uygun bir reverans yaptı. Sonra arkasını döndü, Ian’a karanlık bir bakış atıp üzerinden pislikler damlarken dereye doğru ağır ağır yürüdü. Ayakkabısının tekini kaybetmiş görünüyordu.</span></p>

    <p class="Normal para-style-override-7"><span class="char-style-override-8">“Zavallı çocuk,” dedi Ian üzgün bir şekilde başını iki yana sallıyordu. “Koku üzerinden günlerce çıkmayacak.”</span></p>

    <p class="Normal para-style-override-7"><span class="char-style-override-8">“Şüphesiz.” Lord John’un dudakları hâlâ seğiriyordu ama Yunan şiiri hakkında konuşma isteği geçmiş görünüyordu, şimdi daha soylu meselelerle meşguldü kafası. “Benim silahıma ne olduğunu biliyor musun bu arada? William’ın bu talihsiz kazadan önce kullanmak için aldığı silahıma?”</span></p>

    <p class="Normal para-style-override-7"><span class="char-style-override-8">“Ah.” Ian biraz gerilmiş görünüyordu. Çenesiyle tuvaleti işaret etti. “Ben… Şey… Korkarım dibi boyladı... “</span></p>

    <p class="Normal para-style-override-7"><span class="char-style-override-8">“Anlıyorum.” Lord John sinekkaydı tıraşlı çenesini kaşıdı.</span></p>

    <p class="Normal para-style-override-7"><span class="char-style-override-8">Jamie dik dik Ian’a bakıyordu. </span></p>

    <p class="Normal para-style-override-7"><span class="char-style-override-8">“Ne var?” dedi Ian ve bir iki adım geriledi.</span></p>

    <p class="Normal para-style-override-7"><span class="char-style-override-8">“Al onu,” dedi Jamie hiçbir itiraza mahal vermeyen bir sesle.</span></p>

    <p class="Normal para-style-override-7"><span class="char-style-override-8">“Ama...” dedi Ian.</span></p>

    <p class="Normal para-style-override-7"><span class="char-style-override-8">“Hemen,” dedi amcası ve ayaklarının önüne ipi attı.</span></p>

    <p class="Normal para-style-override-7"><span class="char-style-override-8">Ian yutkundu. Bana baktı, gözlerini bir tavşan gibi iyice açmıştı.</span></p>

    <p class="Normal para-style-override-7"><span class="char-style-override-8">“Elbiselerini çıkar bari önce,” dedim yardımcı olmaya çalışarak. “Kıyafetlerini yakmak zorunda kalmak istemeyiz, değil mi?”</span></p>

    <p class="Normal para-style-override-10"><span class="char-style-override-15"> </span></p>
  </div>
</body>
</html>