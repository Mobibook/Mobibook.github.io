<html xmlns="http://www.w3.org/1999/xhtml">
<head>
  <title>guzdavullari-5</title>
  <link href="../Styles/guzdavullari.css" rel="stylesheet" type="text/css"/>
</head>

<body id="guzdavullari" xml:lang="tr-TR">
  <div class="Basic-Text-Frame">
     <p class="baslik" id="toc_marker-1" xml:lang="en-US"><span class="bold" xml:lang="tr-TR">1<br/>Cennette İdam</span></p>

    <p class="Normal para-style-override-9"><span class="italik char-style-override-7" xml:lang="tr-TR"> </span></p>

    <p class="Normal para-style-override-9"><span class="italik char-style-override-7" xml:lang="tr-TR">Charlestone</span></p>

    <p class="Normal para-style-override-9"><span class="italik char-style-override-7" xml:lang="tr-TR"> Haziran 1767</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-7"><span class="char-style-override-8">Daha davulları görmeden seslerini duyuyordum. Vuruşları, adeta bir boşluktaymışım gibi karnımda yankılanıyordu. Ses kalabalıktan geçip gidiyordu, sert askeri ritim, konuşmayı ve top ateşini bastırma niyetindeydi. İnsanların sessizleşip East Bay Caddesi’ne bakarken başlarını çevirdiklerini gördüm. White Point Gardens’a uzanan yeni Gümrük Dairesi’nin yarı bitmiş iskelesi bu cadde üzerindeydi.</span></p>

    <p class="Normal para-style-override-7"><span class="char-style-override-8">Hava, Haziran ayında Charleston için bile oldukça sıcaktı. Havanın hareketlendiği dalgakıran, en iyi yerlerdi; burası ve aşağısı, adeta canlı canlı kızarıyormuşsunuz hissi veriyordu. Kombinezonum ıslanmıştı ve pamuklu korsajım göğüslerimin arasına yapışıyordu. Onuncu kez yüzümü sildim ve enseme serin hava çarpar umuduyla saçlarımı yukarıya kaldırdım.</span></p>

    <p class="Normal para-style-override-7"><span class="char-style-override-8">Şu an bütün dikkatimi boynuma vermiştim. Elimi boğazıma götürüp, parmaklarımı sardım. Davulların sesleri arasında şah damarımda atan nabzı hissedebiliyordum. Nefes aldığımda sıcak nemli hava adeta boğuluyormuşum gibi beni tıkadı.</span></p>

    <p class="Normal para-style-override-7"><span class="char-style-override-8">Hemen elimi boğazımdan çektim ve elimden geldiğince derin bir nefes aldım. İşte bu hataydı. Önümdeki adam bir aydır, belki de daha fazla zamandır banyo yapmamıştı. Boynunun kenarları kirden simsiyahtı ve kıyafetleri, ekşi ve küf kokuyordu, hatta bu ter kokulu kalabalığın ortasında kokusu keskindi. Seyyar satıcılardan gelen sıcak ekmek ve kızarmış domuz kokusu, gölden gelen küflü deniz yosunu kokusunu bastırıyordu. Sadece körfezden gelen tuzlu hafif esinti havayı rahatlatıyordu.</span></p>

    <p class="Normal para-style-override-7"><span class="char-style-override-8">Endişeli ebeveynleri tarafından çağırılan, caddeye bakmak için meşe ve palmiye ağaçlarının altından koşup boyunlarını uzatan birkaç tane çocuk vardı önümde. En yakınımdaki kızın boynu, sanki bir çimen gibiydi; ince ve narin.</span></p>

    <p class="Normal para-style-override-7"><span class="char-style-override-8">Halkı bir heyecan dalgası kapladı. Darağacı alayı caddenin ucundan görünüyordu. Davullar daha sesliydi artık. </span></p>

    <p class="Normal para-style-override-7"><span class="char-style-override-8">“Nerede o?” diye yanımda mırıldanan Fergus, görmek için boynunu uzatıyordu. “Onunla gitmem gerektiğini biliyordum!”</span></p>

    <p class="Normal para-style-override-7"><span class="char-style-override-8">“Buraya gelecek.” Parmak uçlarımın üzerinde durmak istedim, fakat bunun uygunsuz olacağını hissederek yapmadım. Etrafa bir göz attım, daha doğrusu çevremi araştırdım. Kalabalıkta her zaman Jamie’yi fark edebiliyordum. Çoğu adamın arasından başı ve omuzları görülebiliyordu ve saçları, ışıkta kızıl-altın renginde parlıyordu. Henüz ortalarda yoktu. Sadece gölgede yer bulmak için geciken vatandaşların, sıcaktan korunmak için taktıkları bere ve üç köşeli şapka seli vardı.</span></p>

    <p class="Normal para-style-override-7"><span class="char-style-override-8">İlk önce bayraklar geldi. Büyük Britanya ve Güney Carolina Kraliyet Kolonisi’nin sancakları heyecanlı kalabalığın tepesinde dalgalanıyordu.</span></p>

    <p class="Normal para-style-override-7"><span class="char-style-override-8">Sonra davulcular geldi. Bir seferde ikişerli yürüyorlar, çubukları karşılıklı bir şekilde vuruyorlardı. Çaldıkları, ağır bir marştı ve oldukça acımasızdı. Bir ölüm marşı, sanırım bu ritme böyle diyorlardır. Bu şartlar altında çok da uygundu. Diğer bütün gürültüler, davulların sesleriyle bastırılıyordu.</span></p>

    <p class="Normal para-style-override-7"><span class="char-style-override-8">Sonra kırmızı ceketli askeri birlik ve ortalarında mahkûmlar geldi.</span></p>

    <p class="Normal para-style-override-7"><span class="char-style-override-8">Üç kişiydiler. Elleri, boyunlarına takılan demir halkalara tutturulmuş bir zincirle önlerinde bağlıydı. İlki küçük ve yaşlı bir adamdı, üstü başı yırtık pırtık, perişan bir haldeydi. Sendeleyerek yürüyen bir enkazdı. Bu yüzden mahkûmların yanında yürüyen siyah takımlı papaz, adam düşmesin diye kolundan tutmak zorundaydı.</span></p>

    <p class="Normal para-style-override-7"><span class="char-style-override-8">“Bu Gavin Hayes mı? Hasta görünüyor,” diye mırıldandım Fergus’a.</span></p>

    <p class="Normal para-style-override-7"><span class="char-style-override-8">“Sarhoş.” Arkamdan yumuşak bir ses geldi ve döndüğümde Jamie’nin orada olduğunu ve gözlerini acınası birliğe dikmiş olduğunu gördüm.</span></p>

    <p class="Normal para-style-override-7"><span class="char-style-override-8">Küçük adamın dengesizliği askeri birliğin ilerlemesini etkiliyordu, çünkü tökezlemesi, ona zincirle bağlı iki adamın dengelerini korumaları için zikzak çizmelerine neden olmuştu. Sanki üç sarhoş bir tavernadan çıkmış, yuvarlanarak evlerine gidiyorlardı. Durumun ciddiyeti düşünülürse bu oldukça tuhaftı. Davulları bastıran kahkaha seslerini, East Bay Caddesi’ndeki evlerin süslü demir balkonlarına çıkmış kalabalığın bağrışlarını duyabiliyordum.</span></p>

    <p class="Normal para-style-override-7"><span class="char-style-override-8">Dikkat çekmemek için, “Senin işin mi?” diye sessizce konuştum. Fakat bağırıp çağırsam da sorun çıkmazdı, çünkü herkesin gözü önümüzdeki sahnedeydi.</span></p>

    <p class="Normal para-style-override-7"><span class="char-style-override-8">Jamie yanımda durmak için öne gelirken onun omuz silktiğini görmekten çok hissettim.</span></p>

    <p class="Normal para-style-override-7"><span class="char-style-override-8">“Benden istediği buydu ve benim de onun için yapabildiğim en iyi şey buydu.”</span></p>

    <p class="Normal para-style-override-7"><span class="char-style-override-8">Fergus, Hayes’in görünüşünü inceleyerek, “Kanyak mı viski mi?” diye sordu.</span></p>

    <p class="Normal para-style-override-7"><span class="char-style-override-8">“Adam bir İskoç, küçük Fergus.” Jamie’nin sesi yüzü kadar sakindi ama ben o küçük gergin tınıyı duyabilmiştim. “İstediği viskiydi.”</span></p>

    <p class="Normal para-style-override-7"><span class="char-style-override-8">“Akıllıca bir seçim. Şansına onu astıklarında hissetmeyecektir bile,” diye mırıldandı Fergus. Küçük adam, papazın kolundan kaymış ve kumlu yola yüzüstü düşmüştü. Bu nedenle bir arkadaşı da diz çökmüştü. Fakat son mahkûm, uzun boylu genç adam sendeleyerek ayakta duruyor, dengesini korumaya çalışıyordu. O noktadaki kalabalık neşeyle gürlüyordu.</span></p>

    <p class="Normal para-style-override-7"><span class="char-style-override-8">Muhafız komutanı, öfkeden güneş kadar kızarmıştı. Davullar kuvvetle çalmaya devam ederken, bağırarak bir emir verdi ve bir asker mahkûmları birbirine bağlayan zinciri çıkarmak için acele etti. Hayes sertçe ayağa kaldırılınca, askeri birlik daha iyi ilerlemeye başladı.</span></p>

    <p class="Normal para-style-override-7"><span class="char-style-override-8">Birlik darağacına geldiğinde artık kahkaha yoktu. Katır arabası büyük bir meşe ağacının altına yerleştirilmişti. Davulların sesini ayak tabanlarımda hissedebiliyordum. Sıcak ve kokular yüzünden hafiften midem bulanıyordu. Birden davullar kesildi. Sessizlikte kulaklarım çınlıyordu.</span></p>

    <p class="Normal para-style-override-7"><span class="char-style-override-8">“İzlemene gerek yoktu Sassenach,” diye fısıldadı Jamie bana. “Arabaya geri dön.” Kendi gözleri, tökezleyip askerlere bir şeyler mırıldanan ve çılgınca etrafına bakınan Hayes’e odaklıydı.</span></p>

    <p class="Normal para-style-override-7"><span class="char-style-override-8">İstediğim son şey izlemekti. Ancak Jamie’nin bunu tek başına göğüslemesine izin veremezdim. O, Gavin Hayes için gelmişti ve ben de onun için. Elini tuttum.</span></p>

    <p class="Normal para-style-override-7"><span class="char-style-override-8">“Kalıyorum.”</span></p>

    <p class="Normal para-style-override-7"><span class="char-style-override-8">Jamie omuzlarını dikleştirerek doğruldu. Kalabalıkta göründüğünden emin olmak isteyerek bir adım öne çıktı. Eğer Hayes bir şeyi fark edecek kadar ayıksa, bu dünyada görmek istediği son şey bir dostun yüzü olmalıydı.</span></p>

    <p class="Normal para-style-override-7"><span class="char-style-override-8">Görebilirdi. Hayes, onu arabaya kaldırdıklarında, boynunu büküp üzgün bir şekilde etrafına bakınmaktaydı.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Gabhainn! A charaid!</span><span class="char-style-override-8">” diye bağırdı Jamie aniden. Hayes’ın gözleri hemen onu buldu ve debelenmesi sona erdi.</span></p>

    <p class="Normal para-style-override-7"><span class="char-style-override-8">Suçu (altı pound, on şilinlik bir hırsızlık) okunurken küçük adam hafiften sallanarak ayakta duruyordu. Üstü başı kırmızı bir tozla kaplıydı ve gri kirli sakalından boncuk boncuk ter akıyordu. Papaz ona doğru eğilip kulağına bir şeyler fısıldadı hemen.</span></p>

    <p class="Normal para-style-override-7"><span class="char-style-override-8">Sonra davullar düzenli bir şekilde çalmaya başladı yeniden. Cellât, urganı kelleşen başın üzerinden geçirip sıkıca bağladı ve düğümü hemen kulağın altına getirdi. Muhafız komutanı duruşunu ayarlayıp kılıcını kaldırdı.</span></p>

    <p class="Normal para-style-override-7"><span class="char-style-override-8">Birden mahkûm doğruldu. Gözleri Jamie’deydi, sanki konuşacakmış gibi ağzını açtı.</span></p>

    <p class="Normal para-style-override-7"><span class="char-style-override-8">Kılıç, sabah güneşinde parıldıyordu ve davullar son bir </span><span class="italik char-style-override-7" xml:lang="tr-TR">tak</span><span class="char-style-override-8"> sesiyle durdu.</span></p>

    <p class="Normal para-style-override-7"><span class="char-style-override-8">Jamie’ye baktım. Dudaklarına kadar bembeyazdı ve gözleri de kocaman olmuştu. Gözümün kenarından sallanan ipi ve kıyafet yığınının belirsiz titreyişini görebiliyordum. Sıcak havayı keskin idrar ve dışkı kokusu kaplamıştı.</span></p>

    <p class="Normal para-style-override-7"><span class="char-style-override-8">Diğer tarafımda duran Fergus, soğukkanlılıkla olanları izliyordu, üzüntüyle, “Sanırım yine de hissetti,” diye mırıldandı.</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Ölü beden, adeta düzeneğin ucundaki kurşun top gibi hafifçe sallanıyordu. Kalabalık, huşu ve rahatlamayla bir iç çekti. Deniz kırlangıçları gökyüzünde ötüyorlardı ve körfez sesleri belirsizce geliyor, yoğun havayı boğuyordu fakat şu anda etraf tamamen sessizdi. Durduğum yerden, cesedin düşen ayakkabılarından çıkan küçük </span><span class="italik char-style-override-7" xml:lang="tr-TR">pat</span><span class="char-style-override-8"> seslerini duyabildim. </span></p>

    <p class="Normal para-style-override-7"><span class="char-style-override-8">Gavin Hayes’i tanımıyordum ve öldüğü için de kişisel bir üzüntüm yoktu ama bunun çabuk olmasından memnundum. Bakmak ayıp gelse de ona bir göz attım. En mahrem olay herkesin önünde yapılmıştı ve ben buna bakıyor olmaktan bile utanıyordum.</span></p>

    <p class="Normal para-style-override-7"><span class="char-style-override-8">Cellât işini biliyordu. Ne bir zorlanma ne pörtlemiş gözler ne de dışa çıkmış dil vardı. Gavin’ın küçük yuvarlak kafası, keskin bir şekilde yana yatıktı. Boynu tuhaf bir şekilde gergindi ama düzgünce kırılmıştı.</span></p>

    <p class="Normal para-style-override-7"><span class="char-style-override-8">Hayes’in öldüğünden emin olan muhafız komutanı, darağacına getirilen diğer adam için kılıcını hareket ettirdi. Gözlerinin, kırmızı giymiş taburu taradığını ve sonra da öfkeden büyüdüğünü gördüm.</span></p>

    <p class="Normal para-style-override-7"><span class="char-style-override-8">Aynı anda kalabalıktan bir çığlık yükseldi ve çabucak yayılan bir heyecan dalgası etrafı kapladı. Başlar döndü ve insanlar hiçbir şeyin görülmediği şeyi görmeye çabalayarak komşularını itmeye başladı.</span></p>

    <p class="Normal para-style-override-7"><span class="char-style-override-8">“Kaçtı!”</span></p>

    <p class="Normal para-style-override-7"><span class="char-style-override-8">“İşte gidiyor!”</span></p>

    <p class="Normal para-style-override-7"><span class="char-style-override-8">“Durdurun onu!”</span></p>

    <p class="Normal para-style-override-7"><span class="char-style-override-8">Üçüncü mahkûm, uzun boylu genç bir çocuktu. Kaçmak için Gavin’in ölüm anını kollamış ve onu izlemesi gereken fakat darağacının büyüsüne kapılan bekçinin yanından sıvışmıştı.</span></p>

    <p class="Normal para-style-override-7"><span class="char-style-override-8">Bir seyyar satıcının arkasında bir hareketlenme gördüm; kirli sarı bir saçın görüntüsünü. Bazı askerler de bunu gördü ve o yöne doğru koştular. Fakat çoğu kişi aksi yöne doğru koşuyordu, bu çarpışma ve karışıklık arasında hiçbir şey başarılamıyordu.</span></p>

    <p class="Normal para-style-override-7"><span class="char-style-override-8">Yüzü mora dönen muhafız komutanının bağırışları, bu gürültüde duyulabiliyordu. Kırmızı ceketliler, komutanlarının emri üzerine hemen kendilerine çeki düzen vermeye çalışırken, şaşkına dönen geri kalan mahkûm tutuldu ve aceleyle Saray Muhafızı’na doğru götürüldü.</span></p>

    <p class="Normal para-style-override-7"><span class="char-style-override-8">Jamie bir kolunu belime dolayıp beni yaklaşan insan selinin dışına çekti. Çavuşlarının zalim ve öfkeli yönlendirmeleri sonucu sıraya girip, alanı aramak için dağılan askerler gelmeden önce kalabalık dağılmaya başlamıştı.</span></p>

    <p class="Normal para-style-override-7"><span class="char-style-override-8">Jamie, “Ian’ı bulsak iyi olur,” diyerek bir grup heyecanlı insanı savuşturdu. Fergus’a bir göz attı, başıyla darağacını ve onun kasvetli yükünü işaret etti. “Cenazeyi iste tamam mı? Daha sonra Söğüt Ağacı’nda buluşuruz.”</span></p>

    <p class="Normal para-style-override-7"><span class="char-style-override-8">“Onu yakalayacaklarını düşünüyor musun?” diye sordum. Dağılan kalabalığı itiştirerek kaldırım taşlarından tüccarlar iskelesine doğru ilerliyorduk.</span></p>

    <p class="Normal para-style-override-7"><span class="char-style-override-8">“Öyle umuyorum. Nereye gidebilir ki?” Dalgın bir halde konuşuyor, kaşlarının ortasında ince bir çizgi görülüyordu. Açıkçası ölen adam hâlâ aklındaydı ve şu anda hayat kurtarma çabasına pek ilgi duymuyordu.</span></p>

    <p class="Normal para-style-override-7"><span class="char-style-override-8">“Hayes’in ailesi var mı?” diye sordum. Jamie başını iki yana salladı.</span></p>

    <p class="Normal para-style-override-7"><span class="char-style-override-8">“Ona viskiyi götürdüğümde bunu sordum. Hayatta kalan bir erkek kardeşinin olduğunu düşünüyordu ama nerede olduğu hakkında bir fikri yoktu. Hayes, erkek kardeşinin ayaklanmadan sonra Virginia’ya gönderildiğini düşünüyordu ama o zamandan beri hiçbir haber almamış.”</span></p>

    <p class="Normal para-style-override-7"><span class="char-style-override-8">Almaması şaşırtıcı değildi. Bir sözleşmeli işçinin - yani kölenin - patronu, onun adına bir mektup gönderecek kadar kibar değilse, İskoçya’da kalan akrabasıyla iletişime geçme hakkı yoktu. Kibar ya da değil, bir mektubun, gönderilme sırası gelmeden önce on yılını Ardsmuir hapishanesinde geçirmiş olan Gavin Hayes’i bulması imkânsızdı.</span></p>

    <p class="Normal para-style-override-7"><span class="char-style-override-8">“Duncan!” diye seslendi Jamie ve buna cevaben uzun boylu, zayıf bir adam arkasını dönüp el kaldırdı. Adam kalabalığın arasından kıvrılarak ilerlerken, tek kolu yayaları uzaklaştıran vahşi bir açıyla sallanıyordu.</span></p>

    <p class="Normal para-style-override-7"><span class="char-style-override-8">“Mac Dubh,” diyerek Jamie’yi başıyla selamladı. “Bayan Claire.” Uzun, dar yüzü üzüntüden kırışıktı. O da bir zamanlar Hayes ve Jamie ile birlikte Ardsmuir’deydi. Kan zehirlenmesi sonucu bir kolunu kaybetmesi, onun diğerleriyle birlikte gönderilmesini engellemişti. İşçi olarak da satılmaya uygun olmadığından af çıkmıştı ve açlıktan ölmesi için serbest bırakılmıştı, ta ki Jamie onu bulana kadar.</span></p>

    <p class="Normal para-style-override-7"><span class="char-style-override-8">Duncan hüzünlü bir şekilde başını iki yana sallayarak, “Huzur içinde yatsın zavallı Gavin,” dedi.</span></p>

    <p class="Normal para-style-override-7"><span class="char-style-override-8">Jamie de Gaelce bir şeyler mırıldanıp istavroz çıkardı, sonra büyük bir çabayla günün sıkıntısını atarak doğruldu.</span></p>

    <p class="Normal para-style-override-7"><span class="char-style-override-8">“Evet, öyle. Ben limana gidip Ian’ın yolculuk hazırlıklarını yapmak zorundayım. Sonra Gavin’ın gömü işini düşünürüz. Ama önce delikanlıyı göndermem lazım.”</span></p>

    <p class="Normal para-style-override-7"><span class="char-style-override-8">Heyecanlı dedikoducular grubunun arasından ilerleyip, çeşitli esnaf gruplarını barındıran kalabalıktan geçip el arabalarından sakınarak limana doğru gitmeye çalışıyorduk.</span></p>

    <p class="Normal para-style-override-7"><span class="char-style-override-8">Kırmızı ceketli asker birliği, kalabalığı yararak rıhtımın diğer ucundan hızla geliyordu. Güneş ışınları süngü dizisinde parıldıyor, adamların adımları adeta boğuk bir davul gibi bu kargaşada duyuluyordu. Hatta kızak ve el arabalarının gürültüsü bile onlar geçsin diye birden kesilmişti.</span></p>

    <p class="Normal para-style-override-7"><span class="char-style-override-8">“Para kesene dikkat et, Sassenach,” diye kulağıma mırıldandı Jamie. İki küçük çocuğa yapışmış başörtülü köle ve bir kutu üzerine çıkmış vaaz veren bir sokak papazının arasındaki küçük aralıktan beni geçirdi. Papaz günah ve tövbeden bahsediyordu fakat bu kargaşada söylediklerinin ancak üç kelimesi duyuluyordu.</span></p>

    <p class="Normal para-style-override-7"><span class="char-style-override-8">“Onu sıkıca diktim,” diye güvence verdim ona. Yine de uyluğuma vuran küçük ağırlığa dokunmak için uzandım. “Seninki?”</span></p>

    <p class="Normal para-style-override-7"><span class="char-style-override-8">Jamie sırıttı ve şapkasını öne eğdi. Koyu mavi gözleri parlak güneş ışığına karşı kısıktı.</span></p>

    <p class="Normal para-style-override-7"><span class="char-style-override-8">“Kilt eteğimin ön kesesinde. Eli çabuk bir fahişeyle karşılaşmadığım sürece güvendeyim.”</span></p>

    <p class="Normal para-style-override-7"><span class="char-style-override-8">Pantolonunun hafif çıkıntılı ön kısmına bir göz attım ve sonra ona vurdum. Geniş omuzlu, uzun boylu, keskin yüz hatları olan ve Kuzey İskoçyalı gururunu taşıyan Jamie, parlak saçlarını örten gösterişsiz mavi renkli üç köşeli şapkasıyla bile yanından geçtiği her kadının dikkatini çekiyordu. Ödünç alınan pantolon ona oldukça dardı ve ‘genel görünümü’nü gösterişsiz yapmak için hiçbir şey yapmıyordu. Bu izlenim, Jamie’nin tamamen farkında olmamasıyla artıyordu.</span></p>

    <p class="Normal para-style-override-7"><span class="char-style-override-8">“Sen fahişeler için ayaklı bir meydan okumasın. Yapış bana, ben seni korurum.”</span></p>

    <p class="Normal para-style-override-7"><span class="char-style-override-8">Biz küçük bir alana çıkarken Jamie bir kahkaha atıp koluma girdi.</span></p>

    <p class="Normal para-style-override-7"><span class="char-style-override-8">Kalabalığın arasından yeğenini görerek, “Ian!” diye bağırdı. Bir dakika sonra uzun boylu, leylek gibi bir çocuk, gözlerinin önüne gelen bir tutam kahverengi saçı çekip kocaman sırıtarak kalabalığın dışına çıktı.</span></p>

    <p class="Normal para-style-override-7"><span class="char-style-override-8">“Seni hiç bulamayacağım sandım dayı!” diye bağırdı. “Tanrım, burası Edinburgh, Lawnmarket’tan çok daha kalabalık!” Ceketinin koluyla uzun, gösterişsiz yüzünü silince yanağına küçük bir leke bulaştı.</span></p>

    <p class="Normal para-style-override-7"><span class="char-style-override-8">Jamie soran gözlerle yeğenini inceliyordu.</span></p>

    <p class="Normal para-style-override-7"><span class="char-style-override-8">“Bir adamın ölüme gittiğini henüz görmüş biri için oldukça neşeli görünüyorsun Ian.”</span></p>

    <p class="Normal para-style-override-7"><span class="char-style-override-8">Ian büyük bir ciddiyetle hemen ifadesini değiştirdi. “Ah, hayır Jamie Dayı. Ben idamı görmedim.” Duncan bir kaşını kaldırdı ve Ian hafiften kızardı. “Ben… ben izlemekten korkmadım. Sadece… yapmam gereken başka bir işim vardı.”</span></p>

    <p class="Normal para-style-override-7"><span class="char-style-override-8">Jamie hafiften gülümseyip yeğeninin sırtını sıvazladı.</span></p>

    <p class="Normal para-style-override-7"><span class="char-style-override-8">“Dert etme, Ian. Gavin arkadaşım olmasaydı ben de izlemezdim.”</span></p>

    <p class="Normal para-style-override-7"><span class="char-style-override-8">“Biliyorum dayı. Bunun için üzgünüm.” Çocuğun kahverengi iri gözlerinde bir neşe pırıltısı belirdi. Yüzünde güzel denilecek tek yer gözleriydi. Bana bir göz attı. “Korkunç muydu yenge?”</span></p>

    <p class="Normal para-style-override-7"><span class="char-style-override-8">“Evet ama geçti.” Koynumdan nemli bir mendil çıkarıp, yanağındaki lekeyi silmek için parmak uçlarımda yükseldim.</span></p>

    <p class="Normal para-style-override-7"><span class="char-style-override-8">Duncan Innes hüzünlü bir halde başını iki yana sallıyordu. “Evet, zavallı Gavin. Yine de açlıktan ölmeye göre çok daha çabuk bir ölüm oldu. Bunun haricinde ona kalan pek bir şey yoktu.”</span></p>

    <p class="Normal para-style-override-7"><span class="char-style-override-8">“Hadi gidelim,” diye araya girdi Jamie. İşe yaramayan bu konuşmalarla vakit kaybetmek istemiyordu. “</span><span class="italik char-style-override-7" xml:lang="tr-TR">Bonnie Mary</span><span class="char-style-override-8"> rıhtımın diğer ucuna yakın bir yerde olmalı.” Ian’ın Jamie’ye bir bakış atıp sanki konuşmak istercesine doğrulduğunu gördüm fakat Jamie çoktan limana doğru dönmüştü ve kalabalıkta ilerliyordu. Ian bana bir göz atıp omuz silkti ve bana kolunu uzattı.</span></p>

    <p class="Normal para-style-override-7"><span class="char-style-override-8">Denizcilerden, işçilerden, kölelerden, yolculardan, müşterilerden ve çeşitli tüccarlardan kaçınarak, rıhtım boyunca uzanan mağazaların arkasında Jamie’yi takip ettik. Charlestone ana nakliye bölgesiydi ve bu mevsimde bir ay içinde Avrupa’dan gelip giden yüzlerce gemi sayesinde yoğundu.</span></p>

    <p class="Normal para-style-override-7"><span class="italik char-style-override-7" xml:lang="tr-TR">Bonnie Mary</span><span class="char-style-override-8">, Jamie’nin şarap işinde servet kazanmak </span><span class="char-style-override-8">için Fransa’ya gitmiş ve bunda başarılı olmuş kuzeni Jared Fraser’ın bir arkadaşına aitti. Biraz şansla </span><span class="italik char-style-override-7" xml:lang="tr-TR">Bonnie Mary</span><span class="char-style-override-8">’nin kaptanı, Jared’ın hatırına Ian’ı Edinburgh’a geri götürmek için miço olarak gemisine almaya ikna olabilirdi.</span></p>

    <p class="Normal para-style-override-7"><span class="char-style-override-8">Ian bu ihtimal karşısında heyecanlı değildi ama Jamie maceracı yeğenini ilk fırsatta İskoçya’ya göndermeye kararlıydı. İki ay önce - kazara - Amerika’ya ayak bastığımız Georgia’dan bizi Charleston’a getiren </span><span class="italik char-style-override-7" xml:lang="tr-TR">Bonnie Mary</span><span class="char-style-override-8">’nin olduğu haberleri diğer endişeler arasındaydı. </span></p>

    <p class="Normal para-style-override-7"><span class="char-style-override-8">Bir tavernanın önünden geçerken, pasaklı bir kadın bir kova domuz yemiyle dışarıya çıktı. Jamie’yi fark edip kovayı kalçasına dayayarak durdu ve bir kaşını kaldırarak arsız bir şekilde gülümsedi. Ancak Jamie amacına odaklanarak bu bakışı görmezden geldi. Bunun üzerine kadın başını arkaya atıp, yemi merdivenin yanında uyuyan domuza attı ve öfkeyle içeriye girdi.</span></p>

    <p class="Normal para-style-override-7"><span class="char-style-override-8">Jamie durup yükselen gemi direklerine bakmak için ellerini gözlerine siper ettiğinde onun yanına geldim. Jamie bilinçsizce pantolonunun önünü kaşıyıp okşuyordu. Kolunu tuttum.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Aile mücevherleri</span><span class="char-style-override-8"> hâlâ güvende, değil mi?” diye mırıldandım.</span></p>

    <p class="Normal para-style-override-7"><span class="char-style-override-8">“Rahatsız ediciler ama güvendeler,” diyerek güvence verdi bana. Yüzünü buruşturarak bağcıklarını topladı. “Sanırım onları kıçımda saklasam daha iyi olurdu.”</span></p>

    <p class="Normal para-style-override-7"><span class="char-style-override-8">“Beni etkilemediği sürece umurumda değil kocacığım,” dedim gülümseyerek. “Kendi adıma hırsızlığı göze alabilirim.”</span></p>

    <p class="Normal para-style-override-7"><span class="char-style-override-8">Aile mücevherleri şöyle oluyordu: Bir fırtına yüzünden Georgia sahillerine vurmuştuk. Islanmıştık, kıyafetlerimiz parçalanmıştı ve sefil haldeydik. Elimizde sadece bir avuç dolusu iri, değerli mücevher taşları kalmıştı.</span></p>

    <p class="Normal para-style-override-7"><span class="char-style-override-8">Teoride Jamie’nin kesesinde ve benim cebimde iyi bir servet vardı. Pratikte taşlar, bize göre değerli olmalarına rağmen çakıl taşı sayılabilirlerdi. Mücevherler zengin olmanın kolay </span><span class="char-style-override-8">ve etkili yoluyken, sorun onları paraya çevirmekteydi.</span></p>

    <p class="Normal para-style-override-7"><span class="char-style-override-8">Güney kolonilerindeki ticaretin çoğu, zengin bir tüccarın ya da bankanın yazdığı senet veya makbuzların değişimiyle değil, takasla yapılıyordu. Ve zengin bankacılar Georgia’da tek tüktü. Onlar da uygun sermayelerini öylece duran mücevher taşlarına çevirmeye pek istekli değillerdi. Savannah’ta birlikte kaldığımız zengin çiftçi, bize kendisinin nadiren nakitte iki pound tuttuğunu, aslında bütün kolonide altın ve gümüş için on poundun muhtemelen olmadığını söylemişti.</span></p>

    <p class="Normal para-style-override-7"><span class="char-style-override-8">Kuzeye gelirken, geçtiğimiz sonsuz tuz bataklıkları ve çam ormanlarında bir taşı satma şansımız da olmamıştı. Charleston, bizim ‘sabit’ mülkümüzün bir kısmını tasfiye etmek için bize yardım edebilecek liman tüccarlarını ve bankacıları bulmak için ulaştığımız ilk şehirdi.</span></p>

    <p class="Normal para-style-override-7"><span class="char-style-override-8">Ter derecikleri boynumdan aşağıya akıyordu, korsajımın altındaki ince kombinezon sırılsıklam ve buruş buruştu. Limana yakın olmamıza rağmen, günün bu saatinde hiç rüzgâr yoktu ve sıcak zift, ölü balık ve terlemiş işçilerin kokusu kahrediciydi.</span></p>

    <p class="Normal para-style-override-7"><span class="char-style-override-8">Jamie, itirazlarına rağmen Bay ve Bayan Olivier’a (kapılarının önünde karaya oturduğumuzda bizi alan değerli insanlar) misafirperverliklerine teşekkür olarak bir mücevherimizi vermede ısrar etmişti. Onlar da karşılığında bize yolculuk için bir araba, iki at, temiz kıyafet, yiyecek ve bir miktar da para vermişlerdi. Bunun altı şilin ve üç senti cebimdeydi ve bizim bütün nakit servetimiz bu kadardı.</span></p>

    <p class="Normal para-style-override-7"><span class="char-style-override-8">“Bu taraftan, Jamie Dayı,” dedi Ian, arkasını dönüp hevesle dayısına işaret ederek. “Sana göstermem gereken bir şey var.”</span></p>

    <p class="Normal para-style-override-7"><span class="char-style-override-8">“Nedir?” diye soran Jamie, tozlu, kuru çivit tuğlalarını demir atmış posta gemisine yükleyen terli kölelerin arasına daldı. “Ve o her neyse nasıl aldın? Senin hiç paran yok, öyle değil mi?”</span></p>

    <p class="Normal para-style-override-7"><span class="char-style-override-8">“Hayır, onu zar atarak kazandım.”</span></p>

    <p class="Normal para-style-override-7"><span class="char-style-override-8">“Zar atarak! Ian, Tanrı aşkına daha kendini kutsayacak bir kuruşun yokken kumar oynayamazsın!” Jamie benim kolumu tutarak yeğenine yetişmek için kalabalığın arasından geçti.</span></p>

    <p class="Normal para-style-override-7"><span class="char-style-override-8">“Sen her zaman yapıyorsun, Jamie Dayı,” diye dikkat çekti delikanlı, bizi beklemek için durmuştu. “Sen kaldığımız her tavernada, her handa bunu yapıyorsun.”</span></p>

    <p class="Normal para-style-override-7"><span class="char-style-override-8">“Tanrım Ian, onlar zar, kumar değil! Ve ben ne yaptığımı biliyorum!”</span></p>

    <p class="Normal para-style-override-7"><span class="char-style-override-8">“Ben de öyle,” dedi Ian, kendini beğenmiş bir tavırla bakıyordu. “Kazandım, değil mi?”</span></p>

    <p class="Normal para-style-override-7"><span class="char-style-override-8">Jamie sabır dilercesine gözlerini devirdi.</span></p>

    <p class="Normal para-style-override-7"><span class="char-style-override-8">“Tanrım, Ian kafan uçmadan önce seni eve göndereceğime çok memnunum. Denizcilerle kumar oynamayacağına dair bana söz ver, tamam mı? Gemide onlardan kaçamazsın.”</span></p>

    <p class="Normal para-style-override-7"><span class="char-style-override-8">Ian bunu umursamıyordu. Etrafı kalın bir halatla çevrili, yarı parçalanmış istifin yanına varmıştı. Orada durdu ve bize doğru dönüp ayaklarının dibindeki bir şeyi gösterdi.</span></p>

    <p class="Normal para-style-override-7"><span class="char-style-override-8">“Gördünüz mü? Bir köpek,” dedi Ian gururla.</span></p>

    <p class="Normal para-style-override-7"><span class="char-style-override-8">Jamie’nin kolunu tutarak arkasına geçtim. “Ian bu bir köpek değil. Bu bir kurt, hatta dev gibi bir kurt ve seni kıçından ısırmadan önce ondan uzaklaşmanın iyi olacağını düşünüyorum.”</span></p>

    <p class="Normal para-style-override-7"><span class="char-style-override-8">Kurt, bir kulağını kayıtsız bir tavırla sallayıp beni umursamadı. Yerde oturuyor ve sıcaktan dolayı hızla soluk alıp veriyordu. İri sarı gözleri, daha önceden bir kurtla karşılaşmayan biri tarafından bağlılık diye düşüneceği bir ilgiyle Ian’daydı. Ancak ben bir kurtla karşılaşmıştım.</span></p>

    <p class="Normal para-style-override-7"><span class="char-style-override-8">“Bu şeyler tehlikeli. Sana bakar bakmaz seni ısırırlar.”</span></p>

    <p class="Normal para-style-override-7"><span class="char-style-override-8">Jamie bunu önemsemeyerek hayvanı incelemek için eğildi.</span></p>

    <p class="Normal para-style-override-7"><span class="char-style-override-8">“Bu tam bir kurt değil?” İlgiyle konuşarak parmaklarını koklasın diye sözde köpeğe elini uzattı. Elinin kopmasını bekleyerek gözlerimi kapattım. Çığlıkları duymayınca gözlerimi açtım ve Jamie’nin yere çökmüş hayvanın burun delik</span><span class="char-style-override-8">lerini incelerken gördüm.</span></p>

    <p class="Normal para-style-override-7"><span class="char-style-override-8">“Çok güzel bir hayvan, Ian,” diyerek hayvanın çenesinin altını kaşıdı. Sarı gözler, bu ilgi karşısında zevkten kısıldı. Fakat ben daha çok Jamie’nin burnunu ısırmayı beklediğini düşünüyordum. “Ama bir kurttan çok daha büyük. Başı ve göğsü oldukça geniş, bacakları da uzun.”</span></p>

    <p class="Normal para-style-override-7"><span class="char-style-override-8">Ian da Jamie’nin yanına çömelip koca gri, kahverengi sırtı okşarken hevesle, “Annesi bir İrlanda kurt köpeği,” diye açıklama yapıyordu. “Kızışınca ormandan çıkmış ve yavrulayarak gelince- ”</span></p>

    <p class="Normal para-style-override-7"><span class="char-style-override-8">“Ah, evet anlıyorum.” Şimdi Jamie canavarın koca ayağını alıp tüylü parmaklarını okşarken ona Gaelce bir şeyler mırıldanıyordu. Kıvrık siyah pençeler, rahat beş santim uzunluğundaydı. Bu şey gözlerini yarı kapatırken, hafif esinti ensesindeki kalın kürkü oynattı.</span></p>

    <p class="Normal para-style-override-7"><span class="char-style-override-8">Kaşlarını kaldırıp, hafiften omuz silken Duncan’a bir göz attım ve iç çektim. Duncan köpeklerle ilgilenmiyordu.</span></p>

    <p class="Normal para-style-override-7"><span class="char-style-override-8">“Jamie…” dedim.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Balach Boldbeach</span><span class="char-style-override-8">,” dedi Jamie kurda. “Sen güzel bir delikanlısın, değil mi?”</span></p>

    <p class="Normal para-style-override-7"><span class="char-style-override-8">“O ne yiyecek?” diye sordum, gereğinden fazla yüksek sesle.</span></p>

    <p class="Normal para-style-override-7"><span class="char-style-override-8">Jamie okşamayı bıraktı.</span></p>

    <p class="Normal para-style-override-7"><span class="char-style-override-8">“Ah,” dedi ve biraz üzülerek sarı gözlü şeye baktı. Gönülsüzce başını iki yana sallayarak ayağa kalktı. “Korkarım yengen haklı, Ian. Biz onu nasıl besleyeceğiz?”</span></p>

    <p class="Normal para-style-override-7"><span class="char-style-override-8">“Ah, bu sorun değil, Jamie Dayı,” diye ona güvence verdi Ian. “O kendi avlanıyor.”</span></p>

    <p class="Normal para-style-override-7"><span class="char-style-override-8">“Burada mı?” Etraftaki depolara ve ötede sıralanmış mağazalara bir göz attım. “O ne avlıyor, çocukları mı?”</span></p>

    <p class="Normal para-style-override-7"><span class="char-style-override-8">Ian biraz incinmiş görünüyordu. “Elbette değil, yenge. Balık avlıyor.”</span></p>

    <p class="Normal para-style-override-7"><span class="char-style-override-8">Üç kişinin ona şüpheyle baktığını gören Ian, dizlerinin üzerine çöküp iki eliyle hayvanın ağzını tuttu ve açtı.</span></p>

    <p class="Normal para-style-override-7"><span class="char-style-override-8">“Avlıyor! Yemin ediyorum Jamie Dayı! Bak, nefesini kokla!”</span></p>

    <p class="Normal para-style-override-7"><span class="char-style-override-8">Jamie görünen iki tane parlak azı dişe bir göz attı ve çenesini sıvazladı.</span></p>

    <p class="Normal para-style-override-7"><span class="char-style-override-8">“Ben… ben senin sözüne inanıyorum, Ian. Ama Tanrı aşkına evlat, parmaklarına dikkat et!” Ian ellerini çekti ve kuvvetli çene, yere birkaç salya akıtarak kapandı.</span></p>

    <p class="Normal para-style-override-7"><span class="char-style-override-8">“Ben iyiyim, dayı,” dedi Ian neşeyle, ellerini pantolonuna silerek. “Beni ısırmayacağına eminim. Onun adı Rollo.”</span></p>

    <p class="Normal para-style-override-7"><span class="char-style-override-8">Jamie parmaklarıyla üst dudağını ovaladı. “Hmm. Şey, onun adı her ne olursa olsun ve her ne yerse yesin </span><span class="italik char-style-override-7" xml:lang="tr-TR">Bonnie Marry</span><span class="char-style-override-8">’nin kaptanının onu mürettebatlarının odasında hoş karşılayacağını sanmıyorum.”</span></p>

    <p class="Normal para-style-override-7"><span class="char-style-override-8">Ian hiçbir şey söylemedi fakat yüzündeki mutluluk ifadesi kaybolmadı. Aksine daha da arttı. Jamie ona bir göz atınca yüzündeki heyecanlı ifadeyi gördü ve kaskatı kesildi.</span></p>

    <p class="Normal para-style-override-7"><span class="char-style-override-8">“Hayır,” dedi korkuyla. “Ah, hayır.”</span></p>

    <p class="Normal para-style-override-7"><span class="char-style-override-8">“Evet,” dedi Ian. Zayıf yüzünde mutluluktan dolayı koca bir gülümseme belirdi. “Gemi üç gün önce yola çıktı, dayı. Çok geç kaldık.”</span></p>

    <p class="Normal para-style-override-7"><span class="char-style-override-8">Jamie, Gaelce benim anlayamadığım bir şey söyledi. Duncan dehşete düşmüş görünüyordu.</span></p>

    <p class="Normal para-style-override-7"><span class="char-style-override-8">“Lanet olsun!” dedi Jamie İngilizceye dönerek. “Lanet olsun!” Jamie şapkasını alıp bir eliyle sertçe yüzünü sildi. Kızgın, perişan ve gerçekten canı sıkılmış görünüyordu. Ağzını açtı, söyleyeceği şeyi iyice düşündü ve sonra ağzını kapattı. Parmaklarını sertçe saçlarının arasından geçirip, geriden bağladığı kurdelesini gevşeterek çekiştirdi.</span></p>

    <p class="Normal para-style-override-7"><span class="char-style-override-8">Ian utanmış görünüyordu. “Üzgünüm, dayı. Sana yük olmamaya çalışacağım ama aslında öyleyim. Çalışabilirim. Kendi yemeğimi alacak kadar para kazanabilirim.”</span></p>

    <p class="Normal para-style-override-7"><span class="char-style-override-8">Jamie’nin ifadesi, yeğenine bakınca yumuşadı. Derin bir nefes alıp Ian’ın omzunu okşadı. “Seni istemediğimden değil, Ian. Yanımda olmandan başka hiçbir şeyin beni mutlu etmeyeceğini biliyorsun. Ama annen ne söyleyecek?”</span></p>

    <p class="Normal para-style-override-7"><span class="char-style-override-8">Ian yine neşelendi, “Bilmiyorum, dayı,” dedi, “ama söyleyeceklerini İskoçya’da söyleyecek, değil mi? Ve biz buradayız.” Kollarını Rollo’ya dolayıp hayvana sarıldı. Kurt bu hareket karşısında biraz geriler gibi oldu fakat bir dakika sonra uzun pembe dilini dışarı çıkarıp Ian’ın kulağını yavaşça yaladı.</span></p>

    <p class="Normal para-style-override-7"><span class="char-style-override-8">Tadına bakıyor, diye geçirdim içimden dalga geçercesine.</span></p>

    <p class="Normal para-style-override-7"><span class="char-style-override-8">“Ayrıca,” diye ekledi çocuk, “annem benim güvende olduğumu biliyor. Seninle olduğumu söylemek için ona Georgia’dan yazdın.”</span></p>

    <p class="Normal para-style-override-7"><span class="char-style-override-8">Jamie çarpık bir şekilde gülümsemeye çalıştı. “Bu özel, küçük bilginin onu rahatlatacağını söyleyemem, Ian. O beni uzun süredir tanıyor, değil mi?”</span></p>

    <p class="Normal para-style-override-7"><span class="char-style-override-8">Jamie bir iç çekip şapkasını yeniden taktı ve bana döndü. “Hemen bir içkiye ihtiyacım var, Sassenach. Hadi şu tavernayı bulalım.”</span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Söğüt Ağacı karanlıktı ve içeride daha az insan olsaydı, serin de olabilirdi. Ancak sıralar ve masalar idamı izleyen gezginlerle, limanlardaki denizcilerle kalabalıktı. Tavernaya adımımı atarken nefes aldım ve hemen sonra bıraktım. Birayla ıslanmış kirli çamaşır yığını arasından solumak gibi bir şeydi bu.</span></p>

    <p class="Normal para-style-override-7"><span class="char-style-override-8">Rollo, devamlı dişlerini gösterip usulca hırlayarak tavernaya girerken, kalabalığı adeta Kızıl Deniz gibi ikiye bölerek ne kadar değerli olduğunu hemen ispatladı. Tavernalara yabancı olmadığı ortadaydı. Köşedeki sıranın boş olduğundan emin olarak masanın altına girip uykuya geçmeye hazırlandı.</span></p>

    <p class="Normal para-style-override-7"><span class="char-style-override-8">Sıcaktan bıkan Jamie, önünde yavaşça köpüren büyük kalaylı bira bardağıyla hemen kendine geldi.</span></p>

    <p class="Normal para-style-override-7"><span class="char-style-override-8">“İki seçeneğimiz var,” diyerek terden ıslanmış saçlarını şakaklarından çekti. “Taşlardan birine alıcı bulacak kadar Charleston’da kalır ve başka bir gemide Ian’ın İskoçya yolculuğunu ayarlarız. Ya da kuzeye Cape Fear’a gider ve Wilmington veya New Bern’de onun için bir gemi buluruz.” </span></p>

    <p class="Normal para-style-override-7"><span class="char-style-override-8">“Ben kuzey diyorum,” dedi Duncan duraksamadan. “Cape Fear’da tanıdıkların var, değil mi? Yabancıların arasında uzun süre kalma fikrinden hoşlanmıyorum. Ve tanıdığın kişi de bizim kandırılmadığımıza ya da soyulmadığımıza dikkat edecektir.” Etrafımızdaki İskoç olmayan insanları kibarca gösterircesine bir omzunu kaldırdı.</span></p>

    <p class="Normal para-style-override-7"><span class="char-style-override-8">Jamie daha cevap vermeden, Ian hemen, “Hadi kuzeye gidelim, dayı!” dedi ve koluyla dudağında biradan oluşan küçük bıyığı sildi. “Yolculuk tehlikeli olabilir. Koruma için bir adama daha ihtiyacın olacak, değil mi?”</span></p>

    <p class="Normal para-style-override-7"><span class="char-style-override-8">Jamie ifadesini bira bardağı arkasına sakladı fakat ben, onu saran gizli titremeyi hissedecek kadar yakınındaydım. Jamie aslında yeğenine çok düşkündü. Tüm olanların Ian’ın başına geldiği gerçeği hâlâ akıllardaydı. Çoğunlukla suç çocukta değildi ama yine de olanlar olmuştu.</span></p>

    <p class="Normal para-style-override-7"><span class="char-style-override-8">Çocuk bir sene önce korsanlar tarafından kaçırılmıştı ve onu kurtarma mecburiyeti, dolaylı ve çoğunlukla tehlikeli nedenlerle bizi Amerika’ya getirmişti. Son zamanlarda hiçbir şey olmamıştı ama Jamie’nin bir şey olmadan önce on beş yaşındaki yeğenini İskoçya’ya ve annesine yollama konusunda endişelendiğini biliyordum.</span></p>

    <p class="Normal para-style-override-7"><span class="char-style-override-8">“Ah… elbette Ian,” dedi Jamie bardağını indirirken. Bakışlarını benden kaçırmada dikkatliydi ama ben dudağının köşesinin seğirdiğini görebiliyordum. “Eminim yardımın dokunur ancak…”</span></p>

    <p class="Normal para-style-override-7"><span class="char-style-override-8">“Kızılderililerle karşılaşabiliriz!” dedi Ian, gözleri kocaman açılmıştı. Güneşten pembemsi bir kahverengiye dönen yüzü, hoş bir beklentiyle parlıyordu. “Ya da vahşi hayvanlarla! Doktor Stern bana Carolina çöllerinde yırtıcı yaratıkların olduğunu söylemişti. Ayılar, vahşi kediler, korkunç panterler ve bir de Kızılderililerin kokarca dediği gerçekten korkunç bir şey.”</span></p>

    <p class="Normal para-style-override-7"><span class="char-style-override-8">Bira boğazıma kaçmıştı.</span></p>

    <p class="Normal para-style-override-7"><span class="char-style-override-8">“Sen iyi misin, yenge?” Ian endişeli bir tavırla masanın karşı tarafından eğildi.</span></p>

    <p class="Normal para-style-override-7"><span class="char-style-override-8">Mendille terleyen yüzümü silerek, “İyiyim,” dedim zorlukla. Biraz hava gelir umuduyla korsajımı dikkatlice çekip koynuma damlayan birkaç bira damlasını sildim.</span></p>

    <p class="Normal para-style-override-7"><span class="char-style-override-8">Sonra Jamie’nin yüzündeki bakışı fark ettim. Endişeden oluşan küçük kaş çatmasının altında gizli bir keyif vardı.</span></p>

    <p class="Normal para-style-override-7"><span class="char-style-override-8">“Kokarcalar tehlikeli değildir,” diye mırıldandım bir elimi dizine koyarak. Kuzey İskoçya’da yetenekli, korkusuz bir avcı olan Jamie, Yeni Dünya’nın bilinmedik faunasına dikkatle yaklaşıyordu. </span></p>

    <p class="Normal para-style-override-7"><span class="char-style-override-8">“Hmm.” Çattığı kaşlar rahatladı, fakat küçük bir çizgi hâlâ kaşlarının arasındaydı. “Belki öyle ama ya diğer şeyler? Sadece bu aletle bir ayıyla ya da bir yığın barbarla karşılaşmak istediğimi söyleyemem.” Belinde asılı büyük bıçağının kınına dokunuyordu.</span></p>

    <p class="Normal para-style-override-7"><span class="char-style-override-8">Bizim silah eksikliğimiz Georgia’daki seyahatimiz boyunca Jamie’yi endişelendirmişti. Ian’ın Kızılderililer ve vahşi hayvanlarla ilgili yorumları, bu endişeyi bir kez daha su yüzüne çıkartmıştı. Jamie’nin bıçağının haricinde Fergus, kökleri kesmeye ve çıra için dalları ayırmaya yarayan küçük bir bıçak taşıyordu. Bu bizim bütün cephaneliğimizdi. Oliviers’ta ne silah ne de kılıç vardı.</span></p>

    <p class="Normal para-style-override-7"><span class="char-style-override-8">Georgia’dan Charleston’a olan yolculuğumuzu, kuzeye Pensilvanya ve New York’a gönderilmesi için ürünlerini limana götüren, pirinç ve çivitle uğraşan bir grup çiftçiyle yapmıştık. Hepsinde de bıçaklar, silahlar ve misket tüfekler vardı. Eğer şimdi Cape Fear’a gideceksek, yalnız ve silahsız olacaktık ve özellikle sık ormanlarda ortaya çıkabilecek herhangi bir şeye karşı da savunmasız…</span></p>

    <p class="Normal para-style-override-7"><span class="char-style-override-8">Aynı zamanda kuzeye seyahat etmemiz için çözüm bekleyen sorunlar da vardı. Bir tanesi uygun sermaye eksikliğiydi. Cape Fear, Amerikan Kolonileri’nde Kuzey İskoçyalılar’ın en büyük yerleşkesiydi. Culloden’dan sonraki kargaşanın akabinde son yirmi yılda İskoçya’dan göç etmiş sakinlerle dolu birkaç kasabasıyla övülüyordu. Ve bu göçmenlerin arasında, bize seve seve sığınak (bir çatı, bir yatak ve bu yeni kıtaya kendimizi kabul ettirmek için zaman) vereceğini bildiğim Jamie’nin bir akrabası da vardı.</span></p>

    <p class="Normal para-style-override-7"><span class="char-style-override-8">Jamie bir tane daha bira alıp Duncan’ı başıyla işaret etti.</span></p>

    <p class="Normal para-style-override-7"><span class="char-style-override-8">“Seninle aynı fikirde olduğumu söylemek zorundayım, Duncan.” Kalabalık salona sıradan bir şekilde göz atarak tavernanın duvarına yaslandı. “Sırtındaki gözleri hissetmiyor musun?”</span></p>

    <p class="Normal para-style-override-7"><span class="char-style-override-8">Bir ürperti sırtımdan aşağıya indi. Duncan’ın gözleri hafiften irileşti, sonra kısıldı ama arkasına dönmedi.</span></p>

    <p class="Normal para-style-override-7"><span class="char-style-override-8">“Evet.” </span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Kimin</span><span class="char-style-override-8"> gözleri?” diye sordum, endişeli bir şekilde etrafa bakınarak. Birinin özellikle bizi izlediğini fark etmemiştim, ancak birileri bizi gizliden izliyor olabilirdi. Taverna içki içenlerle kaynıyordu ve uğultu, samimi sohbetler haricindeki bütün konuşmaları bastıracak kadar yüksekti.</span></p>

    <p class="Normal para-style-override-7"><span class="char-style-override-8">“Herhangi birinin, Sassenach,” diye cevap verdi Jamie. Bana yandan bir bakış atıp gülümsedi. “Korkmuş gibi bakma, tamam mı? Tehlikede değiliz. Burada değil.”</span></p>

    <p class="Normal para-style-override-7"><span class="char-style-override-8">“Henüz,” dedi Innes. Bardağına bir tane daha bira koymak için öne eğildi. “Mac Dubh’ın, Gavin darağacındayken seslendiğini gördünüz. Mac Dubh’ın küçük arkadaşı tanıdığını fark edenler olacaktır.”</span></p>

    <p class="Normal para-style-override-7"><span class="char-style-override-8">“Ve bizimle birlikte Georgia’dan gelen çiftçiler şimdiye kadar hikâyelerini anlatmış ve bu gibi yerlerde istirahatlarına çekiliyorlardır,” dedi Jamie, bardağının desenine kendini kaptırarak. “Hepsi dürüst insanlar ama konuşacaklardır, Sassenach. Bu iyi bir hikâye olmaz mı? Fırtınada sürüklenen insanlar? En azından bir tanesinin ufacık da olsa bizim ne taşıdığımızı bilme ihtimali ne kadardır?”</span></p>

    <p class="Normal para-style-override-7"><span class="char-style-override-8">“Anlıyorum,” dedim ve anlamıştım da. Bir suçluyu tanımakla halkın dikkatini çekmiştik ve artık fark edilmeyen yolcular değildik. Bir alıcı bulmakla vakit harcarsak, muhtemelen vicdansız kişiler tarafından hırsızlığa veya İngiliz yöneticilerce gözaltına alınmaya davetiye çıkarmış olacaktık. İki ihtimal de çekici değildi.</span></p>

    <p class="Normal para-style-override-7"><span class="char-style-override-8">Jamie bardağını kaldırıp büyük bir yudum aldı ve sonra bir iç çekişle masaya bıraktı.</span></p>

    <p class="Normal para-style-override-7"><span class="char-style-override-8">“Hayır. Bu şehirde biraz daha kalmanın akıllıca olduğunu sanmıyorum. Gavin’ın adam gibi gömüldüğünü göreceğiz ve sonra uyumak için kasabanın dışındaki ormanda güvenli bir yer bulacağız. Yarın kalıp ya da gideceğimize karar veririz.”</span></p>

    <p class="Normal para-style-override-7"><span class="char-style-override-8">Kokarcalı ya da kokarcasız, birkaç geceyi daha ormanda geçirme düşüncesi çekici değildi. Sekiz gündür üstümü değiştirmemiştim. Ne zaman nehir kenarlarında dursak, bedenimin ücra kısımlarını suyla yıkıyordum.</span></p>

    <p class="Normal para-style-override-7"><span class="char-style-override-8">Pireli veya piresiz gerçek bir yatağı ve son haftanın yol kirini temizleme şansını dört gözle beklemiştim. Yine de Jamie iyi bir noktaya değinmişti. Giyinmekten kirlenmiş elbise kolumun kenarına hüzünle bakarak bir iç çektim. </span></p>

    <p class="Normal para-style-override-7"><span class="char-style-override-8">Bu esnada taverna kapısının birden açılmasıyla düşüncelerim bölündü ve dört kırmızı ceketli asker kalabalık yere girdi. Üniformalardı, süngülü misket tüfek taşıyorlardı, bira veya kumar peşinde olmadıkları ortadaydı.</span></p>

    <p class="Normal para-style-override-7"><span class="char-style-override-8">İki asker masaların altlarına bakarak odayı tararken, biri ötedeki mutfağa gitti. Dördüncü asker kapıda gözcüydü, açık renk gözleri kalabalığın üzerindeydi. Bakışları bizim masaya odaklandı, tam bir şüpheyle hepimizi inceledi ama sonra geçip huzursuzca araştırmasına devam etti.</span></p>

    <p class="Normal para-style-override-7"><span class="char-style-override-8">Jamie dışarıdan sakindi, tam bir ilgisizlikle birasını yudumluyordu, fakat ben, kucağındaki elinin yavaşça yumruğa dönüştüğünü görebiliyordum. Hislerini pek kontrol edemeyen Duncan, ifadesini saklamak için başını eğdi. Erkeklerin hiçbiri bir kırmızı ceketlinin varlığında kendilerini huzurlu hissetmiyordu ve bu boşa değildi.</span></p>

    <p class="Normal para-style-override-7"><span class="char-style-override-8">Diğerleri askerlerin olmasından çok da endişelilermiş gibi görünmüyorlardı. Şöminenin köşesindeki şarkı söyleyen küçük bir grup “Bütün Bardaklar Dolsun” şarkısını durmaksızın söylüyordu ve bu sırada hizmetçiyle bir çift çırak arasında bir tartışma çıkmıştı.</span></p>

    <p class="Normal para-style-override-7"><span class="char-style-override-8">Asker mutfaktan geri döndü. Hiçbir şey bulamadığı ortadaydı. Kumar oyunun ortasından kabaca geçerek kapıdaki arkadaşlarına katıldı. Askerler tavernadan dışarıya çıkarlarken Fergus’un zayıf bedeni, dirseklerden ve tüfek dipçiklerinden sakınmak için kapının arkasına sıkıştı. </span></p>

    <p class="Normal para-style-override-7"><span class="char-style-override-8">Bir askerin gözüne parlak metalin iliştiğini ve Fergus’un, olmayan sol elinin yerine taktığı kancasına büyük bir ilgiyle baktığını görüyordum. Asker, Fergus’a keskin bir bakış attı ama sonra tüfeğini omzuna alıp arkadaşlarının arkasından hızla gitti.</span></p>

    <p class="Normal para-style-override-7"><span class="char-style-override-8">Fergus kalabalığın arasından ilerleyip Ian’ın yanındaki sıraya çöktü. Oldukça sinirli görünüyordu.</span></p>

    <p class="Normal para-style-override-7"><span class="char-style-override-8">“Lanet olası </span><span class="italik char-style-override-7" xml:lang="tr-TR">salaud</span><span class="char-style-override-8">,” dedi hemen. </span></p>

    <p class="Normal para-style-override-7"><span class="char-style-override-8">Jamie kaşlarını yukarıya kaldırdı.</span></p>

    <p class="Normal para-style-override-7"><span class="char-style-override-8">Fergus, “Papaz,” diye açıkladı. Ian’ın ona doğru ittiği bardağı aldı ve içmeye başladı. İnce boğazı, bardak boşalana kadar hareket etti. Bardağı indirip ağır ağır nefes aldı ve gözlerini kırpmaya başladı. Daha mutlu görünüyordu. Bir iç çekip ağzını sildi.</span></p>

    <p class="Normal para-style-override-7"><span class="char-style-override-8">“Adamı kilise avlusuna gömmek için on şilin istedi. Tabii Anglikan kilisesi. Burada Katolik kilisesi yok. Namussuz tefeci! Başka seçeneğimiz olmadığını biliyordu. Hâl böyleyken cenaze gün batımına kadar güçlükle durur.” Bir parmağını yakasına sokup ensesindeki terden ıslanmış pamuklu bezi çekti, sonra patronlarının baskısından kurtulmaya çalışan bir hizmetçi kızın dikkatini çekecek kadar onunla birkaç kez masada yumruğunu sardı.</span></p>

    <p class="Normal para-style-override-7"><span class="char-style-override-8">“Yağlı domuza, ödeme yapıp yapmama konusunda senin karar vereceğini söyledim. Nihayetinde onu ormana gömebiliriz. Ancak bir kürek almalıyız,” diye ekledi Fergus, kaşlarını çatarak. “Bu açgözlü kasaba halkı bizim yabancı olduğumuzu biliyor. Ellerinden gelse bizim son kuruşumuzu da alacaklar.”</span></p>

    <p class="Normal para-style-override-7"><span class="char-style-override-8">Son kuruş kelimesi tehlikeli bir şekilde gerçeğe yakındı. Buradaki yemeği ödeyecek ve kuzeye gitmek için yiyecek satın alacak kadar param vardı. Belki iki geceliğine pansiyon parasını da ödeyebilirdim. Hepsi bu kadardı. Jamie’nin gözlerinin, şansa biraz para kazanabilmek için etrafı taradığını gördüm.</span></p>

    <p class="Normal para-style-override-7"><span class="char-style-override-8">Askerler ve denizciler kumar için en iyi seçeneklerdi, fakat birkaç tanesi tavernadaydı. Muhtemelen askerlerin çoğu kaçağı bulmak için hâlâ kasabayı arıyordu. Bir köşede küçük bir erkek grubu, önlerinde birkaç kanyak sürahisiyle çakır keyiftiler, ikisi şarkı söylüyordu veya söylemeye çalışıyordu. Bu çabaları arkadaşlarının eğlenmelerine neden oluyordu. Jamie onlara doğru başıyla belirsizce selam verip Fergus’a döndü.</span></p>

    <p class="Normal para-style-override-7"><span class="char-style-override-8">“Peki Gavin’ı ne yaptın?” diye sordu Jamie.</span></p>

    <p class="Normal para-style-override-7"><span class="char-style-override-8">Fergus sırtını kamburlaştırdı. “Onu arabaya koydum. Giydiği elbiseleri bir paçavracıyla kefen karşılığı takas ettim ve kadın pazarlığın parçası olarak cenazeyi yıkamayı da kabul etti.” Jamie’ye belirsizce gülümsedi, bira bardağını dudaklarına götürerek, “Endişelenme lordum. Bu uygun. Şimdilik,” diye ekledi.</span></p>

    <p class="Normal para-style-override-7"><span class="char-style-override-8">“Zavallı Gavin.” Duncan Innes, dostu için bardağını selam verircesine kaldırdı.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Slàinte</span><span class="char-style-override-8">,” diye cevap verdi Jamie ve bardağını kaldırdı. Sonra masaya koyup bir iç çekti. “Bu şekilde ormanda gömülmeyi hak etmiyor.”</span></p>

    <p class="Normal para-style-override-7"><span class="char-style-override-8">“Neden?” diye sordum merakla. “Öyle ya da böyle onun için önemli olduğunu sanmıyorum.”</span></p>

    <p class="Normal para-style-override-7"><span class="char-style-override-8">“Ah, hayır, bunu yapamayız Bayan Claire.” Duncan önemi belirtircesine başını iki yana sallıyordu. Duncan normalde çok ağırbaşlı bir adamdı ve hislerini bu kadar dışa vurduğu için oldukça şaşkındım.</span></p>

    <p class="Normal para-style-override-7"><span class="char-style-override-8">“Karanlıktan korkardı,” dedi Jamie yumuşak bir sesle. Ona ters ters bakmak için döndüm ve Jamie de bana eğri bir şekilde gülümsedi. “Seninle yaşadığım yıl kadar neredeyse Gavin ile yaşadım, Sassenach ve çok yakın hücrelerde. Onu çok iyi tanıyorum.”</span></p>

    <p class="Normal para-style-override-7"><span class="char-style-override-8">“Evet, karanlıkta olmaktan korkardı,” diye lafa karıştı Duncan. “Ruhlardan çok korkardı, değil mi?”</span></p>

    <p class="Normal para-style-override-7"><span class="char-style-override-8">Onun uzun, kederli yüzü içli bir bakış kazanmıştı şimdi. O ve Jamie’nin üç yıl boyunca Gavin Hayes - ve diğer kırk kişi - ile paylaştıkları hapishane hücresindeki anılarını hatırladığını biliyordum. “Bize </span><span class="italik char-style-override-7" xml:lang="tr-TR">tannasq</span><span class="char-style-override-8"> ile karşılaştığı geceyi nasıl anlattığını hatırlıyor musun, Mac Dubh?” </span></p>

    <p class="Normal para-style-override-7"><span class="char-style-override-8">“Hatırlıyorum, Duncan ve hatırlamamayı dilerdim.” Sıcağa rağmen Jamie ürperdi. “Bize anlattıktan sonraki gecenin yarısında uykusuz kalmıştım.”</span></p>

    <p class="Normal para-style-override-7"><span class="char-style-override-8">“Neydi dayı?” Ian yusyuvarlak olmuş gözleriyle bira bardağını ağzına götürdü. Yanakları kızarmış ve terliydi. Yakası da terden kırışmıştı.</span></p>

    <p class="Normal para-style-override-7"><span class="char-style-override-8">Jamie bir eliyle ağzını ovaladı, düşünüyordu.</span></p>

    <p class="Normal para-style-override-7"><span class="char-style-override-8">“Şey, tam mevsimler değişirken dağlarda soğuk bir sonbahar sonuymuş. Hava, ayazın çökmesiyle yerin buz keseceğini belli ediyormuş.” Oturduğu yere iyice kuruldu ve birası elinde arkasına yaslandı. Boğazını çekiştirerek dalga geçercesine gülümsedi. “Şimdiki gibi değil yani.”</span></p>

    <p class="Normal para-style-override-7"><span class="char-style-override-8">“Evet, Gavin’in oğlu o gece inekleri geri getirmiş, fakat bir hayvan eksikmiş. Delikanlı tepelere çıkmış ama onu hiçbir yerde bulamamış. Bu yüzden Gavin diğer iki hayvanın sütünü sağıp, diğer ineği aramak için yola çıkmış.”</span></p>

    <p class="Normal para-style-override-7"><span class="char-style-override-8">Kupayı elleri arasında yavaşça çeviriyordu Jamie. Sanki gece gibi karanlık İskoçya dağlarını ve güz vadilerinde salınan sisi görüyormuşçasına biraya bakıyordu.</span></p>

    <p class="Normal para-style-override-7"><span class="char-style-override-8">“Biraz uzaklaşmış ve kulübe gözden kaybolmuş. Arkasına baktığında penceresindeki ışığı artık göremiyormuş. Sadece rüzgârın uğultusu işitiliyormuş. Hava soğukmuş ama o, çizmelerinin altındaki buzların çıtırtılarını duyarak çamurda ve fundalıklarda yürümeye devam etmiş.</span></p>

    <p class="Normal para-style-override-7"><span class="char-style-override-8">“Sisin arasında küçük bir koru görmüş ve ineğin sığınmak için ağaçların altına girdiğini düşünerek oraya doğru yürümüş. Gavin, ağaçların huş ağacı olduklarını, hepsinin yapraklarının dökülmüş olduğunu ama dallarının, başını eğip altlarından geçecek kadar bitişik olduklarını söylemişti.</span></p>

    <p class="Normal para-style-override-7"><span class="char-style-override-8">“Korunun içine girdiğinde, aslında buranın koru değil de ağaçlardan oluşan bir halka olduğunu fark etmiş. Etrafını saran büyük, uzun ağaçlar eşit dağıtılmış ve küçük fidanlar, dallardan oluşan duvarların arasında yetişmiş. Ve halkanın ortasında bir mezar duruyormuş.”</span></p>

    <p class="Normal para-style-override-7"><span class="char-style-override-8">Taverna sıcak olmasına rağmen bir buzun eriyerek sırtımdan aşağıya indiğini hissediyordum. Kuzey İskoçya’da eski mezarları kendi gözlerimle görmüştüm ve gün ışığında bile onları korkutucu bulmuştum.</span></p>

    <p class="Normal para-style-override-7"><span class="char-style-override-8">Jamie birasından bir yudum alıp şakaklarından akan teri sildi.</span></p>

    <p class="Normal para-style-override-7"><span class="char-style-override-8">“Gavin oldukça tuhaf hissetmiş. Yeri bildiğinden - herkes bildiğinden - ondan uzak dururmuş. Oldukça tuhaf bir yermiş. Ve gün ışığındakinin aksine karanlıkta çok daha kötü ve soğuk görünüyormuş. Etrafı büyük yassı taşlardan oluşan eski bir mezarmış. Ve mezarın siyah ağzını görebiliyormuş.</span></p>

    <p class="Normal para-style-override-7"><span class="char-style-override-8">“Hiç kimsenin gelmemesi gereken bir yer olduğunu biliyormuş ve yanında güçlü bir tılsım yokmuş. Gavin’ın boynundaki tahta haçtan başka hiçbir şeyi yokmuş. Bu yüzden bir haç çıkarıp gitmek için geri dönmüş.”</span></p>

    <p class="Normal para-style-override-7"><span class="char-style-override-8">Jamie birasını yudumlamak için durdu.</span></p>

    <p class="Normal para-style-override-7"><span class="char-style-override-8">“Fakat Gavin korudan uzaklaşırken,” dedi yumuşak bir sesle, “arkasında ayak sesleri duymaya başlamış.”</span></p>

    <p class="Normal para-style-override-7"><span class="char-style-override-8">Ian’ın yutkunurken boğazının inip kalktığını görebiliyordum. Gözleri dayısında olarak kupasına uzandı.</span></p>

    <p class="Normal para-style-override-7"><span class="char-style-override-8">“Bakmak için arkasına dönmemiş,” dedi Jamie, “ama yürümeye devam ediyormuş. Ve adımlar da onunla berabermiş. Adım adım, devamlı onun peşindeymişler. Gavin bir bataklık alanına girmiş. Hava çok soğuk olduğundan üzeri tamamen buzla kaplıymış. Ayaklarının altındaki buzun çatırdadığını ve arkasındaki buzların da gürültüyle kırıldığını duyabiliyormuş. </span></p>

    <p class="Normal para-style-override-7"><span class="char-style-override-8">“Gavin yürüyormuş ve o yürüyormuş. Karısının mumları koyduğu kendi penceresindeki ışığı görmeye çalışarak, soğuk ve karanlık gecede ilerliyormuş. Fakat ışık hiç görünmüyormuş ve Gavin süpürge otları ve karanlık tepelerin arasında kaybolduğunu düşünerek korkmaya başlamış. Ve onca zaman adımlar peşinde, sesleri kulaklarındaymış.</span></p>

    <p class="Normal para-style-override-7"><span class="char-style-override-8">“Sonunda buna dayanamamış ve boynundaki haçı tutup, onu takip eden şeyle yüzleşmek için bir çığlık atarak arkasına dönmüş.”</span></p>

    <p class="Normal para-style-override-7"><span class="char-style-override-8">“Ne görmüş?” Ian’ın göz bebekleri büyümüştü, içki ve meraktan simsiyahtı. Jamie çocuğa bir göz attı ve sonra hikâyeye devam etmesi için başıyla Duncan’ı işaret etti.</span></p>

    <p class="Normal para-style-override-7"><span class="char-style-override-8">Duncan sessizce, “Bedeni olmayan erkeğe benzeyen bir figürün olduğunu söylemişti Gavin,” dedi. “Sanki sisten oluşmuş gibi bembeyazmış. Ama gözlerinin olduğu yerlerde büyük çukurlar varmış ve tamamen boşmuş, sanki korkunç bir şekilde ruhu bedeninden çekilmiş gibiymiş.”</span></p>

    <p class="Normal para-style-override-7"><span class="char-style-override-8">“Ancak Gavin çarmıhı yüzünde tutup Kutsal Bâkire’ye yüksek sesle dua etmiş.” Jamie ciddiyetle öne doğru eğilerek hikâyeye devam ediyordu. Ateşin loş ışığı adeta altın gibi onun profilini aydınlatıyordu. “Ve o şey ona yaklaşmamış ama orada durmuş izliyormuş.</span></p>

    <p class="Normal para-style-override-7"><span class="char-style-override-8">“Gavin yeniden yüzleşmeye cesaret edemeyerek tekrar yürümeye başlamış. Tökezleyip, kayarak geri geri yürüyormuş. Her an bir çukura sürüklenme ya da bir kayalıktan düşüp boynunu kırma ihtimaliyle korkuyormuş, fakat en çok bu soğuk şeye sırtını dönmekten korkuyormuş.</span></p>

    <p class="Normal para-style-override-7"><span class="char-style-override-8">“Ne kadar bu şekilde gittiğini söylemedi ama sonunda sislerin arasında bir ışık gördüğünde bacakları yorgunluktan titriyormuş. Penceresinde mumuyla kendi kulübesi oradaymış. Sevinçten çığlık atıp kapısına yönelmiş, fakat o soğuk şey ondan daha hızlıymış, hemen onu geçip kapıyla onun arasında durmuş.</span></p>

    <p class="Normal para-style-override-7"><span class="char-style-override-8">“Karısı onun için dışarıyı izliyormuş ve onun çığlığını duyunca hemen kapıya koşmuş. Gavin ona dışarı çıkmamasını fakat şu </span><span class="italik char-style-override-7" xml:lang="tr-TR">tannasq</span><span class="char-style-override-8">ı uzaklaştırmak için bir tılsım getirmesini söylemiş. Kadın hemen yatağın altından cezveyi ve ineklerini korumak için yapmış olduğu kırmızı ve siyah iplikle bağlı mersin ağacı dallarını çekmiş. Kapıya su atmış ve o soğuk şey yukarı, üst eşiğe sıçramış. Gavin hemen altından geçip kapıyı kilitlemiş ve şafağa kadar karısının kolları arasında kalmış. Bütün gece mumları söndürmemişler ve Gavin Hayes bir daha güneş batıktan sonra evinden dışarıya çıkmamış. Prens </span><span class="italik char-style-override-7" xml:lang="tr-TR">Tearlach</span><span class="char-style-override-8"> için savaşa gideceği güne kadar.”</span></p>

    <p class="Normal para-style-override-7"><span class="char-style-override-8">Hikâyeyi bilen Duncan bile, Jamie konuşmasını bitirince bir iç çekti.</span></p>

    <p class="Normal para-style-override-7"><span class="char-style-override-8">Ian bir haç çıkardı sonra utandı, fakat hiç kimse bunu fark etmedi.</span></p>

    <p class="Normal para-style-override-7"><span class="char-style-override-8">“Ve şimdi Gavin karanlığa gitti,” dedi Jamie yumuşak bir sesle. “Ama onun kutsanmamış yerde yatmasına izin vermeyeceğiz.”</span></p>

    <p class="Normal para-style-override-7"><span class="char-style-override-8">“İneği buldular mı?” diye sordu Fergus her zamanki pratikliğiyle.</span></p>

    <p class="Normal para-style-override-7"><span class="char-style-override-8">Jamie, Ducan’a bir kaşını kaldırdı ve o da cevap verdi.</span></p>

    <p class="Normal para-style-override-7"><span class="char-style-override-8">“Ah, evet buldular. Ertesi sabah zavallı hayvanı, toynakları çamura ve pisliğe bulanmış bir halde buldular. Çıldırmış gibi bakıyormuş ve ağzı köpürüyormuş. Karnı, sanki çatlayana kadar beslenmiş gibiymiş.” Bana, Ian’a ve sonra Fergus’a bir göz attı. “Gavin, hayvan sanki cehenneme gitmiş ve geri gelmiş gibiydi demişti,” dedi açıkça.</span></p>

    <p class="Normal para-style-override-7"><span class="char-style-override-8">“Tanrım.” Ian birasından büyük bir yudum aldı ve ben de aynısını yaptım. Köşede içki içen grup “Captain Thunder”ı çalmaya çalışıyordu, fakat bu her seferinde kahkahalarla kesiliyordu.</span></p>

    <p class="Normal para-style-override-7"><span class="char-style-override-8">Ian bardağını masaya koydu. “Onlara ne oldu?” diye sordu, yüzü sıkıntılıydı. “Gavin’ın karısına ve oğluna?”</span></p>

    <p class="Normal para-style-override-7"><span class="char-style-override-8">Jamie’nin gözleri benimkilerle buluştu ve eli bacağıma dokundu. Hayes ailesine ne olduğunu daha söylenmeden biliyordum. Jamie’nin cesareti ve inatçılığı olmasaydı, aynı şey muhtemelen bana ve kızımız Brianna’ya da olacaktı.</span></p>

    <p class="Normal para-style-override-7"><span class="char-style-override-8">“Gavin hiç bilmedi,” dedi Jamie sessizce. “Karısından hiç haber almadı. Belki açlıktan öldü veya soğuktan ölüme sürüklendi. Oğlu Culloden’da babasının yanındaydı. Ne zaman orada savaşmış bir adam bizim hücreye gelse Gavin, ‘Archie Hayes adında cesur bir delikanlı gördün mü, şu boylarda?’” Hemen Hayes’ın hareketini yaparak bir buçuk metrelik bir yüksekliği gösterdi. “‘On dört yaşında bir delikanlı,’ diyordu, ‘yeşil şallı ve küçük yaldızlı bir broşu var.’ Fakat ne onun öldüğünü ne de kaçabildiğini gören kimse gelmedi.”</span></p>

    <p class="Normal para-style-override-7"><span class="char-style-override-8">Jamie birasından bir yudum aldı. Gözleri, içeri girip bir köşeye oturan bir çift İngiliz subaydaydı. Dışarısı kararmıştı ve onların görev başında olmadıkları belliydi. Deri çizmeleri sıcaktan dolayı açıktı ve üzerilerinde sadece ceketlerinin altında parıldayan silahları vardı. </span></p>

    <p class="Normal para-style-override-7"><span class="char-style-override-8">“Bazen delikanlının esir düşüp gönderildiğini umuyordu. Tıpkı kendisi gibi.”</span></p>

    <p class="Normal para-style-override-7"><span class="char-style-override-8">“Kesinlikle kayıtlarda bir yerde vardır,” dedim. “Liste tuttular mı? Tutuyorlar mı?”</span></p>

    <p class="Normal para-style-override-7"><span class="char-style-override-8">“Tuttular,” dedi Jamie, hâlâ askerleri izleyerek. Küçük, acı bir gülümseme dudaklarının köşesine dokundu. “Culloden’dan sonra beni vurmadan önce listeye eklemek için adımı sorduklarında, beni kurtaran böyle bir listeydi. Ama Gavin gibi bir adamın İngiliz zayiat listelerini görme şansı yoktu. Ve bulsaydı da sanırım bakmazdı.” Bana bir göz attı. “Bu senin çocuğun olsaydı emin olmak için öğrenmek ister miydin?”</span></p>

    <p class="Normal para-style-override-7"><span class="char-style-override-8">Başımı iki yana salladım ve Jamie belirsizce gülümseyip elimi sıktı. Ne de olsa bizim çocuğumuz güvendeydi. Jamie kupasını alıp içti, sonra hizmetçi kıza işaret etti.</span></p>

    <p class="Normal para-style-override-7"><span class="char-style-override-8">Kız, Rollo’dan sakınmak için masaya değmeden yemek getirdi. Hayvan masanın altında, kafası dışarıda öylece yatıyordu. Büyük tüyleri ayağıma değiyordu, fakat sarı gözleri açıktı ve dikkatle kızı izliyordu. Kız ısırılma mesafesinden uzaklaşana kadar bir gözünü onda tutarak endişeli bir şekilde geri çekildi.</span></p>

    <p class="Normal para-style-override-7"><span class="char-style-override-8">Bunu gören Jamie, sözde köpeğe şüpheli bir bakış attı. “Aç mı? Onun için balık söyleyeyim mi?”</span></p>

    <p class="Normal para-style-override-7"><span class="char-style-override-8">“Ah, hayır, dayı,” diye ona güvence verdi Ian. “Rollo kendi balığını yakalar.”</span></p>

    <p class="Normal para-style-override-7"><span class="char-style-override-8">Jamie kaşlarını kaldırdı ama sadece başıyla onu onaylayıp Rolla’ya dikkatli bir bakış attı ve tepsiden kızarmış istiridye tabağını aldı.</span></p>

    <p class="Normal para-style-override-7"><span class="char-style-override-8">“Ah, ne yazık.” Duncan Innes şimdiye kadar biraz sarhoş olmuştu. Duvara yaslı, çökmüş bir vaziyette oturuyordu. Kolsuz omzu, diğerine göre daha yukarıdaydı ve ona tuhaf derecede kambur izlenimi veriyordu. “Gavin gibi saygın bir adamın böyle sonu olacaktı demek!” Üzgün bir tavırla başını iki yana salladı. Başını bira bardağının üzerinde adeta cenaze çanı gibi bir ileri bir geri sallıyordu.</span></p>

    <p class="Normal para-style-override-7"><span class="char-style-override-8">“Onun yasını tutacak bir ailesi yok. Bir cani gibi vahşi bir şekilde asıldı ve kutsanmamış bir mezara gömülecek. Onun için uygun bir ağıt bile yakılmadan!” Kupasını aldı ve biraz zorla ağzına götürdü. Birasından bolca içti ve boğuk bir </span><span class="italik char-style-override-7" xml:lang="tr-TR">tak</span><span class="char-style-override-8"> sesiyle kupayı masaya koydu. “Evet, onun bir </span><span class="italik char-style-override-7" xml:lang="tr-TR">caithrisi</span><span class="char-style-override-8"> olmalı!” Jamie’den Fergus’a ve Ian’a kavgacı bir tavırla baktı. “Neden olmasın?”</span></p>

    <p class="Normal para-style-override-7"><span class="char-style-override-8">Jamie sarhoş değildi, fakat tamamen ayık da değildi. Duncan’a sırıttı ve selamlarcasına kendi kupasını kaldırdı. “Aslında neden olmasın? Şarkıyı sadece senin söylemen gerekecek. Geri kalanımız Gavin’i tanımıyor ve ben de şarkı söyleyemem. Ancak seninle bağırabilirim.”</span></p>

    <p class="Normal para-style-override-7"><span class="char-style-override-8">Duncan amirane bir tavırla başını olumlu anlamda salladı. Kan çanağına dönmüş gözleri bizi inceliyordu. Hiç uyarıda bulunmadan başını arkaya atıp, korkunç biçimde uludu. Biramın yarısını kucağıma dökerek yerimde sıçradım. Daha önceden Gaelce ağıtları duydukları belli olan Ian ve Fergus’ın bir tel saçı bile kıpırdamadı.</span></p>

    <p class="Normal para-style-override-7"><span class="char-style-override-8">Tavernadakiler silahlarına uzanarak korkuyla ayağa sıçrarlarken, sıralar geriye itildi. İçki servisine bakan kız iri gözlerle tezgâha doğru eğildi. Rollo kuvvetli bir şekilde havladı ve dişlerini göstererek vahşi bir şekilde etrafa baktı.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Tha sinn cruinn a chaoid ar caraid, Gabhainn Hayes</span><span class="char-style-override-8">,” diye gürledi Duncan çatlak bir sesle. Bunu tercüme edecek kadar Gaelce biliyordum: Arkadaşımız Gavin Hayes’ın acısına </span><span class="char-style-override-8">göklere feryat edip ağlamak için toplandık.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Eisd ris!</span><span class="char-style-override-8">” diye araya girdi Jamie.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Rugadh e do Sheumas Immanuel Hayes agus Louisa N’ic a Liallainn an am baile ChillMhartainn, ann an sgire Dhun Domhnuill, anns a bhliadhnaseached ceud deug agus a haon!</span><span class="char-style-override-8">” O, Seaumais Emmanuel Hayes ve Louisa Maclellan’ın oğlu, Dodanil bölgesinde Kilmartin köyünde, Lordumuzun zamanı 1701’de doğdu!</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Eisd ris!</span><span class="char-style-override-8">” Bu sefer Fergus ve Ian da koroya katıldı. Onu dinle! Sanırım kabaca anlamı buydu.</span></p>

    <p class="Normal para-style-override-7"><span class="char-style-override-8">Rollo, mısra veya nakaratla ilgilenmiyormuş gibi görünüyordu. Kulakları kafasının arkasına doğru yatıktı ve sarı gözleri kısıktı. Ian rahatlatırcasına onun başını okşadı ve hayvan da kurtça lanetler mırıldanarak yeniden yattı.</span></p>

    <p class="Normal para-style-override-7"><span class="char-style-override-8">Şiddet tehdidi olmadığını anlayan dinleyiciler, gösterinin tadını çıkarmak için yerlerine oturdular. Duncan, Gavin Hayes’ın Culloden’da beyini takip etmek için küçük çiftliğinden ayrılmadan önce sahip olduğu koyunların adını saymayı bitirdiğinde, etraftaki masalarda oturanlar, söylenenleri umursamadan heyecanlı bir şekilde, “</span><span class="italik char-style-override-7" xml:lang="tr-TR">Eisd ris!</span><span class="char-style-override-8">” diye bağırarak koroya katılıyorlar ve kupalarını masalara vuruyorlardı. Ve bu iyi bir şeydi.</span></p>

    <p class="Normal para-style-override-7"><span class="char-style-override-8">Biraz daha sarhoş olan Duncan, ter akan yüzündeki kötü bakışlarıyla yan masadaki askerlere bakıyordu.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">A Shasunnaich na galladh, ‘s olc a tbig e dhuibh fanaid air bas gasqaich. Gun toireadh an diabhul fhein leis anns a bhas sibh, direach do Fhirinn!</span><span class="char-style-override-8">” Ölü eti yiyen lanet olası Sassenach köpekleri! Cesur bir adamın ölümüne kahkaha atıp keyifleniyorsunuz! Şeytan da ölüm saatinizde sizi yakalayıp cehenneme götürsün!</span></p>

    <p class="Normal para-style-override-7"><span class="char-style-override-8">Bunu duyan Ian’ın biraz rengi attı. Jamie gözlerini kısarak Duncan’a baktı ama İngiliz askerleri, diğerleriyle birlikte kuvvetle, “</span><span class="italik char-style-override-7" xml:lang="tr-TR">Eisd ris!</span><span class="char-style-override-8">” diye bağırdı.</span></p>

    <p class="Normal para-style-override-7"><span class="char-style-override-8">Bundan esinlenen Fergus, ayağa kalkıp şapkasını kalabalığa uzattı. Biradan ve heyecandan kendinden geçmiş kalabalık, kendi kınamalarına katıldıkları için mutlu bir şekilde şapkanın içine bozukluklar atmaya başladı.</span></p>

    <p class="Normal para-style-override-7"><span class="char-style-override-8">Pek çok erkeğe kıyasla içkiye dayanıklıydım, fakat mesanem daha küçüktü. Alkol kadar gürültü ve dumandan da başım döndüğü için ayağa kalkıp, masanın arkasından geçerek kalabalığın arasından akşamüzeri havasına kendimi attım.</span></p>

    <p class="Normal para-style-override-7"><span class="char-style-override-8">Hava hâlâ sıcak ve boğucuydu, ancak güneş çoktan batmıştı. Yine de burası daha havadardı ve çok az insan bunu paylaşıyordu.</span></p>

    <p class="Normal para-style-override-7"><span class="char-style-override-8">İçimdeki baskıyı rahatlattıktan sonra, elimde kupamla tavernanın doğrama kütüğüne oturarak, derin bir nefes aldım. Gece, limanın üzerinde gümüşi rengiyle yeryüzünü gözetleyen parlak yarım ayla berraktı. Arabamız yakındaydı, tavernanın pencerelerinden süzülen ışıkla sadece hatları belli oluyordu. Muhtemelen Gavin Hayes’ın güzelce kefenlenmiş bedeni de içindeydi. Hayes’in, </span><span class="italik char-style-override-7" xml:lang="tr-TR">caithrisi</span><span class="char-style-override-8">nden hoşlandığına inanıyordum. </span></p>

    <p class="Normal para-style-override-7"><span class="char-style-override-8">İçeride Duncan’ın ilahisi sonlanmıştı. İçkiden titrek, ama yine de tatlı, berrak bir tenor, alışılmış bir şarkıyı söylüyordu. Şarkı, uğultulardan duyulabiliyordu.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Semada neşeyle oturan Anakreon,</span></p>

    <p class="Normal para-style-override-7"><span class="italik char-style-override-7" xml:lang="tr-TR">Ahengin birkaç oğlu bir ricada bulundu,</span></p>

    <p class="Normal para-style-override-7"><span class="italik char-style-override-7" xml:lang="tr-TR">Onların ilhamı ve öncüsü odur!</span></p>

    <p class="Normal para-style-override-7"><span class="italik char-style-override-7" xml:lang="tr-TR">Neşeli, yaşlı Yunanlıdan bu cevap geldi;</span></p>

    <p class="Normal para-style-override-7"><span class="italik char-style-override-7" xml:lang="tr-TR">Ses, keman ve flüt, artık sessiz kalmayın!</span></p>

    <p class="Normal para-style-override-7"><span class="italik char-style-override-7" xml:lang="tr-TR">Çalın diye size adımı ve ilhamımı yollayacağım</span><span class="char-style-override-8">.”</span></p>

    <p class="Normal para-style-override-7"><span class="char-style-override-8">Şarkıcının sesi “ses, flüt ve keman” kısmında acı verircesine çatallaştı, fakat dinleyicilerden gelen kahkahalara rağmen güçlü bir şekilde söylemeye devam etti. Ben de hafifçe gülümserken, şarkıcı son mısraları söylüyordu:</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Ayrıca benim gibi olun diye de size öğreteceğim,</span></p>

    <p class="Normal para-style-override-7"><span class="italik char-style-override-7" xml:lang="tr-TR"> Venüs’ün mersini ve Baküs’ün şarabını!</span><span class="char-style-override-8">”</span></p>

    <p class="Normal para-style-override-7"><span class="char-style-override-8">Selamlarcasına kupamı kaldırarak, şarkıcının son sözlerine yumuşak bir sesle eşlik ettim.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Söyle, yıldızlarla süslenmiş bu sancak,</span></p>

    <p class="Normal para-style-override-7"><span class="italik char-style-override-7" xml:lang="tr-TR"> Hâlâ özgür ve cesur topraklarda mı dalgalanıyor?</span><span class="char-style-override-8">”</span></p>

    <p class="Normal para-style-override-7"><span class="char-style-override-8">Biramı içtim ve oturup erkeklerin dışarı çıkmasını bekledim.</span></p>

    <p class="Normal para-style-override-7"><span class="bold char-style-override-7" xml:lang="tr-TR"> </span></p>

    <p class="Normal para-style-override-10"><span class="bold char-style-override-7" xml:lang="tr-TR"> </span></p>
  </div>
</body>
</html>