<html xmlns="http://www.w3.org/1999/xhtml">
<head>
  <title>guzdavullari-6</title>
  <link href="../Styles/guzdavullari.css" rel="stylesheet" type="text/css"/>
</head>

<body id="guzdavullari" xml:lang="tr-TR">
  <div class="Basic-Text-Frame">
     <p class="baslik" id="toc_marker-2" xml:lang="en-US"><span class="bold" xml:lang="tr-TR">2<br/>Bir Hayaletle Karşılaştık</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-7"><span class="char-style-override-8">“On, on bir, on iki… ve iki, ve altı… bir pound, sekiz şilin, altı peni, iki çeyrek peni!” Fergus son bozukluğu da resmi bir şekilde bez keseye atıp iplerini çekti ve Jamie’ye verdi. “Ve üç tane de düğme, ama bunları saklayacağım,” diye ekledi ceketinin yanını okşayarak.</span></p>

    <p class="Normal para-style-override-7"><span class="char-style-override-8">Jamie küçük keseyi tartarken,“Yemek için taverna sahibine borcumuzu ödedin mi?” diye sordu bana.</span></p>

    <p class="Normal para-style-override-7"><span class="char-style-override-8">“Evet,” diye ona güvence verdim. “Fergus’un topladıklarına ek olarak, dört şilin ve altı peni kaldı.”</span></p>

    <p class="Normal para-style-override-7"><span class="char-style-override-8">Fergus alçakgönüllülükle gülümsedi. Kare dişleri, tavernanın pencerelerinden süzülen ışıkla parıldıyorlardı.</span></p>

    <p class="Normal para-style-override-7"><span class="char-style-override-8">“O zaman defin için paraya ihtiyacımız var. Mösyö Hayes’i papaza şimdi mi götürelim, yoksa sabahı bekleyelim mi?” </span></p>

    <p class="Normal para-style-override-7"><span class="char-style-override-8">Taverna avlusunda sessizce duran Jamie, kaşlarını çatarak arabaya baktı. “Papazın bu saatte uyanacağını sanmıyorum,” diyerek yükselen aya bir göz attı. “Yine de- ”</span></p>

    <p class="Normal para-style-override-7"><span class="char-style-override-8">“Onu yanımıza alamayız. Kabalık etmek istemem,” dedim özür dilercesine arabaya, “ama eğer ormanda uyuyacaksak, şey… eee… koku…” Dayanılmaz değildi, fakat tavernanın dumanlı kokusundan uzaklaşıldı mı arabanın etrafındaki keskin koku hissedilebiliyordu. Hoş bir ölüm olmamıştı ve çok sıcak bir gündü.</span></p>

    <p class="Normal para-style-override-7"><span class="char-style-override-8">Ian, “Claire Yenge haklı,” diyerek çaktırmadan parmaklarıyla burnunun altını ovaladı. “Vahşi hayvanların dikkatini çekmek istemeyiz.”</span></p>

    <p class="Normal para-style-override-7"><span class="char-style-override-8">“Elbette Gavin’ı burada da bırakamayız!” diye itiraz etti Duncan, bu düşünceyle dehşete düşmüştü. “Ne yani, paçavralara sarılmış kimsesizler gibi onu tavernanın merdivenine mi bırakacağız?” Korkunç derecede sallanıyordu. Alkol her zaman onun dengesini bozardı.</span></p>

    <p class="Normal para-style-override-7"><span class="char-style-override-8">Jamie’nin geniş ağzının keyifle seğirdiğini gördüm. Ay ışığı, burun kemiği üzerinde beyaz beyaz parlıyordu. “Hayır. Onu burada bırakmıyoruz.” Küçük keseyi belirsizce şıngırdatarak bir elinden diğer eline atıyordu, sonra karar vererek keseyi ceketine koydu.</span></p>

    <p class="Normal para-style-override-7"><span class="char-style-override-8">“Onu kendimiz gömeceğiz,” dedi. “Fergus, ötedeki ahıra gidip çok ucuza bir bel satın alabilir misin, bir bak bakalım.”</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Charleston’ın sessiz sokakları arasından kiliseye yapılan kısa yolculuk, alışılmış cenaze alayı kadar asil değildi ve daha çok Duncan’ın ağıtın ilginç kısımlarını tekrarlama isteğiyle göze çarpıyordu.</span></p>

    <p class="Normal para-style-override-7"><span class="char-style-override-8">Jamie arada sırada atları cesaretlendirmek için bağırarak arabayı yavaşça sürüyordu. Duncan kısık sesle ilahi söyleyip, bir atın yularını tutarak yan tarafta sendelerken, Ian da diğer atın kaçmasını önlemek için yanında ilerliyordu. Fergus ve ben büyük bir saygıyla arkadan geliyorduk. Fergus yeni satın aldığı küreğini omzunda tutup, muhtemelen hepimizin düşündüğü gibi Charleston sakinlerini rahatsız ettiğimiz için geceyi hapishanede geçirmekle ilgili korkunç tahminlerini mırıldanıyordu.</span></p>

    <p class="Normal para-style-override-7"><span class="char-style-override-8">Kilisenin kendisi sessiz bir sokakta, en yakın evin biraz uzağındaydı. Dikkat çekmemek adına bu iyiydi, fakat aynı zamanda bu, kilise avlusunun meşale veya mum olmadan zifiri karanlık olduğu anlamına geliyordu. </span></p>

    <p class="Normal para-style-override-7"><span class="char-style-override-8">Kayış gibi yaprakları sıcaktan dökülmüş büyük manolya ağaçları, kapının üzerinden sarkıyorlardı. Gün içerisinde gölgelik vazifesi gören çam ağaçları, geceleyin ayın ve yıldızların tüm ışıklarını engellemek için hizmet ediyor, karanlık kilise avlusunu… oldukça gizemli kılıyordu.</span></p>

    <p class="Normal para-style-override-7"><span class="char-style-override-8">Güneşten yanmış çam ağaçlarından yayılan terebentinle tütsülenmiş, siyah kadife perdeleri kenara çekercesine karanlıkta yürüyorduk. Hiçbir şey, bunaltıcı güney havasından Kuzey İskoçya’nın serinliği kadar uzak değildi. Yine de belirsiz sis kümesi, karanlık briket duvarların altından yükseliyordu. Jamie’nin </span><span class="italik char-style-override-7" xml:lang="tr-TR">tannasq</span><span class="char-style-override-8"> hikâyesini bu kadar net hatırlamamayı diliyordum.</span></p>

    <p class="Normal para-style-override-7"><span class="char-style-override-8">“Bir yer bulacağız. Sen kalıp atları tut, Duncan.” Jamie aracın koltuğundan aşağıya kayıp beni kolumdan tuttu.</span></p>

    <p class="Normal para-style-override-7"><span class="char-style-override-8">“Belki duvarın kenarında güzel, hoş bir yer bulabiliriz,” diyerek beni kapıya yönlendirdi. “Sen ışığı tutarken, Ian ve ben çukuru kazacağız ve Fergus da gözcülük yapacak.”</span></p>

    <p class="Normal para-style-override-7"><span class="char-style-override-8">“Peki Duncan?” diye sordum arkaya bir göz atarak. İskoç görünmüyordu. Uzun, leylek gibi şekli geniş atların arasında kaybolmuştu, fakat sesi rahatlıkla duyulabiliyordu.</span></p>

    <p class="Normal para-style-override-7"><span class="char-style-override-8">“O yas tutan olacak,” dedi Jamie yüzünde belirsiz bir gülümsemeyle. “Başına dikkat et, Sassenach.” Başımı alçak bir manolya dalının altında eğdim. Jamie’nin zifiri karanlıkta görebildiğini ya da içgüdüsel olarak bir şeyleri hissettiğini bilmiyordum ama ne kadar karanlık olursa olsun onun tökezlediğini hiç görmemiştim.</span></p>

    <p class="Normal para-style-override-7"><span class="char-style-override-8">“Birilerinin yeni bir mezarı fark edebileceğini düşünmüyor musun?” Ne de olsa kilise avlusu tamamen karanlık değildi. Manolya ağaçlarının altından çıktıktan sonra, hayali ama korkutucu mezar taşlarının şekillerini karanlıkta seçebiliyordum. </span></p>

    <p class="Normal para-style-override-7"><span class="char-style-override-8">Biz dikkatle taşların arasından ilerlerken, ayak tabanlarım bile karıncalanıyordu. Yerden yükselen sisin sessizce sokulmasını hissediyor gibiydim. Baldırımı bir mezar taşına çarptım ve özür dileme isteğimi zapt ederek dudağımı ısırdım.</span></p>

    <p class="Normal para-style-override-7"><span class="char-style-override-8">“Fark edeceklerini sanıyorum.” Jamie kolumu bırakıp ceketini kurcalamaya başladı. “Ama papaz, Gavin’i gömmek için para istediyse onu yattığı yerden çıkararak başına dert alacağını sanmıyorum, öyle değil mi?”</span></p>

    <p class="Normal para-style-override-7"><span class="char-style-override-8">Genç Ian, beni ürküterek karanlıkta çıkıp yanımda belirdi. “Kuzey duvarında bir açıklık var, Jamie Dayı.” Kimsenin olmamasına rağmen sessizce konuşuyordu. Durdu ve bana biraz daha yanaştı.</span></p>

    <p class="Normal para-style-override-7"><span class="char-style-override-8">“Burası çok karanlık, değil mi?” Çocuk endişeli konuşuyordu. Ian da neredeyse Jamie ve Fergus kadar çok içmişti, fakat alkol diğer yetişkin erkekleri kötü biçimde etkilerken, Ian’ın sinirlerini etkilediği ortadaydı.</span></p>

    <p class="Normal para-style-override-7"><span class="char-style-override-8">“Öyle. Ama tavernadan biraz mum aldım. Bekle biraz.” Belirsiz hışırtılar, Jamie’nin çakmak taşlarını aradığını gösteriyordu.</span></p>

    <p class="Normal para-style-override-7"><span class="char-style-override-8">Etrafımızı kuşatan karanlık, tıpkı bir hayaletmişim gibi ruhumun bedenimden ayrıldığını hissettiriyordu bana. Başımı gökyüzüne çevirdim ve yıldızlara baktım. Yerin aydınlanmasını engelleyen, sadece uçsuz bucaksız uzaklık hissini veren gökyüzünde belirsizce gözüküyorlardı.</span></p>

    <p class="Normal para-style-override-7"><span class="char-style-override-8">Çakmak taşlarının küçük çarpma sesleri eşliğinde, “Aynı Paskalya Arifesi gibi,” dedi Jamie yumuşak bir sesle. “Bir keresinde Paris, Notre Dame’da bir ayin görmüştüm. Kendine dikkat et Ian, hemen orada bir taş var!” Bir güm sesi ve boğuk bir oflama, Ian’ın taşı bizzat keşfettiğini belli etti.</span></p>

    <p class="Normal para-style-override-7"><span class="char-style-override-8">“Kilise karanlıktı,” diye devam ediyordu Jamie, “ama ayine gelen halk, kapıdaki koca karılardan küçük mumlar alıyorlardı. Tıpkı bunun gibi.” Görmekten ziyade gökyüzünü işaret ettiğini fark ettim. “Yukarıda büyük bir alan vardı, ortalık tamamen sessizdi ve insanlar her tarafa kümelenmişti.” Diriliş günü beklentisiyle sessizce toplanan ölülerin görüntüsünü anımsatan bu sözler karşısında ürperdim.</span></p>

    <p class="Normal para-style-override-7"><span class="char-style-override-8">“Ve sonra, artık sessizliğe ve kalabalığa dayanamayacağımı düşündüğüm anda kapıdan rahibin sesi geldi. ‘</span><span class="italik char-style-override-7" xml:lang="tr-TR">Lumen Christi!</span><span class="char-style-override-8">’</span><span class="char-style-override-10"><a class="footnote-link" href="#footnote-50256-1" id="footnote-50256-1-backlink">1</a></span><span class="Dipnot-Ba-vurusu char-style-override-11">*</span><span class="char-style-override-8"> diye bağırdı ve rahip yardımcısı taşıdığı büyük mumu yaktı. Sonra insanlar kendi mumlarını bu mumla yakıp, sadakat mumlarını yakarak koridorda koşuşturmaya başladılar.”</span></p>

    <p class="Basic-Paragraph para-style-override-11" xml:lang="en-US"><span class="dip char-style-override-12">1(</span><span class="dip char-style-override-12" xml:lang="tr-TR">Lat.) Hıristiyan ateşi. (ç.n.)</span><span class="char-style-override-13"/></p>

    <p class="Normal para-style-override-7"><span class="char-style-override-8">Çakmak taşından çıkan küçük kıvılcımlarla hafiften aydınlanan Jamie’nin ellerini görebiliyordum.</span></p>

    <p class="Normal para-style-override-7"><span class="char-style-override-8">“Sonra kilise binlerce küçük mumla canlandı ama karanlığı kıran ilk mumdu.”</span></p>

    <p class="Normal para-style-override-7"><span class="char-style-override-8">Taşların çarpma sesi dindi ve Jamie yeni doğmuş alevi korumak için elini siper etti. Alev güçlenince yüzü aydınlanmıştı. Ateş, onun elmacık kemiklerini ve alnını parlatıyor, koyu gözbebeklerini gölgeliyordu.</span></p>

    <p class="Normal para-style-override-7"><span class="char-style-override-8">Jamie mumu kaldırıp, ürkütücü karanlık mezar taşlarını inceledi.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Lumen Christi</span><span class="char-style-override-8">,” dedi yumuşacık bir sesle ve üzerinde ‘</span><span class="italik char-style-override-7" xml:lang="tr-TR">et requiescat in pace, amice</span><span class="char-style-override-8">’</span><span class="char-style-override-10"><a class="footnote-link" href="#footnote-50256-2" id="footnote-50256-2-backlink">2</a></span><span class="Dipnot-Ba-vurusu char-style-override-11">*</span><span class="char-style-override-8"> yazan çarmıhlı granit sütunu işaret etti. ndeki yarı alaylı ton kaybolmuştu. Tamamen ciddiyetle konuşuyordu ve ben tuhaf derecede rahat hissediyordum.</span></p>

    <p class="Basic-Paragraph para-style-override-11" xml:lang="en-US"><span class="dip char-style-override-12">2</span><span class="dip char-style-override-12" xml:lang="tr-TR"> (Lat.) Huzur içinde uyu. (ç.n.)</span><span class="char-style-override-13"/></p>

    <p class="Normal para-style-override-7"><span class="char-style-override-8">Sonra Jamie bana gülümsedi ve mumu verdi. “Meşale için biraz odun bak, Sassenach. Ian ve ben kazıya başlayacağız.”</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Artık gergin değildim. Fakat elimde meşaleyle bir çamın altında durmuş, Genç Ian’ın ve Jamie’nin çıplak sırtları terle parıldarken çukuru derinleştirmelerini izlerken, kendimi mezar hırsızı gibi hissediyordum.</span></p>

    <p class="Normal para-style-override-7"><span class="char-style-override-8">Jamie büyük bir gayretle homurdanarak çukurdan çıktığında ona mendilimi uzattım ve, “Eskiden tıp öğrencileri kilise avlusuna yeni gömülen cenazeleri almak için adamlara para verirlerdi,” dedim. “İnceleme yapmalarının tek yolu buydu.”</span></p>

    <p class="Normal para-style-override-7"><span class="char-style-override-8">“Yaptılar mı?” dedi Jamie. Yüzündeki teri silip, hemen bana iğneleyici bir bakış attı. “Yoksa yapıyorlar mı?”</span></p>

    <p class="Normal para-style-override-7"><span class="char-style-override-8">Neyse ki hava, meşaleye rağmen Ian’ın utandığımı fark etmesini engelleyecek kadar karanlıktı. Bu kırdığım ilk pot değildi, son olacağa da benzemiyordu ama çoğu dikkatsizlik, sadece tuhaf bakışlarla sonuçlanıyordu ve hiç anlaşılmıyordu. Gerçeğin gün yüzüne çıkması imkânsızdı.</span></p>

    <p class="Normal para-style-override-7"><span class="char-style-override-8">“Şimdi yaptıklarını sanıyorum,” diye kabul ettim. Mezardan yeni çıkan ve korunmayan bir bedenle yüzleşme düşüncesiyle hafiften ürperdim. İlaçlanan ve paslanmaz çelik yüzeyde yatan kadavralar da pek hoş değildi, fakat onların sunumları ölüm gerçeğini biraz da olsun uzakta tutuyordu.</span></p>

    <p class="Normal para-style-override-7"><span class="char-style-override-8">Kokulardan kurtulmaya çalışarak burnumdan derin bir nefes alıp hayal ettim ve hatırladım. Nefes alınca, burun deliklerim nemli toprak, meşalemdeki sıcak zift ve üstümüzde salınan çam ağaçlarının belirsiz, canlı kokularıyla doldu. </span></p>

    <p class="Normal para-style-override-7"><span class="char-style-override-8">“Hapishanedeki fakirleri ve suçluları da alıyorlar.” Anlamasa da atışmayı duyduğu belli olan Genç Ian, küreğin üzerine yaslanarak bunu fırsat bilip kaşlarını sildi. </span></p>

    <p class="Normal para-style-override-7"><span class="char-style-override-8">“Babam bana onu tutukladıkları zamanı anlattı. Onu Edinburgh’a götürüp Tolbooth’da tuttukları zamanı. Üç adamla birlikte kalıyormuş ve içlerinden biri veremmiş. Korkunç derecede öksürüyormuş ve diğerlerini gün boyu uyutmuyormuş. Sonra bir gece öksürük sesi kesilmiş ve onlar adamın öldüğünü anlamışlar. Ama babam çok yorgun olduklarını, onun ruhu için tespih duasını okumak haricinde hiçbir şey yapmadıklarını ve uyuduklarını söyledi.”</span></p>

    <p class="Normal para-style-override-7"><span class="char-style-override-8">Çocuk durdu ve kırışan burnunu ovaladı.</span></p>

    <p class="Normal para-style-override-7"><span class="char-style-override-8">“Babam, birinin onun bacaklarını ve diğerinin, kollarını tutup onu havaya kaldırdıkları anda birden uyandığını söyledi. Tekmeleyip çığlık atmış ve kollarını tutan da çığlık atıp onu bıraktığında başını zemine vurmuş. Başını ovalayarak oturduğunda, kendisini hastaneden bir doktor ve onu taşımaya çalışan iki adama bakarken bulmuş.”</span></p>

    <p class="Normal para-style-override-7"><span class="char-style-override-8">Ian bu anıya sırıtırken, yüzüne düşen ve terle ıslanmış saçlarını geriye attı.</span></p>

    <p class="Normal para-style-override-7"><span class="char-style-override-8">“Babam, onun mu yoksa yanlış bedeni taşıyan adamların ve doktorun mu daha çok korktuğunu bilmediğini söyledi. Ancak doktor çok üzgünmüş ama babama kesik bacakla ilginç bir denek olabileceğini söylemiş.” </span></p>

    <p class="Normal para-style-override-7"><span class="char-style-override-8">Jamie omuzlarını rahatlatmak için kollarını gererek kahkaha attı. Kırmızı toprakla kaplı yüzü ve bedeniyle, başına bağladığı mendil ve geriden toplanmış saçlarıyla, herhangi bir mezar hırsızı kadar perişan görünüyordu. “Evet, bu hikâyeyi hatırlıyorum. Ian bu olaydan sonra bütün doktorların cadı olduklarını ve onlarla işi olmayacağını söylemişti.” Bana dönüp sırıttı. Benim zamanımda ben bir doktordum - cerrah. Ancak burada bitkileri kullanma yeteneği olan bir bilgeden başka bir şey değildim.</span></p>

    <p class="Normal para-style-override-7"><span class="char-style-override-8">“Şansa ben küçük cadılardan korkmuyorum,” dedi Jamie ve beni öpmek için başını eğdi. Dudakları sıcaktı ve bira tadındaydı. Loş ışıkta göğsündeki kıvırcık tüyleri kaplayan ter damlalarını ve koyu göğüs uçlarının dirildiğini görebiliyordum. Soğukla ya da etrafımızı saran karanlıkla alakası olmayan bir ürperti sardı bedenimi. Jamie bunu fark etti ve gözlerini benimkilere dikti. Derin bir nefes aldı. Birden korsajımın tam oturduğunu ve terden ıslanmış kıyafette göğüslerimin ağırlığını fark ettim.</span></p>

    <p class="Normal para-style-override-7"><span class="char-style-override-8">Jamie pantolonunu gevşetmek için bağcıklarına uzanarak hafiften yer değiştirdi. “Lanet olsun,” dedi usulca. Gözlerini aşağıya indirdi ve diğer tarafa döndü. Dudaklarında hüzünlü bir gülümseme vardı.</span></p>

    <p class="Normal para-style-override-7"><span class="char-style-override-8">Bunu ummuyordum ama fark ettim. Ani şehvet ihtiyacı, ölüme karşılık verilen genel bir tepki olabiliyordu. Savaştan sonra askerler bunu hissederler; kan ve mücadeleyle uğraşan hekimler de. Belki Ian, doktorların cadılığı konusunda benim düşündüğümden çok daha haklıydı.</span></p>

    <p class="Normal para-style-override-7"><span class="char-style-override-8">Jamie’nin eli sırtıma dokunduğunda yanan meşaleden kıvılcımlar yağdırarak yerimde sıçradım. Jamie meşaleyi benden aldı ve en yakın mezar taşını işaret etti. “Otur, Sassenach. Uzun süre ayakta kalmamalısın.” Gemi kazasında kaval kemiğimi kırmıştım ve kırık çabucak iyileşmiş olmasına rağmen, bacağım zaman zaman ağrıyordu.</span></p>

    <p class="Normal para-style-override-7"><span class="char-style-override-8">“Ben iyiyim.” Yine de yanından geçerken ona sürtünerek taşa doğru ilerledim. Jamie etrafa sıcaklık yayıyordu ama çıplak eti dokunulamayacak kadar soğuktu, ter bedeninde buharlaşıp gidiyor, kokusunu alabiliyordum.</span></p>

    <p class="Normal para-style-override-7"><span class="char-style-override-8">Ona bir göz attığımda, dokunduğum yerdeki tüylerin diken diken olduğunu gördüm. Karanlıkta aniden düşme korkusuyla savaşarak, ezilmiş çimen ve çiğ toprağın ortasında delice sevişme düşüncesini aklımdan çıkarmaya çalıştım.</span></p>

    <p class="Normal para-style-override-7"><span class="char-style-override-8">Jamie taşa oturmama yardım ederken eli dirseğimde kaldı. Rollo yan yatıyordu, hızlı hızlı solurken salya damlaları meşale ışığında parıldıyordu. Yana yatık sarı gözlerini kısarak bana baktı.</span></p>

    <p class="Normal para-style-override-7"><span class="char-style-override-8">“Aklından bile geçirme,” diyerek ben de gözlerimi kısıp ona baktım. “Hele beni bir ısır, seni boğana kadar ayakkabımı boğazına tıkarım.”</span></p>

    <p class="Normal para-style-override-7"><span class="char-style-override-8">“Hav!” dedi Rollo sessizce. Burnunu pençelerinin üzerine yerleştirip öyle yattı, fakat tüylü kulakları sivriliyor, ufacık sesleri yakalamak için dönüyorlardı.</span></p>

    <p class="Normal para-style-override-7"><span class="char-style-override-8">Ian avucuyla yüzündeki terleri silerek doğruldu. Çenesi olduğu gibi siyah leke olmuştu. Derin bir nefes aldı ve yorgun bir ifade takınıp, dilini dudağının köşesinden çıkararak Jamie’ye bir göz attı.</span></p>

    <p class="Normal para-style-override-7"><span class="char-style-override-8">“Tamam, sanırım yeterince derin oldu.” Jamie bu sözsüz ricayı başıyla onayladı. “O zaman ben Gavin’ı getireyim.”</span></p>

    <p class="Normal para-style-override-7"><span class="char-style-override-8">Fergus huzursuzca kaşlarını çattı. Meşale ışığında yüz hatları sertti. “Cenazeyi taşımak için yardıma ihtiyacın yok mu?” İsteksizliği belliydi, yine de yardım teklif etmişti. </span></p>

    <p class="Normal para-style-override-7"><span class="char-style-override-8">Jamie hafiften eğri bir şekilde ona gülümsedi. “Ben hallederim. Gavin küçük bir adamdı. Ama görmem için meşaleyi tutabilirsin.”</span></p>

    <p class="Normal para-style-override-7"><span class="char-style-override-8">“Ben de geliyorum, dayı!” Genç Ian hemen çukurdan çıktı. Cılız omuzları terden parıldıyordu. “Yardıma ihtiyacın olur diye,” diye ekledi nefes nefese.</span></p>

    <p class="Normal para-style-override-7"><span class="char-style-override-8">Fergus dalga geçercesine, “Karanlıktan korkuyor musun?” diye sordu. Çevrenin onu da huzursuz ettiğini düşünüyordum. Ancak erkek kardeşi gibi gördüğü Ian’a arada sırada sataşırken, bunda bazen zalimleşiyordu.</span></p>

    <p class="Normal para-style-override-7"><span class="char-style-override-8">“Evet, korkuyorum,” dedi Ian açıkça. “Sen korkmuyor musun?”</span></p>

    <p class="Normal para-style-override-7"><span class="char-style-override-8">Fergus kaşlarını kaldırarak ağzını açtı, sonra yeniden kapatıp hiçbir şey demeden Jamie’nin çoktan gözden kaybolduğu karanlık çatılı mezarlık kapısına yöneldi.</span></p>

    <p class="Normal para-style-override-7"><span class="char-style-override-8">“Buranın korkunç bir yer olduğunu düşünmüyor musun, yenge?” diye yanımda huzursuzca mırıldandı Ian. Fergus’un meşale ışığını takip ederek karanlık mezar taşları arasından yan yana geçiyorduk. “Devamlı Jamie Dayı’mın anlattığı hikâyeyi düşünüyorum. Ve şimdi Gavin öldü, belki o soğuk şey… yani sence o şey onun için… gelir mi?” Bu soruyla beraber yutkunduğunu duydum ve hemen belime soğuk bir parmağın dokunduğunu hissettim.</span></p>

    <p class="Normal para-style-override-7"><span class="char-style-override-8">“Hayır,” dedim biraz yüksek sesle. Destek almaktan ziyade onun sağlamlığıyla içim rahat olsun diye Ian’ın kolunu tuttum. “Elbette hayır.”</span></p>

    <p class="Normal para-style-override-7"><span class="char-style-override-8">Teni terden yapış yapıştı ama elimin altındaki cılız kaslı kol rahatlatıcıydı. Yarı görünür bedeni bana hafiften Jamie’yi hatırlatıyordu; Ian neredeyse dayısıyla aynı boyda ve aynı güçteydi, ancak gençliğin etkisiyle hâlâ çok zayıftı.</span></p>

    <p class="Normal para-style-override-7"><span class="char-style-override-8">Büyük bir şükranla Fergus’un meşalesinin oluşturduğu küçük ışık huzmesine geldik. Titreyen ışık, adeta tozda duran örümcek ağları gibi gölgeleri içine katarak arabanın tekerleklerini aydınlatıyordu. Yol, kilise avlusu kadar sıcaktı ama hava, boğucu ağaçların dışında daha rahat nefes alınabilir görünüyordu.</span></p>

    <p class="Normal para-style-override-7"><span class="char-style-override-8">Duncan’ın hâlâ ayık olmasına şaşırmıştım. Adeta mahmur bir baykuş gibi omuzlarını kulaklarına kadar çekmiş, at arabasının koltuğunda bitkin bir halde oturuyordu. Bıyık altından ilahi söylüyordu ama bizi görünce sustu. Uzun bekleyiş onu ayıltmışa benziyordu. Yeterince sağlam bir şekilde koltuğundan indi ve Jamie’ye yardım etmek için arabanın arka tarafına geçti.</span></p>

    <p class="Normal para-style-override-7"><span class="char-style-override-8">Esnememi bastırdım. Bu melankolik görevi halledip dinlenmeye çekileceğimiz için mutluydum, dört </span><span class="char-style-override-8">gözle beklediğim yatak bir yığın yaprak olsa bile.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Ifrinn an Diabbuil! A Dhia, tbolr cobhair!</span><span class="italik char-style-override-14" xml:lang="tr-TR"><a class="footnote-link" href="#footnote-50256-3" id="footnote-50256-3-backlink">3</a></span><span class="italik char-style-override-7" xml:lang="tr-TR">*</span><span class="char-style-override-8">”</span></p>

    <p class="Basic-Paragraph para-style-override-11" xml:lang="en-US"><span class="dip char-style-override-12">3 (</span><span class="dip char-style-override-12" xml:lang="tr-TR">Gal.) Lanet olsun! Tanrım sen bizi koru! (ç.n.)</span><span class="dip char-style-override-12"/></p>

    <p class="Normal para-style-override-7"><span class="char-style-override-8">Hemen başımı kaldırdım. Herkes bağırıyordu. Ürken atlar kişniyor ve adeta sarhoş bir böcek gibi arabanın sallanmasına neden olarak çılgınca sıçrıyorlardı.</span></p>

    <p class="Normal para-style-override-7"><span class="char-style-override-8">“Haav!” dedi Rollo yanımda.</span></p>

    <p class="Normal para-style-override-7"><span class="char-style-override-8">“Tanrım!” dedi Ian, kocaman açtığı gözlerle arabaya bakıyordu. “Yüce Tanrım!”</span></p>

    <p class="Normal para-style-override-7"><span class="char-style-override-8">Onun baktığı yere baktım ve çığlık attım. Soluk renkli bir figür, araba yatağının dışında sarsıntıdan sallanıyordu. Kızılca kıyamet kopmadan önce daha fazlasını görmeye vaktim olmadı.</span></p>

    <p class="Normal para-style-override-7"><span class="char-style-override-8">Jamie’nin ve Ian’ın bağrışları, hayaletin korkunç çığlıkları eşliğinde Rollo, bir hırlamayla kendini karanlığa attı. Arkamda, kilise avlusuna koşup karanlıkta tökezleyen ve mezar taşlarına çarpan Fergus’un Fransızca küfürlerini duyabiliyordum.</span></p>

    <p class="Normal para-style-override-7"><span class="char-style-override-8">Jamie meşaleyi düşürmüştü. Tozlu yolda söneceğini belli edercesine cızırdıyordu. Dizlerimi kırıp hemen onu kaptım ve sönmesini engellemek için çaresizce onu üfledim.</span></p>

    <p class="Normal para-style-override-7"><span class="char-style-override-8">Çığlık ve havlama korosu gittikçe sesini yükseltmişti. Elimde meşaleyle ayağa kalktığım zaman Ian’ın, belirsiz figürlerin güreştiği bir toz bulutundan uzak tutmak için Rollo’yla mücadele ettiğini gördüm.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Arrêtes, espéce de cochon!</span><span class="char-style-override-8">” Fergus almak için gittiği küreği savurarak karanlıktan koşup geldi. Tek eliyle küreği istilacının başına </span><span class="italik char-style-override-7" xml:lang="tr-TR">güm</span><span class="char-style-override-8"> diye indirdi. Sonra Ian’a ve Rollo’ya doğru döndü.</span></p>

    <p class="Normal para-style-override-7"><span class="char-style-override-8">“Sen de sessiz ol!” dedi Fergus köpeğe, kürekle onu tehdit ederek. “Hemen kes sesini korkunç yaratık, yoksa beynini patlatırım!”</span></p>

    <p class="Normal para-style-override-7"><span class="char-style-override-8">Rollo etkileyici dişleriyle hırlayınca bunu, “Sen mi?” diye yorumladım. Fakat kollarını hayvanın boğazına dolayan ve yorumları engelleyen Ian tarafından kargaşa önlendi.</span></p>

    <p class="Normal para-style-override-7"><span class="char-style-override-8">Ian şaşkınlıkla, “O nereden geldi?” diye sordu. Rollo’yu bırakmadan düşen figüre bakmak için boynunu uzatıyordu.</span></p>

    <p class="Normal para-style-override-7"><span class="char-style-override-8">“Cehennemden,” dedi kısaca Fergus. “Ve ben de onu geri göndereceğim.” Şoktan ve yorgunluktan titriyordu. Bir tutam siyah saçı gözlerinin önünden çekerken ışık kancasında parıldıyordu.</span></p>

    <p class="Normal para-style-override-7"><span class="char-style-override-8">“Cehennemden değil, darağacından. Onu tanımadınız mı?”</span></p>

    <p class="Normal para-style-override-7"><span class="char-style-override-8">Jamie yavaşça ayağa kalkıp pantolonun tozunu silkeledi. Ağır ağır nefes alıyordu ve üstü başı toz içindeydi ama incinmemişti. Düşen mendilini yerden aldı ve yüzünü silerek etrafa bakındı. “Duncan nerede?”</span></p>

    <p class="Normal para-style-override-7"><span class="char-style-override-8">“Buradayım, Mac Dubh,” diye arabanın önünden boğuk bir ses geldi. “Başından beri hayvanlar Gavin’dan hoşlanmıyorlardı ve onun dirildiğini düşünmekle de üzgünler ama ben bile buna biraz şaşırdım.” Beğenmeyen gözlerle yerde yatan adamı inceledi ve ürkmüş bir atın boynunu okşadı. “Ah, aptal bir dilenciden başka kimse değil, </span><span class="italik char-style-override-7" xml:lang="tr-TR">luaidh</span><span class="char-style-override-8">, sessiz ol tamam mı?”</span></p>

    <p class="Normal para-style-override-7"><span class="char-style-override-8">Meşaleyi Ian’a vermiş ve ziyaretçimizdeki hasarı incelemek için diz çökmüştüm. Hafif bir yaraydı, adam çoktan kımıldamaya başlamıştı bile. Jamie haklıydı. O bugün asılmaktan kaçan adamdı. Yaklaşık otuzlarında, genç, kaslı ve iri yarı, kirden ve pislikten keçeleşmiş sarı saçlı biriydi. Hapishane kokuyordu ve korkunun küflü kokusu da üzerine sinmişti. Biraz da endişe.</span></p>

    <p class="Normal para-style-override-7"><span class="char-style-override-8">Bir elimi kolunun altına sokup adamın oturmasına yardım ettim. Adam inledi ve bir elini başına koyup meşaleye gözlerini kısarak baktı.</span></p>

    <p class="Normal para-style-override-7"><span class="char-style-override-8">“İyi misin?” diye sordum.</span></p>

    <p class="Normal para-style-override-7"><span class="char-style-override-8">“Kibarlığınız için teşekkürler, madam. Daha iyi olacağım.” Hafif bir İrlanda aksanı ve yumuşak, derin bir sesi vardı.</span></p>

    <p class="Normal para-style-override-7"><span class="char-style-override-8">Diş göstermek için üst dudağını kaldıran Rollo, burnunu adamın koltuk altına sokup kokladı sonra başını geri çekip sert bir şekilde hapşırdı. Küçük bir kahkaha dalgası etrafı sardı ve biraz da olsa gerilim hafifledi.</span></p>

    <p class="Normal para-style-override-7"><span class="char-style-override-8">“Ne zamandan beri arabadasın?” diye sordu Duncan.</span></p>

    <p class="Normal para-style-override-7"><span class="char-style-override-8">“İkindiden beri.” Adam çarpmanın etkisiyle hafiften sallanarak, beceriksizce dizlerinin üzerine yükseldi. Yeniden başına dokundu ve yüzünü ekşitti. “Ah, tanrım! Şu Fransız, zavallı Gavin’ı oraya koyduktan sonra arabaya girdim.”</span></p>

    <p class="Normal para-style-override-7"><span class="char-style-override-8">“Ondan önce neredeydin?” diye sordu Ian.</span></p>

    <p class="Normal para-style-override-7"><span class="char-style-override-8">“Darağacı arabasının altında saklanıyordum. Onların bakmayacaklarını düşündüğüm tek yer orasıydı.” Büyük bir gayretle ayağa kalkıp dengesini sağlamak için gözlerini kapadı ve sonra yeniden açtı. Meşale ışığında rengi açık yeşildi, sığ denizlerin rengi gibiydi. Gözlerini yüzlerde gezdirdiğini ve sonra Jamie’ye odaklandığını gördüm. Adam başına dikkat ederek reveransa geçti.</span></p>

    <p class="Normal para-style-override-7"><span class="char-style-override-8">“Stephen Bonnet. Hizmetinizdeyim, efendim.” Tanışma için ne o elini uzattı ne de Jamie.</span></p>

    <p class="Normal para-style-override-7"><span class="char-style-override-8">“Bay Bonnet.” Jamie de başıyla onu selamladı. Yüzü ifadeden yoksundu. Nemli ve kirli bir pantolon haricinde hiçbir şey giyinmeden saygın görünmeyi nasıl beceriyordu bilmiyordum ama yapıyordu işte. Jamie ziyaretçiyi baştan aşağıya inceliyordu.</span></p>

    <p class="Normal para-style-override-7"><span class="char-style-override-8">Bonnet uzun boylu, yüz hatları sert ama yakışıklı, halk tabiriyle “güçlü, kuvvetli” biriydi. Jamie’den birkaç santim kısaydı. Rahat duruyor, ayakları sağlam basıyordu, hazır bir şekilde elleri yarı yumruk halindeydi.</span></p>

    <p class="Normal para-style-override-7"><span class="char-style-override-8">Burnundaki hafif eğriliğe ve ağzının köşesindeki küçük yaraya bakılırsa kavgaya yabancı değildi. Küçük kusurlar fiziki etkisini bozmuyordu; kadınları kolaylıkla baştan çıkaran bir adamdı. Bana bir bakış atınca, bazı kadınlar diye kendimi düzelttim.</span></p>

    <p class="Normal para-style-override-7"><span class="char-style-override-8">“Hangi suçtan mahkûm edildiniz, Bay Bonnet?” diye sordu Jamie. Kendisi de rahat duruyordu, fakat dikkatli bakışları bana Bonnet’in kendisini hatırlatıyordu. Erkek köpeklerin, kavgaya karar vermeden önce kulaklarını arkaya yatırarak birbirlerine attıkları bakıştı bu.</span></p>

    <p class="Normal para-style-override-7"><span class="char-style-override-8">Bonnet, “Kaçakçılık,” dedi.</span></p>

    <p class="Normal para-style-override-7"><span class="char-style-override-8">Jamie cevap vermedi ama başını hafiften yana eğdi. Soru sorarcasına bir kaşını kaldırdı.</span></p>

    <p class="Normal para-style-override-7"><span class="char-style-override-8">“Ve korsanlık.” Bonnet’in dudağının yanındaki bir kas seğirdi; zayıf bir gülümseme çabasıydı ya da korkudan dolayı istemsiz bir titreme…</span></p>

    <p class="Normal para-style-override-7"><span class="char-style-override-8">“Peki birini öldürür müsünüz, Bay Bonnet?” Jamie’nin yüzü donuktu, tetikteki gözleri hariç. </span><span class="italik char-style-override-7" xml:lang="tr-TR">İki kez düşün</span><span class="char-style-override-8">, diyordu gözleri açıkça. </span><span class="italik char-style-override-7" xml:lang="tr-TR">Ya da üç kez</span><span class="char-style-override-8">. </span></p>

    <p class="Normal para-style-override-7"><span class="char-style-override-8">“İlk onlar beni öldürmeye çalışmıyorlarsa, hayır,” diye cevap verdi Bonnet. Sözler rahatlıkla söylenmişti, sesi ciddiyetsizdi, lakin yan tarafında sıkıca yumruk yaptığı el bunu yalanlıyordu. </span></p>

    <p class="Normal para-style-override-7"><span class="char-style-override-8">Bonnet’in, muhtemelen daha önce bir kez daha yüzleşmiş olduğu hâkim ve jüriyle yüzleşiyormuş gibi hissettiğini anladım. Bizim de neredeyse onun kadar garnizonun yanına gitmeye gönüllü olmadığımızı bilmesinin hiçbir yolu yoktu. </span></p>

    <p class="Normal para-style-override-7"><span class="char-style-override-8">Jamie titrek meşale ışığında Bonnet’i inceleyerek, uzun bir süre ona baktı, sonra başını olumlu anlamda sallayıp yarım adım geri çekildi.</span></p>

    <p class="Normal para-style-override-7"><span class="char-style-override-8">“Git, o zaman,” dedi sessizce. “Seni ele vermeyeceğiz.”</span></p>

    <p class="Normal para-style-override-7"><span class="char-style-override-8">Bonnet duyulabilir bir nefes aldı. İri bedenindeki rahatlamayı, ucuz keten gömleğinin altındaki omuzlarının çöktüğünü görebiliyordum.</span></p>

    <p class="Normal para-style-override-7"><span class="char-style-override-8">“Teşekkürler.” Bir eliyle yüzünü silip bir kez daha derin bir nefes aldı. Yeşil gözleri benden Fergus’a, Duncan’a odaklandı. “Ama bana yardım edersiniz, belki?”</span></p>

    <p class="Normal para-style-override-7"><span class="char-style-override-8">Jamie’nin sözleriyle rahatlamış olan Duncan, şaşkınlıkla homurdandı. “Sana yardım etmek mi? Bir hırsıza?”</span></p>

    <p class="Normal para-style-override-7"><span class="char-style-override-8">Bonnet başını Duncan’dan yana çevirdi. Boynundaki siyah demir halka yüzünden, ağır başı omuzlarının birkaç santim yukarısında, havada duruyormuş gibi korkunç bir izlenim veriyordu.</span></p>

    <p class="Normal para-style-override-7"><span class="char-style-override-8">“Bana yardım edin,” diye tekrarladı. “Beni yakalamak için bu gece yollarda askerler olacaktır.” Arabayı işaret etti. “Beni rahatlıkla onların yanından geçirebilirsiniz, eğer isterseniz.” Jamie’ye döndü ve omuzlarını dikleştirdi. “Sizin kadar benim de arkadaşım ve aynı zamanda benim gibi hırsız olan Gavin Hayes adına sizden yardım diliyorum, efendim.”</span></p>

    <p class="Normal para-style-override-7"><span class="char-style-override-8">Adamlar bunu düşünerek bir müddet sessizce onu incelediler. Fergus soran bakışlarla Jamie’ye bir göz attı. Karar onundu.</span></p>

    <p class="Normal para-style-override-7"><span class="char-style-override-8">Ancak Jamie, Bonnet’e uzun bir bakış attıktan sonra Duncan’a döndü. “Ne diyorsun, Duncan?” Duncan da Jamie’nin baktığı gibi Bonnet’e baktı ve sonunda başını olumlu anlamda salladı. “Tanrı aşkına,” dedi ve mezarlık kapısına yöneldi.</span></p>

    <p class="Normal para-style-override-7"><span class="char-style-override-8">“Tamam, o zaman,” dedi Jamie. Bir iç çekti ve bir tel saçını kulağının arkasına soktu.</span></p>

    <p class="Normal para-style-override-7"><span class="char-style-override-8">“Gavin’ı gömmede bize yardım et,” dedi yeni misafirimize, “sonra da gidelim.”</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Bir saat sonra Gavin’ın mezarı yeni kazılmış toprakla üçgen şeklindeydi ve etrafı saran gri çimenlerin ortasında sadeydi.</span></p>

    <p class="Normal para-style-override-7"><span class="char-style-override-8">“Belli olması için adının yazılması şart,” dedi Jamie. Bıçağının ucunu kullanarak, Gavin’ın adının baş harflerini, doğum ve ölüm tarihini düzgün taş üzerine kazıdı. Kazılmış harflere meşalenin isini sürterek, yazıyı ilkel ama okunabilir hale getirdim. Ve Ian da bunu toplanan çakıl taşlarından oluşan küçük mezara sağlam bir şekilde koydu. Jamie küçük anıtın üzerine tavernadan aldığı mumu yavaşça yerleştirdi.</span></p>

    <p class="Normal para-style-override-7"><span class="char-style-override-8">Herkes nasıl veda edeceğini bilemeyerek bir müddet mezarın başında öylece durdu. Jamie ve Duncan yan yana durmuş, aşağıya bakıyorlardı. Culloden’dan beri genellikle gösterişsiz bir merasimle de olsa çoğu dostlarına en son onlar veda etmişti.</span></p>

    <p class="Normal para-style-override-7"><span class="char-style-override-8">Nihayetinde Jamie, Fergus’a başıyla işaret etti. O da kuru bir çam dalı alıp meşalemden yaktı ve eğilip mumun fitiline dokundu.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Requiem aeternam dona ei, et lux perpetua lucear ei…</span><span class="char-style-override-8">” dedi Jamie sessizce. </span></p>

    <p class="Normal para-style-override-7"><span class="char-style-override-8">“Ona ebedi uykuyu bahşet Tanrım ve ışığının sürekli onu aydınlatmasına izin ver,” diye yumuşak bir sesle tekrarladı Genç Ian. </span></p>

    <p class="Normal para-style-override-7"><span class="char-style-override-8">Tek bir kelime etmeden dönüp kilise avlusundan çıktık. Arkamızdaki mum, durgun ağır havada adeta boş bir kilisedeki tapınak lambası gibi titremeden yanıyordu.</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Şehir sınırları dışındaki askeri denetim noktasına geldiğimizde ay tepedeydi. Sadece yarım aydı ama önümüzde uzanan, iki arabanın yan yana gidebileceği, ezilmiş topraktan oluşan geniş yolu görebilecek kadar bize ışık sağlıyordu.</span></p>

    <p class="Normal para-style-override-7"><span class="char-style-override-8">Savannah ve Charleston arasındaki yolda böyle birkaç denetim noktasına rastlamıştık. Georgia’da almış olduğumuz geçiş izinlerini kontrol etme zahmetinde bulunmayıp, bize geç işareti veren bıkkın askerler yerleştiriliyordu çoğunlukla. Denetim noktaları, kaçak mallara el koyma ve efendisinden kaçan sözleşmeli işçiyi veya köleyi yakalamakla sorumluydu. </span></p>

    <p class="Normal para-style-override-7"><span class="char-style-override-8">Kirli ve perişan halde olmamıza rağmen çoğu yerde dikkat çekiyorduk; birkaç yolcu daha iyi durumdaydı. Fergus ve Duncan, sakat oldukları için sözleşmeli işçiler olamazlardı. Jamie’nin görüntüsü kıyafetlerine üstün geliyordu. Ceketi yırtık olsun ya da olmasın hiç kimse onu bir hizmetçi diye almazdı.</span></p>

    <p class="Normal para-style-override-7"><span class="char-style-override-8">Ancak bu gece farklıydı. Denetim noktasında her zamanki gibi iki değil, sekiz asker vardı ve hepsi de silahlı ve dikkatliydi. Karanlıkta, “Dur! Adın ve mesleğin!” diye ses geldiğinde misket tüfeklerin süngüleri ay ışığında parlıyordu. Bir müddet beni kör eden bir fener, yüzümden on beş santim yukarıdan tutulmaktaydı.</span></p>

    <p class="Normal para-style-override-7"><span class="char-style-override-8">“James Fraser, ailem ve hizmetçilerimle birlikte Wilmington’a gidiyorum.”</span></p>

    <p class="Normal para-style-override-7"><span class="char-style-override-8">Jamie’nin sesi sakindi ve ceketindeki geçiş izinlerini almadan önce dizginleri bana verirken elleri de titremiyordu.</span></p>

    <p class="Normal para-style-override-7"><span class="char-style-override-8">Yorgun ve ilgisiz görünmeye çalışarak başımı aşağıda tutuyordum. Evet, yorgundum - yolda yatsam bile uyuyabilirdim - fakat ilgisiz değildim. Darağacından kaçan bir kaçakçıya yardım ettiğiniz için ne yaparlardı? Merak ediyordum. Tek bir ter damlası ensemden aşağıya aktı.</span></p>

    <p class="Normal para-style-override-7"><span class="char-style-override-8">“Yolda giderken herhangi birini gördünüz mü, sör?” ‘Sör’ kelimesi biraz gönülsüzce söylenmişti. Jamie’nin yıpranmış ceketi ve benim elbisem sarı fener ışığında ortadaydı.</span></p>

    <p class="Normal para-style-override-7"><span class="char-style-override-8">“Kasabada bizi bir fayton geçti. Sanırım bunu kendiniz de görmüşsünüzdür,” diye cevap verdi Jamie. Çavuş dikkatle geçiş izinlerini kontrol ederek bir horuldanmayla cevap verdi, sonra yazılanla uyuyor mu diye arabadakileri saymak için karanlıkta gözlerini kıstı.</span></p>

    <p class="Normal para-style-override-7"><span class="char-style-override-8">“Ne taşıyorsunuz?” Geçiş izinlerini geri verip, astlarından birine aracı araştırması için işaret etti. Dikkatsizce birden dizginleri çektim ve atlar da homurdanıp başlarını iki yana salladılar. Jamie ayağıyla benimkini dürttü ama bana bakmadı.</span></p>

    <p class="Normal para-style-override-7"><span class="char-style-override-8">“Küçük ev eşyaları,” diye cevap verdi, hâlâ sakindi. “Yarım av eti ve önlem için bir çuval tuz. Bir de bir ceset.”</span></p>

    <p class="Normal para-style-override-7"><span class="char-style-override-8">Aracın bezine uzanmış olan asker, birden durdu. Çavuş sertçe baktı.</span></p>

    <p class="Normal para-style-override-7"><span class="char-style-override-8">“Bir ne?”</span></p>

    <p class="Normal para-style-override-7"><span class="char-style-override-8">Jamie dizginleri benden alıp dikkatle bileklerine doladı. Gözümün ucuyla Duncan’ın karanlık ormana yavaş yavaş ilerlediğini görüyordum. Yankesici hünerleriyle Fergus, çoktan tüymüştü.</span></p>

    <p class="Normal para-style-override-7"><span class="char-style-override-8">“Bu öğlen asılan adamın cesedi. Beni tanıyordu. Onu kuzeydeki akrabalarına götürmek için Albay Franklin’den izin aldım. Bu yüzden gece vakti seyahat ediyoruz.”</span></p>

    <p class="Normal para-style-override-7"><span class="char-style-override-8">“Anlıyorum.” Çavuş fenerini daha yakınlaştırdı. Gözlerini kısarak Jamie’ye uzun, düşünceli bir bakış attı ve başını olumlu anlamda salladı. “Seni hatırlıyorum. Son anda ona seslendin. Bir arkadaşın mı?”</span></p>

    <p class="Normal para-style-override-7"><span class="char-style-override-8">“Birkaç yıl önce tanışmıştık,” diye ekledi. Çavuş gözlerini Jamie’den ayırmadan astına işaret etti.</span></p>

    <p class="Normal para-style-override-7"><span class="char-style-override-8">“Kontrol et Griswold.”</span></p>

    <p class="Normal para-style-override-7"><span class="char-style-override-8">Belki on dördünde olan Griswold, emir için pek heyecanlı değildi ama görev icabı çadır bezini kaldırıp aracın yatağına bakmak için fenerini kaldırdı. Arkaya bakmamak için kendimi zor tutuyordum.</span></p>

    <p class="Normal para-style-override-7"><span class="char-style-override-8">Yakındaki at homurdanıp başını arkaya doğru silkti. Eğer tüymek zorunda kalırsak atların arabayı hareket ettirmeleri birkaç dakikayı alırdı. Arkamda Ian’ın hareket ettiğini, koltuğun arkasındaki cevizden yapılmış sopayı eline aldığını duyuyordum.</span></p>

    <p class="Normal para-style-override-7"><span class="char-style-override-8">“Evet efendim, bir ceset,” diye rapor verdi Griswold. “Kefenli.” Bir iç rahatlamasıyla bezi bıraktı ve güçlü bir şekilde burnundan soludu.</span></p>

    <p class="Normal para-style-override-7"><span class="char-style-override-8">“Süngüyü tak ve onu dürt,” dedi çavuş. Gözleri hâlâ Jamie’deydi. Çavuşun bakışlarını üzerime çekmek için küçük bir ses çıkartmak zorunda kalmıştım.</span></p>

    <p class="Normal para-style-override-7"><span class="char-style-override-8">“Aracımı kirleteceksiniz,” diye itiraz etti Jamie. “Güneşli bir günden sonra adam neredeyse koktu.”</span></p>

    <p class="Normal para-style-override-7"><span class="char-style-override-8">Çavuş sabırsızca homurdandı. “O zaman bacağını dürt. Hadi Griswold!”</span></p>

    <p class="Normal para-style-override-7"><span class="char-style-override-8">Griswold gönülsüzce süngüsünü ayarlayıp parmak ucuna yükseldi ve aracın yatağını dikkatlice dürtmeye başladı. Ian arkamdan yumuşak bir sesle ıslık çalmaya başladı. Adını “Yarın Öleceğiz” diye çevirdiğim Gaelce bir şarkıydı. Ne zevksiz bir çocuk, diye geçirdim aklımdan. </span></p>

    <p class="Normal para-style-override-7"><span class="char-style-override-8">“Hayır efendim, kesinlikle ölü.” Griswold rahatlarcasına ses çıkararak tabanlarını yere bastı. “Sertçe dürttüm ama kımıldamadı bile.”</span></p>

    <p class="Normal para-style-override-7"><span class="char-style-override-8">“Tamam o zaman.” Elini silkmesiyle genç askeri başından def eden çavuş, başıyla Jamie’yi işaret etti. “Devam edin, Bay Fraser. Ama arkadaş seçiminize dikkat edin derim.”</span></p>

    <p class="Normal para-style-override-7"><span class="char-style-override-8">Jamie’nin dizginleri tutan eklemlerinin beyazladığını gördüm, fakat o sadece doğrulup şapkasını iyice başına yerleştirdi. Dilini şaklattı ve atlar fener ışığında bir toz bulutu bırakarak sertçe yola koyuldu.</span></p>

    <p class="Normal para-style-override-7"><span class="char-style-override-8">Işıktan sonra karanlık adeta bizi yutmuştu. Ay ışığına rağmen neredeyse hiçbir şey göremiyordum. Gece bizi kuşatıyordu. Güvenilir bir sığınak bulan bir av hayvanı gibi hafif hissediyordum ve bunaltıcı sıcaklığa rağmen daha rahat nefes alıyordum.</span></p>

    <p class="Normal para-style-override-7"><span class="char-style-override-8">Kimse konuşmadan önce neredeyse bir çeyrek mil ilerledik.</span></p>

    <p class="Normal para-style-override-7"><span class="char-style-override-8">“Yaralı mısınız, Bay Bonnet?” diye yüksek sesle fısıldadı Ian. Arabanın gürültüsünden rahatlıkla duyulabiliyordu.</span></p>

    <p class="Normal para-style-override-7"><span class="char-style-override-8">“Evet, beni uyluğumdan deşti, lanet olası yavru köpek.” Bonnet’in sesi kısık ama sakindi. “Tanrı’ya şükür kan kefenden çıkmadan önce çocuk çekildi. Ölüler kanamaz.”</span></p>

    <p class="Normal para-style-override-7"><span class="char-style-override-8">“Kötü mü yaralandınız? Arkaya gelip bakmamı ister misiniz?” Arkama döndüm. Bonnet çadır bezini geri itmişti ve oturuyordu. Karanlıkta hayal meyal görünüyordu.</span></p>

    <p class="Normal para-style-override-7"><span class="char-style-override-8">“Hayır, teşekkürler, madam. Yarayı çorabımla bağladım ve yeterince işe yarayacağını umuyorum.” Gece görüşüm geri geliyordu. Adam başını eğmiş uğraşırken sarı saçlarının ışıltısını görebiliyordum.</span></p>

    <p class="Normal para-style-override-7"><span class="char-style-override-8">“Yürüyebileceğini düşünüyor musun?” Jamie atları yürür pozisyonda yavaşlattı ve misafirimizi incelemek için arkaya döndü. Ses tonu misafirperver gibi çıkarken, bu tehlikeli yükten mümkün olduğunca çabuk bir şekilde kurtulmak istediği ortadaydı.</span></p>

    <p class="Normal para-style-override-7"><span class="char-style-override-8">“Hayır, pek değil, üzgünüm efendim.” Bonnet da Jamie’nin ondan kurtulma isteğinin farkındaydı. Sağlam dizinin üzerine yükselerek zorla da olsa biraz doğruldu. Aşağıda tuttuğu bacağı görünmüyordu, fakat ben kan kokusunu alabiliyordum. Gavin’ın kefeninde kalan belirsiz kokudan daha keskindi.</span></p>

    <p class="Normal para-style-override-7"><span class="char-style-override-8">“Bir önerim var, Bay Fraser. Üç kilometre içerisinde Ferry Trail yoluna geleceğiz. Kavşaktan bir kilometre sonra sahile giden başka bir yol var. Tekerlek izleri belli belirsiz ama geçilebilir. Bu bizi denize çıkışı olan bir çay kenarına götürecek. Birkaç tanıdığım bir hafta içerisinde oraya demir atacak. Eğer siz bana küçük bir erzak hazırlarsanız, güvenli bir şekilde onları bekleyebilirim. Siz de benden kurtulup kendi yolunuza gidebilirsiniz.”</span></p>

    <p class="Normal para-style-override-7"><span class="char-style-override-8">“Tanıdık? Korsanlar mı demek istiyorsunuz?” Ian’ın sesi ihtiyatlıydı. </span></p>

    <p class="Normal para-style-override-7"><span class="char-style-override-8">“Bu senin görüşüne bağlı delikanlı,” dedi Bonnet keyifle. “Carolinas valisi onlara öyle diyor. Wilmington ve Charleston tüccarları onlara başka gözle bakabilirler.”</span></p>

    <p class="Normal para-style-override-7"><span class="char-style-override-8">Jamie kısaca homurdandı. “Kaçakçılar, öyle mi? Peki senin bu tanıdıkların neyle uğraşıyor?”</span></p>

    <p class="Normal para-style-override-7"><span class="char-style-override-8">“Taşıma riskine değecek para getiren her şeyle.” Bonnet’in sesindeki keyif yok olmadı ama şimdi alay da vardı. “Yardımınız için ödül ister misiniz? Halledilebilir.”</span></p>

    <p class="Normal para-style-override-7"><span class="char-style-override-8">“İstemem.” Jamie’nin sesi soğuktu. “Seni Gavin Hayes’in ve kendi hatırım için kurtardım. Böyle bir hizmet için ödül istemiyorum.”</span></p>

    <p class="Normal para-style-override-7"><span class="char-style-override-8">“Sizi kızdırmak istemedim, efendim,” Bonnet başını hafiften bize doğru eğdi.</span></p>

    <p class="Normal para-style-override-7"><span class="char-style-override-8">Bu küçük atışmayla sohbet bitmişti, ancak Bonnet arkamızda diz üstü oturmaya devam ediyor, omzumun üzerinden önümüzde uzanan karanlık yola bakıyordu. Artık askerler yoktu. Hiçbir şey hareket etmiyordu, hafif bir rüzgârla yapraklar bile. Arada sırada geçen gece kuşunun ötüşü ve bir baykuşun sesi haricinde hiçbir şey bu yaz gecesi sessizliğini bozmuyordu. </span></p>

    <p class="Normal para-style-override-7"><span class="char-style-override-8">Tozlu yolda at toynaklarının yumuşak, ritmik tıkırtısı ve aracın gıcırtısı uykumu getirmeye başlamıştı. Yol boyunca dizilen ağaçların siyah gölgelerini izleyerek uyanık durmaya çalıştım, fakat çabalarıma rağmen kendimi Jamie’ye doğru yaslanıp gözlerimi kapatırken buldum.</span></p>

    <p class="Normal para-style-override-7"><span class="char-style-override-8">Jamie dizginleri sol eline alıp sağ elini bana dolayarak, omzunda dinlenmem için beni kendine doğru çekti. Her zamanki gibi, ona dokunduğum zaman kendimi güvende hissediyordum. Uyuşmuştum, yanağımı onun tozlu ceketine dayadım, yorgunluğun ve uzanmamanın bir sonucu olarak huzursuz bir uykuya geçtim hemen.</span></p>

    <p class="Normal para-style-override-7"><span class="char-style-override-8">Bir ara gözlerimi açtığımda Duncan Innes’ın uzun, zayıf figürünün aracın yanında yorulmak bilmez dağlı yürüyüşüyle ilerlediğini, derin düşüncelere dalmışçasına başının önde olduğunu gördüm. Sonra yeniden gözlerimi kapadım ve günün olaylarının karıştığı rüyalarla bezeli bir uykuya sürüklendim. Büyük bir kokarcanın tavernanın masasının altında uyuyor olduğunu, ABD Ulusal Marşı’na katılmak için uyandığını ve sonra sallanan başını kaldırıp boş gözlerle sırıtan asılmış bir ceset gördüm… Jamie’nin beni kibarca sarsmasına uyandım.</span></p>

    <p class="Normal para-style-override-7"><span class="char-style-override-8">“Arkaya geçip uyusan iyi olur, Sassenach. Uykunda kayıyorsun. Az sonra yola düşeceksin.”</span></p>

    <p class="Normal para-style-override-7"><span class="char-style-override-8">Uykulu bir şekilde razı olarak, koltuğun arkasına geçip Bonnet’le yer değiştirdim ve Genç Ian’ın bedeninin yanında yer buldum.</span></p>

    <p class="Normal para-style-override-7"><span class="char-style-override-8">Aracın yatağı küf kokuyordu ve çok kötüydü. Ian, geyiğin tabaklanmamış derisine sarılı av eti paketini yastık yapmıştı. Rollo’nun yeri daha iyiydi, tüylü ağzı Ian’ın karnında rahatça dinleniyordu. Ben de deri tuz çuvalını aldım. Yanağımın altındaki yumuşak deri sertti ama kokusuzdu.</span></p>

    <p class="Normal para-style-override-7"><span class="char-style-override-8">Araç yatağının sarsılan tahtaları rahat denilecek kadar geniş değildi ama tamamen uzanmanın verdiği rahatlık öyle cezbediciydi ki sarsıntıları ve sallantıları neredeyse hiç fark etmiyordum. Sırt üstü döndüm ve parlak yıldızlarla döşeli, puslu güney gökyüzüne baktım. </span><span class="italik char-style-override-7" xml:lang="tr-TR">Lumen Christi</span><span class="char-style-override-8">, diye düşündüm ve Gavin Hayes’in gökyüzünün ışıkları sayesinde evini bulduğu düşüncesiyle rahatladım ve bir kez daha uykuya daldım.</span></p>

    <p class="Normal para-style-override-7"><span class="char-style-override-8">Uyuşukluk veren sıcaklık ve yorgunluk battaniyesine sarılı halde ne kadar uyudum bilmiyordum. Aracın hızı değiştiğinde, terden sırılsıklam olmuş halde uyandım.</span></p>

    <p class="Normal para-style-override-7"><span class="char-style-override-8">Bonnet ve Jamie, ilk tanışma acemiliği geçtikten sonra yollarını bulan erkeklerin kısık, rahat tonuyla sohbet ediyorlardı.</span></p>

    <p class="Normal para-style-override-7"><span class="char-style-override-8">“Bana Gavin Hayes’in ve kendi hatırınız için beni kurtardığınızı söylediniz,” diyordu Bonnet. Sesi yumuşaktı, tekerleklerin gürültüsünden rahatlıkla duyulabiliyordu. “Bununla ne demek istediniz, efendim ve sorduğum için de affeder misiniz?”</span></p>

    <p class="Normal para-style-override-7"><span class="char-style-override-8">Jamie hemen cevap vermedi. O konuşmadan önce neredeyse yine uykuya dalacaktım ki sonunda cevabı geldi. “Sanırım, evvelsi gece pek uyumadın. Ertesi gün başına neler geleceğini biliyordun, değil mi?”</span></p>

    <p class="Normal para-style-override-7"><span class="char-style-override-8">Bonnet’ten kısık sesli bir kahkaha geldi, pek neşeli değildi. “Çok doğru. Hemen unutabileceğimden şüpheliyim.”</span></p>

    <p class="Normal para-style-override-7"><span class="char-style-override-8">“Ben de.” Jamie atlara Gaelce bir şeyler söyledi ve onlar da karşılığında yavaşladılar. “Bir kez ertesi sabah asılacağımı bilerek bir gece geçirdim. Ve beni kurtarmak için riske giren biri sayesinde hâlâ hayattayım.”</span></p>

    <p class="Normal para-style-override-7"><span class="char-style-override-8">“Anlıyorum,” dedi Bonnet yumuşak bir sesle. “O zaman siz bir </span><span class="italik char-style-override-7" xml:lang="tr-TR">asgina angeli</span><span class="char-style-override-8">siniz</span><span class="italik char-style-override-7" xml:lang="tr-TR">,</span><span class="char-style-override-8"> değil mi?”</span></p>

    <p class="Normal para-style-override-7"><span class="char-style-override-8">“Öyle mi? Peki bu nedir?”</span></p>

    <p class="Normal para-style-override-7"><span class="char-style-override-8">Yaprakların, arabanın yanına sürtme sesi geldi ve birden ağaçların baharatlı bitki özü kokusu arttı. Hafif bir şey yüzüme dokundu - yukarıdan düşen yapraklardı.</span></p>

    <p class="Normal para-style-override-7"><span class="char-style-override-8">Atlar yavaşladı ve arabanın ritmi belirgin bir şekilde değişti. Tekerlekler engebeli yüzeyde ilerliyorlardı. Bonnet’in çayına giden küçük yola sapmıştık.</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Asgina angeli</span><span class="char-style-override-8"> kızıl yabanilerin kullandığı bir terim - Cherokee dağlarında. Bir zamanlar rehberken birinde duymuştum. ‘Yarı hayalet’ demek, ölen ama yine de dünyada kalan biri; ölümcül hastalıktan kurtulan bir kadın, kaçarken düşmanların elinde ölen bir adam. Derler ki </span><span class="italik char-style-override-7" xml:lang="tr-TR">asgina angeli</span><span class="char-style-override-8">ninin bir ayağı dünyada, diğer ayağı ruhlar âlemindedir. Ruhlarla konuşabilir ve Nunnaheeleri - Küçük İnsanları - görebilirler.”</span></p>

    <p class="Normal para-style-override-7"><span class="char-style-override-8">“Küçük İnsanlar? Periler gibi bir şey mi?” Jamie şaşkınlıkla konuşmuştu.</span></p>

    <p class="Normal para-style-override-7"><span class="char-style-override-8">“Bunun gibi bir şey.” Bonnet ağırlığını başka tarafa verdi ve gerinirken koltuk gıcırdadı. “Kızılderililer, Nunnaheelerin dağlardaki kayaların içinde yaşadıklarını ve savaş zamanı ya da diğer kötü olaylarda insanlara yardıma geldiklerini söylüyorlar.”</span></p>

    <p class="Normal para-style-override-7"><span class="char-style-override-8">“Öyle mi? Kuzey İskoçya’da eski halkın anlattığı peri hikâyeleri gibi bir şey olmalı.”</span></p>

    <p class="Normal para-style-override-7"><span class="char-style-override-8">“Gerçekten mi?” Bonnet’in sesi keyifliydi. “Kuzey İskoçyalılar hakkında duyduklarıma göre, barbarlık açısından onlarla Kızılderililer arasında seçim yapmak çok zormuş.”</span></p>

    <p class="Normal para-style-override-7"><span class="char-style-override-8">“Saçmalık,” dedi Jamie, hiç gücenmiş gibi konuşmuyordu. “Kızılderililer düşmanlarının kalplerini yiyorlar ya da ben öyle duydum. Ben ise bir tabak dolusu yulaf lapasını tercih ederim.”</span></p>

    <p class="Normal para-style-override-7"><span class="char-style-override-8">Bonnet bir ses çıkarttı ve hemen bunu bastırdı. “Siz Kuzey İskoçyalı mısınız? Şey, ben bunu bir barbar için söylemiştim, siz oldukça medenisiz, efendim,” diye Jamie’ye güvence verdi. </span></p>

    <p class="Normal para-style-override-7"><span class="char-style-override-8">“Nazik fikrinize oldukça minnettarım, efendim,” diye cevap verdi Jamie aynı kibarlıkla.</span></p>

    <p class="Normal para-style-override-7"><span class="char-style-override-8">Sesler tekerleklerin gıcırtısında kaybolup gitti ve ben daha fazla konuşma duymadan yine uykuya daldım.</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Mola verdiğimizde ay ağaçların üzerindeydi. Genç Ian’ın hareketleri yüzünden uyandım. Atlara yönelen Jamie’ye yardım etmek için uykulu bir halde aracın kenarına tırmanıyordu. Başımı kaldırdığımda, kil ve alüvyon yığını üzerinden akan geniş suyu, sahile yakın kayaların üzerinde çağıldayan olukların olduğu gümüşe çalan parlak siyah renkteki nehri gördüm. Yeni Dünya’nın küçük görme âdetine alışmış Bonnet, buna çay diyebilirdi ama çoğu kayıkçı için burası nezih bir nehir diye düşünüyordum.</span></p>

    <p class="Normal para-style-override-7"><span class="char-style-override-8">Erkekler gölgeler arasında bir ileri bir geri hareket ediyorlar, arada sırada bir-iki kelime mırıldanarak işlerini yapıyorlardı. Alışılmadık derecede yavaş hareket ediyorlar, gecenin içinde yok oluyor gibi görünüyorlardı. Halsizlikten zayıf düşmüşlerdi.</span></p>

    <p class="Normal para-style-override-7"><span class="char-style-override-8">Arabadan aşağıya indiğimde, Jamie yanıma gelip, “Gidip uyuyacak yer bulur musun, Sassenach?” dedi. “Misafirimizin hazırlıklarının tamamlanıp yola koyulduğunu ve hayvanların temizlenip otladığını görmeliyim.”</span></p>

    <p class="Normal para-style-override-7"><span class="char-style-override-8">Akşam çöktüğünde sıcaklık biraz da olsa düşmüştü ama suyun kenarı daha ferahtı. Kendimi serinletmenin bir yolunu bulmalıydım.</span></p>

    <p class="Normal para-style-override-7"><span class="char-style-override-8">“Banyo yapana kadar uyuyamam,” diyerek elbisemin ıslanmış korsajını göğüslerimden çektim. “Korkunç hissediyorum.” Saçlarım terden şakaklarıma yapışmıştı ve bedenim kirliydi, kaşınıyordu. Karanlık su serin ve davetkâr görünüyordu. Jamie özlemle ona bir göz atıp buruşmuş kıyafetlerini çekiştirdi.</span></p>

    <p class="Normal para-style-override-7"><span class="char-style-override-8">“Seni kınadığımı söyleyemem. Ama dikkatli ol. Bonnet ırmağın ortasındaki kanalların bir yelkenlinin geçmesine yetecek kadar derin olduğunu söyledi. Burası meyilli bir akarsu. Akıntısı güçlü olur.”</span></p>

    <p class="Normal para-style-override-7"><span class="char-style-override-8">“Kıyıya yakın duracağım.” Nehirdeki kıvrımı gösteren küçük bir kara parçasının olduğu akıntı yönünü gösterdim. Söğüt ağaçları ay ışığında gümüş renginde parlıyorlardı. “Şu küçük yeri gördün mü? Orada bir havuz olmalı.”</span></p>

    <p class="Normal para-style-override-7"><span class="char-style-override-8">“Tamam. Dikkatli ol,” dedi yeniden ve vedalaşırcasına kolumu sıktı. Gitmek için döndüğümde, soluk renkli iri bir figür çıktı karşıma; bizim eski misafirimizdi.</span></p>

    <p class="Normal para-style-override-7"><span class="char-style-override-8">Yaralı bacağına rağmen, “Hizmetinizdeyim, madam,” diyerek reveransa geçti. “Sizinle şimdi vedalaşabilir miyim?” Benim hoşuma gitmeyen tarzda biraz yakın duruyordu. Geri adım atmamak için kendimi zor tutuyordum.</span></p>

    <p class="Normal para-style-override-7"><span class="char-style-override-8">“Tabii,” dedim ve bir tutam saçı geri iterek başımla onu selamladım. “İyi şanslar, Bay Bonnet.”</span></p>

    <p class="Normal para-style-override-7"><span class="char-style-override-8">“İyi dilekleriniz için teşekkür ederim, madam,” diye cevap verdi yumuşak bir sesle. “Ama çoğunlukla bir erkeğin kendi şansını kendisinin yarattığını görmüşümdür. İyi geceler, madam.” Bir kez daha reveransa geçti ve topal bir ayının hayaleti gibi ağır ağır sekerek uzaklaştı.</span></p>

    <p class="Normal para-style-override-7"><span class="char-style-override-8">Çayın çağıldayışı sıradan gece seslerini gölgeliyordu. Ay ışığında bir yarasanın görünemeyecek kadar küçük böceklerin peşinde, su yüzeyinde parıldadığını ve gecede kaybolduğunu gördüm. Eğer karanlıkta başka bir şey daha varsa da hiç sesi duyulmuyordu.</span></p>

    <p class="Normal para-style-override-7"><span class="char-style-override-8">Jamie kısık sesle kendi kendine homurdandı.</span></p>

    <p class="Normal para-style-override-7"><span class="char-style-override-8">“Bu adamdan şüpheleniyorum,” dedi, sanki benim sormadığım soruyu cevaplıyordu. “Ona yardım etmekle sadece beyinsiz değil yufka yürekli olduğumu da kanıtladım.”</span></p>

    <p class="Normal para-style-override-7"><span class="char-style-override-8">“Onun asılmasına izin vermezdin,” dedim.</span></p>

    <p class="Normal para-style-override-7"><span class="char-style-override-8">“Ah, evet verirdim,” diyerek beni şaşırttı. Öylece ona baktığımı gördü ve gülümsedi. Dudağının eğri bir şekilde kıvrılması karanlıkta görünüyordu.</span></p>

    <p class="Normal para-style-override-7"><span class="char-style-override-8">“Saray </span><span class="italik char-style-override-7" xml:lang="tr-TR">her zaman </span><span class="char-style-override-8">yanlış adamı almıyor, Sassenach. Bazen bir ipin ucundaki adam orada olmayı hak ediyor. Ve ben özgür kalması için bir haine yardım ettiğimi düşünmek istemiyorum.” Omuz silkti ve saçını yüzünden çekti. “Evet, olan oldu artık. Git ve banyonu yap, Sassenach. Mümkün olduğunca hızlı bir şekilde yanına geleceğim.”</span></p>

    <p class="Normal para-style-override-7"><span class="char-style-override-8">Onu öpmek için parmak uçlarıma yükseldim ve öperken onun gülümsediğini hissettim. Davetkâr bir şekilde dilimle ağzına dokundum ve o da karşılığında alt dudağımı ısırdı. </span></p>

    <p class="Normal para-style-override-7"><span class="char-style-override-8">“Biraz daha uyanık kalabilir misin, Sassenach?”</span></p>

    <p class="Normal para-style-override-7"><span class="char-style-override-8">“Ne kadar sürerse sürsün,” diye ona güvence verdim. “Ama acele et, tamam mı?”</span></p>

    <p class="Normal para-style-override-9"><span class="char-style-override-8">*** </span></p>

    <p class="Normal para-style-override-7"><span class="char-style-override-8">Söğüdün aşağısındaki alanın kenarında çimenlik bir alan vardı. Orada yavaşça soyunmaya başladım. Nemli kombinezonumun ve çoraplarımın içine geçen esintinin tadını çıkarıyordum. Son kıyafetlerim de yere düşünce geceye karşı tamamen çırılçıplaktım. </span></p>

    <p class="Normal para-style-override-7"><span class="char-style-override-8">Dikkatlice suya girdim. Sıcak gece havasının aksine su, şaşırtıcı derecede serin, hatta soğuktu. Ayaklarımın altı çoğunlukla alüvyonla kaplıydı ama bir metre içinde kuma yol veriyordu.</span></p>

    <p class="Normal para-style-override-7"><span class="char-style-override-8">Gelgitin bol olduğu bir nehir olmasına rağmen, suyun taze ve tatlı olduğu kısmından yeterince uzaktık. Suyu yüzüme çarparak boğazımdaki ve burnumdaki tozu temizledim.</span></p>

    <p class="Normal para-style-override-7"><span class="char-style-override-8">Jamie’nin akıntılarla ilgili uyarılarını dikkate alarak baldırlarıma kadar ilerledim. Günün bunaltıcı sıcaklığı ve gecenin boğuculuğundan sonra, çıplak tenimde serinlik hissi müthiş bir rahatlamaydı. Avuçlarımla soğuk sudan aldım, yüzüme ve göğüslerime çarptım. Soğuk damlalar karnımdan aşağıya akıp bacaklarımın arasını gıdıklıyorlardı.</span></p>

    <p class="Normal para-style-override-7"><span class="char-style-override-8">Hafif akıntının geldiğini, kibarca baldırlarımı itip beni kıyıya zorladığını hissedebiliyordum. Ancak daha suyun içine girmeye hazır değildim. Sabunum yoktu ama diz çöküp, saçlarımı temiz, karanlık suda defalarca yıkadım ve bir avuç dolusu kumla tenim incelip parlayana kadar bedenimi ovaladım.</span></p>

    <p class="Normal para-style-override-7"><span class="char-style-override-8">Sonunda bir kayaya çıktım ve adeta bir denizkızı gibi ay ışığında öylece uzandım. Günün ışıklarıyla ısınmış kaya üşümüş bedenimi rahatlatıyordu şimdi. Su damlalarını sıçratarak parmaklarımla saçlarımı taradım. Islak taş adeta yağmur gibi kokuyordu; tozlu ve yakıcı.</span></p>

    <p class="Normal para-style-override-7"><span class="char-style-override-8">Çok yorgun hissediyordum ama aynı zamanda yarı bilinçsiz. Düşüncelerim yavaşlamış ve fiziksel hassasiyetim artmıştı. Çıplak ayağımı, hafif sürtünmenin tadını çıkararak kumtaşı kayası üzerinde yavaşça hareket ettirdim ve bir elimi hafifçe kasıklarımda gezdirdim. Dokunuşumla tüylerim diken diken oluyordu.</span></p>

    <p class="Normal para-style-override-7"><span class="char-style-override-8">Ay ışığında göğüs uçlarım hassaslaşmıştı. Soğuk beyaz kubbeler, temiz damlacıklarla süslüydüler. Parmağımı bir göğüs ucuma sürttüm ve adeta sihirle kendi kendine yavaşça sertleşip, kalkışını izledim.</span></p>

    <p class="Normal para-style-override-7"><span class="char-style-override-8">Gerçekten sihirli bir bölge, diye düşündüm. Adeta sıcak bir denizde yüzme hissini veren ağır atmosferle gece, sessiz </span><span class="char-style-override-8">ve sakindi. Sahile çok yakın gökyüzü, berraktı ve tepedeki yıldızlar elmaslar gibi ışıl ışıl parlıyorlardı.</span></p>

    <p class="Normal para-style-override-7"><span class="char-style-override-8">Hafif bir su sesi nehre bakmama neden oldu. Örümcek ağına yakalanan ateş böceği gibi yıldız ışığının belirsiz parıldayışı dışında, yüzeyde hiçbir şey hareket etmiyordu.</span></p>

    <p class="Normal para-style-override-7"><span class="char-style-override-8">Nehri izlerken büyük bir kafa nehrin ortasında beliriverdi, hayvanın parlak burnunun arkasından sular akıyordu. Rollo’nun ağzında çırpınan bir balık vardı. Köpek, balığın sırtını kırmak için başını şiddetle iki yana sallarken, balığın parlak pulları belirsizce görünüyordu. İri köpek yavaşça kıyıya yüzüp kabaca kürkünü salladı ve uzaklaştı. Ağzındaki akşam yemeği hareketsiz ve hafiften parıldıyordu.</span></p>

    <p class="Normal para-style-override-7"><span class="char-style-override-8">Köpek bana bakarak bir müddet nehrin ötesinde durdu. Tüyleri, kara bir gölge gibi sarı gözlerini ve parlayan balığı çerçeveliyordu. Tıpkı ilkel bir resim gibi, diye düşündüm; bütün vahşiliği ve durgunluğun aksiliğini gösteren bir Rousseau çalışması gibi.</span></p>

    <p class="Normal para-style-override-7"><span class="char-style-override-8">Sonra köpek gitti. Uzak kıyıda ağaçlardan başka bir şey yoktu. Arkalarında her ne varsa gizliyorlardı. Ve ne vardı? Merak ediyordum. Daha fazla ağaç, diye cevap verdi zihnimin mantık kısmı.</span></p>

    <p class="Normal para-style-override-7"><span class="char-style-override-8">“Çok daha fazla,” diye mırıldandım, gizemli karanlığa bakarak. Peki çok daha ilerilerde… ne vardı? Çöl elbette ve tehlike. Macera ve özgürlük.</span></p>

    <p class="Normal para-style-override-7"><span class="char-style-override-8">Korkunun olmayıp, neşenin olduğu yeni bir dünyaydı ne de olsa, çünkü Jamie ve ben birlikteydik artık, çünkü uzun bir hayat vardı önümüzde. Brianna düşüncesi bile korkunç pişmanlıklara sebep olmuyordu hiç. Onu çok özlüyordum ve devamlı onu düşünüyordum, fakat onun kendi zamanında güvende olduğunu ve bu bilginin onun yokluğuna katlanmayı hafiflettiğini biliyordum.</span></p>

    <p class="Normal para-style-override-7"><span class="char-style-override-8">Kayaya geri uzandım. Günün hapsolmuş sıcaklığı, yüzeyden bedenime yayılıyordu. Sadece yaşadığım için bile mutluydum. Bedenimi izlerken, su damlacıkları göğüslerimde kuruyor, sadece nemliliği kalıyor ve sonra tamamen kaybo</span><span class="char-style-override-8">luyordu.</span></p>

    <p class="Normal para-style-override-7"><span class="char-style-override-8">Küçük tatarcık bulutu suyun üzerinde uçuşuyorlardı. Onları göremiyordum ama arada sırada havadan onları yakalamak için sıçrayan bir balıkla orada olduklarını biliyordum.</span></p>

    <p class="Normal para-style-override-7"><span class="char-style-override-8">Tahtakuruları her yerde bulunan bir belaydı. Her sabah Jamie’nin tenini santim santim inceleyip, çatlaklardan açgözlü keneleri ve pireleri topluyordum. Bütün erkeklere ezilmiş yarpuz ve tütün yaprakları suyunu bolca sürüyordum. Bu onları güneşten korunmak için ormanın gölgelerine saklanan sivrisinek, tatarcık ve etçil böcekler tarafından canlı canlı yenmekten koruyordu. Fakat meraklı tahtakurusu sürüsünün, kulakları, gözleri, burunları ve ağızları araştırarak sürekli bir gıdıklamayla onları deliye çeviriyordu.</span></p>

    <p class="Normal para-style-override-7"><span class="char-style-override-8">Tuhaftır ki böceklerin büyük çoğunluğu bir tek bana dokunmuyordu. Ian üzerime sinen güçlü bitki kokularının onları geri püskürttüğüne dair şaka yapıyordu ama ben bunun ötesine geçtiğimi düşünüyordum. Yeni banyo yapsam bile böcekler benim canımı sıkmak istemiyorlardı.</span></p>

    <p class="Normal para-style-override-7"><span class="char-style-override-8">Ben bunun, burada soğuktan ve küçük hastalıklardan korunduğumu sandığım evrimsel belirmeyle alakası olduğunu düşünüyordum. Mikroplar gibi kana susamış tatarcıklar, insanlarla besleniyorlardı ve ev sahiplerinin kimyasal işaretlerine çok hassaslardı. Ben başka zamandan geldiğim için artık aynı işaretlere sahip değildim ve sonuç olarak tatarcıklar da artık beni av olarak hissetmiyorlardı. </span></p>

    <p class="Normal para-style-override-7"><span class="char-style-override-8">“Ya da Ian haklıydı, ben sadece korkunç kokuyorum,” dedim yüksek sesle. Parmaklarımı suya daldırdım ve birkaç damlasını benim kayamda dinlenen bir kehribara (bir gölgeden ibaretti, karanlık renklerini yutmuştu) damlattım.</span></p>

    <p class="Normal para-style-override-7"><span class="char-style-override-8">Jamie’nin acele etmesini umuyordum. Arabada onun yanında oturup günlerce yolculuk etmek, bedeninin zarif hareketlerini izlemek, o konuşurken ve gülerken yüz hatlarındaki ışığın değişimini izlemek, ona dokunma isteğiyle avuçlarımın karıncalanmasına yetiyordu. Charleston’a varmak için acele ettiğimizden ve benim bir düzine erkeğin duyabileceği yakınlık hakkındaki çekincemden dolayı birkaç gündür sevişememiştik.</span></p>

    <p class="Normal para-style-override-7"><span class="char-style-override-8">Sıcak bir esintinin nefesi, beni yalayıp geçti ve onun geçmesiyle bedenimdeki bütün küçük tüyler karıncalandı. Şimdi ne bir aciliyet ne de duyacak kimse vardı. Bir elimi karnımın yumuşak kıvrımından uyluklarım arasındaki yumuşak tene götürdüm. Kalbimin atışıyla orada nabzım da yavaş atıyordu. İhtiyaçtan şişmiş nemli sızıyı hissederek elimi çukurlaştırdım.</span></p>

    <p class="Normal para-style-override-7"><span class="char-style-override-8">Gözlerimi kapatıp, hafifçe sürtmeye başladım. Artan ihtiyacı hissetmenin zevkine varıyordum.</span></p>

    <p class="Normal para-style-override-7"><span class="char-style-override-8">“Hangi cehennemdesin Jamie Fraser?” diye mırıldandım.</span></p>

    <p class="Normal para-style-override-7"><span class="char-style-override-8">“Burada,” diye boğuk bir cevap geldi.</span></p>

    <p class="Normal para-style-override-7"><span class="char-style-override-8">Şaşkın bir halde hemen gözlerimi açtım. İki metre uzaklıkta, uylukları tamamen suda nehirde duruyordu. Erkeklik organı, bedeninin soluk parıltısına karşı dik ve karaydı. Saçları omuzlarına dökülüyor, bir kemik gibi beyaz yüzünü çevreliyordu. Gözleri, şu kurt köpeğinki gibi hareketsiz ve istekliydi. Tamamen vahşi, tamamen durgun.</span></p>

    <p class="Normal para-style-override-7"><span class="char-style-override-8">Sonra hareket edip bana doğru geldi. Hâlâ istekliydi ama artık durgun değildi.</span></p>

    <p class="Normal para-style-override-7"><span class="char-style-override-8">Bana dokunduğunda, kasıkları su gibi soğuktu, fakat saniyeler içerisinde ısındı ve yanmaya başladı. Ellerinin tenime dokunduğu yerden hemen ter aktı ve sıcak nem bir kez daha göğüslerimi ıslattı. Onun sert göğsüne karşı yuvarlaklaşıyor, kayganlaşıyorlardı.</span></p>

    <p class="Normal para-style-override-7"><span class="char-style-override-8">Sonra dudakları benimkileri kavradı ve ben - harfi harfine - içinde eridim. Havanın ne kadar sıcak olduğu ya da tenimdeki nemliliğin benim mi yoksa onun mu olduğu umurumda değildi. Böcek sürüsü bile önemsizdi. Kalçalarımı kaldırdım ve Jamie içime girdi, kaygan ve sertti. Son hafif serinlik de sıcaklığımla yok olup gitti, tıpkı kılıcın soğuk metali gibi sıcacık kanda söndü.</span></p>

    <p class="Normal para-style-override-7"><span class="char-style-override-8">Ellerim sırtının kıvrımlarını saran nemlilikte kayıyordu ve göğüslerim onun göğsüne karşı sallanıyorlardı. Onların arasındaki küçük bir derecik karnıma ve uyluğuma akıyordu.</span></p>

    <p class="Normal para-style-override-7"><span class="char-style-override-8">“Tanrım, ağzın da kaygan ve tuzlu,” diye mırıldandı ve dili, yüzümdeki minik tuz taneciklerinin tadına bakmak için dışarı çıktı. Gözkapaklarım adeta çırpınan kelebek kanatları gibiydi.</span></p>

    <p class="Normal para-style-override-7"><span class="char-style-override-8">Altımdaki sert kayanın neredeyse farkında değildim. Sert yüzey sırtıma ve kalçalarıma sürtüyordu ama umurumda değildi.</span></p>

    <p class="Normal para-style-override-7"><span class="char-style-override-8">“Bekleyemem,” dedi Jamie nefes nefese kulağıma.</span></p>

    <p class="Normal para-style-override-7"><span class="char-style-override-8">“Bekleme,” dedim ve bacaklarımı sıkı sıkı kalçalarına doladım. Bedenler çılgınca birbirine bağlanmıştı.</span></p>

    <p class="Normal para-style-override-7"><span class="char-style-override-8">“Tutkudan erimek diye bir şey duymuştum,” diyerek hafiften zorla soludum, “ama bu saçmalık.”</span></p>

    <p class="Normal para-style-override-7"><span class="char-style-override-8">Jamie belirsiz, kötü bir sesle başını göğüslerimin arasından kaldırdı. Kahkaha attı ve yavaşça yana kaydı.</span></p>

    <p class="Normal para-style-override-7"><span class="char-style-override-8">“Tanrım, çok sıcak!” Terden ıslanmış saçını alnından çekti ve bir soluk verdi. Göğsü hâlâ zorlanmadan inip kalkıyordu. “Hava böyleyken millet bu işi nasıl yapıyor?”</span></p>

    <p class="Normal para-style-override-7"><span class="char-style-override-8">“Bizim yaptığımız gibi,” diye dikkat çektim. Ben de ağır ağır nefes alıyordum.</span></p>

    <p class="Normal para-style-override-7"><span class="char-style-override-8">“Yapamazlar,” dedi kesinlikle. “Her zaman değil, yoksa ölürler.”</span></p>

    <p class="Normal para-style-override-7"><span class="char-style-override-8">“Şey, belki daha yavaş yapıyorlardır. Ya da suyun altında. Ya da sonbahara kadar bekliyorlardır.”</span></p>

    <p class="Normal para-style-override-7"><span class="char-style-override-8">“Sonbahar mı? Belki güneyde yaşamak istemeyebilirim. Boston sıcak mı?”</span></p>

    <p class="Normal para-style-override-7"><span class="char-style-override-8">“Yılın bu zamanlarında böyle,” dedim. “Ve kışın da çok soğuk. Eminim sıcağa alışacaksın. Ve de tatarcıklara.”</span></p>

    <p class="Normal para-style-override-7"><span class="char-style-override-8">Jamie araştırmaya koyulan bir sivrisineği omzuyla savurdu ve bir bana bir de yandaki nehre bir göz attı.</span></p>

    <p class="Normal para-style-override-7"><span class="char-style-override-8">“Belki öyle, belki de değil ama şimdi...” Kollarını sıkıca bana dolayıp yuvarlandık. Yuvarlanan bir kütüğün zarafetiyle kayalıktan suya düştük.</span></p>

    <p class="Normal para-style-override-9"><span class="char-style-override-8">*** </span></p>

    <p class="Normal para-style-override-7"><span class="char-style-override-8">Nemli ve soğuk bir şekilde kayanın üzerinde yatıyor, birbirimize neredeyse hiç dokunmuyorduk. Tenimizdeki son su damlaları da buharlaşıyordu. Nehrin karşısındaki söğütler yapraklarını suya değdiriyor, tepeleri aya karşı siyah siyah dalgalanıyordu. Söğütlerin ötesinde araziler arazilere karışıyor, kilometrelerce el değmemiş orman uzanıyordu. Uygarlık şimdilik kıtanın kenarında ayak basılacak yerden başka bir şey değildi.</span></p>

    <p class="Normal para-style-override-7"><span class="char-style-override-8">Jamie bakışlarımı takip etti ve düşüncelerimi böldü.</span></p>

    <p class="Normal para-style-override-7"><span class="char-style-override-8">“Sanırım senin son gördüğünden biraz farklıdır şimdi.” Başıyla yapraklı karanlığı işaret etti.</span></p>

    <p class="Normal para-style-override-7"><span class="char-style-override-8">“Ah, biraz.” Elini tuttum ve başparmağımla onun büyük, güzel eklemlerini tembelce okşamaya başladım. “O zaman yollar kaldırım döşeli olacak, çakıllı değil ve sert, düzgün bir yüzeyle kaplı olacak. Aslında bunu MacAdam adında bir İskoç icat etti.”</span></p>

    <p class="Normal para-style-override-7"><span class="char-style-override-8">Jamie keyifle biraz homurdandı.</span></p>

    <p class="Normal para-style-override-7"><span class="char-style-override-8">“O zaman Amerika’da İskoçlar da olacak. Bu güzel.”</span></p>

    <p class="Normal para-style-override-7"><span class="char-style-override-8">Onu önemsemedim ve bir gün orada yükselip, gelişecek olan şehirleri çağırırcasına titrek gölgelere öylece bakarak konuşmaya devam ettim.</span></p>

    <p class="Normal para-style-override-7"><span class="char-style-override-8">“O zaman Amerika’da her türlü insan olacak. Bütün karaya yerleşilecek, buradan batı kıyısına kadar olan yer Kaliforniya diye anılacak.” Sıcak, nemli havaya rağmen hafiften ürperdim. “Ama şimdilik üç bin mil boyunca uzanan el değmemiş bir arazi var. Orada hiçbir şey yok.”</span></p>

    <p class="Normal para-style-override-7"><span class="char-style-override-8">“Evet öyle, binlerce kana susamış barbar haricinde hiçbir şey yok,” dedi hemen. “Ve elbette korkunç hayvanlar.”</span></p>

    <p class="Normal para-style-override-7"><span class="char-style-override-8">“Şey, evet,” diye kabul ettim. “Sanırım öyle.” Bu düşünce huzursuz ediciydi. Elbette okuldan bu ormanlarda Kızılderililerin, ayıların ve diğer orman sakinlerinin yaşadığını hayal meyal biliyordum. Fakat bu genel bilgi birden bizim rahatça - ve beklenmedik bir şekilde - bu sakinlerden biriyle karşı karşıya kalabileceğimiz belirli ve ağır bir farkındalıkla yer değiştirmişti. </span></p>

    <p class="Normal para-style-override-7"><span class="char-style-override-8">“Onlara ne olacak? Vahşi Kızılderililere?” diye sordu Jamie şüpheyle. Yer değiştiren gölgeler arasından geleceği görmeye çalışırcasına benim gibi karanlığa bakıyordu. “Bozguna uğratılıp geri mi püskürtülecekler?”</span></p>

    <p class="Normal para-style-override-7"><span class="char-style-override-8">Bir küçük titreme daha bedenimi sardı ve ayak parmaklarım kıvrıldı.</span></p>

    <p class="Normal para-style-override-7"><span class="char-style-override-8">“Evet, öyle olacak. Çoğu öldürülecek. Bir o kadarı hapishanelere götürülüp kilitlenecek.”</span></p>

    <p class="Normal para-style-override-7"><span class="char-style-override-8">“Şey, bu iyi.”</span></p>

    <p class="Normal para-style-override-7"><span class="char-style-override-8">“Sanırım bu senin bakış açın,” dedim biraz ifadesizce. “Kızılderililerin böyle düşüneceğini sanmıyorum.”</span></p>

    <p class="Normal para-style-override-7"><span class="char-style-override-8">“Sanırım ama lanet olası bir şeytan, benim başımın tepesini kesmeye kalkışırsa onun bakışı beni pek ilgilendirmez, Sassenach.”</span></p>

    <p class="Normal para-style-override-7"><span class="char-style-override-8">“Şey, onları kınayamazsın,” diye itiraz ettim.</span></p>

    <p class="Normal para-style-override-7"><span class="char-style-override-8">“Kesinlikle yaparım,” diye bana güvence verdi. “Eğer canavarlardan biri senin kafa derini yüzse, ben onu çok güzel kınarım.”</span></p>

    <p class="Normal para-style-override-7"><span class="char-style-override-8">“Ah… hmm,” dedim. Boğazımı temizleyip başka bir noktaya değindim. “Şey, bir avuç yabancı gelip seni öldürmeye çalışsa ve seni her zaman yaşadığın topraklardan sürse?”</span></p>

    <p class="Normal para-style-override-7"><span class="char-style-override-8">“Yaptılar,” dedi çok yavan bir şekilde. “Yapmamış olsalardı, hâlâ İskoçya’da olurdum, değil mi?”</span></p>

    <p class="Normal para-style-override-7"><span class="char-style-override-8">“Ee…” dedim bocalayarak. “Ama benim demek istediğim bu şartlar altında mücadele edersin, değil mi?”</span></p>

    <p class="Normal para-style-override-7"><span class="char-style-override-8">Derin bir nefes aldı ve güçlü bir şekilde burnundan verdi.</span></p>

    <p class="Normal para-style-override-7"><span class="char-style-override-8">“Eğer bir İngiliz süvarisi evimin etrafında dolaşıp beni endişelendirmeye başlarsa,” dedi açıkça, “onunla kesinlikle mücadele ederim. Hatta onu öldürmek için ufacık bir tereddüt duymam. Ancak onun saçlarını derisinden ayırıp sallamam ve onun özel bölgelerini yemem. Ben bir barbar değilim, Sassenach.”</span></p>

    <p class="Normal para-style-override-7"><span class="char-style-override-8">“Ben, öylesin demedim,” diye itiraz ettim. “Benim demek istediğim- ”</span></p>

    <p class="Normal para-style-override-7"><span class="char-style-override-8">“Ayrıca,” diye ekledi acımasız bir mantıkla, “Kızılderililer tarafından da öldürülmeye niyetim yok. Onlar kendilerine hâkim olurlarsa, biraz da olsa onlardan şüphelenmem.”</span></p>

    <p class="Normal para-style-override-7"><span class="char-style-override-8">“Eminim bunu bilmekle çok rahatlayacaklar,” diye mırıldandım.</span></p>

    <p class="Normal para-style-override-7"><span class="char-style-override-8">Birbirimize sarılmış ve terden yapışmış halde kayanın üzerinde yatıyor, yıldızları izliyorduk. Şu an kendimi oldukça mutlu ve biraz da endişeli hissediyordum. Bu coşku bir gün sona erer miydi? Bir keresinde “ebediyeti” hafife almıştım ama o zamanlar gençtim. </span></p>

    <p class="Normal para-style-override-7"><span class="char-style-override-8">Yakında, Tanrı isterse, yerleşecektik. Ev ve bir hayat kurmak için bir yer bulacaktık. Hiçbir şey istemiyordum ama aynı zamanda endişeliydim de. Ben döndüğümden beri sadece birkaç aydır birbirimizi tanıyorduk. Hatıralarla ve yeni keşiflerle her dokunuş ve her söz hâlâ bize renk vermekteydi. Günbegün sıradan dünyevi işlerle yaşayıp, tamamen birbirimize alıştığımız zaman ne olacaktı?</span></p>

    <p class="Normal para-style-override-7"><span class="char-style-override-8">“Benden sıkılacağını düşünüyor musun?” diye mırıldandı Jamie. “İyice yerleştiğimizde?”</span></p>

    <p class="Normal para-style-override-7"><span class="char-style-override-8">“Ben de senin için aynı şeyi düşünüyordum.”</span></p>

    <p class="Normal para-style-override-7"><span class="char-style-override-8">“Hayır,” dedi ve sesindeki gülümsemeyi duyabiliyordum. “Bıkmayacağım, Sassenach.”</span></p>

    <p class="Normal para-style-override-7"><span class="char-style-override-8">“Nereden biliyorsun?” diye sordum.</span></p>

    <p class="Normal para-style-override-7"><span class="char-style-override-8">“Bilmiyordum,” diye dikkat çekti. “Önceden. Biz üç yıldır evliydik ve seni son gün de ilk günkü kadar çok istedim. Belki daha fazla,” diye ekledi yumuşak bir sesle. O da beni taşlardan göndermeden önce seviştiğimiz son zamanı düşünüyordu. Benim gibi.</span></p>

    <p class="Normal para-style-override-7"><span class="char-style-override-8">Eğilip onu öptüm. Temiz ve ferahlık tadındaydı, sevişmenin keskin kokusu belirsizdi.</span></p>

    <p class="Normal para-style-override-7"><span class="char-style-override-8">“Ben de.”</span></p>

    <p class="Normal para-style-override-7"><span class="char-style-override-8">“O zaman bunu dert etme, Sassenach. Ben de etmeyeceğim.” Nemli kıvırcık saçlarımı alnımdan çekerek saçlarımı okşuyordu. “Seni tüm hayatım boyunca tanıyabilirim ve seni her zaman sevebilirim. Ve seninle birlikte yatarken, bazen </span><span class="char-style-override-8">beni hâlâ çok fazla şaşırtıyorsun, bu akşam olduğu gibi.”</span></p>

    <p class="Normal para-style-override-7"><span class="char-style-override-8">“Ben mi? Neden, ne yaptım ki?” Şaşkın bir ifadeyle dik dik ona baktım. </span></p>

    <p class="Normal para-style-override-7"><span class="char-style-override-8">“Ah… şey. Yani demek istediğim… yani, bu- ”</span></p>

    <p class="Normal para-style-override-7"><span class="char-style-override-8">Birden çekinerek konuşmaya başladı ve bedeni alışılmadık bir şekilde sertleşti.</span></p>

    <p class="Normal para-style-override-7"><span class="char-style-override-8">“Hı?” Kulağının tepesini öptüm.</span></p>

    <p class="Normal para-style-override-7"><span class="char-style-override-8">“Ah… ben yanına geldiğim zaman… yapmakta olduğun şey… sen benim düşündüğüm şeyi mi yapıyordun?”</span></p>

    <p class="Normal para-style-override-7"><span class="char-style-override-8">Karanlıkta omzuna doğru gülümsedim.</span></p>

    <p class="Normal para-style-override-7"><span class="char-style-override-8">“Sanırım bu senin ne düşündüğüne bağlı, değil mi?”</span></p>

    <p class="Normal para-style-override-7"><span class="char-style-override-8">Jamie bir dirseği üzerinde doğruldu. Teni küçük bir emme sesiyle tenimden ayrıldı. Onun yapışmış olduğu ıslak yer, hemen serinlemişti. Jamie yan tarafına yuvarlanıp bana sırıttı.</span></p>

    <p class="Normal para-style-override-7"><span class="char-style-override-8">“Ne düşündüğümü çok iyi biliyorsun, Sassenach.”</span></p>

    <p class="Normal para-style-override-7"><span class="char-style-override-8">Fışkıran sakallarla gölgelenen çenesine dokundum.</span></p>

    <p class="Normal para-style-override-7"><span class="char-style-override-8">“Biliyorum. Ve sen de ne yaptığımı çok iyi biliyorsun, o halde niye soruyorsun?”</span></p>

    <p class="Normal para-style-override-7"><span class="char-style-override-8">“Şey, ben kadınların yaptığını sanmıyordum, hepsi bu.”</span></p>

    <p class="Normal para-style-override-7"><span class="char-style-override-8">Ay, onun yarı kalkık kaşını görecek kadar aydınlıktı.</span></p>

    <p class="Normal para-style-override-7"><span class="char-style-override-8">“Erkekler yapıyor,” diye dikkat çektim. “Ya da en azından sen yapıyorsun. Sen bana öyle söylemiştin. Hapishanedeyken, yani sen demiştin ki- ”</span></p>

    <p class="Normal para-style-override-7"><span class="char-style-override-8">“Bu farklı!” Ne söyleyeceğine karar vermeye çalışırken dudağının seğirdiğini görebiliyordum. “Ben, bunu açıklamak gerekirse, o zamanlar bunun bir yolu yoktu. Ne de olsa ben yapamıyor-”</span></p>

    <p class="Normal para-style-override-7"><span class="char-style-override-8">“Diğer zamanlar yapmadın mı?” Oturdum ve omzumun üzerinden ona yan bir bakış atarak saçlarımı kabarttım. Ay ışığında yüzünün kızardığı belli olmuyordu, fakat yüzünün gül rengini aldığını görebiliyordum.</span></p>

    <p class="Normal para-style-override-7"><span class="char-style-override-8">“Evet, öyle,” diye mırıldandı. “Sanırım yaptım, evet.” Birden aklına bir fikir geldi ve bana bakarken gözleri kocaman açıldı. “Sen bunu sıklıkla yapıyor musun?” Son sözü bir ciyaklamayla çıktı ve susmak zorunda kalıp boğazını temizledi. </span></p>

    <p class="Normal para-style-override-7"><span class="char-style-override-8">“Sanırım ‘sıklıkla’ derken ne demek istediğine bağlı,” diyerek sesimin biraz buruk çıkmasını sağladım. “Ben iki yıldır duldum, biliyorsun.”</span></p>

    <p class="Normal para-style-override-7"><span class="char-style-override-8">Jamie bana ilgiyle bakarak eliyle dudağına dokundu.</span></p>

    <p class="Normal para-style-override-7"><span class="char-style-override-8">“Evet, öyle. Ben sadece… şey, kadınların böyle bir şey yaptığını düşünmemiştim.” Gittikçe artan büyülenmesi, şaşkınlığını yeniyordu. “Tamamlayabiliyor musun? Yani bir erkek olmadan, demek istedim.”</span></p>

    <p class="Normal para-style-override-7"><span class="char-style-override-8">Bu, yüksek sesle kahkaha atmamı sağladı ve yumuşak sesler, etrafımızı saran ağaçlardan ve nehirden yankılandı.</span></p>

    <p class="Normal para-style-override-7"><span class="char-style-override-8">“Evet ama bir erkekle çok daha güzel oluyor,” diye ona güvence verdim. Uzanıp onun göğsüne dokundum. Göğsündeki ve omuzlarındaki tüylerin diken diken olduklarını görebiliyordum. Bir parmağımın ucuyla bir meme ucunu kibarca çevrelediğimde hafiften ürperdi. “Çok daha fazla,” dedim yumuşak bir sesle.</span></p>

    <p class="Normal para-style-override-7"><span class="char-style-override-8">Mutlu bir şekilde, “Ah,” dedi. “Şey, bu iyi değil mi?”</span></p>

    <p class="Normal para-style-override-7"><span class="char-style-override-8">Jamie sıcaktı - hatta nemli havadan çok daha sıcaktı - ve ilk düşüncem geri çekilmek oldu, fakat bunu yapmadım. Ellerinin tenime dokunduğu yerden hemen ter boşanıyordu ve damlaları ensemden aşağıya akıyordu. </span></p>

    <p class="Normal para-style-override-7"><span class="char-style-override-8">“Daha önce seninle hiç bu şekilde sevişmemiştim,” dedi. “Tıpkı yılan balıkları gibi, değil mi? Bedenin ellerimin arasından kayıyor, adeta yosun gibi kaygan.” Elleri yavaşça sırtımdan aşağıya kaydı. Başparmakları omurgamın oyuklarına baskı yapıyor, ensemdeki küçük tüylerin zevkten karıncalanmasını sağlıyordu.</span></p>

    <p class="Normal para-style-override-7"><span class="char-style-override-8">“Hımm. Çünkü İskoçya domuzlar gibi terlemeyecek kadar soğuk olduğu için. Hazır bundan bahsetmişken domuzlar gerçekten terliyor mu? Her zaman merak etmişimdir.”</span></p>

    <p class="Normal para-style-override-7"><span class="char-style-override-8">“Bilemem. Daha önce bir domuzla hiç sevişmedim.” Başını aşağıya eğdi ve dili göğüslerime dokunmaya başladı. “Ama sen alabalık tadındasın, Sassenach.”</span></p>

    <p class="Normal para-style-override-7"><span class="char-style-override-8">“Ben ne?”</span></p>

    <p class="Normal para-style-override-7"><span class="char-style-override-8">“Taze ve tatlı, biraz da tuzlu,” diye açıkladı, bir müddet başını kaldırarak. Başını yine aşağıya eğdi ve işine devam etti.</span></p>

    <p class="Normal para-style-override-7"><span class="char-style-override-8">“Gıdıklanıyorum,” dedim, dilinin altında titriyor ama kaçmak için de hiçbir şey yapmıyordum.</span></p>

    <p class="Normal para-style-override-7"><span class="char-style-override-8">İşine dönmeden önce nefes almak için nemli yüzünü kaldırarak, “Benim de amacım bu,” diye cevap verdi Jamie. “Ben olmadan bunu tamamen yaptığını düşünmekten hoşlanmıyorum.”</span></p>

    <p class="Normal para-style-override-7"><span class="char-style-override-8">“Yapamam,” diye ona güvence verdim. “Ahh!”</span></p>

    <p class="Normal para-style-override-7"><span class="char-style-override-8">“Hı?” diye sorgularcasına boğuk bir ses geldi. Yeniden kayanın üzerine yattım. Yıldızlar baş döndürücü bir şekilde tepede dururlarken, sırtım kavis çiziyordu. </span></p>

    <p class="Normal para-style-override-7"><span class="char-style-override-8">“Ben… inledim sadece,” dedim belirsizce. Ve sonra bir müddet hiçbir şey diyemedim, ta ki Jamie göğsünü hafiften kasığıma dayayıp soluk soluğa yatana kadar. Elimi ona doğru uzatıp terden ıslanmış saçlarını yüzünden çektim ve o da başını çevirip avucumu öptü. </span></p>

    <p class="Normal para-style-override-7"><span class="char-style-override-8">“Kendimi Havva gibi hissediyorum,” dedim yumuşak bir sesle, gökyüzünde karanlık ormanın ardından yükselen ayı izleyerek. “Cennet Bahçesi’nin kenarında duruyorum.”</span></p>

    <p class="Normal para-style-override-7"><span class="char-style-override-8">Göbeğimin çevresinden küçük bir kahkaha sesi geldi.</span></p>

    <p class="Normal para-style-override-7"><span class="char-style-override-8">“Evet ve ben de Âdem oluyorum, sanırım,” dedi Jamie. “Cennete giden kapıda duruyorum.” Bilinmezliğe doğru uzanan nehrin karşısına hevesle bakmak için başını çevirdi. Yanağı karnımdaydı. “Sadece içeri mi gireceğim yoksa dışarı mı çıkacağım, bilmek isterdim.”</span></p>

    <p class="Normal para-style-override-7"><span class="char-style-override-8">Onu şaşırtarak bir kahkaha attım. Sonra onu iki kulağından tutup, kaygan çıplak tenime karşı getirdim.</span></p>

    <p class="Normal para-style-override-7"><span class="char-style-override-8">“İçeri,” dedim. “Ne de olsa elinde ateş kılıcı olan bir melek görmüyorum.”</span></p>

    <p class="Normal para-style-override-7"><span class="char-style-override-8">Jamie üzerimden kalktı. Kendi eti de ateş gibi yanıyordu ve ben onun altında titriyordum.</span></p>

    <p class="Normal para-style-override-7"><span class="char-style-override-8">“Görmüyor musun?” diye mırıldandı. “O zaman yeterince yakından bakmıyorsun sanırım.”</span></p>

    <p class="Normal para-style-override-7"><span class="char-style-override-8">Sonra o ateş kılıcı, beni bilinçsizliğe sürükledi ve bedenimi tutuşturdu. Birlikte alev aldık. Yaz gecesindeki yıldızlar kadar parlaktık ve sonra yanmış ve tükenmiş bir halde geri yattık. Küllerimiz ezeli bir denizin sıcak tuzuyla çözüldü ve yeni doğan hayatın nabzıyla hareket etmeye başladı.</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-8"><span class="bold char-style-override-15" xml:lang="tr-TR"> </span></p>

    <div class="footnotes">
       <div class="footnote">
         <p class="Basic-Paragraph para-style-override-5" xml:lang="en-US"><a class="footnote-anchor" href="#footnote-50256-1-backlink" id="footnote-50256-1">1</a> </p>
      </div>

      <div class="footnote">
         <p class="Basic-Paragraph para-style-override-5" xml:lang="en-US"><a class="footnote-anchor" href="#footnote-50256-2-backlink" id="footnote-50256-2">2</a> </p>
      </div>

      <div class="footnote">
         <p class="Basic-Paragraph para-style-override-5" xml:lang="en-US"><a class="footnote-anchor" href="#footnote-50256-3-backlink" id="footnote-50256-3">3</a> </p>
      </div>
    </div>
  </div>
</body>
</html>