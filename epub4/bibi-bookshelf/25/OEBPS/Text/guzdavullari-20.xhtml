<html xmlns="http://www.w3.org/1999/xhtml">
<head>
  <title>guzdavullari-20</title>
  <link href="../Styles/guzdavullari.css" rel="stylesheet" type="text/css"/>
</head>

<body id="guzdavullari" xml:lang="tr-TR">
  <div class="Basic-Text-Frame">
     <p class="baslik" id="toc_marker-13" xml:lang="en-US"><span class="bold" xml:lang="tr-TR">13<br/>Bir Vicdan Sınavı</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-7"><span class="char-style-override-8">Kara bir şey, yumuşak bir ses çıkararak önümüzdeki patikaya indi ve ben aniden durarak koluna sarıldım.</span></p>

    <p class="Normal para-style-override-7"><span class="char-style-override-8">“Kurbağa,” dedi Jamie sakince. “Şarkı söyleyişlerini duyuyor musun?”</span></p>

    <p class="Normal para-style-override-7"><span class="char-style-override-8">Nehir yakınındaki sazlıklardan gelen kurbağa gürültüleri için ilk aklıma gelecek olan terim “şarkı söylemek” değildi doğrusu. Öte yandan, Jamie’nin kulakları pek seçici değildi ve kendisi bu durumu hiç de umursamıyordu. </span></p>

    <p class="Normal para-style-override-7"><span class="char-style-override-8">Ayakkabısının burnunu uzattı ve çömelmiş koyu renkli biçimi nazikçe iteledi. </span></p>

    <p class="Normal para-style-override-7"><span class="char-style-override-8">“Brekekekeks, ku-vak, ku-vak.” Şekil zıpladı ve yolun yanındaki nemli bitkilerin arasında kayboldu. </span></p>

    <p class="Normal para-style-override-7"><span class="char-style-override-8">“Dillere karşı bir yeteneğin olduğunu her zaman biliyordum,” dedim neşeyle. “Ama kurbağaca konuştuğundan haberim yoktu. </span></p>

    <p class="Normal para-style-override-7"><span class="char-style-override-8">“Akıcı konuşamadığım kesin,” dedi dürüstçe. “Yine de aksanım fena değil diye düşünüyorum.”</span></p>

    <p class="Normal para-style-override-7"><span class="char-style-override-8">Güldüm, o da elimi sıkıp sonra bıraktı. Esprinin kıvılcımı, aramızda bir konuşma başlatmaksızın solup gitti ve bedensel anlamda bir arada ama düşüncelerimizde aramızda millerce mesafeyle yürüdük. </span></p>

    <p class="Normal para-style-override-7"><span class="char-style-override-8">Bitap düşmüş olmalıydım aslında, fakat adrenalin halen damarlarımda akıyordu. Başarılı bir ameliyatı geride bırakmış olmanın ve bir alkol zehirlenmesi yaşanmamasının coşkusuyla doluydum. Bu durum bacaklarımı biraz gevşetmişti ama etrafımda olanlar konusunda son derece güçlü ve uzun süreli bir farkındalık kazanmıştım. </span></p>

    <p class="Normal para-style-override-7"><span class="char-style-override-8">Rıhtımın yakınındaki ağaçların altında bir bank vardı ve Jamie beni oraya, gölgelerin arasına götürdü. O kendini mermer bankın üzerine derince iç çekerek bırakırken, akşamı olaylı geçen tek kişinin ben olmadığımı hatırladım.</span></p>

    <p class="Normal para-style-override-7"><span class="char-style-override-8">Etrafıma abartılı bir dikkatle baktıktan sonra yanına oturdum. </span></p>

    <p class="Normal para-style-override-7"><span class="char-style-override-8">“Yalnızız ve bizi gözleyen yok,” dedim. “Ne işler döndüğünü bana şimdi anlatmaya ne dersin?” </span></p>

    <p class="Normal para-style-override-7"><span class="char-style-override-8">“Ah, tabii.” Sırtını esneterek doğruldu. “Sana daha önceden söylemeliydim, ama onun böyle bir şey yapacağını beklemiyordum.” Uzandı ve karanlıkta elimi buldu. </span></p>

    <p class="Normal para-style-override-7"><span class="char-style-override-8">“Dediğim gibi, aslında ters bir şey yok. Sadece, Ulysses bana şalı, hançeri ve broşu getirdiği zaman, Jocasta’nın bu akşamki yemekte bir duyuru yapacağını ve herkese bunları bana miras bırakacağını söyleyeceğini anlattı.” </span></p>

    <p class="Normal para-style-override-7"><span class="char-style-override-8">Eliyle evi ve arkamdaki tarlaları gösterdi - ve tüm diğerlerini: Nehirdeki iskeleyi, çiçeklikleri, bahçeleri, ahırları, dönümlerce reçine dolu çam ormanını, bıçkı ve terebentin atölyesini - ve onlar için çalışan kırk köleyi.</span></p>

    <p class="Normal para-style-override-7"><span class="char-style-override-8">Jocasta’nın planladığı şekliyle olay gözümün önüne geliyordu; Jamie masanın başına geçip oturmuş, Hector Cameron’un tartanını giymiş, onun hançerini ve broşunu takmış, etrafı Hector’un yerine onu buyur etmeye can atan, Hector’un eski iş arkadaşları ve yoldaşlarıyla dolu. </span></p>

    <p class="Normal para-style-override-7"><span class="char-style-override-8">Tam bir MacKenzie planı gibi diye düşündüm: Cüretkâr, dramatik ve durumla ilgili insanın dileklerini hiç önemsemeyen. </span></p>

    <p class="Normal para-style-override-7"><span class="char-style-override-8">“Ve eğer yapsaydı,” dedi, düşüncelerimi son derece kesin bir şekilde yansıtarak, “böylesi bir onuru reddetmem çok garip olurdu.”</span></p>

    <p class="Normal para-style-override-7"><span class="char-style-override-8">“Evet, çok.”</span></p>

    <p class="Normal para-style-override-7"><span class="char-style-override-8">Birden ayağa kalktı; sakince oturmak için fazlasıyla huzursuzdu. Konuşmadan bana elini uzattı; ben de ayağa kalkıp yanına gittim ve bahçenin etrafını dolaşarak çiçekliğe döndük. Parti için yakılan fenerler toplanmış, içlerindeki mumlar daha sonra kullanılmak üzere tutumlulukla söndürülmüştü. </span></p>

    <p class="Normal para-style-override-7"><span class="char-style-override-8">“Ulysses sana ne dedi?” diye sordum.</span></p>

    <p class="Normal para-style-override-7"><span class="char-style-override-8">“Kendin sor, Sassenach,” dedi. “River Run’da patron kim? Teyzem kör, hesapları tutup ev işlerini kim yürütüyor? Hangi işlerin yapılması gerektiğine o karar verebilir, ama bunların yapılmasını kim buyuruyor? Ortalıkta neler döndüğünü ona bildiren, en mühimi, yargılarına güvenebildiği kim var?”</span></p>

    <p class="Normal para-style-override-7"><span class="char-style-override-8">“Anlıyorum.” Düşünceli bir biçimde yere baktım. “Hesaplarla oynadığını falan düşünmüyorsun, değil mi?” Yapmadığını umuyordum, çünkü Jocasta’nın kâhyasını çok seviyordum, ikisinin arasında saygı ve sevgi olduğunu düşünüyordum; adamın onu soğukkanlılıkla dolandırması fikri hoşuma gitmemişti. </span></p>

    <p class="Normal para-style-override-7"><span class="char-style-override-8">Jamie başını salladı.</span></p>

    <p class="Normal para-style-override-7"><span class="char-style-override-8">“Hayır. Bütün hesapları gözden geçirdim, her şey yolunda - hatta fazlasıyla yolunda. Onun dürüst ve sadık bir hizmetçi olduğuna eminim. Ama yerini bir yabancıya teslim etmek fikri her insanı rahatsız edebilir.”</span></p>

    <p class="Normal para-style-override-7"><span class="char-style-override-8">Bir an homurdandı.</span></p>

    <p class="Normal para-style-override-7"><span class="char-style-override-8">“Teyzem kör olabilir, fakat o siyah adam gayet iyi görüyor. Beni engellemek ya da ikna etmek için tek bir laf bile etmedi. Sadece yengemin ne yapmak istediğini söyledi, sonra ne yapacağımı - ya da yapmayacağımı - bana bıraktı.”</span></p>

    <p class="Normal para-style-override-7"><span class="char-style-override-8">“Sence senin yapmayacağını…” O noktada durdum, çünkü yapmayacağından emin değildim. Onur, tedbir ya da her ikisi birden, onun Jocasta’nın planını bozmasına neden olabilirdi ama teklifi reddedeceğine dair de bir şey dememişti. </span></p>

    <p class="Normal para-style-override-7"><span class="char-style-override-8">Cevap vermedi; küçük ve soğuk bir ürperti geçti içimden. Sıcak yaz havasına rağmen titredim, yürürken parmaklarımın değdiği etinin verdiği güven hissine sığınarak koluna sarıldım.</span></p>

    <p class="Normal para-style-override-7"><span class="char-style-override-8">Ayartılma sadece onun için değil benim için de geçerliydi. Onun ve olması için yaratıldığı yazgının reddettiği şey olma şansı vardı. Bunun için doğmuş ve bunun için büyütülmüştü: büyük bir arazinin yöneticiliği, içindeki insanların bakımı, akranı olan diğer soyluların ve kâhyalarının ona karşı saygısı. En önemlisi, klanın ve ailenin tekrar eski günlerine dönmesi. </span><span class="italik char-style-override-7" xml:lang="tr-TR">Zaten</span><span class="char-style-override-8"> bunun bir </span><span class="italik char-style-override-7" xml:lang="tr-TR">parçasıyım</span><span class="char-style-override-8">, derdi. </span></p>

    <p class="Normal para-style-override-7"><span class="char-style-override-8">Tek başına serveti umursamıyordu, bunu biliyordum. Kudret peşinde olduğunu da düşünmüyordum; öyle olsa geleceğin şekillenişinden haberdar olduğum için kuzeye, bir ulusun kurucuları arasında yer almaya giderdi. </span></p>

    <p class="Normal para-style-override-7"><span class="char-style-override-8">Ama bir zamanlar bir toprak lordu olmuştu. Hapiste geçirdiği zamandan çok az bahsetmişti, fakat söylediği bir şey hafızamda canlandı. Birlikte hapis yattığı adamlardan bahsederken, </span><span class="italik char-style-override-7" xml:lang="tr-TR">Onlar benimdi ve beni hayatta tutan şey onlara sahip olmaktı,</span><span class="char-style-override-8"> demişti. Ayrıca Ian’ın Simon Fraser’a söylediğini hatırladım: “</span><span class="italik char-style-override-7" xml:lang="tr-TR">Artık insanlıkla tek bağı adamları için duyduğu kaygı.</span><span class="char-style-override-8">”</span></p>

    <p class="Normal para-style-override-7"><span class="char-style-override-8">Doğru, Jamie’nin adamlara ihtiyacı vardı. Liderlik edecek, ilgilenilecek, savunulacak ve birlikte savaşılacak adamlara. Ama sahip olunacak değil. </span></p>

    <p class="Normal para-style-override-7"><span class="char-style-override-8">Mevye bahçesini geçince, sessizlik içinde yürümeye devam ettik. Leylak, lavanta, anemon ve gül kokuları o kadar yoğundu ki sıcak havanın içinden geçmek, insanın kendisini mis kokulu çiçek yapraklarıyla dolu bir yatağın üstüne atması gibiydi. </span></p>

    <p class="Normal para-style-override-7"><span class="char-style-override-8">River Run dünyevi güzelliklerin bir araya geldiği bir bahçeydi, doğru… ve ben siyah bir adamı dost kabul etmiş ve kızımı ona emanet etmiştim. </span></p>

    <p class="Normal para-style-override-7"><span class="char-style-override-8">Joe Abernathy ve Brianna hakkında düşünmek, kafamda iki mekânda aynı anda gelişen garip bir görüntü oluşmasına yol açtı. Zihnimde yüzlerini görüyor, seslerini kulağımın içinde duyuyordum. Gerçekliğim ise yanımda kiltini savurarak düşünceli bir biçimde yürüyen adamdı. </span></p>

    <p class="Normal para-style-override-7"><span class="char-style-override-8">Benim ayartılışım da buydu işte: Jamie. Yumuşak yataklar, görkemli salonlar ve sosyal saygınlık değil, Jamie.</span></p>

    <p class="Normal para-style-override-7"><span class="char-style-override-8">Jocasta’nın teklifini kabul etmezse başka bir şey yapması gerekecekti. Bu “başka şey” de büyük ihtimalle William Tyron’un akıl çelici ve tehlikeli önerisiydi. Bir anlamda Jocasta’nın cömert teklifinden daha iyiydi aslında; ne yaparsa onun olacaktı, böylelikle Brianna’ya bırakmak istediği mirası hazırlayabilecekti. Elbette eğer o kadar uzun yaşarsa. </span></p>

    <p class="Normal para-style-override-7"><span class="char-style-override-8">Hâlâ iki boyutta birden yaşıyordum. Bu boyutta, kiltinin eteğime sürterken çıkardığı hışırtıyı duyuyor, havadan bile daha sıcak bedeninin nemli ısısını hissediyordum. Miski anımsatan kokusunu duyuyordum; bu koku bana onu düşüncelerinden sıyırmak, kemerini çözüp şalını omuzlarından düşürmek, elbisemin üstünü sıyırıp göğüslerimi ona bastırmak, onu yarı çıplak nemli yeşilliklere yatırıp düşüncelerini benimkilere katma isteği veriyordu. </span></p>

    <p class="Normal para-style-override-7"><span class="char-style-override-8">Ama burnumda porsukağacı ve denizden gelen rüzgâr kokuları vardı, parmaklarımın altında ise bir adamın sıcak bedeni değil, üstünde onun adı yazan soğuk ve pürüzsüz bir granit mezar taşı yer alıyordu. </span></p>

    <p class="Normal para-style-override-7"><span class="char-style-override-8">Konuşmadım, o da öyle. </span></p>

    <p class="Normal para-style-override-7"><span class="char-style-override-8">Şimdi tam bir daireyi tamamlamış ve yine nehir kenarına, gri taş basamakların aşağıya indiği ve kıyıda parıldayan suyun içinde kaybolduğu noktaya gelmiştik; denizden bu kadar içeride bile gelgitin etkisi hissediliyordu. </span></p>

    <p class="Normal para-style-override-7"><span class="char-style-override-8">İskeleye bağlı bir tekne vardı; tek başına balık tutmak ve gezinti yapmak için uygun bir sandal. </span></p>

    <p class="Normal para-style-override-7"><span class="char-style-override-8">“Kürek çekelim mi?”</span></p>

    <p class="Normal para-style-override-7"><span class="char-style-override-8">“Tabii, neden olmasın?” Benimle aynı şeyi istediğini düşündüm; Jocasta’dan ve evden uzaklaşmak, bölünme korkusu olmadan temiz bir zihinle düşünebilmek. </span></p>

    <p class="Normal para-style-override-7"><span class="char-style-override-8">Aşağı inerken dengemi bulmak için koluna tutundum. Tam sandala binecekken bana doğru döndü. Beni kendisine çekerek hafifçe öptü, sonra bana yaslanarak çenesini kafamın üstüne koydu. </span></p>

    <p class="Normal para-style-override-7"><span class="char-style-override-8">“Bilmiyorum,” dedi sessizce, sorulmamış sorularıma cevaben. Sandala indi ve elini bana uzattı. </span></p>

    <p class="Normal para-style-override-7"><span class="char-style-override-8">Nehirde yukarı doğru ilerlerken sessizdi. Karanlık, aysız bir geceydi, ancak gözlerim suyun hareketli ışıltılarına ve ağaç gölgelerine alıştıktan sonra, yıldızların nehir sularındaki yansımalarıyla etrafı görmeye yetecek kadar ışık veriyordu. </span></p>

    <p class="Normal para-style-override-7"><span class="char-style-override-8">Sonunda, “Hiçbir şey demeyecek misin?” diye sordu birden.</span></p>

    <p class="Normal para-style-override-7"><span class="char-style-override-8">“Bu benim vereceğim bir karar değil,” dedim göğsümde bir sıkışma hissiyle. </span></p>

    <p class="Normal para-style-override-7"><span class="char-style-override-8">“Değil mi?”</span></p>

    <p class="Normal para-style-override-7"><span class="char-style-override-8">“O senin teyzen. Hayat senin hayatın, bu seçimi sen yapmalısın.”</span></p>

    <p class="Normal para-style-override-7"><span class="char-style-override-8">“Sen de seyirci kalacaksın, öyle mi?” diye homurdandı, kürekleri suya daldırıp akıntıya karşı ilerlerken. “Bu </span><span class="italik char-style-override-7" xml:lang="tr-TR">senin</span><span class="char-style-override-8"> de hayatın değil mi? Yoksa zaten benimle kalmayı düşünmüyor musun?”</span></p>

    <p class="Normal para-style-override-7"><span class="char-style-override-8">“Ne demek kalmamak?” Şaşkınlıkla oturduğum yerde doğruldum.</span></p>

    <p class="Normal para-style-override-7"><span class="char-style-override-8">“Belki senin için çok fazla olacaktır.” Kafası küreklere doğru eğilmişti, yüzünü göremiyordum.</span></p>

    <p class="Normal para-style-override-7"><span class="char-style-override-8">“Eğer bıçkı atölyesinde olanları kastediyorsan- ”</span></p>

    <p class="Normal para-style-override-7"><span class="char-style-override-8">“Hayır, o değil.” Kürekleri kaldırdı ve bana çarpıkça gülümsedi. “Ölüm ve felaket seni mahvetmiyor Sassenach. Ama her gün olan küçük şeyler… Siyah hizmetçi saçlarını taradığında ya da çocuk ayakkabılarını temizlemeye götürdüğünde irkildiğini görüyorum. Terebentin atölyesinde çalışan köleler de canını sıkıyor, değil mi?”</span></p>

    <p class="Normal para-style-override-7"><span class="char-style-override-8">“Evet. Sıkıyor. Ben, benim kölelerim olamaz. Sana söyledim- ”</span></p>

    <p class="Normal para-style-override-7"><span class="char-style-override-8">“Doğru, söyledin tabii.” Yüzünden bir tutam saçı çekerken kürekleri bir anlığına bıraktı. Gözleri benimkilerle buluştu.</span></p>

    <p class="Normal para-style-override-7"><span class="char-style-override-8">“Peki ben bu işi yapmayı seçersem, Sassenach… yanımda kalıp sadece izleyebilir misin, yani hiçbir şey yapmadan? Çünkü teyzem ölene dek yapacak bir şey yok. Hatta belki ondan sonra bile.”</span></p>

    <p class="Normal para-style-override-7"><span class="char-style-override-8">“Nasıl yani?”</span></p>

    <p class="Normal para-style-override-7"><span class="char-style-override-8">“Kölelerini azat etmeyecektir, nasıl yapsın? O yaşarken ben de yapamam.”</span></p>

    <p class="Normal para-style-override-7"><span class="char-style-override-8">“Fakat burası sana devrolduktan sonra…” duraksadım. Jocasta’nın ölümünü tartışmak iğrençti. Böyle bir şeyin daha epey bir süre gerçekleşmeyeceğine dair pek çok belirti vardı; Jocasta altmış yaşındaydı ve kör olması dışında sağlığı mükemmeldi.</span></p>

    <p class="Normal para-style-override-7"><span class="char-style-override-8">Birden onun ne demek istediğini anladım; günler, aylar, yıllar boyunca köle sahibi olarak yaşamaya dayanabilecek miydim? Başka türlüsünü yapamaz, orada bir ziyaretçi olduğum gerçeğini yok sayamazdım. </span></p>

    <p class="Normal para-style-override-7"><span class="char-style-override-8">Durumu inkâr ederek ağlamamak için dudağımı ısırdım. </span></p>

    <p class="Normal para-style-override-7"><span class="char-style-override-8">“Biliyor musun,” dedi beni cevaplar gibi, “o zaman bile, bir köle sahibinin kölelerini azat etmek için kurulun yazılı iznine ihtiyacı var.”</span></p>

    <p class="Normal para-style-override-7"><span class="char-style-override-8">“Nasıl?” dedim boş gözlerle bakarak. “Nedenmiş o?”</span></p>

    <p class="Normal para-style-override-7"><span class="char-style-override-8">“Çiftlik sahipleri zencilerin silahlı isyanından korkuyor,” dedi. “Sence haksızlar mı?” diye de ekledi alaycı bir tonla. </span></p>

    <p class="Normal para-style-override-7"><span class="char-style-override-8">“Kölelerin silah ya da budama bıçağı gibi aletler taşıması yasak, bunları kullanmaları konusunda çok sıkı yasalar var.” Başını salladı. “Kurulun en son izin vereceği şey kırsalda kendi başlarına yaşayan bir siyah topluluğudur. Bir kişi kölelerinden birini azat etmek istese ve gerekli izni alsa bile, özgürleşen kölenin kısa süre içinde koloniyi terk etmesi gerekir. Yoksa onu almak isteyen biri tarafından yakalanır ve köle yapılır.” </span></p>

    <p class="Normal para-style-override-7"><span class="char-style-override-8">“Bunları düşünmüşsün,” dedim yavaşça.</span></p>

    <p class="Normal para-style-override-7"><span class="char-style-override-8">“Sen düşünmedin mi?”</span></p>

    <p class="Normal para-style-override-7"><span class="char-style-override-8">Sorusunu cevaplamadım. Elimi suda gezdirdim ve bileğim küçük bir dalgalanma yarattı. Hayır, bu olasılıkları düşünmemiştim. Bunu bilinçsizce yapmıştım, çünkü önümdeki seçeneklerin çoktan belirlenmiş olduğuyla yüzleşmek istememiştim. </span></p>

    <p class="Normal para-style-override-7"><span class="char-style-override-8">“Bence senin her şeyin başında olman büyük bir şans olurdu,” dedim kendime çok yabancı gelen bir tonla. </span></p>

    <p class="Normal para-style-override-7"><span class="char-style-override-8">“Teyzem aptal değil,” diye araya girdi, sesinde hafif bir gerginlik vardı. “Beni mirasçısı yapacaktır, ama onun arazisinin sahibi olmayacağım. Onun yetişemediği işleri yaptırmakta kullanacaktır beni fakat onun bir uzantısı olmaktan öteye gitmeyeceğim. Doğru, bana fikirlerimi soracak ve tavsiyelerimi dinleyecektir; ama onun istemediği hiçbir şey yapılmayacaktır.”</span></p>

    <p class="Normal para-style-override-7"><span class="char-style-override-8">Başını salladı.</span></p>

    <p class="Normal para-style-override-7"><span class="char-style-override-8">“Kocası öldü. Vaktiyle kocasından hoşlanıyor olsa da olmasa da, artık buraların hanımı o ve hesap verecek kimsesi yok. O da elindeki gücün keyfini sürüyor ve bunu kaybetmeye niyeti yok.”</span></p>

    <p class="Normal para-style-override-7"><span class="char-style-override-8">Jocasta Cameron’un karakterinin bu yönü hakkında tamamen haklıydı, kadının planının kilit noktası da buydu zaten. Bir erkeğe ihtiyacı vardı; kendisinin gidemeyeceği yerlere gidecek, orduyla uğraşacak ve körlüğü nedeniyle kendisinin halledemeyeceği araziyle ilgili işleri halledecek birine.</span></p>

    <p class="Normal para-style-override-7"><span class="char-style-override-8">Aynı zamanda, kesinlikle bir koca istemiyordu; gücünü elinden alacak ve kendisine hükmedecek birine ihtiyacı yoktu. Eğer köle olmasaydı, Ulysses işini tam görürdü. Bu adam onun gözü ve kulağı olabilirdi ancak elleri olması mümkün değildi. </span></p>

    <p class="Normal para-style-override-7"><span class="char-style-override-8">Hayır, Jamie bu iş için biçilmiş kaftandı; güçlü, muktedir bir adam, akranları arasında saygı görmeye layık, astlarına söz geçirebilecek biri. Adamların ve toprağın idaresinde tecrübeli biri. Dahası, kendisine kan bağı ve yükümlülüklerle bağlı bir adam. İsteklerini sorgusuzca gerçekleştirecek biri. River Run’ın zengin dulu onu kendine bağlı kılabilirdi ve bu işin </span><span class="char-style-override-8">borcu ancak Jocasta öldükten sonra ödeneceğinden, onun açısından sorun yoktu. </span></p>

    <p class="Normal para-style-override-7"><span class="char-style-override-8">Söyleyecek bir şeyler ararken boğazım düğümlendi. Yapamam, diye düşündüm. İdare edemezdim. Ama diğer seçenekle de yüzleşemezdim; onu Jocasta’nın teklifini reddetmeye zorlayıp bile bile İskoçya’ya, bilinmez bir ölüme yollayamazdım. </span></p>

    <p class="Normal para-style-override-7"><span class="char-style-override-8">“Sana ne yapacağını ben söyleyemem,” dedim sonunda, küreklerin düzenli sesinin yanında zorla duyulan bir sesle. </span></p>

    <p class="Normal para-style-override-7"><span class="char-style-override-8">Büyük bir ağacın suya devrildiği ve dallarının akıntıyla gelen tüm döküntüyü topladığı noktada bir girdap oluşmuştu. Bu yüzden Jamie kayığı sakin sulardan geçirdi. Kürekleri bıraktı ve gömleğinin koluyla alnındaki teri sildi; çabalamaktan yüksek sesle soluyordu. </span></p>

    <p class="Normal para-style-override-7"><span class="char-style-override-8">Etrafımızda gece sessizdi, suyun sesi ve arada tekneye sürten batık ağaç dalları dışında pek bir ses yoktu. Sonunda uzandı ve çeneme dokundu. </span></p>

    <p class="Normal para-style-override-7"><span class="char-style-override-8">“Senin yüzün benim kalbimdir, Sassenach,” dedi yumuşakça, “aşkın da ruhumdur. Fakat haklısın, sen benim vicdanım olamazsın.”</span></p>

    <p class="Normal para-style-override-7"><span class="char-style-override-8">Her şeye rağmen, sanki üstümden tarifsiz bir yük kalkmış gibi bir rahatlama hissettim. </span></p>

    <p class="Normal para-style-override-7"><span class="char-style-override-8">“Ah, sevindim,” dedim ve ekledim; “bu korkunç bir leke olurdu.” </span></p>

    <p class="Normal para-style-override-7"><span class="char-style-override-8">“Ah, öyle mi?” Hafifçe irkilmişti. “Sence ben çok adi biri miyim?”</span></p>

    <p class="Normal para-style-override-7"><span class="char-style-override-8">“Sen şimdiye dek karşılaştığım en iyi adamsın,” dedim. “Demek istediğim… İki kişinin bir arada yaşaması çok zor. Karşındakinin senin doğru olduğunu düşündüğün şekilde yaşaması… Çocuklar söz konusuysa bu elbette bir zorunluluk, ama o zaman bile çok zor bir iş. Bunu sana yapamam, denemek bile doğru olmaz.”</span></p>

    <p class="Normal para-style-override-7"><span class="char-style-override-8">Uzunca bir süre sustu, yüzünü hafifçe yana çevirmiş oturuyordu. </span></p>

    <p class="Normal para-style-override-7"><span class="char-style-override-8">“Sence gerçekten iyi adam mıyım?” dedi sonunda. Sesin</span><span class="char-style-override-8">de tam çözemediğim garip bir ton vardı. </span></p>

    <p class="Normal para-style-override-7"><span class="char-style-override-8">“Evet,” dedim duraksamadan. sonra şaka yollu sordum: “Değil misin?”</span></p>

    <p class="Normal para-style-override-7"><span class="char-style-override-8">Uzun bir aradan sonra gayet ciddi bir şekilde, “Hayır, sanmıyorum,” dedi.</span></p>

    <p class="Normal para-style-override-7"><span class="char-style-override-8">Konuşmadan ona baktım, şüphesiz ağzım açık kalmıştı. </span></p>

    <p class="Normal para-style-override-7"><span class="char-style-override-8">“Vahşi bir adamım ve bu konuda iyiyim,” dedi sessizce. Ellerini açıp dizlerine koydu. Bu büyük eller kolayca hançer ve kılıç sallayabilir ya da bir adamı boğabilirdi. </span></p>

    <p class="Normal para-style-override-7"><span class="char-style-override-8">“Zorunda olmadığın bir şeyi asla yapmadın!”</span></p>

    <p class="Normal para-style-override-7"><span class="char-style-override-8">“Öyle mi?”</span></p>

    <p class="Normal para-style-override-7"><span class="char-style-override-8">“Sanmıyorum,” dedim ama daha söylerken bile bir şüphe bulutu sözlerimi gölgeledi. En büyük zorunluluklar karşısında yapıldığında bile, bu tür şeyler insanın ruhunda bir iz bırakmaz mıydı?</span></p>

    <p class="Normal para-style-override-7"><span class="char-style-override-8">“Beni, örneğin Stephen Bonnet gibi adamlarla bir mi tutuyorsun? O da pekâlâ yaptıklarını zorunluluktan yaptığını söyleyebilir.”</span></p>

    <p class="Normal para-style-override-7"><span class="char-style-override-8">“Eğer onunla en küçük bir benzerliğin olduğunu düşünüyorsan, çok yanılıyorsun,” dedim kendimden emin bir biçimde. </span></p>

    <p class="Normal para-style-override-7"><span class="char-style-override-8">Sabırsızlıkla omuzlarını silkti ve alçak bankın üstünde kımıldandı. </span></p>

    <p class="Normal para-style-override-7"><span class="char-style-override-8">“Bende olup da onda olmayan onuru saymazsak, Bonnet’le aramızda fazla bir fark yok. Beni bir soyguncuya dönüşmekten alıkoyan başka ne var ki?” diye belirtti. “Yağmalayabileceğim yerlere saldırmaktan alıkoyan? Ne de olsa atalarımdan biri Leoch’u, İşkoçya geçitlerinde soyduklarının altınlarıyla inşa etmiş ve diğeri ise servetlerini ve isimlerini kullandığı kadınlar sayesinde zengin olmuş.”</span></p>

    <p class="Normal para-style-override-7"><span class="char-style-override-8">Gerindi, güçlü omuzları suyun üzerindeki pırıltıların üstünde karaltı halinde yükseldi. Sonra birden dizlerinde duran kürekleri eline aldı ve küreklerle kayığın dibine doğru hamle yaparak beni yerimden sıçratan bir sarsıntıya neden oldu. </span></p>

    <p class="Normal para-style-override-7"><span class="char-style-override-8">“Kırk beşimi geçtim!” dedi. “Bu yaştaki bir adamın artık durulması gerekir, değil mi? Bir evi ve yiyecek yetiştirecek biraz toprağı, kenarda da yaşlılığını geçirmesini sağlayacak biraz parası olmalı en azından.”</span></p>

    <p class="Normal para-style-override-7"><span class="char-style-override-8">Derin bir nefes aldı; göğsü şiştikçe gömleği de hareket ediyordu. </span></p>

    <p class="Normal para-style-override-7"><span class="char-style-override-8">“Benimse evim yok, toprağım da öyle. Param da yok. Çiftliğim, tapum, ineğim, koyunum ya da keçim de yok! Bir dikili ağacım, bir döşeğim, hatta içine işeyecek bir kabım bile yok!”</span></p>

    <p class="Normal para-style-override-7"><span class="char-style-override-8">Oturduğu sıraya geçirdiği yumruk, altımdaki tahtayı titretti. </span></p>

    <p class="Normal para-style-override-7"><span class="char-style-override-8">“Üstümdeki giysiler bile benim değil!”</span></p>

    <p class="Normal para-style-override-7"><span class="char-style-override-8">Sadece ağustosböceklerinin şarkısının bozduğu uzun bir sessizlik oldu. </span></p>

    <p class="Normal para-style-override-7"><span class="char-style-override-8">“Ben seninim,” dedim sessizce. Bu pek fazla değildi.</span></p>

    <p class="Normal para-style-override-7"><span class="char-style-override-8">Gırtlağından, bir hıçkırık ya da kıkırdama olabilecek bir ses çıktı. </span></p>

    <p class="Normal para-style-override-7"><span class="char-style-override-8">“Evet</span><span class="italik char-style-override-7" xml:lang="tr-TR">,</span><span class="char-style-override-8"> benimsin,” dedi. Sesi biraz titriyordu, ama tutkudan mı yoksa eğlenceden mi kestiremedim. “Hepsi bu mu?”</span></p>

    <p class="Normal para-style-override-7"><span class="char-style-override-8">“Öyle mi?”</span></p>

    <p class="Normal para-style-override-7"><span class="char-style-override-8">Derin bir sabırsızlıkla elini salladı.</span></p>

    <p class="Normal para-style-override-7"><span class="char-style-override-8">“Yalnızca ben olsaydım fark etmezdi. Myers gibi yaşayabilirdim; ormana gider, yaşamak için avlanır ve balık tutar, çok yaşlandığımda da huzurlu bir ağaç altına yatar ve ölürdüm; bırakırdım kemiklerimi tilkiler kemirsin. Kimin umurunda?”</span></p>

    <p class="Normal para-style-override-7"><span class="char-style-override-8">Sanki gömleği çok darmış gibi gerginlikle omuzlarını silkti. </span></p>

    <p class="Normal para-style-override-7"><span class="char-style-override-8">“Ama sadece ben </span><span class="italik char-style-override-7" xml:lang="tr-TR">değilim</span><span class="char-style-override-8">,” dedi. “Sen varsın, Ian var, Duncan, Fergus ve Marsali var - Tanrı yardımcım olsun, Laoghaire’i bile düşünmem gerek!”</span></p>

    <p class="Normal para-style-override-7"><span class="char-style-override-8">“Ah, öyle deme,” dedim.</span></p>

    <p class="Normal para-style-override-7"><span class="char-style-override-8">Neredeyse çaresizlikle, “Anlamıyor musun?” dedi. “Elimde olsa dünyayı ayaklarının altına sererim Claire ama sana verecek hiçbir şeyim yok!”</span></p>

    <p class="Normal para-style-override-7"><span class="char-style-override-8">Bunun gerçekten önemli olduğunu düşünüyordu.</span></p>

    <p class="Normal para-style-override-7"><span class="char-style-override-8">Ona bakarak oturdum ve doğru kelimeleri aradım. Çaresizlikle omuzları çökmüş, gözleri yana dönmüştü. </span></p>

    <p class="Normal para-style-override-7"><span class="char-style-override-8">Bir saat içinde onu İskoçya’da kaybetme düşüncesiyle acı çekmiş, çalılıkların orada onunla sevişmeyi istemiş, oradan ise küreği kafasına geçirmeyi düşünür hale gelmiştim. Şimdi içim yine yumuşamıştı. </span></p>

    <p class="Normal para-style-override-7"><span class="char-style-override-8">Sonunda büyük, nasırlı ellerinden birini aldım ve dizlerinin arasındaki tahtaların üstünde diz çökecek şekilde öne kaydım. Kafamı göğsüne gömdüm ve nefesinin saçlarımı oynatışını hissettim. Doğru kelimeleri bulamamıştım ama seçimimi yapmıştım. </span></p>

    <p class="Normal para-style-override-7"><span class="char-style-override-8">“ ‘Sen nereye gidersen, ben de oraya gideceğim; sen nerede durursan ben de duracağım. Senin insanların benim insanlarım ve senin Tanrın benim Tanrım olacak. Sen nerede ölürsen ben de orada ölecek ve gömüleceğim.’ İster İskoç tepeleri olsun ister Güney ormanları. Ne yapman gerekiyorsa yap; ben orada olacağım.”</span></p>

    <p class="Normal para-style-override-7"><span class="char-style-override-8">Derenin ortasında su sığ ve hızlı akıyordu; ışıltılı yüzeyin hemen altındaki kara kayaları görebiliyordum. Jamie de gördü onları ve hızla uzak kıyıya kürek çekerek kayığı bir salkım söğüdün kökleri sayesinde oluşmuş havuzcuğun içine götürdü. Uzandım ve ağacın dallarından birini yakalayarak halatı buraya doladım. </span></p>

    <p class="Normal para-style-override-7"><span class="char-style-override-8">River Run’a döneriz, diye düşünüyordum ama bu, belli ki küçük bir gezintiden fazlasıydı. Jamie’nin yavaş akıntıya karşı kuvvetle çektiği küreklerle nehrin yukarılarına doğru ilerlemiştik. </span></p>

    <p class="Normal para-style-override-7"><span class="char-style-override-8">Düşüncelerimle baş başa, yalnızca nefesinin kısık sesini duyabiliyor, ne yapacağını merak ediyordum. Eğer kalırsam… işler onun düşündüğü kadar zor olmayabilirdi. Jocasta Cameron’u yabana atıyor değildim, ama Jamie Fraser’ı da küçümsemiyordum. Hem Colum hem de Dougal MacKenzie onu isteklerine göre eğip bükmeye kalkmış, sonuçta ikisi de başarısız olmuştu. </span></p>

    <p class="Normal para-style-override-7"><span class="char-style-override-8">Dougal MacKenzie’yi son görüşümü hatırlayınca bir anlık vicdan azabı duydum; gırtlağında Jamie’nin hançeri saplı halde kanında boğuluyor ve sesi çıkmasa da küfürler ediyordu. </span><span class="italik char-style-override-7" xml:lang="tr-TR"/></p>

    <p class="Normal para-style-override-7"><span class="char-style-override-8">Yine de yanılıyordu; Stephen Bonnet’le bu adam arasında fark var, diye düşündüm onun küreklere asılırken bükülen bedenine bakarak. Bahsettiği onurun ötesinde başka şeylere de sahipti: Kibarlık, cesaret… ve vicdan.</span></p>

    <p class="Normal para-style-override-7"><span class="char-style-override-8">Tek kürekle kayığı çevirerek üstünde titrek kavaklar sarkan geniş bir derenin ağzına yönlendirdiği zaman nereye gittiğimizi kavradım. Suya hiç yaklaşmamıştım, ama Jocasta fazla uzakta olmadığını söylemişti. </span></p>

    <p class="Normal para-style-override-7"><span class="char-style-override-8">Şaşırmamalıydım, eğer o bu akşam iblisleriyle yüzleşecekse burası en uygun yerdi. </span></p>

    <p class="Normal para-style-override-7"><span class="char-style-override-8">Dere ağzının biraz yukarısında, karanlık ve sessiz bıçkı atölyesi belirdi. Binanın ardında hafif bir ışıltı vardı; orman yakınındaki köle kulübelerinin ışığıydı bu. Alışılageldik küçük gürültülerle çevriliydik ama ağaçlar, kurbağalar ve suyun çıkardığı seslere rağmen burası garip bir biçimde sessizdi. Gece olmasına rağmen koca yapıdan bir gölge çıktı - belli ki bu benim hayal gücümün bir oyunuydu. </span></p>

    <p class="Normal para-style-override-7"><span class="char-style-override-8">“Gündüzleri çok insanın olduğu yerler geceleri hep biraz ürkütücü görünür,” dedim bıçkı atölyesinin sessizliğini kırmak istercesine.</span></p>

    <p class="Normal para-style-override-7"><span class="char-style-override-8">“Öyle mi?” Jamie’nin sesi dalgındı. “Burayı gündüz de pek sevmiyorum.”</span></p>

    <p class="Normal para-style-override-7"><span class="char-style-override-8">Olayı anımsayarak ürperdim.</span></p>

    <p class="Normal para-style-override-7"><span class="char-style-override-8">“Ben de öyle. Sadece- ”</span></p>

    <p class="Normal para-style-override-7"><span class="char-style-override-8">“Byrnes öldü.” Bana bakmıyordu, yüzü atölyeye dönüktü ve yarısı söğüdün gölgesinin ardına gizlenmişti. </span></p>

    <p class="Normal para-style-override-7"><span class="char-style-override-8">Halatın ucunu elimden düşürdüm. </span></p>

    <p class="Normal para-style-override-7"><span class="char-style-override-8">“Ustabaşı mı? Ne zaman?” diye sordum, açıklamanın kendinden çok aniden gelmesi karşısında şoke olarak, “ve nasıl?”</span></p>

    <p class="Normal para-style-override-7"><span class="char-style-override-8">“Bu akşamüstü. Campbell’ın en küçük çocuğu, haberi güneş batmadan az önce verdi.”</span></p>

    <p class="Normal para-style-override-7"><span class="char-style-override-8">“Nasıl?” diye sordum yeniden. Dizlerimi kavradım ve iki avuç dolusu fildişi ipek parmaklarımı doldurdu.</span></p>

    <p class="Normal para-style-override-7"><span class="char-style-override-8">“Tetanos.” Sesi son derece hissizdi. “Ölmek için çok kötü bir yol.”</span></p>

    <p class="Normal para-style-override-7"><span class="char-style-override-8">Bu konuda haklıydı. Daha önce tetanostan ölen birini görmemiştim, ama belirtilerini gayet iyi biliyordum: Panik, yutkunmakta zorluk, kol ve bacak kasları kasıldıkça ilerleyen bir katılaşma. Kasılmalar sıklaştıkça ve süreleri uzadıkça hastanın vücudu tahta gibi olur, acıyla bükülür, gevşer, yine bükülür ve en sonunda ölümden başka bir şeyle gevşemeyecek şekilde bitmek bilmez bir titreme gelirdi. </span></p>

    <p class="Normal para-style-override-7"><span class="char-style-override-8">“Ronnie Campbell’ın dediğine göre ölürken sırıtıyormuş. Ama yine de bunun mutlu bir ölüm olduğunu sanmıyorum.” Karanlık bir şakaydı ama yine de sesinde bir miktar neşe vardı. </span></p>

    <p class="Normal para-style-override-7"><span class="char-style-override-8">Dimdik oturdum, gecenin sıcağına rağmen buz gibi hissediyordum.</span></p>

    <p class="Normal para-style-override-7"><span class="char-style-override-8">“Hızlı bir ölüm de değildir,” dedim. Zihnimde şüphenin soğuk kolları uzandı. “Tetanostan ölmek günler alır.”</span></p>

    <p class="Normal para-style-override-7"><span class="char-style-override-8">“Davie Byrnes’in beş gününü almış.” Sesinde neşeden eser vardıysa da artık gitmişti.</span></p>

    <p class="Normal para-style-override-7"><span class="char-style-override-8">“Onu gördün,” dedim, içimde çakan bir öfke kıvılcımı içimin üşümesini gidermeye başlamıştı. “Onu gördün ve bana söylemedin, öyle mi?”</span></p>

    <p class="Normal para-style-override-7"><span class="char-style-override-8">Byrnes’in yarasını sarmıştım; kötü durumdaydı ama ölümcül değildi ve bana linç ayaklanması yatışana dek “emin” bir yerde tutulacağı söylenmişti. Bu konudan usanmış olduğum için, ustabaşının nerde tutulduğuyla ya da iyi olup olmadığıyla ilgilenmemiştim. Biliyordum, onu bu şekilde yok saymamdan ötürü hissettiğim suçluluktu beni asıl kızdıran ama bunu bilmemin de bir faydası yoktu. </span></p>

    <p class="Normal para-style-override-7"><span class="char-style-override-8">“Bir şey yapabilir miydin ki? Tetanosun senin zamanında bile çaresi olmayan birkaç şeyden biri olduğunu söyledin.” Bana bakmıyordu, yüzü bıçkı atölyesine dönüktü, kafası karanlığın önünde duran soluk yaprakların gölgelerinin arasına </span><span class="char-style-override-8">gömülmüştü. </span></p>

    <p class="Normal para-style-override-7"><span class="char-style-override-8">Eteğimden kurtulmaya çalıştım. Buruşuk katları dizlerimin üstüne çektim belli belirsiz, Phaedre’nin bunları ütülerken ne kadar zorlanacağını düşündüm. </span></p>

    <p class="Normal para-style-override-7"><span class="char-style-override-8">“Hayır,” dedim sakince, “hayır, onu kurtaramazdım. Ama onu görmeli ve biraz da olsa acısını dindirmeliydim.”</span></p>

    <p class="Normal para-style-override-7"><span class="char-style-override-8">Şimdi bana bakıyordu; başının döndüğünü gördüm ve kayıktaki ağırlığının yer değiştirdiğini hissettim. </span></p>

    <p class="Normal para-style-override-7"><span class="char-style-override-8">“Yapabilirdin,” dedi vurgusuz bir sesle.</span></p>

    <p class="Normal para-style-override-7"><span class="char-style-override-8">“Ama sen yapmama izin vermedin- ” Geçtiğimiz hafta boyunca ortadan yok oluşlarını ve nerede olduğunu sorduğumda verdiği kaçamak cevapları anımsadım. Sahne gözümde canlanıyordu; Byrnes’in yarasını sardığım, Farquard Campbell’ın evindeki küçük, boğucu tavan arası odası. Yatakta büzülmüş olan kişi an be an ölüyordu. Kollarımdaki tüyleri diken diken eden bir ürperti yeniden üstüme geldi. </span></p>

    <p class="Normal para-style-override-7"><span class="char-style-override-8">“Hayır, Campbell’ı sana yollayamazdım,” dedi yumuşak bir sesle. “Kanunlar var, Sassenach ve adalet var. Aralarındaki farkı çok iyi biliyorum.”</span></p>

    <p class="Normal para-style-override-7"><span class="char-style-override-8">“Merhamet diye bir şey de var.” Ve biri soracak olsa Jamie Fraser için merhametli biri derdim. Bir zamanlar öyleydi. Ama o zamanlarla şimdi arasındaki yıllar zor geçmişti ve şefkat, zor şartlar altında kolayca harcanabilecek çok narin bir duyguydu. Hâlâ nezaketini koruduğunu düşünüyordum yine de ve bu duygunun da yok olabileceğini düşünerek garip bir acı duydum. </span></p>

    <p class="Normal para-style-override-7"><span class="char-style-override-8">Kayık yan dönmüş ve sarkan dal şimdi aramıza girmişti. Yaprakların ardındaki karanlıktan küçük bir iç çekiş geldi.</span></p>

    <p class="Normal para-style-override-7"><span class="char-style-override-8">“Merhametliler kutsanmış kişilerdir,” dedi, “çünkü merhamet görürler. Byrnes öyle değildi, karşılığını da görmedi. Bana soracak olursan, eğer Tanrı biri hakkında karar verirse artık o işe karışmak mümkün değildir.”</span></p>

    <p class="Normal para-style-override-7"><span class="char-style-override-8">“Sence ona tetanosu </span><span class="italik char-style-override-7" xml:lang="tr-TR">Tanrı </span><span class="char-style-override-8">mı verdi?”</span></p>

    <p class="Normal para-style-override-7"><span class="char-style-override-8">“Adaleti başka nerede bulabilirsin ki?” dedi.</span></p>

    <p class="Normal para-style-override-7"><span class="char-style-override-8">Diyecek bir şeyler aradım ama bulamadım. Pes ederek tartışılabilecek tek konuya geri döndüm. Kendimi biraz hasta hissediyordum.</span></p>

    <p class="Normal para-style-override-7"><span class="char-style-override-8">“Bana haber vermeliydin. Yardım edemeyeceğimi düşünsen bile, buna karar vermek senin işin değildi- ”</span></p>

    <p class="Normal para-style-override-7"><span class="char-style-override-8">“Gitmeni istemedim.” Sesi hâlâ sakindi, ama artık sanki daha keskin gibiydi.</span></p>

    <p class="Normal para-style-override-7"><span class="char-style-override-8">“İstemediğini biliyorum! Ama senin Byrnes’in acı çekmeyi hak ettiğine inanıp inanmaman- ”</span></p>

    <p class="Normal para-style-override-7"><span class="char-style-override-8">“Onun için değil!” O hareket edince kayık sallandı ve dengemi koruyabilmek için yanlara tutundum. Sesinde şiddet vardı.</span></p>

    <p class="Normal para-style-override-7"><span class="char-style-override-8">“Byrnes’in kolay mı zor mu öldüğü umurumda değil ama ben zalim bir canavar değilim! Seni ona acı çeksin diye göndermemiş değilim, seni korumak için yaptım.”</span></p>

    <p class="Normal para-style-override-7"><span class="char-style-override-8">Bunu duymak beni rahatlatmıştı, ama ne yaptığını anladıkça daha sinirleniyordum. </span></p>

    <p class="Normal para-style-override-7"><span class="char-style-override-8">“Buna karar vermek sana düşmez. Eğer ben senin vicdanın değilsem, senin de benimki olmaya hakkın yok!” Onu görebilmek için öfkeyle önümdeki söğüt dallarını ittirdim.</span></p>

    <p class="Normal para-style-override-7"><span class="char-style-override-8">Aniden yaprakların arasından bir el fırlayarak beni bileğimden yakaladı.</span></p>

    <p class="Normal para-style-override-7"><span class="char-style-override-8">“Senin güvenliğini sağlamak benim görevimdir!”</span></p>

    <p class="Normal para-style-override-7"><span class="char-style-override-8">Elimi çekmeye çalıştım, ama sıkıca tutmuştu ve bırakmıyordu. </span></p>

    <p class="Normal para-style-override-7"><span class="char-style-override-8">“Ben ne korunmaya ihtiyacı olan genç bir kızım, ne de bir aptal! Eğer yapmamam gereken bir şey varsa bana açıklarsın, ben de dinlerim. Ama bana danışmadan ne yapacağıma ve nereye gideceğime karar veremezsin. Buna izin vermem, bunu sen de çok iyi bilirsin!”</span></p>

    <p class="Normal para-style-override-7"><span class="char-style-override-8">Kayık yalpaladı ve büyük bir hışırtıyla kafasını söğüdün yaprakları arasından dışarı çıkardı, dik dik baktı. </span></p>

    <p class="Normal para-style-override-7"><span class="char-style-override-8">“Nereye gideceğini söylemeye çalışmıyorum!”</span></p>

    <p class="Normal para-style-override-7"><span class="char-style-override-8">“Nereye </span><span class="italik char-style-override-7" xml:lang="tr-TR">gidemeyeceğime</span><span class="char-style-override-8"> karar vermişsin ve bu da o denli kötü!” Onun hareketiyle kayık sarsılıp dönünce söğüdün yaprakları omuzlarına doğru indi ve biz yavaşça söğüdün gölgesinin dışına çıktık.</span></p>

    <p class="Normal para-style-override-7"><span class="char-style-override-8">Önümdeydi; değirmen kadar sağlam gövdesiyle, kafası ve omuzları gerisindeki manzaranın epey bir kısmını kapatıyordu. Uzun, düz burnu benimkinden iki santim ötedeydi ve gözleri kısılmıştı. Bu ışıkta siyah gibi görünecek denli koyu maviydiler ve onlara bu kadar yakından bakmak ürkütücüydü. </span></p>

    <p class="Normal para-style-override-7"><span class="char-style-override-8">Gözlerimi kırptım, o kırpmadı. </span></p>

    <p class="Normal para-style-override-7"><span class="char-style-override-8">Yaprakların arasından çıkınca bileğimi bıraktı. Şimdi kolumun üst kısmını tutmuştu. Kumaşın üstünden tutuşunun sıcaklığını hissedebiliyordum. Elleri kocaman ve sertti, birden benim kendi kemiklerimin narinliğini anlamamı sağlayacak bir zıtlıktı bu. </span><span class="italik char-style-override-7" xml:lang="tr-TR"/></p>

    <p class="Normal para-style-override-7"><span class="char-style-override-8">Daha önce beni bir-iki kez sarsmıştı ve bu hoşuma gitmemişti. Şu an aklında böyle bir şey varsa diye, bir ayağımı bacaklarının arasına soktum ve ona en etkili olacağı noktadan bir diz atmaya hazırlandım. </span></p>

    <p class="Normal para-style-override-7"><span class="char-style-override-8">“Hatalıydım,” dedi.</span></p>

    <p class="Normal para-style-override-7"><span class="char-style-override-8">Duyduğum gerginlik nedeniyle şiddet uygulamaya hazırdım ve onun ne dediğini duyduğum sırada bacağımı kaldırıyordum. Ben duramadan o bacaklarını birbirine yapıştırdı ve dizimi uylukları arasında hapsetti. </span></p>

    <p class="Normal para-style-override-7"><span class="char-style-override-8">“Hatalıydım dedim, Sassenach,” diye tekrarladı, sesinde bir sabırsızlıkla. “Anladın mı?”</span></p>

    <p class="Normal para-style-override-7"><span class="char-style-override-8">“Of… hayır,” dedim, kendimi mızmız bir çocuk gibi hissederek. Dizimi oynatmaya çalıştım, ama baldırlarını sımsıkı bastırıyordu. </span></p>

    <p class="Normal para-style-override-7"><span class="char-style-override-8">“Beni bırakmayı düşünmüyor musun?” dedim kibarca. Kalbim hâlâ küt küt atıyordu.</span></p>

    <p class="Normal para-style-override-7"><span class="char-style-override-8">“Hayır, bırakmayacağım. Artık beni dinleyecek misin?”</span></p>

    <p class="Normal para-style-override-7"><span class="char-style-override-8">“Sanırım,” dedim, yine de kibardım. “Bu ara fazla meşgul değilim.”</span></p>

    <p class="Normal para-style-override-7"><span class="char-style-override-8">Ağzının seğirdiğini görecek kadar yakındım. Baldırları bir anlığına daha da sıkılaştı, sonra gevşediler.</span></p>

    <p class="Normal para-style-override-7"><span class="char-style-override-8">“Bu çok saçma bir tartışma ve bunu sen de benim kadar iyi biliyorsun.”</span></p>

    <p class="Normal para-style-override-7"><span class="char-style-override-8">“Hayır, bilmiyorum.” Kızgınlığım biraz azalmıştı, ama onun bu konuyu tamamen kapamasına izin vermeyecektim. “Belki senin için önemli değil ama benim için öyle. Sen de bunu biliyorsun, yoksa hatalı olduğunu kabul etmezdin.”</span></p>

    <p class="Normal para-style-override-7"><span class="char-style-override-8">Seğirme bu kez daha belirgindi. Derin bir nefes aldı ve omuzlarımdaki ellerini indirdi. </span></p>

    <p class="Normal para-style-override-7"><span class="char-style-override-8">“İyi o halde. Belki sana Byrnes’ten bahsetmeliydim kabul ediyorum. Ama bahsetsem ve tetanos olduğunu söylesem bile ona giderdin. Öyle olacağını biliyordum, bunu daha önce gördüm. Yapacak hiçbir şeyin olmasa bile yine de giderdin, değil mi?”</span></p>

    <p class="Normal para-style-override-7"><span class="char-style-override-8">“Evet. Eğer… evet, giderdim.”</span></p>

    <p class="Normal para-style-override-7"><span class="char-style-override-8">Aslında Byrnes için yapabileceğim hiçbir şey yoktu. Enjekte edebileceğim hiçbir ilaç o spazmların acısını dindiremezdi. Orada olmamın getireceği rahatlıktan başka hiçbir şey yoktu verebileceğim; onun bunu takdir edeceği, hatta farkına varacağı bile şüpheliydi. Yine de kendimi, bunu sunmaya zorunlu hissediyordum. </span></p>

    <p class="Normal para-style-override-7"><span class="char-style-override-8">“Gidebilirdim,” dedim daha yumuşak bir sesle. “Ben doktorum, anlamıyor musun?”</span></p>

    <p class="Normal para-style-override-7"><span class="char-style-override-8">“Tabii ki anlıyorum. Seni hiç tanımıyorum mu sanıyorsun, Sassenach?”</span></p>

    <p class="Normal para-style-override-7"><span class="char-style-override-8">Cevap beklemeden devam etti. “Bıçkı atölyesinde olanlar hakkında söylenti çıktı, biliyorsun değil mi? Adamın ellerinde o şekilde ölmesinden sonra - elbette kimse doğrudan onu senin kasten öldürdüğünü söylemedi… ama insanların bunu düşünmesi zor değil. Senin onu öldürdüğünü düşündüklerinden değil de belki onu, ipten kurtarmak için ölmesine kasıtlı olarak göz yumduğun…” </span></p>

    <p class="Normal para-style-override-7"><span class="char-style-override-8">Dizlerimin üstünde duran ellerime baktım, neredeyse altlarındaki fildişi rengi saten kadar soluktular. </span></p>

    <p class="Normal para-style-override-7"><span class="char-style-override-8">“Bunu düşündüm.”</span></p>

    <p class="Normal para-style-override-7"><span class="char-style-override-8">“Seni tanıyorum değil mi?” dedi kuru bir sesle. “Yüzünü </span><span class="char-style-override-8">gördüm, Sassenach.”</span></p>

    <p class="Normal para-style-override-7"><span class="char-style-override-8">Havanın artık kan kokusuyla yüklü olmadığından emin olmak istercesine derin bir nefes aldım. Çam ormanından gelen ve burun deliklerime dolan temiz ve buruk terebentin kokusundan başka bir şey yoktu. Aniden aklıma hastane ve oradaki çam kokulu dezenfektan kokusu geldi, bu koku hastalığın kokusunu örter ama yok edemezdi. </span></p>

    <p class="Normal para-style-override-7"><span class="char-style-override-8">Bir kez daha derin nefes alıp Jamie’ye bakmak üzere başımı kaldırdım. </span></p>

    <p class="Normal para-style-override-7"><span class="char-style-override-8">“Peki </span><span class="italik char-style-override-7" xml:lang="tr-TR">sen,</span><span class="char-style-override-8"> onu öldürüp öldürmediğimi merak ediyor musun?”</span></p>

    <p class="Normal para-style-override-7"><span class="char-style-override-8">Oldukça şaşırmış bir şekilde baktı. “Doğru olduğuna inandıysan yapmış olabilirsin.” Bir adamı öldürüp öldürmediğim sorusunu görmezden gelmişti.</span></p>

    <p class="Normal para-style-override-7"><span class="char-style-override-8">“Ama bana sorarsan, her iki ölüme birden nezaret etmek senin için pek akıllıca olmazdı.”</span></p>

    <p class="Normal para-style-override-7"><span class="char-style-override-8">Yapmıştım ve bu, onun bazı gizli olaylara benim asla dahil olamayacağım şekilde dahil olduğunu ilk fark edişi değildi. </span></p>

    <p class="Normal para-style-override-7"><span class="char-style-override-8">“Görüyorsun,” dedi bana bakarak. “Byrnes’in kesinlikle öleceğini ve senin ona yardım edemeyeceğini anladım. Ama onun hasta olduğunu bilsen, kesin ona giderdin. Sonra o ölecekti ve belki herkes her iki adamın da senin ellerinde ölmesinin ne kadar garip olduğunu söylemeyecekti ama- ”</span></p>

    <p class="Normal para-style-override-7"><span class="char-style-override-8">“Ama yine de bunu düşüneceklerdi,” diye onun yerine tamamladım.</span></p>

    <p class="Normal para-style-override-7"><span class="char-style-override-8">Seğirme, hınzır bir gülümsemeye dönüştü. “İnsanların dikkatini çekiyorsun, Sassenach.”</span></p>

    <p class="Normal para-style-override-7"><span class="char-style-override-8">Dudağımı ısırdım. İyi ya da kötü, dikkat çekiyordum ve birden fazla ölüme karıştığım da fark edilmişti. </span></p>

    <p class="Normal para-style-override-7"><span class="char-style-override-8">Bir dala tutunup dengesini sağlayarak doğruldu, çakıllara bastı ve şalını omzuna doğru çekti. </span></p>

    <p class="Normal para-style-override-7"><span class="char-style-override-8">“Bayan Byrnes’a kocasının eşyalarını bıçkı atölyesinden getireceğimi söyledim,” dedi. “İstemiyorsan gelmene gerek yok.”</span></p>

    <p class="Normal para-style-override-7"><span class="char-style-override-8">Atölye, yıldızlarla dolu gökyüzüne doğru yükseliyordu. İstese de daha tekinsiz görünemezdi. </span></p>

    <p class="Normal para-style-override-7"><span class="char-style-override-8">“Bekle,” dedim sandaldan güçlükle çıkarken. “Ben de geliyorum.”</span></p>

    <p class="Normal para-style-override-7"><span class="char-style-override-8">Bıçkı atölyesinin önünde hâlâ dizili tomruklar vardı; oraya son kez geldiğimden beri kimse bunları kaldırmamıştı. Karanlık, insanın tüm perspektif duygusunu bozuyordu; taze kereste yığınları, görünmez bir zeminin üstünde süzülen soluk dikdörtgenler gibiydi. Önce uzaktayken, sonra birden eteklerime sürtünecek kadar yükseldiler. Hava çam özü ve talaş kokuyordu.</span></p>

    <p class="Normal para-style-override-7"><span class="char-style-override-8">Hem dalgalanan fildişi rengi eteğim hem de karanlık yüzünden ayaklarımın altındaki zemini göremiyordum. Tökezlememi önlemek için Jamie koluma girdi. Elbette o asla tökezlemezdi. Belki de hayatı boyunca güneş battıktan sonra etrafta ışık olması fikrine bile aşina olmadan yaşadığından, yarasalar gibi bir çeşit radar geliştirmişti. </span></p>

    <p class="Normal para-style-override-7"><span class="char-style-override-8">Kölelerin kulübelerinin arasında bir yerde ateş yanıyordu. Saat çok geçti, çoğu uyuyor olmalıydı. Geldikleri topraklarda, gece boyunca davullar çalıp ölüleri için feryat ediyor olmalıydılar; bu törenler bir hafta boyunca sürerdi. Burada ise hiçbir şey yoktu. Çam ağaçlarının hışırtısından başka ses, ormanın kenarındaki belli belirsiz ışıktan başka ışık mevcut değildi. </span></p>

    <p class="Normal para-style-override-7"><span class="char-style-override-8">“Korkuyorlar,” dedi Jamie yumuşak bir sesle, benim yaptığım gibi sessizliği dinlerken. </span></p>

    <p class="Normal para-style-override-7"><span class="char-style-override-8">“Pek şaşırmadım,” diye mırıldandım. “Ben de korkuyorum.”</span></p>

    <p class="Normal para-style-override-7"><span class="char-style-override-8">Eğlendiğine işaret edebilecek küçük bir ses çıkardı. “Ben de,” diye homurdandı, “ama hayaletlerden değil.” Kolumu tuttu ve ben neden korktuğunu soramadan bıçkı atölyesinin girişindeki küçük kapıyı ittirdi. </span></p>

    <p class="Normal para-style-override-7"><span class="char-style-override-8">Sessizlik vücut bulmuştu. Başta savaş alanlarının garip sessizliğine benzettim bunu ama sonra farkı anladım. Bu sessizlik canlıydı. Ve buradaki sessizlikte yaşayan her neyse, huzurla yatmıyordu. Havadaki yoğun kan kokusunu alabildiğimi düşündüm. </span></p>

    <p class="Normal para-style-override-7"><span class="char-style-override-8">Sonra derin bir nefes aldım ve korkunun sırtımdan buz gibi yükseldiğini hissettim. Kan kokusunu gerçekten </span><span class="italik char-style-override-7" xml:lang="tr-TR">duyuyordum</span><span class="char-style-override-8">. Taze kan.</span></p>

    <p class="Normal para-style-override-7"><span class="char-style-override-8">Jamie’nin kolunu tuttum fakat kokuyu o da duymuştu; kolu elimin altında sertleşmiş, kasları gerilmişti. Tek söz etmeden elimden kurtuldu ve ortadan yok oldu.</span></p>

    <p class="Normal para-style-override-7"><span class="char-style-override-8">Bir an için gerçekten yok olduğunu düşündüm ve neredeyse paniklemiş bir halde az önce durduğu yerdeki havayı ellerimle yoklayarak taradım. Sonra koyu renk şalını kafasının üstüne attığını ve bununla beyaz gömleğini gizlediğini fark ettim. Toprak zemindeki seri ve hafif adımlarını duydum, sonra onlar da yok oldu. </span></p>

    <p class="Normal para-style-override-7"><span class="char-style-override-8">Hava hâlâ sıcak ve sakindi, kan kokuyordu. Dilin gerisinde metalik bir tat bırakan tatlı bir koku. Tıpkı bir hafta önceki halüsinasyondaki gibi. Hâlâ korkunun kollarında etrafımda döndüm ve bir yanım mağaramsı odanın hafızamda kalan kısımlarının karanlıktan çıkıp şekillenmesini bekledi. Kereste vincinden uzanan ve elemle sallanan koca kanca…</span></p>

    <p class="Normal para-style-override-7"><span class="char-style-override-8">Havada bir inilti duyulduğunda neredeyse dudağımı ısırıp koparacaktım. Boğazımda bir çığlık düğümlendi, beni bağırmaktan alıkoyan yalnızca dikkat çekmekti. </span></p>

    <p class="Normal para-style-override-7"><span class="char-style-override-8">Jamie neredeydi? Ona bağırmayı düşündüm ama cesaret edemedim. Karanlığa alışan gözlerim üç metre kadar ötemdeki kocaman hızarı seçmeme izin veriyordu ama odada bundan ötesi tamamen karanlıktı. Görmek için gözlerimi kısarken, açık renk elbisemin içinde odanın içindeki herhangi biri için gayet görünür olduğumun farkına vardım. </span></p>

    <p class="Normal para-style-override-7"><span class="char-style-override-8">İnilti yinelendi ve ben kıpırdanmaya başladım. Avuçlarım terliyordu. Hayır, dedim kendime şiddetle. Olamaz!</span></p>

    <p class="Normal para-style-override-7"><span class="char-style-override-8">Korkudan felç olmuştum, kulaklarımın bana söylediğini anlamam zaman aldı. Ses, karanlık odada vinç ve kancanın bulunduğu yönden değil, arkamdan bir yerlerden geliyordu. </span></p>

    <p class="Normal para-style-override-7"><span class="char-style-override-8">Geriye döndüm. İçinden geçtiğimiz kapı hâlâ açıktı. Hiçbir şey görünmüyordu, kapıyla benim aramda hareket eden bir şey yoktu. Öne doğru bir adım atıp durdum. Vücudumdaki tüm kaslar deli gibi kaçmak istiyordu ama Jamie’yi bırakamazdım. </span></p>

    <p class="Normal para-style-override-7"><span class="char-style-override-8">Ses yinelendi; fiziki acı belirtisi bir inilti, ağlama noktasını geçmiş bir ızdırap. Bunu duyunca zihnimde yeni bir fikir canlandı; ya bu sesi çıkaran Jamie’yse?</span></p>

    <p class="Normal para-style-override-7"><span class="char-style-override-8">Şoke olmuş bir halde sese doğru döndüm ve onun adını seslendim. Çatıda yankılar oluştu. </span></p>

    <p class="Normal para-style-override-7"><span class="char-style-override-8">“Jamie!” diye bağırdım yeniden. “Neredesin?”</span></p>

    <p class="Normal para-style-override-7"><span class="char-style-override-8">“Burada, Sassenach.” Jamie’nin homurtulu sesi solumdan bir yerlerden geldi, sakin fakat seri bir sesti. “Buraya gel.”</span></p>

    <p class="Normal para-style-override-7"><span class="char-style-override-8">Ses ondan gelmiyordu. Onun sesini duymuş olmanın verdiği rahatlamayla neredeyse titreyerek, karanlıkta sendeleyerek ilerledim. Sesi çıkaran Jamie değildiyse, kim olduğu umurumda değildi. </span></p>

    <p class="Normal para-style-override-7"><span class="char-style-override-8">Elim tahta bir duvara çarpınca yoklayarak ilerledim ve açık duran bir kapı buldum. Jamie, ustabaşının odasındaydı. </span></p>

    <p class="Normal para-style-override-7"><span class="char-style-override-8">Kapıdan içeri adım atar atmaz farkı hissettim. Hava burada daha ağır ve sıcaktı. Zemin tahtaydı ama adımlarım yankılanmıyordu. Kan kokusu ise daha da yoğundu. </span></p>

    <p class="Normal para-style-override-7"><span class="char-style-override-8">“Neredesin?” diye seslendim yeniden, bu kez alçak sesle.</span></p>

    <p class="Normal para-style-override-7"><span class="char-style-override-8">“Burada,” diye cevap geldi hemen dibimden. “Yatağın orada. Gel de bana yardım et, burada bir kız var.”</span></p>

    <p class="Normal para-style-override-7"><span class="char-style-override-8">Küçücük yatak odasındaydı. Minik odada ne pencere ne de ışık vardı. Onları yoklayarak buldum: Daracık yatağın yanında dizüstü çökmüş Jamie ve yatakta yatan bir beden. </span></p>

    <p class="Normal para-style-override-7"><span class="char-style-override-8">Bu bir kadındı, değer değmez anlamıştım. Dokununca anladığım bir diğer şey de kan kaybettiğiydi. Elimi sürdüğüm yanağı soğuk ve yapış yapıştı. Değdiğim başka her yeri sıcak ve ıslaktı; giysileri, çarşaflar, altındaki şilte. Yere dizimi koyduğum noktada bile eteğim ıslanıyordu. </span></p>

    <p class="Normal para-style-override-7"><span class="char-style-override-8">Boynundan nabzını yokladım ama bulamadım. Elimin altında göğsü hafifçe hareket ediyordu; yaşadığına dair tek belirti bu ve eşlik eden hafif iniltiydi.</span></p>

    <p class="Normal para-style-override-7"><span class="char-style-override-8">“Her şey yolunda,” deyişimi duydum. Sesim sakin çıkıyordu, şimdi paniklemek için daha çok nedenim olsa da sesimdeki tüm panik gitmişti. “Biz buradayız, yalnız değilsin. Sana neler oldu, anlatabilir misin?”</span></p>

    <p class="Normal para-style-override-7"><span class="char-style-override-8">Ellerimle sürekli kafasını, boğazını, göğsünü ve karnını yokluyor, sırılsıklam giysilerini kenara çekip vücudunda bir yara olup olmadığına bakıyordum. Kesik damar ya da bir yara, hiçbir şey yoktu. </span></p>

    <p class="Normal para-style-override-7"><span class="char-style-override-8">“Söyle…” Bir sözcükten çok iç çekişe benziyordu. Sonrasında derin bir nefes alış geldi.</span></p>

    <p class="Normal para-style-override-7"><span class="char-style-override-8">“Bunu sana kim yaptı kızım?” Jamie’nin hiçlikten gelen sesi alçak ve telaşlıydı. “Söyle, kim?”</span></p>

    <p class="Normal para-style-override-7"><span class="char-style-override-8">“Söyle…”</span></p>

    <p class="Normal para-style-override-7"><span class="char-style-override-8">Cildin altından büyük damarların geçtiği her yeri elledim. Onu gevşek haldeki kolundan tutup çekerek sırtını yoklamak için elimi koydum. Vücudunun tüm ısısı orada toplanmıştı, yeleği terden nemlenmişti ama kanlı değildi. </span></p>

    <p class="Normal para-style-override-7"><span class="char-style-override-8">“Her şey düzelecek,” dedim yine. “Yalnız değilsin. Jamie, onun elini tut.” Umutsuzlukla doldum; bunun ne olabileceğini biliyordum.</span></p>

    <p class="Normal para-style-override-7"><span class="char-style-override-8">“Tutuyorum zaten,” dedi bana, ona doğru, “sorun yok kızım,” dedi. “Her şey iyi olacak, duyuyor musun beni?”</span></p>

    <p class="Normal para-style-override-7"><span class="char-style-override-8">“Söyle…”</span></p>

    <p class="Normal para-style-override-7"><span class="char-style-override-8">Elimi eteğinin altına sokup baldırlarına doğru ilerlettim. Burası hâlâ sıcaktı, çok sıcak. Elimin üstünden ve parmaklarımın arasından akan kan, etrafımızdaki hava kadar sıcak ve ıslak, bıçkı atölyesinin savağından akan su kadar durdurulamazdı. </span></p>

    <p class="Normal para-style-override-7"><span class="char-style-override-8">“Ben… ölüyorum…”</span></p>

    <p class="Normal para-style-override-7"><span class="char-style-override-8">“Sanırım sen öldürüldün kızım,” dedi Jamie ona çok yumuşakça. “Seni öldürenin kim olduğunu söylemeyecek misin?”</span></p>

    <p class="Normal para-style-override-7"><span class="char-style-override-8">Kızın nefesinin sesi artmıştı, boynunda hafif bir seğirme vardı. “Ça... vuş… ona… söyle…”</span></p>

    <p class="Normal para-style-override-7"><span class="char-style-override-8">Elimi baldırlarından çektim ve elimdeki kanı umursamadan onun diğer elini tuttum. Artık bunun bir önemi yoktu. </span></p>

    <p class="Normal para-style-override-7"><span class="char-style-override-8">“Söyle …” dedi aniden ve ardından sessizlik geldi. Uzun bir sessizlik, sonra uzun bir iç çekiş. Daha da uzun bir sessizlik ve bir nefes. </span></p>

    <p class="Normal para-style-override-7"><span class="char-style-override-8">“Söyleyeceğim,” dedi Jamie. Sesi karanlıkta ancak bir fısıltı halinde çıkıyordu. “Sana söz veriyorum.”</span></p>

    <p class="Normal para-style-override-7"><span class="char-style-override-8">Karanlıktan artık ses gelmiyordu. Jamie’yi göremiyordum ama öne eğildiği sırada yatağın hareketini hissettim. </span></p>

    <p class="Normal para-style-override-7"><span class="char-style-override-8">“Tanrı seni affedecek,” diye sessizce fısıldadı. “Huzurla git.”</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Ertesi sabah ustabaşının odasına girdiğimiz an vızıltıyı duyabiliyordum. Bıçkı atölyesinde her şey boşluk ve talaş tarafından yutuluyordu. Ama bu küçük odada tahta duvarlar her sesi yakalayıp yansıtıyordu; ayak seslerimiz tahta zeminden tahta tavana dek yankılanıyordu. İki adamın arasındaki dar geçitte kaldığım sırada kendimi bir trampete hapsolmuş bir sinek gibi hissettim. </span></p>

    <p class="Normal para-style-override-7"><span class="char-style-override-8">Dışarıdan asıl bıçkı atölyesine giren kısa bir koridorla bölünmüş yalnızca iki oda vardı. Sağımızda Byrnese hayattayken içinde oturmak ve yemek yapmak için kullandığı büyük oda, solda ise sesin gelmekte olduğu yatak odası. Jamie derin bir nefes aldı, şalını yüzüne bastırdı ve yatak odası kapısını açtı. </span></p>

    <p class="Normal para-style-override-7"><span class="char-style-override-8">Tiksintiyle bağırmak üzereyken kendimi tuttum ve eğilip ellerimi sallayarak onları savuşturdum. Şişmiş, yavaşlamış gövdeleri yüzüme ve kollarıma çarparak sekti ve havada tembelce uçuştu. Farquard Campbell, kulağa “Heuch!” gibi gelen İskoçlara özgü bir iğrenme sesi çıkararak kafasını eğdi ve yumulu gözleri, kenetli dudakları ve beyazlayana dek sıktığı burun kanatlarıyla yanımdan geçti. </span></p>

    <p class="Normal para-style-override-7"><span class="char-style-override-8">Küçük oda, dönüşmüş olduğu tabuttan yalnızca biraz daha büyüktü. Penceresi yoktu, yalnızca tahtalar arasında içeri silik bir ışık girmesine izin veren boşluklar vardı. Hava tropik bir seradaki kadar sıcak ve nemli, ölümün çürük ve tatlı kokusuyla dopdoluydu. Üzerimde sinek ayakları gibi </span><span class="char-style-override-8">huylandırıcı bir etki bırakarak kayıp giden terimi hissettim ve yalnızca ağzımla nefes almaya çabaladım. </span></p>

    <p class="Normal para-style-override-7"><span class="char-style-override-8">Kız iri değildi, üstüne önceki gece örttüğümüz battaniyenin altında ancak seçilen bir tümsek oluşturuyordu. Çekmiş vücuduna göre kafası büyük görünüyordu; çocuklar tarafından kürdandan yapılmış ve kafa olarak tepesine bir top takılmış oyuncaklara benziyordu. </span></p>

    <p class="Normal para-style-override-7"><span class="char-style-override-8">Jamie, hareket etmek için fazlasıyla tok olan birkaç sineği kovaladıktan sonra battaniyeyi çekti. Tüm diğer şeyler gibi battaniye de pıhtılaşmış ve katılaşmıştı; ayak kısmı hâlâ ıslaktı. Ortalama insan bedeninde dört litre kadar kan bulunur ama bunu etrafa saçarsanız çok daha fazla gibi görünür. </span></p>

    <p class="Normal para-style-override-7"><span class="char-style-override-8">Önceki gece yüzünü kısa bir süreliğine görmüştüm; Jamie’nin başının üstünde tuttuğu yanan çam çırasının ışığında ölümün verdiği yapay bir ışıltıya sahip gibiydi. Şimdi ise ince telli kahverengi saçlarının arasında yüzü bir mantar kadar soluk ve donuktu. Yaşlı olmadığı belliydi ama yaşını tahmin etmek mümkün değildi. Çekici olup olmadığını da anlayamıyordum; kemik yapısı özellikle güzel değildi ama yaşarken yuvarlak yanaklarındaki pembelik ve derin gözlerindeki pırıltı erkeklere çekici geliyor olabilirdi. Bir adam onu çekici bulmuş, diye düşündüm. En azından yeteri kadar.</span></p>

    <p class="Normal para-style-override-7"><span class="char-style-override-8">Adamlar durgun biçimin üstüne eğilmiş mırıldanıyorlardı. Muntazam peruğunun altındaki kaşları çatılmış olan Bay Campbell bana döndü. “Bayan Fraser, ölüm nedeninden kesinlikle emin misiniz?”</span></p>

    <p class="Normal para-style-override-7"><span class="char-style-override-8">“Evet.” Kokuşmuş havayı solumamaya çalışarak battaniyeyi kaldırdım ve cesedin bacaklarını ortaya çıkaracak şekilde sıyırdım. Ayaklar mavimsiydi ve hafifçe şişmeye başlamıştı. </span></p>

    <p class="Normal para-style-override-7"><span class="char-style-override-8">“Eteğini aşağı çekmiştim, fakat diğer her şeyi olduğu gibi bıraktım,” diye açıkladım eteği yeniden sıvarken.</span></p>

    <p class="Normal para-style-override-7"><span class="char-style-override-8">Kıza dokunur dokunmaz karın kaslarım kasıldı. Daha önce ölü bedenler görmüştüm, bu da kesinlikle en ürkütücüsü değildi ama sıcak hava ve kapalı ortam vücudun soğumasını önlemişti; kasıkları benimkiler kadar sıcak fakat ra</span><span class="char-style-override-8">hatsız edici derecede kokuşmuştu. </span></p>

    <p class="Normal para-style-override-7"><span class="char-style-override-8">Onu bulduğumuz yerde, yatakta, bacaklarının arasında bırakmıştım. Otuz santimden daha uzun bir mutfak şişi. Şiş de kurumuş kanla kaplıydı ama rahatça seçilebiliyordu. </span></p>

    <p class="Normal para-style-override-7"><span class="char-style-override-8">“Ben… ee… vücutta bir yara bulamadım,” dedim, olabildiğince kibar bir şekilde ifade ederek.</span></p>

    <p class="Normal para-style-override-7"><span class="char-style-override-8"> “Anlıyorum.” Bay Campbell’ın kaşlarının çatıklığı biraz geçmişti. “Neyse, en azından bu bir cinayet değil o halde.”</span></p>

    <p class="Normal para-style-override-7"><span class="char-style-override-8">Cevap vermek üzere ağzımı açtım ama Jamie’nin uyaran bakışlarıyla karşılaştım. Fark etmeyen Bay Campbell konuşmaya devam etti. </span></p>

    <p class="Normal para-style-override-7"><span class="char-style-override-8">“Sorulması gereken, bunu zavallı kadının kendinin mi yaptığı, yoksa başkasının aracılığıyla mı ölümle buluştuğu? Siz ne diyorsunuz Bayan Fraser?”</span></p>

    <p class="Normal para-style-override-7"><span class="char-style-override-8">Jamie, Campbell’ın omzu üzerinden gözlerini kısarak baktı ama bu uyarıya lüzum yoktu; bu konuyu önceki gece tartışmış ve çıkarımlara varmıştık. Bunlardan biri de görüşlerimizi Cross Creek’teki hukuk ve yargı makamlarıyla paylaşmamıza gerek olmadığıydı. İfademde yalan söylediğimi belli edecek ses tonumu gizlemek için kokuyu bahane ederek burnumu sıktım. Çok kötü bir yalancıydım. </span></p>

    <p class="Normal para-style-override-7"><span class="char-style-override-8">“Kendi başına yaptığına eminim,” dedim kesin bir dille. “Bu şekilde kan kaybından ölmek çok kısa sürer. Jamie’nin de dediği gibi onu bulduğumuzda hâlâ canlıydı. İçeriye girmeden önce bıçkı atölyesinin önünde bir süre durup konuştuk ve biz onu görmeden kimsenin dışarı çıkması mümkün değildi.”</span></p>

    <p class="Normal para-style-override-7"><span class="char-style-override-8">Öte yandan, biri kolaylıkla diğer odaya saklanabilir ve biz ölmekte olan kadını rahatlatmakla meşgulken sessizce dışarıya emekleyebilirdi. Bu olasılık Bay Campbell’ın aklına gelmiyorsa, bu konuya dikkatini çekmeye gerek yoktu. </span></p>

    <p class="Normal para-style-override-7"><span class="char-style-override-8">Jamie, Bay Campbell geriye, ona doğru döndüğünde duruma uygun yaslı bir yüz ifadesi takınmayı başarmıştı. Yaşlı adam üzüntüyle başını salladı. </span></p>

    <p class="Normal para-style-override-7"><span class="char-style-override-8">“Ah, zavallı bahtsız kız! Sanırım günahını kendisiyle paylaşan biri olmadığı için rahatlamaktan başka yapacak bir şey yok.”</span></p>

    <p class="Normal para-style-override-7"><span class="char-style-override-8">“Ya kurtulmaya çalıştığı çocuğun babası?” dedim belli bir keskinlikle. Bay Campbell irkilmiş gibi göründü, sonra kendini toparladı.</span></p>

    <p class="Normal para-style-override-7"><span class="char-style-override-8">“Hmm… doğru ya,” deyip öksürdü. “Evli olup olmadığını da bilmiyoruz ama- ”</span></p>

    <p class="Normal para-style-override-7"><span class="char-style-override-8">“O halde siz bu kadını şahsen tanımıyorsunuz?” Ben düşüncesizce yorumlar yapmaya devam edemeden Jamie araya girdi.</span></p>

    <p class="Normal para-style-override-7"><span class="char-style-override-8">Campbell başını salladı. </span></p>

    <p class="Normal para-style-override-7"><span class="char-style-override-8">“Bay Buchanan’ın ya da MacNeilller’in hizmetçilerinden olmadığına eminim. Yargıç Alderdyce’in de değil. Buranın yakınında, yürüyerek gelmiş olabileceği çiftlikler bunlar. Yine de böyle çaresiz bir ölümü uygulamak için neden buralara kadar geldiği bir muamma…”</span></p>

    <p class="Normal para-style-override-7"><span class="char-style-override-8">Jamie ve ben de bunu düşünmüştük. Bay Campbell’ın araştırmayı bu yöne çekmesini önlemek için Jamie araya girdi. “Çok az konuştu ama bir çavuştan bahsetti. Tek dediği, ‘Çavuşa söyleyin,’ oldu. Bununla kimi kastettiğini biliyor olabilir misiniz?” </span></p>

    <p class="Normal para-style-override-7"><span class="char-style-override-8">“Sanırım orada kraliyet deposunu korumakla görevli bir ordu çavuşu var. Evet, bundan eminim.” Bay Cambpell’in yüzü aydınlandı. “Ah! Bu kadının orduyla bir şekilde ilgisi olduğuna şüphem yoktu. Bu konunun peşine düşmeli. Yine de merak ediyorum, acaba neden- ”</span></p>

    <p class="Normal para-style-override-7"><span class="char-style-override-8">“Bay Campbell, affedersiniz. Sanırım biraz başım dönüyor,” diye elimi onun koluna koyarak araya girdim. Yalan değildi; ne uyku uyumuş ne de yemek yemiştim. Sıcaktan ve kokudan başım dönüyordu, benzim solmuş olmalıydı.</span></p>

    <p class="Normal para-style-override-7"><span class="char-style-override-8">“Eşimle dışarıda görüşebilir misiniz?” dedi Jamie. Yatağı ve üstündeki bedeni gösteren bir jest yaptı. “Ben de yapabilirsem zavallı kızı getiririm.”</span></p>

    <p class="Normal para-style-override-7"><span class="char-style-override-8">“Hiç dert etmeyin, Bay Fraser,” diye itiraz etti Campbell, bir yandan beni dışarıya yönlendirirken. “Cesedi uşağım taşıyabilir.”</span></p>

    <p class="Normal para-style-override-7"><span class="char-style-override-8">“Burası teyzemin bıçkı atölyesi efendim, o yüzden düşünüyordum ki,” Jamie kibar fakat kararlı biçimde. “Bu işi ben yapmalıyım.”</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Phaedre dışarıda, arabanın yanında bekliyordu. “Size buranın perili olduğunu söylemiştim,” dedi, beni karanlık bir tatminle süzerken. “Bir çarşaf kadar solgunsunuz hanımım.” Benden yana burnunu buruşturarak bana baharlı şarapla dolu bir matara uzattı.</span></p>

    <p class="Normal para-style-override-7"><span class="char-style-override-8">“Dün akşamkinden beter kokuyor ve domuz boğazlamaktan yeni gelmiş gibi görünüyorsunuz. Şuraya oturun da şunu için, iyi gelir.” Omzumun üzerinden baktı. Ben de geriye baktım ve Campbell’ın dere kenarındaki günlük ağaçlarının gölgesinde durduğunu ve uşağıyla konuşmaya dalmış olduğunu gördüm. </span></p>

    <p class="Normal para-style-override-7"><span class="char-style-override-8">“Kimin yaptığını buldum,” dedi Phaedre birdenbire, sesinin tonunu düşürerek. Gözleri yana, bıçkı atölyesinin bu yanından zorlukla görülen köle barakalarının oraya kaymıştı. </span></p>

    <p class="Normal para-style-override-7"><span class="char-style-override-8">“Emin misin? Fazla zamanın yok.” Ağız dolusu şarap alıp, keskin tadının gırtlağımın gerisinde yükselmesinden ve boğazımdaki ölüm tadını silmesinden memnun şekilde ağzımda tuttum.</span></p>

    <p class="Normal para-style-override-7"><span class="char-style-override-8">Phaedre, gözleri ağaçların altındaki adamlarda, başını evet anlamında salladı.</span></p>

    <p class="Normal para-style-override-7"><span class="char-style-override-8">“Fazlasına gerek yok. Evine gittim ama kapısını açık buldum, her yer çer çöp doluydu, sanki biri aceleyle çıkmış gibi. Yakınlarda birini buldum ve ona burada kim yaşıyor, diye sordum. Pollyanne yaşıyordu ama gitti, dedi. Giderken nereye gidiyorsun diye sormuş, akşam yemeğine gelirim demiş kız ama geri dönmemiş ve kızı kimseler görmemiş.” Sorularla dolu kara gözleri benimkilerle buluştu. “Artık ne yapman gerektiğini biliyorsun, değil mi?”</span></p>

    <p class="Normal para-style-override-7"><span class="char-style-override-8">Cevabını bilmediğim çok iyi bir soruydu. Şarabı yuttum ve bununla beraber içimde panik yükselmeye başladı. </span></p>

    <p class="Normal para-style-override-7"><span class="char-style-override-8">“Buradaki bütün köleler onun gittiğini biliyor olmalı; başka birinin fark etmesi ne kadar zaman alır? Byrnes de öldüğüne göre, bu tür şeyleri bilmek artık kimin işi?”</span></p>

    <p class="Normal para-style-override-7"><span class="char-style-override-8">Phaedre umursamaz bir havayla omzunu silkti. “Gelip soran herhangi biri kolayca bilebilir. Ama sormak kimin işi- ” Başıyla bıçkı atölyesini gösterdi. Oturulan kısma açılan küçük kapıyı açık bırakmıştık; Jamie kollarında battaniyeye sarılı yüküyle dışarı çıkıyordu.</span></p>

    <p class="Normal para-style-override-7"><span class="char-style-override-8">Ben de olayın bir parçasıydım. Ama bir duyuru veya davet olmadan, yapbozdaki yerine oturan bir parça gibi işi o üstlenmişti. Jamie şimdiden River Run’ın efendisiydi - eğer istiyorsa. </span></p>

    <p class="Normal para-style-override-7"><span class="char-style-override-8">Campbell’ın uşağı cesedi taşımaya yardım etmek için geldi; Jamie atölyenin yanında tek dizinin üstüne çöktü ve yükünü yumuşakça toprağa teslim etti. Başımla teşekkür ederek matarayı Phaedre’ye geri verdim.</span></p>

    <p class="Normal para-style-override-7"><span class="char-style-override-8">“Eşyaları arabadan getirir misin?”</span></p>

    <p class="Normal para-style-override-7"><span class="char-style-override-8">Ben Jamie’ye katılmak için giderken, Phaedre tek söz etmeden getirdiğim şeylere yöneldi. Bir battaniye, bir kova, temiz bezler ve bir kavanozda baharatlar.</span></p>

    <p class="Normal para-style-override-7"><span class="char-style-override-8">Jamie derenin yanında çömelmiş, cesedin yattığı yerin biraz yukarısında ellerini yıkıyordu. Yapmak üzere olduğum şeyden önce temizlenmek aptalcaydı, ama alışkanlık ağır basıyordu. Jamie’nin yanında diz çöktüm ve ben de ellerimi suya daldırdım, soğuk suyun yapış yapış etin verdiği hissi alıp götürmesine izin verdim</span></p>

    <p class="Normal para-style-override-7"><span class="char-style-override-8">“Haklıydım,” dedim ona kısık sesle. “Pollyanne adında bir kadınmış, geceleyin kaçmış.”</span></p>

    <p class="Normal para-style-override-7"><span class="char-style-override-8">Ellerini birbirine sürterken yüzünü ekşitti ve omzunun üstünden baktı. Campbell şimdi cesedin üstünde dikilmiş, yüzünde memnuniyetsiz bir ifadeyle bakıyordu. </span></p>

    <p class="Normal para-style-override-7"><span class="char-style-override-8">Jamie asık suratla dönüp konsantre olmuş bir biçimde ellerine baktı. “Bu işin üstüne tuz biber oldu değil mi?” Eğildi ve yüzüne su çarptı, sonra başını ıslak bir köpek gibi şiddetle savurarak su damlalarını etrafa saçtı. Sonra başıyla bana bir işaret verip ayağa kalktı ve lekelenmiş şalının ucuyla yüzünü sildi. </span></p>

    <p class="Normal para-style-override-7"><span class="char-style-override-8">“Kıza bakacaksın değil mi, Sassenach?” Şalını savurarak kararlılıkla Bay Campbell’a doğru ilerledi.</span></p>

    <p class="Normal para-style-override-7"><span class="char-style-override-8">Giysilerinden herhangi birini saklamanın bir anlamı yoktu; kestim onları. Üstünde elbiseler yokken yirmilerinde görünüyordu. Az beslenmişti, kaburgaları sayılacak kadar zayıftı. Kolları ve bacakları soyulmuş dallar gibi incecik ve soluktu. Tüm bunlara rağmen şaşırtıcı derecede ağırdı ve ölüm sonrası katılaşması nedeniyle çekip çevirmesi zorlaşmıştı. Phaedre ve ben iş bitene dek deli gibi terlemiştik; ensemdeki topuzdan çıkan saçlar terlemiş yanaklarıma yapışıyordu.</span></p>

    <p class="Normal para-style-override-7"><span class="char-style-override-8">En azından işin zorluğu konuşmaları asgaride tutuyor ve düşüncelerimle baş başa kalmama izin veriyordu. Düşüncelerim de huzurla dolu değildi tabii. </span></p>

    <p class="Normal para-style-override-7"><span class="char-style-override-8">Jamie’ye kalırsa, çocuğunu düşürecek bir kadın bunu tek başına yapıyorsa kendi yatağında yapardı. Bir yabancının böylesi uzak bir yere gelmesinin tek nedeni, burada kendisine eşlik edecek biri olmasıydı; ona gelemeyecek biri. </span></p>

    <p class="Normal para-style-override-7"><span class="char-style-override-8">Bıçkı atölyesi çevresinden bir köleyi aramamız gerektiğini söylemiştim ona. Ebeliğiyle bilinen, başkalarının bahsettikleri ve onlara fısıltılarla tavsiyeler veren biri. </span></p>

    <p class="Normal para-style-override-7"><span class="char-style-override-8">Dediklerimin doğru çıkmış olması beni tatmin etmemişti. Kürtajcı, kadının bize bu işi kimin yaptığını söylemesinden korkarak kaçmıştı. Eğer bekleyip hiç sesini çıkarmazsa, Farquard Campbell benim sözüme güvenerek kadının bu işi kendi başına yaptığına inanırdı - başka türlüsünü kanıtlayamazdı. Peki bütün olay birdenbire açığa çıkarsa o zaman ne olacaktı?</span></p>

    <p class="Normal para-style-override-7"><span class="char-style-override-8">Sıcağa rağmen ürperiyordum. Adam öldürme yasası bu durumda da geçerli olur muydu? Elbette olur, diye düşündüm, cılız beyaz eklemlere kederle bir kova daha su boca ederken. </span></p>

    <p class="Normal para-style-override-7"><span class="char-style-override-8">Üzüntümü yıkama işiyle gizleyerek, zavallı kadın, diye düşündüm. Onun için geride bıraktığı - kelimenin her anlamıyla - kargaşayı düzenlemekten başka hiçbir şey yapamazdım. Belki bir de bu trajedinin diğer oyuncusunu kurtarmaya çalışırdım; istemeden ölüme sebep olan ve şimdi bu hatasını hayatıyla ödemek üzere olan çaresiz kadını.</span></p>

    <p class="Normal para-style-override-7"><span class="char-style-override-8">Jamie şarap matarasını almıştı; Farquard Campbell ile yürüdüğünü ve ikisinin arada bir bıçkı atölyesini, nehri ve gerideki kasabayı göstererek ateşli ateşli bir şeyler konuştuklarını gördüm. </span></p>

    <p class="Normal para-style-override-7"><span class="char-style-override-8">“Onun saçını taramak için bir şeyiniz var mı hanımım?”</span></p>

    <p class="Normal para-style-override-7"><span class="char-style-override-8">Phaedre’nin sorusu dikkatimi yine elimizdeki işe çekti. Cesedin yanında çömelmiş, karmakarışık olmuş saçların arasından parmaklarını kaygıyla geçiriyordu. </span></p>

    <p class="Normal para-style-override-7"><span class="char-style-override-8">“Zavallı çocuk,” dedi başını sallayarak.</span></p>

    <p class="Normal para-style-override-7"><span class="char-style-override-8">Phaedre’nin ölü kadından çok da büyük olmadığını düşündüm. Ayrıca cesedin mezara giyim kuşamlı gitmesi pek de önemli değildi. Yine de elimi cebime atarak fildişinden küçük bir tarak çıkardım. Tarağı alan Phaedre mırıldanarak işe koyuldu.</span></p>

    <p class="Normal para-style-override-7"><span class="char-style-override-8">Bay Campbell ayrılmak üzereydi. Atlarının kişnemesini ve seyis arabaya binince hafifçe huysuzlanarak ayaklarını yere vurmasını duydum. Bay Campbell beni gördü ve yerlere dek eğilerek şapkasıyla selamladı. Karşılığında bir reverans yaptım ve gidişini rahatlayarak izledim. </span></p>

    <p class="Normal para-style-override-7"><span class="char-style-override-8">Phaedre de işini bırakmış ve gitmekte olan arabanın arkasından bakıyordu.</span></p>

    <p class="Normal para-style-override-7"><span class="char-style-override-8">Bir şeyler mırıldandı ve yerdeki tozlara tükürdü. Kötü niyetle yapılmış bir hareket değildi; kötü ruhlara karşı yapıldığını görmüştüm daha önce. Bana doğru baktı. </span></p>

    <p class="Normal para-style-override-7"><span class="char-style-override-8">“En iyisi Bay Jamie, Pollyanne’yı gün batmadan bulsun. Çam ormanında vahşi hayvanlar var, Bay Ulysses anlatmıştı. Bayan Jocasta onu ilk aldığında kadın iki yüz pound değerindeymiş. O Pollyanne ormanı bilmez, doğru Afrika’dan geldi ve daha yıl bile olmadı.”</span></p>

    <p class="Normal para-style-override-7"><span class="char-style-override-8">Başka yorum yapmadan başını işine doğru eğdi. Koyu renk parmakları cesedin ipeksi saçlarının arasında bir örümcek gibi hızlı hareket ediyordu. </span></p>

    <p class="Normal para-style-override-7"><span class="char-style-override-8">Ben de işime eğilirken Jamie’yi ağına düşüren olay örgüsünün ucunun bana da değdiğini yarı şaşkın halde fark ettim. Tüm bunların dışında değildim ve istesem de olamazdım.</span></p>

    <p class="Normal para-style-override-7"><span class="char-style-override-8">Phaedre’nin bana Pollyanne’yı bulmamda yardım etmesinin nedeni bana güvenmesi ya da beni sevmesi değildi; efendisinin karısı olmamdı. Pollyanne bulunmalı ve saklanmalıydı. Ve Jamie, diye düşünmüştü, elbette Pollyanne’yı bulur ve saklardı - kadın onun ya da Jocasta’nın malıydı; ki Phaedre’ye göre ikisi aynı şeydi.</span></p>

    <p class="Normal para-style-override-7"><span class="char-style-override-8">Nihayet yabancı temizlenmiş halde, kefen olması niyetiyle getirdiğim eski çarşafın üstünde yatıyordu. Phaedre onun saçını tarayıp örmüştü. Büyük taştan kavanozdaki baharatları aldım. Onları daha çok alışkanlıkla getirmiştim ama şimdi, yanıma aldığıma memnundum. Çürümeye karşı pek bir işe yarayacakları yoktu fakat törensel bir değerleri vardı. </span></p>

    <p class="Normal para-style-override-7"><span class="char-style-override-8">Bu kötü kokulu biçimsiz yığını, karanlıkta elimi kavrayıp, “Söyleyin…” diye fısıldayan sesle bağdaştırmak zordu. Onu canlı tutan son kan sıcak sıcak elime boşalırkenki hali, hafızamda canlıydı. </span></p>

    <p class="Normal para-style-override-7"><span class="char-style-override-8">Halifax’tan daha yakında papaz yoktu; tören olmadan gömülecekti. Zaten törene ne ihtiyacı vardı ki? Cenaze törenleri geride kalanları rahatlatmaya yarardı. Geride yas tutacak birini bıraktığını sanmıyordum; çünkü eğer böyle biri olsaydı - aile, koca hatta sevgili - şimdi ölü olmazdı diye düşündüm. </span></p>

    <p class="Normal para-style-override-7"><span class="char-style-override-8">Onu tanımıyordum, özlemeyecektim de ama onun ve çocuğu için yas tutuyordum. Böylece ondan ziyade kendim için bedeninin yanına diz çöküp baharatları serptim: Kokulu ve ıtırlı, sedefotu ve hüdaverdiotu yaprakları, biberiye, kekik ve lavanta. Yaşayanlardan ölülere bir buket, anımsanmaya dair küçük bir işaret. </span></p>

    <p class="Normal para-style-override-7"><span class="char-style-override-8">Phaedre diz çökmüş sessizce izliyordu. Sonra uzandı ve nazik parmaklarıyla ölü kızın yüzüne kefeni kapadı. Jamie izlemeye gelmişti. Tek söz etmeden durdu, onu kaldırdı ve arabaya yerleştirdi.</span></p>

    <p class="Normal para-style-override-7"><span class="char-style-override-8">Arabaya tırmanıp onun yanındaki koltuğa oturana dek tek söz etmedi. Kamçısını atların sırtına vurup dilini şaklattı. “Gidip çavuşu bulalım,” dedi.</span></p>

    <p class="Normal para-style-override-7"><span class="char-style-override-8">Elbette daha önce yapılacak birkaç iş vardı. Phaedre’yi bırakmak için River Run’a döndük; Jamie ise Duncan’ı ve lekelenen giysilerini değiştirmek üzere ortadan kayboldu. Bu sırada ben de Jocasta’yı sabahki gelişmelerden haberdar etmeye ve hastamı kontrol etmeye gittim.</span></p>

    <p class="Normal para-style-override-7"><span class="char-style-override-8">Her ikisiyle de ilgilenmeme gerek kalmadı; Farquard Campbell kahvaltı odasında Jocasta’yla oturmuş çay içiyordu. John Myers ise kareli bir kumaşa sarılmış ve yeşil kadife kaplı bir şezlonga uzanmış, keyifle çörek yiyordu. Çıplak bacaklarının ve ayaklarının alışılmadık temizliğine bakılırsa, önceki gece biri onun şuursuzluğundan faydalanarak bir banyo seansı düzenlemişti.</span></p>

    <p class="Normal para-style-override-7"><span class="char-style-override-8">“Canım.” Jocasta’nın başı bana dönüktü ve gülümsüyordu ama kaşlarının ortasında kaygı belirtisi bir çift çizgi oluşmuştu. “Otur ve bir şeyler ye çocuğum, dün gece hiç dinlenemedin. Duyduğuma göre sabah da korkunç geçmiş.”</span></p>

    <p class="Normal para-style-override-7"><span class="char-style-override-8">Normalde “çocuk” olarak adlandırılmayı gülünç ya da küçük düşürücü bulurdum ama şu şartlar altında garip biçimde rahatlatıcıydı. Minnetle dolu biçimde bir koltuğa çöktüm, Ulysses’in bana bir bardak çay doldurmasına izin verdim. Bu arada Farquard’ın Jocasta’ya olayların ne kadarını anlattığını, dahası kendinin ne kadarını bildiğini merak ediyordum. </span></p>

    <p class="Normal para-style-override-7"><span class="char-style-override-8">“Bu sabah nasılsın?” diye sordum hastama. Önceki gece aldığı alkolün miktarına bakılırsa son derece iyi durumda görünüyordu. Rengi iyiydi, yanında duran tabaktaki çöreklerin miktarına göre iştahı da öyle. </span></p>

    <p class="Normal para-style-override-7"><span class="char-style-override-8">Çörekleri çiğnerken içten bir şekilde başını salladı ve lokmasını yuttu.</span></p>

    <p class="Normal para-style-override-7"><span class="char-style-override-8">“Son derece iyiyim hanımefendi, size çok teşekkür ederim. Mahrem bölgelerde bir uyuşukluk var gerçi,” - söz ko</span><span class="char-style-override-8">nusu bölgeyi yumuşakça pat patladı - “ama daha iyi bir dikiş işçiliği ömrümde görmedim. Bay Ulysses bana bir ayna verme kibarlığını gösterdi,” diye açıkladı. Başını hayretle sallıyordu.</span></p>

    <p class="Normal para-style-override-7"><span class="char-style-override-8">“Arkamı daha önce hiç görmemiştim; oradaki kılların çokluğuna bakacak olursanız, babamın bir ayı olduğunu düşünebilirsiniz!”</span></p>

    <p class="Normal para-style-override-7"><span class="char-style-override-8">Buna içten şekilde güldü, Farquard Campbell ise gülümsemesini çay fincanıyla gizledi. Ulysses elinde tepsiyle köşeyi dönmüştü ama dudaklarının seğirdiğini görebildim. </span></p>

    <p class="Normal para-style-override-7"><span class="char-style-override-8">Jocasta yüksek sesle güldü, kör gözleri neşeyle kırışmıştı. </span></p>

    <p class="Normal para-style-override-7"><span class="char-style-override-8">“Babasını tanıyan çocuk zekidir derler, John Quincy. Ama ben anneni iyi tanırdım ve pek öyle düşünmüyorum.”</span></p>

    <p class="Normal para-style-override-7"><span class="char-style-override-8">Myers başını salladı ama sıkı sakalının ardından gözleri parlıyordu.</span></p>

    <p class="Normal para-style-override-7"><span class="char-style-override-8">“Anam erkekte kıl severdi. Bunun soğuk bir kış gecesi için eşsiz bir konfor olduğunu anlatırdı.” Gömleğinin yakasını aşağıya çekip fırça gibi kıllarını gururla sergiledi. “Haklı olabilir. Görünüşe göre Kızılderili kızları da seviyor - düşününce belki de farklılık çekici geliyordur. Nitekim onların erkeklerinin bırakın sırtlarını, hayalarında bile tek tük kıl vardır.”</span></p>

    <p class="Normal para-style-override-7"><span class="char-style-override-8">Bay Campbell bir parça çöreği nefes borusuna kaçırdı ve şiddetle peçetesine öksürdü. Kendi kendime gülümsedim ve çayımdan büyük bir yudum aldım. Güçlü aromaya sahip bir Hint karışımıydı ve sabah havasının dehşetli sıcağına rağmen çok iyi geliyordu. Çayı içerken yüzümü hafifçe ter bastı ama ısısı huzursuz mideme rahatlık verdi, kokusu ise burnumdaki kan ve dışkı kokusunu giderdi. Neşeli sohbet kafamı dağıtmış ve zihnimdeki ölüme dair düşünceleri uzaklaştırmıştı. </span></p>

    <p class="Normal para-style-override-7"><span class="char-style-override-8">Ocağın önündeki kilime özlemle baktım. Oraya uzanıp bir hafta boyunca huzurla uyuyabilirdim. Ne var ki henüz dinlenecek zamanım yoktu. </span></p>

    <p class="Normal para-style-override-7"><span class="char-style-override-8">Jamie yeni tıraş olmuş ve saçlarını taramış halde içeri girdi; üstünde yeni bir ceket ve temiz bir gömlek vardı. Farquard Campbell’a geldiğine şaşırmayarak başıyla selam verdi; </span><span class="char-style-override-8">onun sesini koridordan duymuş olmalıydı. </span></p>

    <p class="Normal para-style-override-7"><span class="char-style-override-8">“Teyze.” Eğildi ve Jocasta’nın yanağını öptü, ardından Myers’e gülümsedi. “Alt kısım nasıl? Yoksa takımlar mı demeliydim?”</span></p>

    <p class="Normal para-style-override-7"><span class="char-style-override-8">“Gayet iyi,” diye onu temin etti Myers. Elini bacaklarının arasına götürdü. “Sanırım yine de tekrar at sırtına çıkmadan bir-iki gün beklemem gerekecek.”</span></p>

    <p class="Normal para-style-override-7"><span class="char-style-override-8">Jamie, “Ben de olsam öyle yapardım,” diye temin etti onu. Jocasta’ya döndü. “Bu sabah Duncan’ı görmüş olabilir misin teyze?”</span></p>

    <p class="Normal para-style-override-7"><span class="char-style-override-8">“Ah, evet. Bu sabah bir işime koştular, o ve ufaklık.” Gülümsedi ve uzanıp parmaklarıyla onun bileğini sıkıca kavradı. “Bay Innes ne kadar iyi bir adam. Çok yardımsever. Ne kadar da hızlı biri, sohbeti de pek hoş. Sence de öyle değil mi, yeğenim?”</span></p>

    <p class="Normal para-style-override-7"><span class="char-style-override-8">Jamie ona merakla baktı, sonra gözleri Farquard Campbell’a kaydı. Yaşlı adam gözlerini kaçırdı, çayını yudumlarken şöminenin üstündeki büyük resmi incelermiş gibi yaptı. </span></p>

    <p class="Normal para-style-override-7"><span class="char-style-override-8">“Elbette,” dedi Jamie kuru bir sesle. “Duncan işe yarar bir adam. Demek genç Ian da onunla gitti?”</span></p>

    <p class="Normal para-style-override-7"><span class="char-style-override-8">“Benim için bir paket almaya gittiler,” dedi teyzesi sakince. “Özellikle Duncan’a mı ihtiyacın vardı?”</span></p>

    <p class="Normal para-style-override-7"><span class="char-style-override-8">Jamie ona bakarak yavaşça “Hayır,” dedi, “acelesi yok.”</span></p>

    <p class="Normal para-style-override-7"><span class="char-style-override-8">Jocasta Jamie’nin bileğini tutmayı bıraktı ve çay fincanına uzandı. Fincanın zarif sapı, titizlikle onun tutabileceği biçime getirilmişti. </span></p>

    <p class="Normal para-style-override-7"><span class="char-style-override-8">“Bu iyi,” dedi. “Bir lokma kahvaltı edersin o halde? Siz Farquard, bir çörek daha?”</span></p>

    <p class="Normal para-style-override-7"><span class="char-style-override-8">“Ah, hayır. </span><span class="italik char-style-override-7" xml:lang="tr-TR">Chaghabh mi ‘n corr, tapa leibh</span><span class="char-style-override-8">. Kasabada işlerim var, en iyisi yola koyulayım.” Campbell fincanını bırakıp ayağa kalktı, dönerek benim ve Jocasta’nın karşısında eğildi. “Hizmetinizdeyim.” Tek kaşını kaldırarak eğilirken, “Bay Fraser,” diye ekledi. Sonra Ulysses’i izleyerek dışarı çıktı. </span></p>

    <p class="Normal para-style-override-7"><span class="char-style-override-8">Kaşlarını kaldırmış haldeki Jamie oturdu ve bir dilim kızarmış ekmek aldı. </span></p>

    <p class="Normal para-style-override-7"><span class="char-style-override-8">“Senin şu işin, teyze… Duncan köle kadını bulmaya mı </span><span class="char-style-override-8">gitti?”</span></p>

    <p class="Normal para-style-override-7"><span class="char-style-override-8">“Evet.” Jocasta kör gözlerini ona doğru çevirip kaşlarını çattı. “Sorun olmaz, değil mi Jamie? Biliyorum, Duncan senin adamın ama acil bir durumdu ve senin ne zaman döneceğini bilmiyordum.”</span></p>

    <p class="Normal para-style-override-7"><span class="char-style-override-8">“Campbell sana ne anlattı?” Jamie’nin kafasındakini anlayabiliyordum; son derece katı bir adam olan ve bir linç olayını önlemek için kılını bile kımıldatmayan Bay Campbell’ın bir kadın kölenin, kaçmış bir kürtajcının korunması konusunda bu denli titizlenmesi onun karakterine hiç uymuyordu. Bir ihtimalle bu, kendisinin daha önce engelleyemediğini bu kez engelleme çabasıydı. </span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-7"><span class="char-style-override-8">“Farquard Campbell’ı yirmi yıldır tanırım, </span><span class="italik char-style-override-7" xml:lang="tr-TR">a mhic mo pheathar</span><span class="italik char-style-override-14" xml:lang="tr-TR"><a class="footnote-link" href="#footnote-50256-12" id="footnote-50256-12-backlink">12</a></span><span class="char-style-override-8">. Onun söylemediklerini söylediklerinden daha iyi duyarım.”</span></p>

    <p class="Basic-Paragraph para-style-override-11" xml:lang="en-US"><span class="dip char-style-override-12">12 </span><span class="dip char-style-override-12" xml:lang="tr-TR">Gal. Kız kardeşimin oğlu.</span><span class="char-style-override-13"/></p>

    <p class="Normal para-style-override-7"><span class="char-style-override-8">Myers bu konuşmayı ilgiyle izliyordu. “Benim kulaklarımın o kadar iyi olduğunu söyleyemem,” dedi sakince. “Söylediğini duyduğum tek şey, zavallı kadının bıçkı atölyesinde kendini bir ayıptan kurtarmak isterken kazayla öldürmüş olduğu. Onu tanımadığını da söyledi.” Kibarca bana gülümsedi.</span></p>

    <p class="Normal para-style-override-7"><span class="char-style-override-8">“Bu bile kızın bir yabancı olduğunu anlamak için yeterli,” dedi Jocasta. “Farquard nehir kıyısında ve kasabada yaşayanları çok iyi tanır. Kız kimsenin kızı ya da hizmetçisi değil.”</span></p>

    <p class="Normal para-style-override-7"><span class="char-style-override-8">Fincanını bırakıp iç çekerek sandalyesine yaslandı. “Her şey yoluna girecek. Yemeğini ye oğlum, açlıktan ölüyor olmalısın.”</span></p>

    <p class="Normal para-style-override-7"><span class="char-style-override-8">Jamie ona bir an baktı, elinde ısırılmamış bir dilim kızarmış ekmek vardı. Öne uzandı ve ekmeği tabağa geri bıraktı.</span></p>

    <p class="Normal para-style-override-7"><span class="char-style-override-8">“Pek aç değilim teyze. Ölü kız iştahımı kaçırdı.” Ayağa kalkıp ceketinin eteklerini silkeledi. “Belki kimsenin kızı ya da hizmetçisi değil ama şimdi bahçede yatıyor ve üstünde sinekler uçuşuyor. Onu gömmeden önce adının ne olduğunu bulmalıyım.” Topuklarının üstünde dönüp odadan çıktı.</span></p>

    <p class="Normal para-style-override-7"><span class="char-style-override-8">Çayımdan son bir yudum aldım, kaliteli Çin porseleni fincan, sehpaya koyarken ufak bir çınlama sesi çıkardı.</span></p>

    <p class="Normal para-style-override-7"><span class="char-style-override-8">“Üzgünüm,” dedim, özür dilercesine. “Sanırım ben de aç değilim.”</span></p>

    <p class="Normal para-style-override-7"><span class="char-style-override-8">Jocasta ne kımıldadı ne de yüzünün ifadesi değişti. Odadan çıkarken Myers’in şezlongundan uzanıp son kalan çöreği aldığını gördüm. </span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Hay Caddesi’nin sonundaki Kraliyet deposuna vardığımızda saat neredeyse öğlen olmuştu. Kasabanın hemen yukarısında, nehrin kuzey yanında yer alan ve yükleme yapmak için iskelesi olan bir yerdi burası. Kıyıda yetişen çiçekleri ve sıcağı umursamadan aralarında gezinen kelebekleri saymazsak, binanın etrafında hareket eden hiçbir şey yoktu ve bu nedenle bir bekçiye ihtiyaç duyulmamıştı. </span></p>

    <p class="Normal para-style-override-7"><span class="char-style-override-8">Koca binaya merakla bakarak, “Burada ne tutuyorlar?” diye sordum Jamie’ye. Kocaman çift kanatlı kapılar kapanıp kilitlenmişti, buranın önünde ise kırmızı üniformalı bir asker tıpkı kurşun asker gibi dikiliyordu. Deponun yanındaki daha küçük bir binada asılı olan İngiliz bayrağı sıcakta sarkmış duruyordu; bizim çavuşun ini büyük ihtimalle burasıydı.</span></p>

    <p class="Normal para-style-override-7"><span class="char-style-override-8">Jamie, kaşına konmaya kalkan bir sineği savuşturdu. Sıcaklık arttıkça, araba hareket ediyor olmasına rağmen giderek daha çok sineği çeker olmuştuk. Burnumla havayı yokladım ama tek alabildiğim hafif bir kekik kokusuydu.</span></p>

    <p class="Normal para-style-override-7"><span class="char-style-override-8">“Krallık neyi kıymetli buluyorsa. Kırsaldan gelen kürkler, gemi yedek parçaları, katran ve terebentin. Ama nöbetçinin bulunma nedeni içkiler.”</span></p>

    <p class="Normal para-style-override-7"><span class="char-style-override-8">Buralarda her hane kendi birasını mayalardı ve her evin elma ya da vişne şarabı için kendi reçeteleri bulunurdu. Fakat daha güçlü içkiler Kraliyet’in yetki alanındaydı: Brendi, viski ve rom koloniye küçük miktarlarda ve sıkı koruma altında ithal edilir ve Kraliyet’in mührü altında fahiş fiyatlara satılırdı.</span></p>

    <p class="Normal para-style-override-7"><span class="char-style-override-8">“Stokları şu an pek dolu değil gibi görünüyor,” dedim, başımla tek başına duran nöbetçiyi göstererek.</span></p>

    <p class="Normal para-style-override-7"><span class="char-style-override-8">“Hayır, içki gönderileri nehrin yukarısından, Wilmington’dan ayda bir kez yapılıyor. Campbell soygun riskini azaltmak adına, her seferinde değişik bir yol izlediklerini söylüyor.”</span></p>

    <p class="Normal para-style-override-7"><span class="char-style-override-8">Dalgın bir havayla ve kaşları hafiften çatılmış halde konuşuyordu.</span></p>

    <p class="Normal para-style-override-7"><span class="char-style-override-8">“Sence Campbell bize inandı mı? Kızın her şeyi kendi başına yaptığı hakkında dediklerimize?” Farkında olmadan arkamızdaki arabaya kaçamak bir bakış attım.</span></p>

    <p class="Normal para-style-override-7"><span class="char-style-override-8">Jamie gırtlağının gerisinden İskoçlara özgü alaycı bir ses çıkardı.</span></p>

    <p class="Normal para-style-override-7"><span class="char-style-override-8">“Elbette hayır, Sassenach, adam aptal değil. Ama teyzemin iyi bir arkadaşı, zorunda kalmadıkça sorun çıkarmayacaktır. Umalım ki kadının ardından yaygara koparacak birileri olmasın.”</span></p>

    <p class="Normal para-style-override-7"><span class="char-style-override-8">“Ne kadar soğukkanlı bir umut bu,” dedim sessizce. “Teyzenin yanındayken, senin başka türlü düşündüğünü sanmıştım. Yine de sanırım haklısın. Eğer kimsesi olsaydı, şimdi ölü olmazdı.”</span></p>

    <p class="Normal para-style-override-7"><span class="char-style-override-8">Sesimdeki tatsız tınıyı yakaladı ve bana baktı.</span></p>

    <p class="Normal para-style-override-7"><span class="char-style-override-8">“Duygusuzca davranmak istemedim, Sassenach,” dedi kibarca. “Ama zavallı kız </span><span class="italik char-style-override-7" xml:lang="tr-TR">öldü</span><span class="char-style-override-8">. Onu usulünce toprağa vermekten başka onun için yapabileceğim bir şey yok ama onun yerine düşünmem gereken canlılar var.”</span></p>

    <p class="Normal para-style-override-7"><span class="char-style-override-8">İç çektim ve kısa bir süre için kolunu tuttum. Hislerim açıklamaya çalışmak için fazlasıyla karmaşıktı. Kızı ölümünden ancak birkaç dakika önce görmüştüm ve ölmesini engellememe imkân yoktu. Elimde ölmüştü ve ben bir doktorun nafile öfkesine kapılmıştım: Başarısız olduğumu, Ölüm Meleği’ne mağlup geldiğini hissetmiştim. Öfke ve üzüntünün ardında, gizli bir suçluluk duygusu da vardı. Kız, Brianna’nın yaşına yakındı; benzeri şartlar altında Brianna’nın da kimsesi olmayacaktı.</span></p>

    <p class="Normal para-style-override-7"><span class="char-style-override-8">“Biliyorum. Ben yalnızca… sanırım kendimi bir şekilde ondan sorumlu hissediyorum.”</span></p>

    <p class="Normal para-style-override-7"><span class="char-style-override-8">“Ben de öyle,” dedi. “Korkma, Sassenach; onu huzura kavuşturacağız.” Atları bir kestane ağacının altına yönlendirerek aşağı indi, bana elini uzattı.</span></p>

    <p class="Normal para-style-override-7"><span class="char-style-override-8">Burada barakalar yoktu. Campbell, Jamie’ye depoyu bekleyen on adamın kasabadaki çeşitli evlerde barındığını söylemişti. Büroda çalışan tezgâhtarın yönlendirmesiyle, çavuşun öğle yemeği yiyor olabileceği, caddenin karşısındaki Altın Kaz tabelasına doğru ilerledik. </span></p>

    <p class="Normal para-style-override-7"><span class="char-style-override-8">Lokantaya girer girmez söz konusu çavuşu hemen gördüm. Pencere kenarındaki bir masadaydı, üstünde düğmeleri açık ceketi, önünde bir bardak bira ve mısır ekmeği, rahat bir havayla oturuyordu. Jamie içeri benim peşimden girerken, gölgesi açık kapıdan gelen ışığı bir anlığına kesti ve çavuş başını kaldırdı.</span></p>

    <p class="Normal para-style-override-7"><span class="char-style-override-8">İçerisi loş da olsa şoka giren adamın yüzünün bembeyaz kesildiğini gördüm. Jamie arkamda aniden durdu. Ağzından Gaelce bir küfür olduğunu anladığım bir söz çıktı, sonra hareketlerinde hiçbir duraksama olmadan beni geçerek ilerledi.</span></p>

    <p class="Normal para-style-override-7"><span class="char-style-override-8">Sanki bir tanıdığa rastlamış gibi, hafifçe şaşırmış bir tonla, “Çavuş Murchison,” dedi. “Sizi bir daha göreceğimi düşünmezdim, en azından bu dünyada.”</span></p>

    <p class="Normal para-style-override-7"><span class="char-style-override-8">Çavuş’un yüzündeki ifade, bu duyguların tümüyle karşılıklı olduğunu belli ediyordu. Ayrıca böyle bir karşılaşmadan hoşlanmadığı da çok açıktı. Etli yanakları kızardı ve o hızla ayağa kalkarken, oturduğu sıra zımparalanmış zeminde gıcırdadı.</span></p>

    <p class="Normal para-style-override-7"><span class="char-style-override-8">“Sen!” dedi.</span></p>

    <p class="Normal para-style-override-7"><span class="char-style-override-8">Jamie şapkasını çıkardı ve başını nazikçe eğdi.</span></p>

    <p class="Normal para-style-override-7"><span class="char-style-override-8">“Emrinizdeyim sör,” dedi. Yüzünde kendinden memnun bir ifade vardı fakat bakışlarında ihtiyatlılık seçiliyordu. Bunu pek belli etmese de şaşkınlık duyanın yalnızca çavuş olmadığı açıktı. </span></p>

    <p class="Normal para-style-override-7"><span class="char-style-override-8">Murchison kontrolü yeniden ele geçiriyordu, şimdi şok yerini hafif bir alaycılığa bırakmıştı. </span></p>

    <p class="Normal para-style-override-7"><span class="char-style-override-8">“Fraser. Ah, affedersin, şimdi artık </span><span class="italik char-style-override-7" xml:lang="tr-TR">Bay</span><span class="char-style-override-8"> Fraser, değil mi?”</span></p>

    <p class="Normal para-style-override-7"><span class="char-style-override-8">“Öyle.” İçindeki aşağılayıcı tona rağmen, Jamie’nin sesi vurgusuzdu. Önceden aralarında ne tatsızlık varsa bela istemediği kesindi. Dışarıdaki arabanın içindeki şey varken değil. Terleyen avuçlarımı sürekli eteklerime kuruluyordum. </span></p>

    <p class="Normal para-style-override-7"><span class="char-style-override-8">Çavuş, gözlerini Jamie’nin üstünden ayırmadan, düğmelerini yavaşça iliklemeye başladı.</span></p>

    <p class="Normal para-style-override-7"><span class="char-style-override-8">“River Run’a, Bayan Cameron’un yanına asalaklık etmeye Fraser diye birinin geldiğini duymuştum,” dedi, kalın dudaklarını buruşturarak. “Bu sensin, değil mi?”</span></p>

    <p class="Normal para-style-override-7"><span class="char-style-override-8">Jamie’nin gözlerindeki ihtiyatlı ifade, buz gibi bir maviye dönüştü. Buna rağmen dudaklarındaki gülümseme duruyordu.</span></p>

    <p class="Normal para-style-override-7"><span class="char-style-override-8">“Bayan Cameron akrabamdır. Onun isteği üzerine geldim.”</span></p>

    <p class="Normal para-style-override-7"><span class="char-style-override-8">Çavuş kafasını geriye yatırdı ve hevesli biçimde gırtlağını kaşıdı. Orada derin, keskin hatlı ve buruşuk bir yara izi vardı; sanki biri onu boğmaya çalışmış da başaramamış gibiydi. </span></p>

    <p class="Normal para-style-override-7"><span class="char-style-override-8">“Akraban demek. Bunu söylemek ne kolay değil mi? Duyduğuma göre kadın bir yarasa kadar körmüş. Kocası ve oğlu da yok; bir açıkgözün çıkıp kendine aileden sayması için biçilmiş kaftan.” Tüm aksesuarlarını takmış olan çavuş bana bakıp yılışıkça sırıttı. </span></p>

    <p class="Normal para-style-override-7"><span class="char-style-override-8">“Bu da metresin, öyle mi?” Tamamen kötü niyetli bir sataşmaydı; adam beni doğru düzgün görmemişti bile.</span></p>

    <p class="Normal para-style-override-7"><span class="char-style-override-8">“Bayan Fraser benim eşim olur.”</span></p>

    <p class="Normal para-style-override-7"><span class="char-style-override-8">Jamie’nin sağ elindeki iki bükülmez parmağın ceketinin eteğine sürterek seğirdiğini gördüm; duygularını dışa vuran tek belirti buydu. Kafasını iki santim geriye atıp kaşlarını kaldırdı ve çavuşu sakince süzdü. </span></p>

    <p class="Normal para-style-override-7"><span class="char-style-override-8">“Peki siz hangisiydiniz sör? Zayıf hafızamın kusuruna bakmayın ama sizi kardeşinizden ayırt edemediğimi itiraf etmek zorundayım.”</span></p>

    <p class="Normal para-style-override-7"><span class="char-style-override-8">Çavuş tam kemerini sıkarken kurşun yemiş gibi aniden durdu.</span></p>

    <p class="Normal para-style-override-7"><span class="char-style-override-8">Kelimeleri yutarak “Lanet olası!” dedi. Yüzü erik gibi mosmor olmuştu, tansiyonuna gerçekten dikkat etmesi gerektiğini düşündüm ama ona söylemedim tabii. </span></p>

    <p class="Normal para-style-override-7"><span class="char-style-override-8">O anda, çavuş salondaki herkesin büyük bir merakla kendisine baktığını fark etti. Etrafına yırtıcı bakışlar attı, şapkasını kaptı ve kapıya doğru giderken yanımdan öyle bir geçti ki geriye doğru hafifçe sendeledim. </span></p>

    <p class="Normal para-style-override-7"><span class="char-style-override-8">Jamie düşmemem için kolumu tuttu, kendi de eşikten geçti. Çavuşun peşinden seslenirken ben de onun arkasından ilerledim. </span></p>

    <p class="Normal para-style-override-7"><span class="char-style-override-8">“Murchison! Dur, konuşalım!”</span></p>

    <p class="Normal para-style-override-7"><span class="char-style-override-8">Asker topuklarının üstünde döndü, yumrukları kızıl üniformasının yanlarında sıkılıydı. Gövdesi ve omuzları geniş, yapılı bir adamdı; üniforma üstüne oturuyordu. Gözleri tehditkâr bir biçimde parıldıyordu fakat artık kendine hâkimdi. </span></p>

    <p class="Normal para-style-override-7"><span class="char-style-override-8">“Demek konuşacağız? Bana söyleyecek neyin varmış, </span><span class="italik char-style-override-7" xml:lang="tr-TR">Bay</span><span class="char-style-override-8"> Fraser?”</span></p>

    <p class="Normal para-style-override-7"><span class="char-style-override-8">“Senin mesleki sorumluluğuna dair konuşacağız, çavuş,” dedi Jamie soğukkanlılıkla. Yakınlardaki bir ağacın altına bırakmış olduğumuz arabayı başıyla gösterdi. “Sana bir ceset getirdik.”</span></p>

    <p class="Normal para-style-override-7"><span class="char-style-override-8">Çavuşun yüzü ikinci kez soldu. Arabaya baktı; karasinekler ve tatarcıklar açık şiltenin üzerinde küçük bulutlar oluşturmaya başlamış, tembelce daireler çiziyorlardı. </span></p>

    <p class="Normal para-style-override-7"><span class="char-style-override-8">“Elbette.” O bir profesyoneldi; tavrındaki düşmanlık hâlâ mevcutsa da yüzünü basan kan geri çekildi ve sıkılı yumrukları gevşedi. </span></p>

    <p class="Normal para-style-override-7"><span class="char-style-override-8">“Ceset mi? Kimin?”</span></p>

    <p class="Normal para-style-override-7"><span class="char-style-override-8">“Hiçbir fikrim yok, sör. Sizin bana söyleyebileceğinizi umuyordum. Bakabilir misiniz?” Başıyla arabayı işaret ederek kısa bir tereddütten sonra arabaya doğru yöneldi, çavuş da başıyla karşılık vererek onu izledi. </span></p>

    <p class="Normal para-style-override-7"><span class="char-style-override-8">Jamie’nin peşinden aceleyle gittim ve sözüm ona kefenin ucunu kaldırınca çavuşun yüzünün aldığı hali görmeyi başardım. Duygularını gizlemek konusunda becerikli değildi; belki onun mesleğinde bu gerekli değildi. Yaz günü çakan şimşek gibi bir şok ifadesi belirdi yüzünde. </span></p>

    <p class="Normal para-style-override-7"><span class="char-style-override-8">Jamie de çavuşun yüzünü benim kadar iyi görebiliyordu.</span></p>

    <p class="Normal para-style-override-7"><span class="char-style-override-8">“Onu tanıyorsunuz o halde?” </span></p>

    <p class="Normal para-style-override-7"><span class="char-style-override-8">“Ben… evet, onu tanıyorum.” Bize daha fazla bir şey söylemekten kaçınırmış gibi, ağzı aniden kapandı. Yüzünde donmuş bir ifadeyle, kızın yüzüne bakmaya devam etti. </span></p>

    <p class="Normal para-style-override-7"><span class="char-style-override-8">Birkaç kişi lokantadan çıkarak peşimizden gelmişti. Uzakta duruyorlardı ama içlerinden iki-üç tanesi boyunlarını merakla uzatmıştı. Bıçkı atölyesinde neler olduğunu tüm bölgenin öğrenmesine az kalmıştı. Ian ve Duncan’ın yolda olduklarını umut ettim. </span></p>

    <p class="Normal para-style-override-7"><span class="char-style-override-8">Çavuş, aşağıdaki sabit beyaz yüze bakarken, “Ona ne oldu?” diye sordu.</span></p>

    <p class="Normal para-style-override-7"><span class="char-style-override-8">Jamie onu dikkatle izliyor ve bunu gizleme gereği duymuyordu. </span></p>

    <p class="Normal para-style-override-7"><span class="char-style-override-8">“O halde onu tanıyorsun?” dedi yeniden.</span></p>

    <p class="Normal para-style-override-7"><span class="char-style-override-8">“O bir çamaşırcı, yani öyleydi. Adı Lissa… Lissa Garver.” Çavuş arabadan gözlerini ayırmaksızın konuşuyordu. Yüzü ifadesizdi fakat dudakları bembeyazdı ve elleri yanında sımsıkı duruyordu. “Neler oldu?”</span></p>

    <p class="Normal para-style-override-7"><span class="char-style-override-8">“Kasabada kimsesi var mı? Belki bir kocası?”</span></p>

    <p class="Normal para-style-override-7"><span class="char-style-override-8">Mantıklı bir soruydu ama Murchison sanki Jamie onu bıçaklamış gibi hızla başını çevirdi. “Bu seni ilgilendirmez!” Gözlerini Jamie’ye dikti, gözbebeklerinin etrafında beyaz, ince bir çember vardı. Dişlerini göstererek sordu: “Ona ne olduğunu anlat.”</span></p>

    <p class="Normal para-style-override-7"><span class="char-style-override-8">Jamie, gözlerini kırpmadan baktı. “Çocuk düşürmeye kalkmış ama işler ters gitmiş,” dedi sessizce. “Eğer bir kocası varsa, haberdar edilmeli. Yoksa - eğer kimsesi yoksa - usulünce gömülmesiyle ben ilgileneceğim.”</span></p>

    <p class="Normal para-style-override-7"><span class="char-style-override-8">Murchison, arabaya bakmak üzere bir kez daha başını aşağıya çevirdi.</span></p>

    <p class="Normal para-style-override-7"><span class="char-style-override-8">“Kimsesi var onun,” dedi kısa ve net. “Dert etmene gerek yok.” Geriye döndü ve sanki tüm hislerinden kurtulmak istermiş gibi şiddetle yüzünü ovuşturdu. “Ofisime gidin,” dedi homurdanarak. “Bildirim yapmanız gerek, gidip memuru görün. Gidin!”</span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">Ofis boştu, belli ki memur da öğle yemeğine çıkmıştı. Beklemek için oturdum ama Jamie küçük odada huzursuzca geziniyor, gözleri duvardaki duyurularla tezgâhın arkasındaki raflı dolap arasında gidip geliyordu.</span></p>

    <p class="Normal para-style-override-7"><span class="char-style-override-8">“Lanet olsun,” dedi kendi kendine. “Murchison olması lazımdı, değil mi...”</span></p>

    <p class="Normal para-style-override-7"><span class="char-style-override-8">“Anladığım kadarıyla çavuşu iyi tanıyorsun?”</span></p>

    <p class="Normal para-style-override-7"><span class="char-style-override-8">Bana bakarak hızlıca dudaklarını buruşturdu. “Yeterince iyi. Ardsmuir Hapishanesi’nin garnizonundaydı.”</span></p>

    <p class="Normal para-style-override-7"><span class="char-style-override-8">“Anlıyorum.” Aralarının böyle olmasının nedeni buydu demek ki. Küçük ofiste kapı pencere kapalıydı; göğüslerimin arasından aşağıya ter boşandığını hissettim. “Sence burada ne yapıyor?”</span></p>

    <p class="Normal para-style-override-7"><span class="char-style-override-8">“Anladığım kadarıyla; satılmak için buraya gönderilen mahkûmların başında gelmiş olmalı. Sonrasında Kraliyet, Fransızlar ile yapılan savaşta burada askere ihtiyaç duyduğundan onu geri çağırmadı muhtemelen.”</span></p>

    <p class="Normal para-style-override-7"><span class="char-style-override-8">“Kardeşi hakkındaki o söz neydi?”</span></p>

    <p class="Normal para-style-override-7"><span class="char-style-override-8">Kısaca homurdandı.</span></p>

    <p class="Normal para-style-override-7"><span class="char-style-override-8">“İki taneydiler, ikizlerdi. Küçük Billy ve Küçük Bobby derdik onlara. Birbirlerine birer bezelye kadar benzerlerdi, üstelik sadece görünüm açısından değil.”</span></p>

    <p class="Normal para-style-override-7"><span class="char-style-override-8">Hatıralara dalarak duraksadı. Ardsmuir’de geçirdiği zamanlardan pek bahsetmezdi; yüzü gölgelenmişti.</span></p>

    <p class="Normal para-style-override-7"><span class="char-style-override-8">“Belki bilirsin, bazı insanlar vardır ki tek başlarına düzgün olsalar bile diğerleriyle bir araya geldiklerinde kurda dönüşürler.”</span></p>

    <p class="Normal para-style-override-7"><span class="char-style-override-8">“Kurtlara haksızlık etme,” dedim gülümseyerek. “Rollo’yu düşün. Ama evet, ne dediğini anlıyorum.”</span></p>

    <p class="Normal para-style-override-7"><span class="char-style-override-8">“Domuzlar diyelim o zaman. Bir araya geldiklerinde canavarlara dönüşürler. Bir orduda böyle adamlar eksik olmaz; orduların işleyişinin sebebi budur - bir araya gelen adamlar, tek başlarınayken hayal bile edemeyecekleri korkunçlukta şeyler yaparlar.”</span></p>

    <p class="Normal para-style-override-7"><span class="char-style-override-8">“Murchisonlar da hiç tek başlarına değil miydiler?” diye sordum yavaşça.</span></p>

    <p class="Normal para-style-override-7"><span class="char-style-override-8">Başıyla beni onayladı.</span></p>

    <p class="Normal para-style-override-7"><span class="char-style-override-8">“Hep iki kişiydiler. Birinin vicdanının sızladığı noktada öbürününki sızlamazdı. İşler sarpa sardığında da suçlunun hangisi olduğu anlaşılamazdı.”</span></p>

    <p class="Normal para-style-override-7"><span class="char-style-override-8">Hâlâ kafesteki bir panter gibi dolanıp duruyordu. Pencerenin yanında durarak dışarı baktı.</span></p>

    <p class="Normal para-style-override-7"><span class="char-style-override-8">“Ben ve mahkûmlar kötü muameleden şikâyet ederdik fakat subaylar, kardeşlerden birinin suçu için her ikisini cezalandıramazdı. Birinin, kaburgalarına basanın ya da prangalarından asılı bırakıp üstüne pislemesine ve garnizonun alay konusu olmasına neden olanın hangi Murchison olduğunu anlaması çok zordu…”</span></p>

    <p class="Normal para-style-override-7"><span class="char-style-override-8">Gözleri dışarıdaki bir noktaya kilitlenmiş, yüzünde savunmasız bir ifade vardı. Canavarlardan bahsederken anılarının canlandığını görebiliyordum. Pencereden gelen ışığı yansıtan buz rengi gözlerini kırpmıyordu.</span></p>

    <p class="Normal para-style-override-7"><span class="char-style-override-8">Sorunun cevabını merak ettiğim kadar, bu sinir bozucu bakışı bırakmasını da istediğimden, “İkisi de burada mı?” diye sordum.</span></p>

    <p class="Normal para-style-override-7"><span class="char-style-override-8">İşe yaramıştı; hızla pencereden bu yana döndü. </span></p>

    <p class="Normal para-style-override-7"><span class="char-style-override-8">“Hayır,” dedi kısaca. “Bu Billy. Küçük Bobby, Ardsmuir’de öldü.” Bükülmeyen iki parmağını yine kiltinin yanına sürttü.</span></p>

    <p class="Normal para-style-override-7"><span class="char-style-override-8">Sabah onu gördüğümde pantolon yerine kilt giyişine biraz şaşırmıştım. Kareli kızıl kumaş İngiliz askerinin karşısındayken bir boğaya kırmızı bayrak sallamak gibiydi. Nedenini şimdi anlıyordum. </span></p>

    <p class="Normal para-style-override-7"><span class="char-style-override-8">Kiltini ondan bir kez almışlardı; beraberinde erkekliğini ve gururunu da aldıklarını sanarak. Bu girişimleri başarısızlıkla sonuçlanmıştı ve anlamlı olsun olmasın, bu hatayı bir kenara yazmıştı. Yıllarca böylesi bir aşağılamaya karşı dayanan, inatçı bir gururun anlamla işi olamazdı. Kendisinde hem gurur hem de inatçılık bol miktarda bulunduğundan, şimdi gururunun daha da arttığını görebiliyordum. </span></p>

    <p class="Normal para-style-override-7"><span class="char-style-override-8">“Çavuşun tepkilerine bakılırsa bu ölümün doğal nedenlerden olmadığını tahmin ediyorum,” dedim.</span></p>

    <p class="Normal para-style-override-7"><span class="char-style-override-8">“Hayır,” dedi. İç geçirdi ve omuzlarını hafifçe kımıldattı. </span></p>

    <p class="Normal para-style-override-7"><span class="char-style-override-8">“Her sabah bizi taş ocağına götürür, alacakaranlıkta geri getirirlerdi; her arabada iki ya da üç muhafız olurdu. Bir gün, görevli çavuş Küçük Bobby Murchison’du. Sabah bizle geldi ama gece bizle dönmedi.” Bir kez daha pencereden dışarı baktı. “Taşocağının dibinde çok derin bir havuz vardı.”</span></p>

    <p class="Normal para-style-override-7"><span class="char-style-override-8">Sesinin sıradan bir şey anlatırmış gibi çıkan tonu, neredeyse anlattıkları kadar kan dondurucuydu. Boğucu sıcağa rağmen, sırtımdan yukarı buz gibi bir ürpermenin yükseldiğini hissettim. </span></p>

    <p class="Normal para-style-override-7"><span class="char-style-override-8">“Yoksa sen mi- ” diye söze başladım ama o parmağını dudaklarına götürdü ve başını kapıya doğru uzattı. Bir an sonra, hassas kulaklarının yakaladığı ayak seslerini duydum. </span></p>

    <p class="Normal para-style-override-7"><span class="char-style-override-8">Gelen çavuştu, memuru değil. Güçlükle nefes alıyordu; peruğunun altından ter dalgaları yüzüne akıyordu ve tüm çehresi dana ciğeri rengindeydi.</span></p>

    <p class="Normal para-style-override-7"><span class="char-style-override-8">Boş vezneye baktı ve gırtlağından küçük, pis bir ses çıktı. Yerinde bulunmayan memur için kederlendim. Çavuş eliyle masanın üstündeki yığını kenara itti ve kâğıtlar yere doğru uçuştu.</span></p>

    <p class="Normal para-style-override-7"><span class="char-style-override-8">Yığının arasından kurşun bir hokka ve bir dosya kâğıdı çıkardı, bunları hızla masaya koydu. </span></p>

    <p class="Normal para-style-override-7"><span class="char-style-override-8">“Yaz,” diye emretti. “Onu nerede buldunuz, neler oldu.” Jamie’ye ters bir bakış attı. “İmzala, tarih at.”</span></p>

    <p class="Normal para-style-override-7"><span class="char-style-override-8">Jamie kıstığı gözlerini ona dikti ama kâğıdı almak için bir harekette bulunmadı. Birden midemde bir burulma hissettim. </span></p>

    <p class="Normal para-style-override-7"><span class="char-style-override-8">Jamie solaktı ama sağ elle yazı yazmaya zorlanmıştı ve sonra da sağ eli sakat kalmıştı. Yazı yazmak onun için, hem sayfaları hem de üstünü başını mürekkep ve ter lekeleri içinde bırakan, zor ve emek isteyen bir işti. Dünyadaki hiçbir güç onun kendini çavuşun önünde bu şekilde küçük düşürmesini sağlayamazdı. </span></p>

    <p class="Normal para-style-override-7"><span class="char-style-override-8">“Sana yaz dedim,” diyerek sözlerin üstüne basa basa tekrarladı Çavuş. </span></p>

    <p class="Normal para-style-override-7"><span class="char-style-override-8">Jamie’nin gözleri daha da kısıldı ama o konuşmaya başlamadan ben uzanıp kalemi çavuşun elinden kaptım.</span></p>

    <p class="Normal para-style-override-7"><span class="char-style-override-8">“Ben de oradaydım, bırakın ben yapayım.”</span></p>

    <p class="Normal para-style-override-7"><span class="char-style-override-8">Ben diviti hokkaya batıramadan Jamie’nin eli benimkinin üstüne kapandı. Kalemi elimden çekip masanın ortasına attı.</span></p>

    <p class="Normal para-style-override-7"><span class="char-style-override-8">“Memurunuz beni daha sonra teyzemin evinde bulabilir,” dedi Murchison’a kısaca. “Benimle gel, Claire.”</span></p>

    <p class="Normal para-style-override-7"><span class="char-style-override-8">Çavuştan gelecek cevabı beklemeden dirseğimi kavradı ve beni çekerek doğrulttu. Daha ben ne olduğunu anlayamadan dışarı çıkmıştık bile. Araba hâlâ ağacın altındaydı ama artık boştu. </span></p>

    <p class="Normal para-style-override-7"><span class="char-style-override-8"> </span></p>

    <p class="Normal para-style-override-9"><span class="char-style-override-8">***</span></p>

    <p class="Normal para-style-override-7"><span class="char-style-override-8">“Mac Dubh</span><span class="italik char-style-override-7" xml:lang="tr-TR">, </span><span class="char-style-override-8">kadın bir süreliğine güvende. Ama ne halt edeceğiz o kadınla?” dedi Duncan, çenesindeki üç günlük sakalını kaşırken. O ve Ian, köle Polyanne’yi bulana dek ormanda üç gün geçirmişlerdi. </span></p>

    <p class="Normal para-style-override-7"><span class="char-style-override-8">“Onu hareket ettirmek kolay olmayacak,” dedi Ian, masadaki domuz jambonundan bir parça alırken. Parçayı ikiye bölüp yarısını Rollo’ya verdi. “Rollo onu kokusundan bulunca zavallı kadın dehşete kapıldı, onu tekrar ayağa kaldırana kadar akla karayı seçtik. Ata bindiremedik bile zaten; düşmesine engel olmak için yürüdüğü sürece kolumu omzuna atmam gerekti.”</span></p>

    <p class="Normal para-style-override-7"><span class="char-style-override-8">“Ondan bir şekilde kurtulmalıyız.” Jocasta’nın kaşları çatılmış, boş gözleri düşüncelerle perdelenmişti. “Murchison dün sabah yine bıçkı atölyesinde dert çıkarmakla meşguldü; dün gece de Farquard Campbell, adamın olayı bir cinayet olarak açıkladığını söylemeye geldi. Bunu yapan köleyi aramaları için adamlar görevlendirmiş.” </span></p>

    <p class="Normal para-style-override-7"><span class="char-style-override-8">“Bunu, o kadının yapmış olabileceğini düşünüyor musunuz?” Ian lokmasını çiğnerken bakışlarını bana çevirdi. “Yani kazayla da olsa?”</span></p>

    <p class="Normal para-style-override-7"><span class="char-style-override-8">Sıcak sabah havasına rağmen, elimdeki kanın hissine ait hatırayla ürperdim.</span></p>

    <p class="Normal para-style-override-7"><span class="char-style-override-8">“Üç seçenek var: Kaza, cinayet veya intihar,” dedim. “İnan bana, intihar etmenin daha kolay pek çok yolu var. Cinayet için de bildiğimiz bir neden yok.” </span></p>

    <p class="Normal para-style-override-7"><span class="char-style-override-8">“Öyle olsun,” dedi Jamie konuyu değiştirerek, “Eğer Murchison kadını ele geçirirse, bir gün içinde onu ya asar ya da ölene dek kamçılatır. Davaya gerek duymaz. Onu bu bölgeden uzaklaştırmalıyız. Dostumuz Myers ile bir plan hazırladım.”</span></p>

    <p class="Normal para-style-override-7"><span class="char-style-override-8">“Myers ile ne planı hazırladın?” diye sordu Jocasta keskin bir sesle, sesi ünlemler ve soru işaretleriyle dopdoluydu sanki. </span></p>

    <p class="Normal para-style-override-7"><span class="char-style-override-8">Jamie konuşmadan önce elindeki kızarmış ekmek dilimine yağ sürmeyi bitirdi ve dilimi Duncan’a uzattı. </span></p>

    <p class="Normal para-style-override-7"><span class="char-style-override-8">“Kadını dağlara götürmeliyiz,” dedi. “Myers Kızılderililerin onu aralarına seve seve kabul edeceklerini söylüyor. Bildiği ona uygun bir yer varmış. Ayrıca orada Wee Billy Murchison’dan da uzak olur.”</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Biz </span><span class="char-style-override-8">mi?” diye sordum kibarca. “Biz dediğin kim?”</span></p>

    <p class="Normal para-style-override-7"><span class="char-style-override-8">Yanıt olarak bana sırıttı. “Myers ve ben, Sassenach. Soğuk hava gelmeden evvel gidip dağları görmem gerek ve bu iyi bir fırsat. Myers bulabileceğim en iyi rehber.”</span></p>

    <p class="Normal para-style-override-7"><span class="char-style-override-8">Çavuş Murchison’un gözünün önünden uzaklaşmanın kendisi için de iyi olduğunu belirtmekten kaçınmıştı ama bu çıkarım benim gözümden kaçmamıştı. </span></p>

    <p class="Normal para-style-override-7"><span class="char-style-override-8">“Ben de seninle geleceğim, değil mi dayı?” Ian hevesli bir halde matlaşmış saçlarını yüzünden çekti. “İnan bana, kadınlayken yardıma ihtiyacın olacak. Pekmez varili gibi bir şey.”</span></p>

    <p class="Normal para-style-override-7"><span class="char-style-override-8">Jamie yeğenine gülümsedi. “Peki, Ian. Sanırım bir kişi daha işimize yarar.”</span></p>

    <p class="Normal para-style-override-7"><span class="char-style-override-8">Ona pis bir bakış atarak, “Öhöm,” dedim.</span></p>

    <p class="Normal para-style-override-7"><span class="char-style-override-8">“Teyzene göz kulak olmak için yani,” diye devam etti Jamie, bana bakışlarıyla karşılık verirken. “Üç gün içinde harekete geçiyoruz, Sassenach. Elbette o zamana dek Myers ata binecek hale gelirse.”</span></p>

    <p class="Normal para-style-override-7"><span class="char-style-override-8">Üç gün fazla bir zaman değildi ancak Myers ve Phaedre’nin asistanlığıyla, hazırlıklarım birkaç saatte bitmişti. İçinde ilaçların ve tıbbi araç gerecimin olduğu bir seyahat kutum vardı, eğerler de yiyecek, battaniye ve kap kacakla doluydu. Geriye kalan tek şey kıyafetlerdi.</span></p>

    <p class="Normal para-style-override-7"><span class="char-style-override-8">Uzun ipek kuşağın uçlarını göğsümde yeniden çaprazladım, göğüslerimin arasında hoş bir düğüm attım ve aynada nasıl göründüğüme baktım. </span></p>

    <p class="Normal para-style-override-7"><span class="char-style-override-8">Fena değildi. Kollarımı uzattım ve gövdemi sağa sola sallayarak kontrol ettim. Evet, işe yarardı. Belki de bir kez daha çaprazlamalıydım…</span></p>

    <p class="Normal para-style-override-7"><span class="char-style-override-8">“Ne yapıyorsun, Sassenach? Tanrı aşkına, ne giyiyorsun öyle?” Jamie kollarını göğsünde kavuşturmuş ve kapıya yaslanmıştı, kaşları merakla havaya kalkmış halde beni izliyordu.</span></p>

    <p class="Normal para-style-override-7"><span class="char-style-override-8">“Bir sutyen uyduruyorum,” dedim gururla. “Dağlarda atla giderken elbise giyip eğere yan oturacak halim yok. Korse takmazsam da bu kez memelerim yol boyunca zıplayıp durur. Bu olabilecek en rahatsız edici şeydir.”</span></p>

    <p class="Normal para-style-override-7"><span class="char-style-override-8">“Öyledir sanırım.” Odaya girip etrafımda belli bir mesafeden bir tur atarak kaburgalarıma ilgiyle baktı. “Peki </span><span class="italik char-style-override-7" xml:lang="tr-TR">bunlar</span><span class="char-style-override-8"> ne</span><span class="italik char-style-override-7" xml:lang="tr-TR">?”</span></p>

    <p class="Normal para-style-override-7"><span class="char-style-override-8">“Hoşuna gitti mi?” Ellerimi kalçalarıma koydum ve Phaedre’nin benim için yaptığı yanları büzgülü deri pantolonu sergiledim. Derisini Myers’in Cross Creek’teki arkadaşlarının birinin avladığı yumuşak tavşan derilerinden temin etmişti. </span></p>

    <p class="Normal para-style-override-7"><span class="char-style-override-8">“Hayır,” dedi açık açık. Eliyle üstümü göstererek, “Bunu, bu şeyi giyerek gidemezsin,” dedi, dili tutulmuştu sanki.</span></p>

    <p class="Normal para-style-override-7"><span class="char-style-override-8">“Pantolon,” dedim. “Elbette gidebilirim. Eskiden Boston’dayken hep giyerdim. Çok kullanışlıdırlar.”</span></p>

    <p class="Normal para-style-override-7"><span class="char-style-override-8">Bir an bana sessizce baktı. Sonra, çok yavaşça etrafımda yürüdü. Sonunda arkamdan sesi geldi. “Dışarıda mı giydin?” dedi inanamaz bir sesle. “İnsanların önünde?”</span></p>

    <p class="Normal para-style-override-7"><span class="char-style-override-8">“Giydim,” dedim. “Diğer kadınların çoğu da giyerdi. Neden olmasın?”</span></p>

    <p class="Normal para-style-override-7"><span class="char-style-override-8">“</span><span class="italik char-style-override-7" xml:lang="tr-TR">Neden olmasın</span><span class="char-style-override-8"> mı?” dedi protesto edercesine. “Tanrı aşkına, kalçalarının şeklini görebiliyorum. Aralarındaki yarığı da öyle!”</span></p>

    <p class="Normal para-style-override-7"><span class="char-style-override-8">“Ben de seninkini görebiliyorum,” diye gösterdim, yüzümü ona dönerek. “Ben de senin pantolonundan arkana aylarca her gün baktım ama ancak nadiren gördüklerim beni sana karşı uygunsuzca davranmaya itti.”</span></p>

    <p class="Normal para-style-override-7"><span class="char-style-override-8">Gülse mi gülmese mi bilemediğinden ağzı yamuldu. Kararsızlığından yararlanarak öne doğru bir adım attım ve kollarımı göğsünün çevresine dolayarak kalçalarını sıkıca avuçladım.</span></p>

    <p class="Normal para-style-override-7"><span class="char-style-override-8">“Aslına bakarsan, asıl kilt giydiğin zaman seni yere yatırıp ırzına geçmek istiyorum,” dedim ona. “Ama pantolonla da hiç fena görünmüyorsun.”</span></p>

    <p class="Normal para-style-override-7"><span class="char-style-override-8">O zaman güldü ve eğilerek beni öpmeye başladı, elleri tavşan derisine hapsolmuş kalçalarımın dış hatlarını yokluyordu. Onları sıkıştırarak ona yaslanarak kıvranmamı sağladı.</span></p>

    <p class="Normal para-style-override-7"><span class="char-style-override-8">Nefes almak için duraklayarak, “Onu çıkar,” dedi.</span></p>

    <p class="Normal para-style-override-7"><span class="char-style-override-8">“Ama ben- ”</span></p>

    <p class="Normal para-style-override-7"><span class="char-style-override-8">“Çıkar onu,” diye kesin bir biçimde tekrarladı. Bir adım geri giderek pantolonumun önündeki ipleri gevşetti. “Sonra yine giyebilirsin, Sassenach ama yere yatıp ırza geçme mevzu bahisse bunu ben yaparım, tamam mı?”</span></p>

    <p class="Normal para-style-override-8"><span class="bold char-style-override-15" xml:lang="tr-TR"> </span></p>

    <div class="footnotes">
       <div class="footnote">
         <p class="Basic-Paragraph para-style-override-5" xml:lang="en-US"><a class="footnote-anchor" href="#footnote-50256-12-backlink" id="footnote-50256-12">12</a> </p>
      </div>
    </div>
  </div>
</body>
</html>