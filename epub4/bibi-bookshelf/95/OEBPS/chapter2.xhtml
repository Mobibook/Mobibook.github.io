<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
	<title>Mor Salkımlı Ev</title>
	<link href="main.css" rel="stylesheet" type="text/css"/>
</head>
<body class="chapter epub-type_chapter">
	<div class="html5_section">
		<div class="head html5_header">
			<h1>2</h1>
			<h2>Hikâye artık benim oluyor</h2>
		</div>
		<p>Bundan sonra küçük kızın hikâyesi artık benim oldu, çünkü o zamana kadar hatırladıklarım hep rüyaya, hayale benzeyen şeylerdir. Halbuki ondan sonraki olaylar kendi şuurumun temelini teşkil eden hisleri meydana çıkardılar. Evvelâ aynada Halide denilen mahlûka baktığım zaman, içimde hasıl olan garip bir his vardır. Bu yüzü yadırgadım; bu yüz bana yabancı yüzlermiş gibi, garip ve yepyeni bir mahlûkmuş gibi geldi.</p>
		<div class="double html5_section">
			<p>Yine aynı zamanda kendi içimde sarahatle<a class="si-noteref epub-type_noteref" href="#f98" id="backlink-98">98</a> hissettiğim şey, İngilizlerin <em>humour</em><a class="si-noteref epub-type_noteref" href="#f99" id="backlink-99">99</a> dedikleri, bizim daha fazla halkta görülen bir nev’i mizahî his, bazan ağlatacak vak’alar karşısında dahi beliren ruhun tebessümüdür. Bu his beni insanlara hem yaklaştırır, hem de aynı zamanda beni onlardan uzaklaştırırdı...</p>
			<p>Başka bir his de hareketsiz bir suya benzeyen, bazı günlerde boğazını tıkayan, gözlerimden yaşlar akmasına sebep olan bir iç sızlamasıdır.</p>
			<p>En müphem<a class="si-noteref epub-type_noteref" href="#f100" id="backlink-100">100</a>, fakat bütün zaman için galebesi<a class="si-noteref epub-type_noteref" href="#f101" id="backlink-101">101</a> en zor, en fazla mücadele edilen bir his vardır. O, maddî bir vak’aya dayanan korkudur. Bu, galiba insanların hayvanlarla müşterek<a class="si-noteref epub-type_noteref" href="#f102" id="backlink-102">102</a> olan en kuvvetli taraflarıdır. Bunu ben ilk defa, o civar mezarlığında, serviler altında oynarken duydum. Komşu çocukları ile beraber elele tutuşarak geniş bir çukura atladık. Etrafımızda ve başımızda servilerin rüzgârdaki kadife gibi yuşumak uğultuları, hiçbir ağaca benzemeyen ahenkli salıntıları vardır. Beni oraya götürmüş olan uşak birdenbire: “Geliyor, geliyor,” diye bağırdı. Çocuklar kaçıştılar. Ne geliyordu bilmiyorum, fakat arkamda bir ürperme vardı, ellerim, alnım terden sırılsıklamdı. Uşak yolda bize serviler hakkında garip şeyler anlatıyordu.</p>
			<p>“Onlar gündüzleri ağaca benzerler, ama geceleri yeşil sarıklarıyla bahçelerde, süprüntülüklerde dolaşırlar. Servi dipleri tekin değildir, oralarda oynanmaz,” diyordu.</p>
			<p>Evet, geceleri uyumadan evvel, servilerin yeşil sarıklı alayını görür gibi olur, o garip uğultularını işitir, sırtım ürperir ellerim sırılsıklam olurdu.</p>
			<p>Yine aynı devirde, korkunun yanında acımak hissi de çok kuvvetle inkişaf etti<a class="si-noteref epub-type_noteref" href="#f103" id="backlink-103">103</a>. Eğer, bu acımak hissiyle beraber, en acı sahneler karşısında bile içimde zaman zaman kendini gösteren, hayatın gülünecek tarafını gören tebessüm olmasa bu kupkuru dünyada, bu sonu gelmeyen ıstırap içinde nasıl yaşanır veya vak’a bulunurdu bilmem.</p>
			<p>Bu günlerde artık, hayatta umumun iştirak ettiği<a class="si-noteref epub-type_noteref" href="#f104" id="backlink-104">104</a> maddî hakikatleri de seziyorum. Herkesten başkalık ve ayrılık zail oluyor<a class="si-noteref epub-type_noteref" href="#f105" id="backlink-105">105</a>, ben de bu kalabalığın parçası oluveriyordum. Acımak hissini, âdeta anormal bir şekil aldığı, daha sonraları beni insanlardan zaman zaman uzaklaştırdığı bir vak’adan burada bahsedeceğim.</p>
			<p>Bir cuma günü, Lalamız bizi Ihlamur’a götürmüştü. Bir sürü uzun pantolonlu, apoletli, paşa minyatürü erkek çocuklar ve ipek entarili süslü kız çocuklar da vardı. Oyuncakçılar, arkalarında Eyüp oyuncağı<a class="si-noteref epub-type_noteref" href="#f106" id="backlink-106">106</a> küfeleri ile dolaşıyor, sucular, bardaklarını şıkırdatarak bağırıyor, macuncular ve horoz şekerciler bu gün de olduğu gibi birtakım maniler söylüyorlar. Bu çıngıraklar, kaynana zırıltıları, düdükler ve bardak şıkırtıları, tozu dumana karıştıran kalabalık arasında beni alâkadar ediyorlardı. Fakat o gün geçen bir vak’a, o sahneyi kafamda belki en acı hatıraya çevirdi.</p>
			<p>Bizim Lala, Fulya tarlaları tarafından gelen çok acı bir ulumaya kulak veriyor, yerini tahmin etmeye çalışıyordu. Nihayet, sağa sola bakındıktan sonra, bizi dikenli bir yola sürükledi. Dikenlerin esvaplarımıza ve hatta benim bacağıma battığına dahi ehemmiyet vermiyordu. Bu dar, dikenli yolun nihayetinde hayli derin, kuru bir dere ve karşısında yıkılmış bir duvarın altında kalmış bir köpekle karşılaştık. İşte o garip uluma, vücudunun yarısını taş yığınının altından kurtarmak isteyen köpekten geliyordu.</p>
			<p>O sahne ve uluma belki altmış küsur sene evvel olmuştu, fakat ben hâlâ o sarı köpeğin imdat isteyen, âdeta çarmıha<a class="si-noteref epub-type_noteref" href="#f107" id="backlink-107">107</a> gerilmiş insan gibi, etrafından imdat dileyen zavallı gözlerini bu günkü gibi görürüm. Bazan bir insan, bazan bir kurt gibi uluyup ağlıyordu. Lala bu sahneye güldü; yanımızdaki erkek çocuk köpek bağırdıkça ona nişan alıp taş yağdırıyordu.</p>
			<p>İnsan cinsinde, zaman zaman hasıl olan korkunç insiyakın<a class="si-noteref epub-type_noteref" href="#f108" id="backlink-108">108</a> kolektif ve canlı alâmeti<a class="si-noteref epub-type_noteref" href="#f109" id="backlink-109">109</a> işte budur. Bazan beni insan olmaktan utandıran sahnelerin birincisi bu hâdisedir. Ondan sonra öğrendim ki hiçbir hayvan işkencenin ve vahşetin verdiği zevke dayanarak, başka hayvanları parçalamamıştır. Hayvanlar bekaları<a class="si-noteref epub-type_noteref" href="#f110" id="backlink-110">110</a> için her türlü canavarlığı yapabilirler, fakat hiçbir zaman bu, sadece bir eğlence değildir. Acımak bu kadar şiddetli olduğu zaman, daima göğsüme bir bıçak saplanmış olduğunu hissederim. Her defasında içimde can korkusunu bile unutturan bir isyan olur. O gün olanca kuvvetimle bizim Lala’ya: “Kurtar, kurtar,” diye bağırdım ve deli gibi öbür yana, köpeğin tarafına atılmak istedim. Ondan sonra ne oldu bilmiyorum. Bizim Lala beni kucağına alıp götürmüş. Bu şok beni hasta etti ve Haminne’nin sediri üzerinde birkaç gün yattım. Yoklamaya gelen komşulara Haminnem köpekten korkup hastalandığımı anlatırdı. Yeşil sarıklı bir hoca da gelir yüzüme okur, başıma üflerdi. Tabiî bu da geldi, geçti.</p>
			<p>Arziye Hanım’ı, işte bu günlerde beni okutmak<a class="si-noteref epub-type_noteref" href="#f111" id="backlink-111">111</a> için çağırdılar, onu ilk defa o zaman gördüm, çünkü yukarıda anlattığım hâdisenin üzerimde yaptığı şok çok şiddetli olmuş, bir taraftan babam o zamanın meşhur Alman doktoru Mülich’i getirmiş ve Arziye Hanım gibi tedavisi cine, periye dayanan batıl hareketler aleyhinde söylenmiş durmuştu.</p>
			<p>Doktor Mülich’in verdiği acı ilâçları tabiî zorla yutturdular. Vücudum bir sürü ilmî vasıtalara dayanarak tedavilerin tesirini kabul etmekle beraber, şunu da ilâve etmek lâzımdır ki benim, bilhassa çocukluğumda geçirdiğim hastalıkların bir kısmı moral ve şok neticesi ile gelen zafiyete, bilhassa hayata karşı alâkamın birdenbire kaybolmasına tesadüf eder. Çünkü herhangi bir yeni alâka veya rabıta<a class="si-noteref epub-type_noteref" href="#f112" id="backlink-112">112</a> ne kadar hasta olursam olayım, beni canlı bir ok hızıyla yaydan hayata tekrar fırlatırdı.</p>
			<p>O zavallı küçük köpeğin duvar altından çıkmaya çalışırken feci bir şekilde uluması, çocukların onu bu hâlde taşlamalarının hayali, bu uzun hastalık esnasında içimde yaşadı. Fakat o da etrafındaki hayatın içine daldıkça yavaş yavaş tesirini kaybetti. Çünkü daha evvel söylemiş olduğum gibi, hayat sahnesi benim için bir realite olmaya başlamış ve beni insanlara yaklaştırmıştı.</p>
		</div>
		<div class="double html5_section">
			<p>Bu devirde ilk defa arkadaş edindim; belki de son arkadaş diyebilirim, çünkü Kolej’e gidinceye kadar hiçbir çocukla bu kadar yakın arkadaşlık ettiğimi hatırlamıyorum. Bu arkadaş annemin komşularından olan Tablakârlar Ailesi’nin küçük kızı Şayetse idi. Şayetse her an herkese hizmete koşan bir kızcağız idi. Onu kendime pek yakın arkadaş seçmemin sebeplerini tahlil ederken bu gün kendime pek iyi not vermiyorum. Şayetse tanıdığım insanların en esmeri idi. Fındık rengindeki gözleri ile teni âdeta eş idi. Belki üvey annemin mavi gözlü sarışın ailesinin bende uyandırdığı şuur altı aşağılık duygusunu Şayeste’nin fındık rengindeki teni gideriyordu. Boynu ve elleri o kadar esmerdi ki bana hiç yıkanmıyormuş gibi gelirdi. Bazan elimi onun eli yanına koyunca ellerimiz arasındaki renk farkı bende bir zevk uyandırırdı. Mahmure ablanın ona “Fındık Faresi” demesinin sebebi, renginin fındığa benzemesindendi.</p>
			<p>Çok konuşur, elleri daima harekette, gözleri her tarafa mütemadiyen bakar, söylediklerine cevap istemezdi. Beni ona bağlayan kuvvetli sebeplerden biri de belki bana hiç sual sormaması idi. Çünkü hayatta suale çekilmek kadar beni çileden çıkaran bir şey yoktur. Çocuk olarak kendi içime o kadar kapanmıştım ki, her sual ruhumun duvarlarını aşıp zorla içime girmek için yapılan bir tecavüz gibi gelirdi bana. Yıllar ve yıllar sonra benden mülâkat<a class="si-noteref epub-type_noteref" href="#f113" id="backlink-113">113</a> almak için gelen herhangi bir gazetecinin sualleri hep bu çocukluk günlerimin ruh haletini<a class="si-noteref epub-type_noteref" href="#f114" id="backlink-114">114</a> hatırlatmıştır. Belki bunda biraz da utangaçlık vardı. Gerçi yazarken ve konuşurken çok zaman kendimden açık olarak bahsederim, fakat yine de sualler, ortalık yerde esvabımı çıkarmak istiyorlarmış gibi bir tesir yapar bende. Galiba mukadderatımıza<a class="si-noteref epub-type_noteref" href="#f115" id="backlink-115">115</a> hâkim<a class="si-noteref epub-type_noteref" href="#f116" id="backlink-116">116</a> olan kudretin, biz zavallıların zaaflarına gülen bir tarafları vardır. Çünkü iyi veya kötü, gazetelere ismimi aksettiren kader, âdeta benim bu ruh haletimle de eğlenmiş durmuş olsa gerektir. Şayeste’nin bence başka bir fazileti<a class="si-noteref epub-type_noteref" href="#f117" id="backlink-117">117</a> de fazla zeki olmaması idi. Gerçi fikir arkadaşlığı bence bir ihtiyaçtır, fakat daimî fikir ve düşünce beni yorar. Ben ne Şayetse ile ne de başkaları ile konuşamazdım. Havva Hanım bana bir düziye: “Halide Hanım dilin yok mu? Kafanı sallamaktan başka cevap vermiyorsun,” der dururdu. Maamâfih yalnız kaldığım zaman kendi kendime yüksek sesle konuştuğum çok vaki olmuştur. Her halde Şayeste’nin yanında, kendi başıma, yalnız bir hayat yaşıyordum. Şayetse ile bir kapısı bahçeye, diğer kapısı selâmlığa açılan taşlıkta oynardık. Arada bir, çifte merdivenlerin birinde o, birinde ben, sıçrayarak Haminne’nin odasının açıldığı sofaya çıkardık.</p>
			<p>Aynı zamanda, bir de belki Kiria Eleni devrinden hafızamda kalmış olan, her halde tamamen muhayyel<a class="si-noteref epub-type_noteref" href="#f118" id="backlink-118">118</a> Aleksi adlı bir arkadaşım daha vardı. Yanımda sahiden Aleksi adında bir çocuk varmış gibi onunla oynar, sıçrar, konuşurdum. Taşlıktan bahçeye Rumca olarak “<em>Aleksi elâ do</em><a class="si-noteref epub-type_noteref" href="#f119" id="backlink-119">119</a>,” diye bağırdığım zamanlar onu hakikaten bahçede tasavvur ederdim<a class="si-noteref epub-type_noteref" href="#f120" id="backlink-120">120</a>.</p>
			<p>Şayetse, bunların hiçbirine aldırmazdı. Hareket hâlinden düşünce hâline döndüğüm zaman merdivende oturur, susardım. Şayetse de öbür merdivende benim bebeklerimle oynardı. Hava çok soğuk olduğu zaman, Havva Hanım’ın odasına giderdik. Bebeklerimi çok severdim, fakat babamın Beyoğlu mağazalarından aldığı taş bebekleri değil de elle dikilip mısır püskülünden saç takılanları. Bebekle oynama devrim geçtikten sonra da yine onlarla gizli gizli oynuyordum.</p>
			<p>Bu defa, bu oyunda belki romancılığımın ilk kademelerinden<a class="si-noteref epub-type_noteref" href="#f121" id="backlink-121">121</a> biri görünüyor. Çünkü bebekleri ekseri, sonları acı biten kendi tahayyül ettiğim planlara göre yaşatırdım.</p>
			<p>Şayeste’nin bir cazip tarafı da benim zayıf ve çelimsiz olmama rağmen onun çok kuvvetli olması, benim tembel mizacıma mukabil<a class="si-noteref epub-type_noteref" href="#f122" id="backlink-122">122</a> onun hamaratlığı idi. Bu tembellik o kadar kuvvetli idi ki yemek, içmek de dahil olmak üzere hiçbir hareketi isteyerek yapmış değilim. Hatta en çok çalıştığım, en faal olduğum devirlerde dahi bu betaet insiyakı<a class="si-noteref epub-type_noteref" href="#f123" id="backlink-123">123</a> içimde tamamen sönmüş değildi.</p>
		</div>
		<div class="double html5_section">
			<p>Akşamlarımızın birkaç saati Havva Hanım’ın odasında geçer ve ondan sonra yatardık. Bu akşamlar, bana etrafımdakilerin ve tanıdıklarımın hayatını az çok sevdirmiştir.</p>
			<p>Havva Hanım’ın yemek pişirmesine ve diğer işleri görmesine rağmen ona ahçı denmezdi. Biz ona Havva Hanım Teyze derdik. Kendisi, “Hanımı çok sevdiğim için yemek pişiriyorum,” derdi. Maamâfih Haminne, elinde avucundakini tamamen tüketinceye kadar Havva Hanım’a muntazaman aylık verdi.</p>
			<p>Yüzü kırışık bir kösele, gözleri hayatla dolu, zarif yemeniler bağlar, toplu ve temiz giyinirdi. Haminne’nin tabiî olan hanımefendi tavırlarını ve giyinişindeki zerafeti biraz taklit etmekle beraber, kendisi su katılmadık ve oldukça mütevazı bir orta sınıf evlâdı olduğu için, asalet karışmış olan orta sınıf mensuplarına karşı içinde nefrete yakın bir his olduğuna emindim.</p>
			<p>Havva Hanım bir esnaf kızı ve bir esnaf karısı idi. Anlattığına göre hâlleri vakitleri yerinde imiş. Fakat kocası, ölen kardeşinin dul karısını aldıktan sonra vaziyetleri tamamen bozulmuş. O zamanlarda halayıksız ve mütevazı Türkler arasında, taaddüd-i zevcât<a class="si-noteref epub-type_noteref" href="#f124" id="backlink-124">124</a> çok kötü görülürdü ve bazılarına göre uğursuzluk getiren, aile ocağına incir diken bir şey idi. Havva Hanım’ın İstanbul’ daki evi, kocasının ikinci defa evlenmesinden sonra, büyük yangınlardan birinde yanmış ve kocası iflâs etmişti. Havva Hanım ortağını kıskanmış mı? Bundan hiç bahsetmez, fakat bu iradeli kadının kocasının evinden çekilmesi bu yıkımın başlıca âmili<a class="si-noteref epub-type_noteref" href="#f125" id="backlink-125">125</a> olmuştu. Kocası, iflâs ettikten sonra ikinci karısını boşamış ve sıhhati çok bozuk olan oğlu ile bir tekkeye çekilmişlerdi. Başına gelenlerin sebebinin Havva Hanım’a yaptığı muameleden ileri geldiğini itiraf etmiş ve hakkını helâl etmesi için ona yalvarmıştı. Bütün bunları Havva Hanım sesinde gamla karışık bir zaferle anlatırdı. Fakat bu hâdiseden sonra kendisi de yapayalnız, bîçare vaziyete düşmüştü. Eski bir ahpabı olan Arziye Hanım ona acımış, evine almış ve izzet-i nefsini<a class="si-noteref epub-type_noteref" href="#f126" id="backlink-126">126</a> kırmayacak bir iş bulmayı va’d etmişti. Burada Arziye Hanım’ı da o günün tanınmış bir karakteri olarak ele almak lâzımdır.</p>
		</div>
		<div class="double html5_section">
			<p>Arziye Hanım’ın, o gün İstanbul’da, Paris’in Madam Thèbes’ine benzer bir durumu vardı. Hastalık zamanlarında onu mutlak döşeğimin yanında görürdüm.</p>
			<p>Arziye Hanım, insanların istikbalini keşfeden tabiat üstü kudretine –isterseniz falcılığına– ilk çocuğunu doğurduğu zaman erişmişti. O günlerde her loğusanın kırk gün müddetle perilerin eline düşmek tehlikesine maruz kaldığına inanılırdı. Kırk gün loğusalar yalnız bırakılmazlar –şayet evde kendini bekleyecek kimsesi yoksa– bir komşu gelir, başında oturur, dışarı çıkmaya mecbur olursa kapının arkasına bir süpürge kordu. Yani süpürge, perilere karşı herhangi bir insan kadar muhafız vazifesini görürdü. Loğusanın başına mutlak bir kırmızı kurdele, başının ucunda bir Kur’an bulundurulur, perileri kaçırmak için her akşam çörek otu, üzerlik<a class="si-noteref epub-type_noteref" href="#f127" id="backlink-127">127</a> tütsüsü<a class="si-noteref epub-type_noteref" href="#f128" id="backlink-128">128</a> verilirdi.</p>
			<p>Her halde bu tabiat üstü tedbirlerden biri ihmal edilmiş olacak ki Arziye Hanım perilerin eline düşmüş, falcı olmuş, hastalık, loğusalık veya herhangi bir felâkette, bilhassa büyü, yahut –iyi saatte olsunlar<a class="si-noteref epub-type_noteref" href="#f129" id="backlink-129">129</a>– perilerin eline düşen bütün yüksek sosyetede kendine bir isim yapmıştı. Maamâfih aynı hâllerdeki pek aşina göründüğü Rüküş adlı bir genç peri kızından ve onun galiba âşıkı olan erkek perilerin bir nev’i <em>jeune premier</em><a class="si-noteref epub-type_noteref" href="#f130" id="backlink-130">130</a> Yavru Bey’den yakın ahbapları imiş gibi bahseder dururdu. Arziye Hanım Selâmsız’da bakımsız, büyücek bir bahçede, fakat hoş bir ahşap evde otururdu. Kendilerini okutmaya veya ondan akıl danışmaya gelenleri hep bu evde kabul ederdi.</p>
			<p>Yuvarlak, şen yüzlü, zaman zaman ince ve alaylı ışıldayan bir tanesi “iyi saatte olsunlar” ile temasta olduğu zaman şaşılaşan kara gözlü, orta yaşlı bir kadın. Önünde bir fincan, altında bir yer minderi, parmaklarında bir tesbih, bir gözü tavanın muayyen bir noktasına saplanmış otururdu. Konuşurken tavana dikilen gözü birisiyle alay ediyormuş gibi kırpılırdı. Sözleri aşağı yukarı şöyle aklımda kaldı.</p>
			<p>— Çocuğu öyle zaptedemezsin. Aksilik lâzım değil. Sana bir horoz, hem de güzel bir horoz gelecek. Sen oradan çekil Rüküş, ben Yavru Bey’le konuşuyorum...</p>
			<p>Bu arada hasta ile başka şeyler konuşur.</p>
			<p>— Adam şimdi bir mavi evde oturuyor. Dar bir sokak. Zavallı başını duvara çarpıyor. Yavru Bey onu sımsıkı yakalamış. Galiba her çöplükte... Bakayım, bakayım hayır bir incir ağacı altında... Sen Yavru Bey’e bir horoz getir gönlünü alırsın. Rüküş’e de kırmızı bir loğusa şekeri...</p>
			<p>Genç perilerin, bir hastayı bırakmak için istedikleri, hastaların içtimaî vaziyetlerine<a class="si-noteref epub-type_noteref" href="#f131" id="backlink-131">131</a> göre, horozdan kırmızı loğusa şekerinden başlayarak, kuzuya veya altınlara kadar yükselirdi. O günün evlenme, boşanma, aile geçimsizliğine ait esrar<a class="si-noteref epub-type_noteref" href="#f132" id="backlink-132">132</a> hep Arziye Hanım’ın evinde açılırdı. O makul sözlerle daha fazla ara bulmaya muvaffak oluyordu. Arziye Hanım olmasa belki hastaları arasında hastalık, boşanma ve geçimsizlik salgın bir hâle gelebilirdi.</p>
			<p>Haminne beni okutmak için zaman zaman bu eve götürürdü. Okuduktan sonra beni bahçeye yollarlardı. Halbuki ben, bir tiyatro sahnesine benzeyen hastalarla münasebetlerini görmeyi her halde tercih edecektim. Bahçeye iner inmez, Arziye Hanım’ın evlâtlıklarından yüzü arkamı ürperten, acayip sözler söyleyen, dilsiz ve vahşî bir çocukla karşı karşıya gelirdim. Arkasında bir entari, kafası tıraşlı ayakları çıplak, kız mı, oğlan mı, Allah bilir.</p>
			<p>Bahçede Yavru Bey’e adanmış kınalı kuzulara bakar, aynı zamanda yerlerinde durmayan güzel horozların da arkalarından koşar ve ağzından hep o kelimesiz, korkunç sesler çıkardı.</p>
			<p>Bana bütün bu bahçe, horozu ve kuzusu ile Yavru Bey’in oğlu olduğuna inandığım bu korkunç çocukla “iyi saatte olsunlar”ın ülkesi gibi gelirdi. Orada ne bir incir ağacına, ne de bir süprüntü kümesine yaklaşırdım. Kazara birine elim değse dilim tutulacak, ağzım çarpılacak sanırdım.</p>
			<p>İşte vaktiyle Havva Hanım’ı alan, Haminne’ye tavsiye eden bu iyi yürekli Arziye Hanım’dı. Haminne’ye Havva Hanım’ın nasıl iradeli, temiz bir ev kadını olduğunu söylediği zaman aylık verdiğini kimseye söylememesini de şart koşmuştu. Haminne ona tütününü alacak, üst baş yapacak, cep harçlığı adı altında bir de aylık verecekti ve Havva Hanım evde bir hanım muamelesi görecekti. Havva Hanım, Haminne’ye minnettar görünmekle beraber, kusurlarını da ima eden bazı sözler söylerdi. Sofrada misafir kabulünde hep evin hanımı gibi görünürdü.</p>
			<p>Havva Hanım’ın anlattıkları arasında, gelin olduğu akşamın tarifi hafızamda en fazla yer etmiş olanıdır. Kendini dinleyenlerin iki küçük kız ile bir de aptal Çerkes halayık olduğunu unutur, âdeta kahramanı olduğu tiyatro sahnesini tekrar eder gibi konuşurdu:</p>
			<p>— Bizim zamanımızdaki saçlar, iki uzun örgü yapılır, arkamıza bırakılırdı, fakat benim arkamda kırk örgü vardı. Omzumu bir başta öbür başa bir şal gibi örterdi. Dişlerim inci gibi –o günlerde Havva Hanım’ın ağzı karanlık, boş bir delik gibi açılır, fakat bu dişsiz delik en zor lokmaları bile öğütürdü–, yanaklarım iki pembe şeftali –o günlerde iki buruşuk kösele gibi idi–. Güvey, duvağımın arkasından bana baktı, duvağımı açtı, fakat hemen kapıdan yengeyi çağırdı.</p>
			<p>— Şu örgülerden birini çöz dedi.</p>
			<p>— Yenge şaşırdı, çünkü benim saçlarım on beş günde bir hamamda usta tarafından örülürdü. Yenge: “ancak bir hamam ustası bu saçları çözer,” dedi; ama efendi, örgüler açılmadan bu saçların takma olmadığına inanmadı. Ne dersin... Bir hamam ustası buldular, getirdiler saçlarımı çözdüler. Ondan sonra mendilini tükürükledi yanaklarıma sürdü.</p>
			<p>Ben hemen sözü kestim:</p>
			<p>— Niçin yaptı Havvanım Teyze?</p>
			<p>Mahmure abla şiddetle beni dürttü.</p>
			<p>— Aptal... yanakları boyalı mı, değil mi diye?</p>
			<p>Bu sahneyi mangalın başında Havva Hanım bize kaç defa tekrar etti hatırlayamam. Ama her defasında bizde büyük bir alâka uyandırıyordu. Her gelinin ilk akşamı böyle inek gibi fizik muayenesinden geçmesi, gelinlik merasiminin bir parçası gibi aklıma yerleşti. Başka kadınlardan da buna benzer hikâyeler dinledikten sonra, hiçbir kadının boya veya takma saçı ile kocasını aldatamayacağı kanaati zihnime yerleşti. Geceleri bu mangal başında toplanmamız âdeta resmî bir hâl almıştı. Havva Hanım dudaklarına yapışır duran sigarası ile mangal başında kahvesini pişirir, bazan da fincan tabağına biraz döker, bana uzatır, ben de kedi yavrusu gibi yalardım.</p>
			<p>Henüz dokuz yaşında olduğu söylenen Mahmure abla –tabiî gizli olarak– sigaraya yedi yaşında başlamıştı. Fakat Havva Hanım’ın odasında sigarasını yalnız içmekle kalmaz, dumanlarını burnundan fosur fosur çıkarır, sonra da bana yan gözle bakarak –büyük bir çalımla– kurum satardı.</p>
			<p>— Haminne’ye söyleyeceğim Abla.</p>
			<p>— Kime istersen söyle, ben korkar mıyım? Zaten sen bir fitnesin. Ne olacak Çingene sütü var kanında.</p>
			<p>İnatçılık yaparsam, somurtursam, ilk sütninemin Arnavut olduğundan geliyor, fitnelik edersem Çingene sütünden. Bereket versin, Haminne’nin eski çıraklısı bir Arap halayık bana üç ay süt vermişti. Nevres Bacı’nın yüzü kömür gibi kapkara, fakat kalbi süt gibi beyaz, temiz bir insandı. Süleymaniye Camii’ne yakın bir yerde otururdu. Ondan, ileride, Ramazan münasebeti ile bahsedeceğim.</p>
			<p>Havva Hanım ailenin eski, yeni bütün şahsiyetlerini ve karakterlerini o basit ifadesiyle canlandırırdı. Burada Kemal dayıya ait bir tarafı da ele alacağım. Bir gün Kemal dayı için –hepimize kimseye söylemeyeceğimize dair yemin ettirdikten sonra– bahsi açtı:</p>
			<p>— Üstümüzdeki kâgir konağa geçen sene bir Çerkes aile taşındı. Orada çok güzel bir kız vardı.</p>
			<p>Bu sözlere başlarken kafamın içinde bir hatıra uyandı. Bir sabah Kemal dayı beni odasına çağırmıştı. Üst kattaki bu küçük oda, Büyükbaba’nın odasının üstünde ve arka penceresi kırmızı konağa nazırdı. Kemal dayının yüzünde hemen hiç tebessüm görülmezdi. Maliyede kâtip olan bu genç adam bir ihtiyar gibi sükûn içinde yaşar, hakikat hâlde, mizaç itibarıyla da babasından belki yaşlı idi. Odasında ipek ve yünden parlak renkli kuşlar yapar, ev planları çizer ve güzel boyalı resimler yapardı. Bunları hep kendi kendine öğrenmişti ve babasından gizli tutardı. Her halde resime büyük bir istidadı olduğuna hiç şüphe yoktu. Bu gün ressam olarak kendini tanıtmış olan Zürih’de yaşayan Mahmure ablanın oğlu Galip’e sanatının tohumu belki de Kemal dayısından intikal etmiştir<a class="si-noteref epub-type_noteref" href="#f133" id="backlink-133">133</a>.</p>
			<p>Bir cuma sabahı odasına girdiğim vakit, kırmızı konağa açılan pencerenin perdeleri açıktı. Kemal dayı beni çekti, kuşları göstermeye başladı. Fakat ben hemen pencereye koştum, iki ev arasındaki yüksek akasyaların yeşil yaprakları arasından, konağın bir penceresindeki sarı bir şalın, altından saçakları sallanıyor gibi geldi. Bu saçaklar birdenbire çekildi. Güneşin parlattığı, beyaz çilli, kırmızı dudaklı, harikulâde güzel bir yüz gördüm. Biraz evvel pencereden sallanan altın saçaklar onun saçları idi. Bunları pencereden güneşin kızıl şaşaasına<a class="si-noteref epub-type_noteref" href="#f134" id="backlink-134">134</a> neden döktüğünü ancak şimdi biraz seziyorum. Fakat bu göz kamaştıran tablonun haşmeti beni o gün şaşırttı. Hiçbir yüzün, sırf maddî güzelliğinden dolayı beni bu kadar şaşırttığını hatırlamıyorum.</p>
			<p>— Ah Kemal dayı bak ne güzel, ne güzel, diye bağırdım.</p>
			<p>İki sert kol beni omuzlarımdan yakaladı, içeriye çekti ve perdeyi indirdi.</p>
			<p>— Pencereden böyle komşu evine bakmak ayıptır. Fikriyar galiba perdeyi kapamamış olacak, dedi. O günden sonra bizim bahçenin akasyaları altında durur ve o altın saçaklı güzeli görmeye çalışırdım. Ancak bir tek defa daha o canlı altın saçakların güneşe serildiğini görmüştüm. Şimdi Havva Hanım’ın anlattıklarına dönelim... Dedi ki:</p>
			<p>— Kemal Bey’in neden bu kadar mahçup durduğunu size anlatayım. Bir gün Hanım sokakta iken beni odasına çağırdı. Gözleri yaşlı, sesi kısıktı. Karşıdaki evin kızı için öleceğini söyledi.</p>
			<p>— Ben, ne yapabilirim Kemal Bey, diye sorunca, git bana o kızı iste Havva Hanım Teyze dedi.</p>
			<p>— Annenin haberi var mı, diye sordum.</p>
			<p>— Aman anneme söyleme, kabil değil istemez, dedi.</p>
			<p>— O kadar yalvardı, elimi öptü ki ben de gidip isteyeceğimi söyledim. Fakat odama çekilince beni bir düşünme aldı. Haminneniz’e haber vermeden bu işi yapmaya cesaret edemedim. Bir gece yarısı odasına gittim, kaldırdım, işi ona da anlattım, fakat bir türlü kandıramadım.</p>
			<p>— Birkaç gün bir şey söyleme, sonra da bir daha sorarsa nişanlı dersin, dedi.</p>
			<p>— Ondan sonra mutfağın kapısından geçerken Kemal Bey yan gözle içeri bakıyor, bir şey sormuyordu. Nihayet içim dayanamadı, kırmızı konağa gittim. Hepsi Çerkes, adamakıllı Türkçe anlamıyorlar. Hani kızın babası zannettiğimiz kara sakallı herif yok mu, meğer kızın kocası imiş. O gece gittim, Kemal Bey’e söyledim. Daha evvelden işi bilmesem hiç aldırmadı derdim. İşin tuhafı on gün sonra Hanım’ın da bana: “Aman Havva Hanım git, o kızı iste; Kemal günden güne eriyor,” demesidir. Ben de ona: “Hanım geç kaldın,” dedim. Kemal yaşayamaz, yirmi beşinden evvel ölür.</p>
			<p>İşin tuhaf tarafı da Kemal dayının yirmi beş yaşına basmadan evvel ölmüş olmasıdır. Şimdi dayımla Büyükbabam ölüp de, Haminnem Üsküdar tarafına geçmeden evvel son parlak Ramazan’ın nasıl geçtiğini anlatacağım.</p>
			<p>“On bir ayın bir sultanı” diye müjdeledikleri o ay girmeden evvel Haminne bütün günlerini reçel ve şurup kaynatmakla geçiriyordu. Babasından öğrendiği bu işteki maharetini gösteren şey, aynı şişeye üç muhtelif renkteki şurubu birbirine karıştırmadan koyması idi. Bu mutfak günleri Haminne çok konuşur ve bilhassa babasından bahsederdi. Annesi âlim bir adamın kızı imiş, babası Saray’da Şekercibaşı olmasına rağmen tahsili az imiş.</p>
			<p>— Bari sizin Efendi Baba gibi faziletli olsa idi, ne gezer... Annem öldüğü zaman, haftasına kalmadan babam, benim halayıklarıma sataşmaya başladı. Efendi Baban hiçbir halayığa yan gözle bakmamıştır.</p>
			<p>Bu bir ilkbahar Ramazanı idi galiba. Haminne mutfakta küçük bir iskemlede oturuyor, önünde üç küçük mangal, üçünün de üstünde kaynayan şurup ve reçelleri karıştırıyor. Havva Hanım da mütemadiyen<a class="si-noteref epub-type_noteref" href="#f135" id="backlink-135">135</a> lâfa karışıyordu. O da kendisine göre, her ilkbaharda sıhhat ve güzelliğine ait baharlı, kara üzümlü ve acayip maddeli bir takım ilâçlar kaynatıyor, bir taraftan da israf günlerine artık bir son vermek lâzım geldiğini söylüyor, Haminne’nin müsrifliğini tenkit ediyordu. Fakat Haminne, yiyeceği bol, geniş iftar sofralı bir Ramazan yapmaya karar vermiş olduğundan, bu sözlere hiç kulak asmıyordu. Fakat bu günlerin zahirî<a class="si-noteref epub-type_noteref" href="#f136" id="backlink-136">136</a> ve sunî<a class="si-noteref epub-type_noteref" href="#f137" id="backlink-137">137</a> bir neşe, bir Ramazan havası yaratmak için sarf ettiği gayretlere rağmen, havada sezilen bir hüzün vardı. Kemal dayı günden güne etten, candan düşüyor. Büyükbaba da daha huysuz, daha somurtkan, ya susuyor ya da konuştuğu zaman borçlarından şikâyet ediyordu. Kemal dayı onu mutfakta görürse hemen yukarıya kaçıyordu. Çünkü babası ile arasında mizaç bakımından sonu görünmeyen bir uçurum vardı.</p>
			<p>Büyükbaba ile Haminne arasındaki karakter ve mizaç başkalığını da bu günlerde hissetmeye başlamıştım. Haminne, daha evvel de dediğim gibi, her zaman herkese karşı nazik, belki de fazla nezaket icabı sesini hiçbir zaman yükseltmiyor ve hiddet etmiyordu. O günlerde, hatta onun şiddetinin şahikasını<a class="si-noteref epub-type_noteref" href="#f138" id="backlink-138">138</a> ifade eden “Yediği nane macununa bak,” sözünü bile sarfetmiyordu. Fakat Büyükbaba hiddet ettiği zaman, hiddetlendiği adamlara nane macununa hiç de benzemeyen bir şey yediriyordu. Kalın sesi, olanca kudreti ile selâmlığı çınlatıyordu. Tabiî bu küfürler, halayık da dahil olmak üzere haremdeki hiç kimseye, hiçbir zaman hitap etmiyordu. Karısı ile şahsen kavga edeceği zamanlar da herkesin uyuduğu saatleri seçiyordu.</p>
			<p>Bu mizaç başkalığı en küçük itiyatlarda<a class="si-noteref epub-type_noteref" href="#f139" id="backlink-139">139</a> bile kendini gösteriyordu. Haminne midesi ağrıdığı zamanlar nane ile limon kabuğu kaynatır içer; başı ağrısa gül yapraklarını sirkeye batırdıktan sonra alnına ve şakaklarına bastırıp bağlardı. Büyükbaba mide ağrısında büyük bir soğanı yumruğu ile kırar –bıçak şifasını alırmış– yer, başı ağrırsa, patates diler, sarardı. Büyükbaba’nın sözlerinde çok kudretli bir ahenk, sesinde tabiatin renkli ve hayrete değer tenevvürü<a class="si-noteref epub-type_noteref" href="#f140" id="backlink-140">140</a> vardı.</p>
			<p>Büyükbaba’nın hareme karşı bir defa hürmetini bozuşunu Haminne şöyle anlatırdı:</p>
			<p>— Rahmetli Bedrifem, Mahmure’yi doğurduğu zaman, yedinci günü akşamı, ben misafir çağırdım. Bir de Selâmsız’dan şarkı söylemek için şu meşhur Çingene’yi getirtmiştim. Tam şarkı başlarken, selâmlıktan sofaya geçen kapı kırılır gibi vuruldu. Koştum, baktım Efendi’nin gözlerinden ateş çıkıyordu:</p>
			<p>— Bana bak Hanım, dedi; bu gün Midhat Paşa’yı<a class="si-noteref epub-type_noteref" href="#f141" id="backlink-141">141</a> sürdüler. Bu gece milletin matem gecesidir. Misafirlerini hemen dağıt, yoksa ben dağıtırım, diye bağırdı. Ömrümde onun haremde böyle bir şey yapmış olduğunu görmediğim için şaştım kaldım.</p>
			<p>Büyükbaba okumak bilir, fakat yazmak bilmezdi. Haminne’nin o güne göre yüksek kültürüne rağmen siyasî ideal bakımından Haminne’nin fevkinde<a class="si-noteref epub-type_noteref" href="#f142" id="backlink-142">142</a> idi. Her ne olursa olsun ben Büyükbaba’yı tercih ediyorum.</p>
			<p>Her halde Haminne’yi büyük bir ihtirasla<a class="si-noteref epub-type_noteref" href="#f143" id="backlink-143">143</a> sevmiş ve hâlâ sevdiğine şüphe yoktu. Haminne çok tatlı davranıyor, fakat onda ekseriyetle kadınlarda kocalarına karşı ateşli ve maddî taraf eksikti galiba. Çocukluğumda kendimi bildiğim günden itibaren umumiyetle kadınların, hatta hanımefendilerin –o zaman pek anlayamadığım– cinsî hayatına temas eden konuyu bir tek defa dahi açmamış ve bunlara dair ağzından da bir kelime çıktığını işitmiş değilim. Fakat bu cinsî taraftaki ateşin eksikliğine rağmen o, sevdiği insanlara, devamlı ve hayret verecek bir fedakârlıkla bağlanırdı. Hislerinin maddî tezahüratı<a class="si-noteref epub-type_noteref" href="#f144" id="backlink-144">144</a> yoktu, biz de dahil, hiç kimseyi okşayıp, öptüğünü görmedim. Bunun tek istisnası oldu. O da ölüm döşeğinde.</p>
			<p>Haminne bir inme ile yatağa düşmüştü. Tabiî bu çok sene sonra; seksenine kadar hiç hasta döşeğinde görmediğim Haminne bir gün odasına girdiğim zaman gözleri ile beni çağırdı, çünkü dili söylemiyordu. Elini uzattı, başımı çekti, yanağımı öptü. Bu rikkatle, hasretle dolu öpüşme, onun tek ihtiyarî muhabbet tezahürü olduğu için hafızamda açık bir yara bıraktı, daima içim sızlayarak hatırlarım.</p>
			<p>Evet, sevdiklerine, kendini, varını, yoğunu hiçbir temas ve maddî karşılık beklemeden verirdi.</p>
			<p>Her şeye rağmen Haminne’nin de üzerimdeki tesiri Büyükbaba kadar mühim olmuş, ikisinden de birçok şeyler tevarüs<a class="si-noteref epub-type_noteref" href="#f145" id="backlink-145">145</a> etmişimdir. Yazı yazmak tarafımın Haminne’den geldiğine hiç şüphe yoktur. Zamanının ve belki de tahsilinin derecesi, bir muharrir olmasına mâni olmuştur, fakat en bahtiyar zamanı bir tarafa çekilip bir takım aşk hikâyeleri veya şiirler yazdığı saatlerdir. Garip olarak yazdıkları kendi mizacına çok zıttır. Bunun saiki<a class="si-noteref epub-type_noteref" href="#f146" id="backlink-146">146</a> belki kendisinin yabancı kaldığı bir âlem yaratmaktı. <em>Handan </em>çıktığı günlerde, bir akşam bana koltuğunun altında bir defterle geldi; hayli sıkılarak bir hikâye yazdığını söyledi, bunu bastırmanın mümkün olup olmayacağını sordu. Kitabı okudum. O kadar iptidaî<a class="si-noteref epub-type_noteref" href="#f147" id="backlink-147">147</a> ve mübalâğalı bir hassasiyetle dolu idi ki hususî konuşmalarında orijinal, hatta zaman zaman mizaha kaçan Haminne’nin neden bu kadar kendinden başka şeyler yazdığına şaştım. Bastırmanın mümkün olmadığını söyleyince fena hâlde kırıldı:</p>
			<p>— Neden basmayacaklarmış? Senin kitabın çok satılıyor, benim borçlarım, faizlerim yükseldi.</p>
			<p>— Benimki biraz başka.</p>
			<p>— Başka mı? Neresi başka? Hep aşk hikâyesi, benimkinde seninkinden daha çok aşk var. Bir piyano bile soktum, âşıklar pencereden konuşuyorlar, sevişiyorlar. Seninki gibi ikisini de bir odaya koyamam. Bunu alacaklılarımın hepsi bir araya gelse bile yaptırmam.</p>
			<p>Evet, Haminne, <em>Handan </em>romanını herhangi bir münekitten<a class="si-noteref epub-type_noteref" href="#f148" id="backlink-148">148</a> daha iyi anlamıştı. Başka başka cepheleri alınırsa birbirine benziyordu. Haminne’nin ince ve zaaf<a class="si-noteref epub-type_noteref" href="#f149" id="backlink-149">149</a> derecesine varan hassasiyeti, insanları, bazan günaha sevkeden maddî zaafları kabul etmiyordu. <em>Handan</em>’da ise ihtiras tarafının dozu kaçırılmıştı. Eğer Haminne kendi iç müdillerini<a class="si-noteref epub-type_noteref" href="#f150" id="backlink-150">150</a> ifade edebilecek bir şekilde yetişmiş olsa idi, hiç şüphesiz bir <em>Türk</em> <em>Jane Eyre</em>’i<a class="si-noteref epub-type_noteref" href="#f151" id="backlink-151">151</a> yaratabilecekti. Bana öyle geliyor ki, muharrirler bazan mizahî bir mizacın tesiri, bazan da bir nev’i cesaret eksikliği ile kendilerini ifade edemedikleri zaman kendilerine en uzak örnekleri ele alırlar.</p>
			<p>O günlerde Haminne ile konuşurken borçlanma itiyatlarını tenkit ederdim<a class="si-noteref epub-type_noteref" href="#f152" id="backlink-152">152</a>. Bu vaziyet sonraları içimde bir vicdan azabı hâline gelmiş olan daimî üzüntülerimden biridir.</p>
			<p>— Niçin bu kadar adama hediye vereceğim diye borçlanıyorsun, Haminne?</p>
			<p>— A çocuk, eş dost çocuklarına hediye alamıyorum. Eski azatlıların<a class="si-noteref epub-type_noteref" href="#f153" id="backlink-153">153</a> çocuklarına da bayramda bir şey yapamazsam gözüm açıkta giderim. Kendime bir şey aldığım yok ki... Üç günlük ömrüm kaldı.</p>
			<p>— Eğer bir gün eski servetin eline geçse ne yaparsın?</p>
			<p>— Eski yaptıklarımın tıpkısını.</p>
		</div>
		<div class="double html5_section">
			<p>Şimdi tekrar o eski Ramazan’a dönüyorum. Kilerimiz mavi, yeşil, mor renkli şuruplar ve reçel şişeleriyle çiçek tarlasına dönmüştü. Kiler civarı Mısır Çarşısı’nın baharat satılan bir şubesi gibi kokuyordu. Pencerelerde beyaz perdeler, sedirler pırıl pırıl. İki makine ile iki gündelikçi esvaplar dikiyorlar. İşte bu sırada benim sütninem Nevres Bacı geldi.</p>
			<p>Haminne’ye, beni Ramazan’da evlerine götürmeye izin verdiklerini hatırlattı. Mahmure abla da Haminne’ nin bir başka çıraklısına<a class="si-noteref epub-type_noteref" href="#f154" id="backlink-154">154</a> gidecekti. Ona Zerrin Dadı derdik. Üsküdar’da bir türbedarın karısı idi. O gün Nevres Bacı beni Beşiktaş’dan alarak İstanbul’a götürdü.</p>
			<p>Beni Beşiktaş’dan Köprü’ye kadar nasıl indirdi hatırlamıyorum, fakat Köprü’de beni bir hamalın kucağına vermesi, içimde unutamayacağım bir utanma ve küçüklük hissi uyandırdı. Süleymaniye’ye kadar bir hayli yol, bilhassa Mercan gibi sarp ve dik bir yokuş vardı. O zamana kadar Haminne beni bir yere götüreceği zaman ya atlı tramvaya veyahut da arabaya bindirirdi. Hamal kucağında gördüğüm çocuklara yukarıdan bakar dururdum. O günden sonra hamal kucağındaki çocuklara karşı çok yakın bir muhabbet<a class="si-noteref epub-type_noteref" href="#f155" id="backlink-155">155</a> hissetmeye başladım.</p>
			<p>Hamal uzun boylu, esmer, fakat her halde kalbi rikkatle dolu bir Kürt’dü. Mütemadiyen yanaklarımı, saçlarımı okşuyor beni konuşturmaya çalışıyordu. Hatta bir yerde durdu, eğer Bacı itiraz etmezse bana kendi kesesinden şeker bile alacaktı. Burnumu o iri vücuttan gelen ter kokusu istilâ etmiş<a class="si-noteref epub-type_noteref" href="#f156" id="backlink-156">156</a>, kocaman ve alık yüzündeki nuhabbet bile beni ilgilendirmemişti. Öyle bir haysiyet kıran vaziyete düşmüş, sanki bütün İstanbul halkı beni seyretmeye gelmiş gibi içimde bir utanma hâsıl olmuştu ki bu hamaldan olanca kuvvetimle nefret edivermiştim. Fakat şimdi, ona da ona benzeyen dışı kaba ve hayvanî, içi basit, fakat insanlık ifade eden mahlûklara çok, ama çok yakınlık duyarım.</p>
			<p>Nevres Bacı’nın evinde ilk gece pek hoş geçmedi. Esasen her çocuk, yer değiştirince yadırgar. Fakat bu geceki rahatsızlığımın başlıca iki sebebi vardı. Evvelâ beni koynunda yatırdı; Bacı’yı bütün varlığımla sevmekle beraber, Zencilerin kendilerine mahsus ten kokusu, bu kadar yakın ve bütün gece için tahammül edilmez bir şeydi. Sonra da Bacı gazı söndürüyor, karanlıkta yatıyordu. Halbuki Haminne’nin odasında her gece bir zeytinyağı kandili yanardı. Ben bütün eşyayı, hatta Haminne’nin yüzünü titrek, hafif bir loşlukta ayırt edebilirdim. Nevres Bacı’nın odasının karanlığı o kadar katı bir cisim hâlinde idi ki Mark Twain’in<a class="si-noteref epub-type_noteref" href="#f157" id="backlink-157">157</a> dediği gibi, insan âdeta ısırabilirdi. Fakat dişlerini kırmadan çiğneyemezdi. Terledim, içimi saran huzursuzluk, sıkıntı bana tıpkı üstümdeki karanlık gibi edebî ve sabit geldi.</p>
			<p>Fakat yine de sabah oldu. Dalmışım. Bacı’nın tatlı sesi, bir erkeğin kudretli bassosunun<a class="si-noteref epub-type_noteref" href="#f158" id="backlink-158">158</a> hafif bir fısıltı hâlinde konuşmasına karışıyordu. Bana, bu fısıldayan ses, beni uyandırmak istiyordu gibi geldi. Bu, benim Sütbabam Ahmed Ağa, yani Sütninemin ikinci kocası idi.</p>
			<p>Kızıl saçlı ve sakallı, arslan kafalı Trabzonlu Sütbaba, gümrüğün kaçakçılara karşı çıkardığı bir çatananın<a class="si-noteref epub-type_noteref" href="#f159" id="backlink-159">159</a> kaptanı idi. Denizde kanuna karşı gelenlere dehşet saçan bu kaptanın içinde, belki benden daha küçük bir çocuk ruhu vardı. O gece sabaha karşı gelmiş, uzun mindere uzanmış, oyun arkadaşının uyanma saatini bekleyen bir çocuk gibi bana bakıyordu.</p>
			<p>Yer yatağından hemen kucağına sıçradım. Beni kollarının arasına sıkıştırdı. Bir taraftan saçlarımı, yanaklarımı öpüyor, bir taraftan da: “Sütne haini, hani kahvemiz, sütümüz?” diye bağırıyordu... Bir dizinde ben, diğer dizinde kahve fincanı, artık her sabah şen bir türkü çağırıyorduk. O türkünün makamı da, sözleri de hâla kafamda çınlar durur.</p>
			<blockquote class="poem">
				<p>Ey kızım kızım, kınalı kuzum, seni bir imam istiyor, vereyim ona?..</p>
				<p>Ey anne anne, ben varmam ona, onun sarığı vardır, saldırır bana.</p>
				<p>Ey kızım kızım, kınalı kuzum, seni bir asker istiyor vereyim ona?..</p>
				<p>Ey anne anne, ben varmam ona, onun kılıcı vardır, batırır bana.</p>
			</blockquote>
			<p>Onun arslan gibi gürleyen sesi, annenin kızını isteyenlerini sayar, benim bir civciv gibi cırlayan sesim, kızın cevabını verirdi. Bu düettoya<a class="si-noteref epub-type_noteref" href="#f160" id="backlink-160">160</a> ikimiz de bayılırdık. Türkü tabiî o zamanlar en gözde bir meslek olan ve kızının kabul ettiği <em>Kâtibim </em>türküsü ile biterdi.</p>
			<p>Biz minderin üstünde böyle iki çocuk gibi oynar, söylerken Bacı, sakin ve simsiyah yüzüne tabiatın bastırdığı o tatlı tebessüm dalgası ile dolaşır, odayı toplardı.</p>
			<p>— Sütne, Sütne, gel sen de türkü söyle diye Sütbaba gürler gürlemez Bacı da alçak ve tatlı sesinde gizlenen o ince alayı ile derhal başlardı:</p>
			<blockquote class="poem">
				<p>Eti kasaplarda görürüm.</p>
				<p>Kavun karpuz sergide,</p>
				<p>Ayda bir kere olsun,</p>
				<p>Yollamazsın hamama.</p>
				<p>Surre alayına<a class="si-noteref epub-type_noteref" href="#f161" id="backlink-161">161</a> giderken,</p>
				<p>Tutmazsın araba.</p>
				<p>Boyun bosun yoktur,</p>
				<p>A herif,</p>
				<p>Şamamasın şamama.<a class="si-noteref epub-type_noteref" href="#f162" id="backlink-162">162</a></p>
				<p>Nikâhından vazgeçtim.</p>
				<p>A herif,</p>
				<p>Yürü söyle imama.</p>
			</blockquote>
			<p>Hatırladığım bu mısraları tekrarlarken, mırıldanırken birbirlerine göz kırparlardı. Onlar kadar birbirine düşkün, birbirine uymuş bir çift daha ömrümde görmedim desem yeri vardır.</p>
			<p>Bacı’nın odasında ikinci akşam daha hoş geçti. Ramazan başlamıştı. Evvelâ sokaktan geçen erkeklerin ve çocukların ellerinde bir taraftan öbür tarafa salladıkları fenerler, odanın perdelerine ışıktan yarım daireler çizerek geçiyorlardı. Sonra sahura kaldıran davul. Ertesi sabah uyandığım zaman Sütbabayı yatağında horlar buldum. Sütümü yalnız içtim, öğle yemeğini yalnız yedim. Ancak ikindiye doğru hem evi, hem de sokakları saran sükût ve sükûn<a class="si-noteref epub-type_noteref" href="#f163" id="backlink-163">163</a> sona eriyordu. Herkes camiye hazırlanıyordu.</p>
		</div>
		<div class="double html5_section">
			<p>O günlerde İstanbul’un bu kısmı sadece eski ve geniş saçaklı ahşap evler ile dolu idi. Sütnine elimi sıkıca yakaladı ve beni camiye götürdü. Sokaklar, yüzü peçeli gençler, rengârenk çarşaflı kadınlar, ellerinde tesbih çeken erkeklerle dolu idi. Her cami avlusu renkli ve kıymetli taşlardan yapılmış tesbihler, çubuk, sigara ağızlıkları, kuru yemiş, baharat ve akla gelmeyen şeylerle dolu idi. İmparatorluğun her bucağından kendi bölgelerinin kıyafeti ile gelmiş, kendilerine mahsus şive ile hepsinin ayrı bir makam verdiği sesle mallarını satan satıcılar vardı. Arapların Mekke’den geldiğini iddia ettikleri kınaları, sürmeleri kapış kapış satılıyordu.</p>
			<p>Nihayet Süleymaniye Camii’nde bir mukabele<a class="si-noteref epub-type_noteref" href="#f164" id="backlink-164">164</a>, Cami’nin etrafındaki o kurşun renkli binaların senfonisi beni âdeta sarhoş etti. İçimde ilâhî<a class="si-noteref epub-type_noteref" href="#f165" id="backlink-165">165</a> bir ahenk akını var gibi idi. Bir çocuğun güzelliği sezişinin, büyüklerinkinden çok daha derin olduğunu tahmin ediyorum. Çünkü o güzelliği kelime ile ifade etmek imkânı yoktur. Renk, şekil ve ses ahengi tek his içinde garip bir surette birleşiyordu. Ayakkabılarımızı kapıda verip de o ağır ve kalın perdenin yanından içeri girerken hepimiz birer tavşan kadar küçük kalıyorduk.</p>
			<p>İçeride yine kurşunî bir havada o yüksek kubbeden inen küçük yağ kandilleri, boşlukta pırıldayan birer seyyare<a class="si-noteref epub-type_noteref" href="#f166" id="backlink-166">166</a> gibi idi. Camlardan sızan ışık, bu kurşunî havaya görülmeyen, fakat sezilen bir pembelik ilâve ediyordu. Bunlar sönünce denizle gökyüzü gibi bir şey olacaktı.</p>
			<p>Mihrabın<a class="si-noteref epub-type_noteref" href="#f167" id="backlink-167">167</a> yakınında beyaz sarıklı, siyah cübbeli adamlar seslerinin temposuna uyarak sallanıyorlar. İşte bu şahane, kurşunî boşlukta, göze görünmeyen bir pembelik içinde kolektif bir nabız atıyor. Birtakım adamlar aynı tempo ile kollarını sallayarak, zaman zaman seslerini yükselterek vaaz ediyorlar<a class="si-noteref epub-type_noteref" href="#f168" id="backlink-168">168</a>. Nevres Bacı Kur’an okuyanların önüne oturdu.</p>
			<p>Hafızların bazısı ihtiyar, bazısı genç. Hepsinin yüzü sapsarı, gözleri pırıl pırıl. Biraz sonra ben de o kalabalıkla beraber Kur’an sesine uyarak öne arkaya, sağa sola sallanmaya başladım. Kolektif hissin ve hareketin ne demek olduğunu o zaman sezmiş olsam gerek.</p>
			<p>Bir aralık Bacı’yı bıraktım, vaizlerden<a class="si-noteref epub-type_noteref" href="#f169" id="backlink-169">169</a> birinin kürsüsünün önüne dört ayak sürünerek gittim. Solgun yüzlü, gözleri ateş saçan bir vaiz, her insanı ebedî bir cehennem ateşine mahkûm ediyor ve yeryüzünde cenneti hak edebilecek kimse yokmuş gibi konuşuyordu. Belki de mantık icabı, insanın son durağı –onun kanaatince– cehennem olduğu için, muhtelif <a class="si-noteref epub-type_noteref" href="#f170" id="backlink-170">170</a> yerlerini, azabın<a class="si-noteref epub-type_noteref" href="#f171" id="backlink-171">171</a> her şeklini, erişilmez ve tabiî sanatkâr kudreti ile çiziyordu. Her halde dünyada da ahrette de sonsuz ve çeşitli azaplara maruz ve mahkûm olduğunu kalabalığın kafasına yerleştirmek istiyordu. Uzun ve bol siyah cübbesinin içinde kolları bu karanlık istikbali gösteren hareketlerle inip kalkıyor, sesi bir yanardağ alevi gibi etrafa korku saçıyordu. Bu gün, söylediklerinin, hareketlerinin bir sanatkâr kudretiyle ifade edilen birtakım korkunç manasızlıklar olduğuna inanıyorum. Ben korktum, sürünerek Bacı’nın yanına gittim, çarşafının içine saklandım. O anda, din bana müphem ve korkunç bir şey gibi görünüyordu.</p>
			<p>O akşam iftar tepsisinin zengin ve çeşitli yiyecekleri etrafında toplandık. Sütbabanın neşesi yedikçe artıyordu. Galiba Ramazan’da oruç tutanlar midelerinden en şımarık ve en sevgili bir çocukmuş gibi hiçbir şey esirgemiyorlar.</p>
			<p>Akşam namazını acele ile evde kıldıktan sonra Sütbaba elindeki feneri sallayarak ve bir omzuna beni yerleştirerek, Bacı ile şakalaşarak tekrar Süleymaniye’ye teravih<a class="si-noteref epub-type_noteref" href="#f172" id="backlink-172">172</a> namazını kılmak için gittik. Sokaklar hareket hâlinde yüzlerce fenerle doluydu. Kalabalık bir ateş böceği kafilesi hâlinde hareket ediyor ve minarelerden “Allahu ekber, Allahu ekber” nidaları havaya yayılıyordu. Bu akşam ilk defa mahya<a class="si-noteref epub-type_noteref" href="#f173" id="backlink-173">173</a> denilen şeyi gördüm. Minareden minareye havada uzanan ışıktan yazılar, mavi kubbede ne garip ve tabiat üstü bir nur tecellisi<a class="si-noteref epub-type_noteref" href="#f174" id="backlink-174">174</a>... Ramazan’ı karşılayan bu nurdan yazılar, beni belki Baltazar’ın<a class="si-noteref epub-type_noteref" href="#f175" id="backlink-175">175</a> duvarda gördüğü yazılar kadar şaşırttı. Karanlık ve esrarlı dar sokakların içinde sallanarak hareket eden ışıkları o kalabalığın en boylu adamının omzundan seyrediyordum. Nihayet yine Süleymaniye’ye vasıl olduk<a class="si-noteref epub-type_noteref" href="#f176" id="backlink-176">176</a>.</p>
			<p>Şimdi, gündüzün kurşunîye kaçan hava altın yaldızlı. Havada titreyen bu yüzlerce kandilin altında muazzam bir kalabalık diz çökmüş oturuyor. Bir tek boş yer yok. Bu, âdeta üzerinde her çeşit renk, yaş, kıyafet ve cins insanlardan örülmüş bir halıya benziyor. Kadınlar yukarıda galeride<a class="si-noteref epub-type_noteref" href="#f177" id="backlink-177">177</a> idiler. Nevres Bacı beni kadın sıralarının arasına sıkıştırdığı an, birdenbire “Sallialâ Muhammed” nidası, yerdeki insanlardan halıyı ayağa kaldırdı. Bir tek ses, imamın sesi, her hareketi idare ediyor. Her hareket muazzam ve karışık bir ahenkle tek falso yapmadan, bir hareket senfonisi hâlinde birbirini takip ediyor. Mütemadi bir ışıltı bu insan kültesinin kalktığını, eğildiğini, alınlarının secdeye kapandığını görüyor ve işitiyorsunuz. Nihayet her şey sükût.</p>
			<p>Bana bu hareket ebediyen devam edecek hissini verdiği an, birdenbire herkes dizlerinin üzerinde kaldı; içlerinden kopup gelen, bir ağızdan havayı sarsan “Âmin, âmin” korosu o muazzam kubbeye çarptı durdu. Camiden çıktık.</p>
			<p>Süleymaniye’ye uzun yıllar gitmedim. Etrafındaki müze ve imareti<a class="si-noteref epub-type_noteref" href="#f178" id="backlink-178">178</a> gezdiğim zaman dahi Süleymaniye’ye girsem o ilk teravihde ruhuma çarpan ilâhî hatıranın kaybolmasından korktum.</p>
			<p>Osmanlı İmparatorluğu’na karşı hislerim ne olursa olsun, Süleymaniye Camii’nin kubbesinde Sinan’ın ifade ettiği güzelliğe karşı duyduğum minnet<a class="si-noteref epub-type_noteref" href="#f179" id="backlink-179">179</a> ve hayranlık hiçbir zaman zail olmadı<a class="si-noteref epub-type_noteref" href="#f180" id="backlink-180">180</a>. Bizans’ın renkli eserleri, Arap diyarının âdeta sihirli bir dantel gibi görünen mimarîsinin yanında, bu azamet ve sükûn ifade eden sade hatları ve kıvrımları ile Süleymaniye, tabiatın kendisinin yaratmış olduğu bir eser gibi görünüyordu. Hulâsa Hıristiyanlığın, büyük mabetlerini, Hindistan’ın milâttan evvelki Hinduizm<a class="si-noteref epub-type_noteref" href="#f181" id="backlink-181">181</a> ve Budizm<a class="si-noteref epub-type_noteref" href="#f182" id="backlink-182">182</a> mabetlerini gördükten sonra dahi, dünya mimârisinde Osmanlıların sade ve kudretli zevkinin daima yeri olacağına inanıyorum.</p>
		</div>
		<div class="double html5_section">
			<p>Bu ziyaret, Ramazan’ın ortalarına doğru bitmiş olacak galiba. Eve döndüğüm zaman Mahmure ablayı da Üsküdar’dan dönmüş buldum. Zerrin Dadı ile beraber gezdiği Üsküdar kıyılarında –mutlak Şemsi Paşa olacak– bir sürü renkli çakıl taşları toplamış, bir mendile doldurmuş ve bana getirmişti. Deniz kenarına gidememiş olmam, içimde bir yeis<a class="si-noteref epub-type_noteref" href="#f183" id="backlink-183">183</a> uyandırdı. Nevres Bacı’da geçen iyi günleri hemen unuttum, fakat yeisimi ta o günlerden beri saklamaya sevkeden gurur beni ağlamaktan menetti. Mahmure abla dedi ki:</p>
			<p>— Haminne hem selâmlıkta hem de haremde bütün komşuları iftara davet edecek. Ramazan için bir aşçı, bir de Ermeni kadın tuttular. Bu akşam çocukların iftarı. Şayeste de geliyor. Hep kızlar ama, Vasfiye Teyze’nin hani şu pencerede gördüğümüz nazar boncuklu, takkeli, maymun suratlı oğlu Rıfat yok mu, onu da getirecek.</p>
			<p>O akşam hepimiz heyecan içinde idik. Büyükler yukarıda iftar edecekler, biz çocuklar her günkü yemek odamızda yemek yedikten sonra, karşısındaki Havva Hanım’ın odasında oturacaktık. Mahmure abla, aynı iftarlıkların çocuklara verilip verilmediğini dikkatle teftiş etti. Fikriyar bizim sofraya yeşil zeytin koymayı unuttuğu için epey azar işitti. Ablam şerbet bardaklarını tepsiye eliyle dizdi; ben de onun arkasında dolaşıyor, kurum satıyordum. En evvel Şayeste’nin ailesi geldi. Ablası Binnaz da beraberdi. Ondan sonra komşular birer birer geldiler.</p>
			<p>Çocuklar bizim tarafa alındı. Vasfiye Teyze, Rıfat’ı bizim tarafa iterek: “Misafirlik oynarken size halayık olur,” dedi.</p>
			<p>Esmer, hasta yüzlü Rıfat oğlanın halayık rolü oynamaya hazır, herkesin sözüne baş eğecek, zavallı bir hâli vardı. O zamana kadar ben, oğlan çocuklardan hem korkar hem de nefret ederdim. Fakat bu mahlûk, başı önünde oğlan numunesi, bana garip geldi. Benden daha fazla çekingen olduğu hissedilen Rıfat’ı, yaşça benden büyük olmasına rağmen, ötekilere karşı, onu koruyan bir dost vaziyeti almıştım.</p>
			<p>İftar pek de muvaffakiyetli<a class="si-noteref epub-type_noteref" href="#f184" id="backlink-184">184</a> olmadı. O zamana kadar büyüklerin sofrasında ne kadar kendimi yabancı hissetmişsem, bu çocuk toplantısında da o kadar kendi kabuğuma çekildim. Mahmure ablanın gözleri ateş saçıyordu; bize hizmet eden Fikriyar’ı mütemadiyen azarlıyordu. Bu çocuk toplantısının en büyüğü, belki on on iki yaşlarında olan, narin ve güzel Bedriye idi. O bayram ertesi onu gelin ettiler. Gerçi çarşafa gireli epeyce olmuş ise de henüz yukarıdaki büyüklerin arasına giremiyordu.</p>
			<p>Yemekten sonra, Havva Hanım’ın sedirine dizildik. Bebek fincanlarından yalancıktan kahve içtik. Sonra yere çember hâlinde oturduk ve birtakım oyunlar oynadık. Fakat Mahmure abla bunlardan sıkılarak: “Haydi, gelin güvey oynayalım,” dedi.</p>
			<p>Bütün çocuklar bu teklifi heyecanla karşıladı. Kim gelin, kim güvey olacağı hakkında münakaşa edilirken kimsenin aklına aramızdaki tek oğlan çocuk gelmiyordu. Ona sadece: “Haydi, çeyiz halayığı ol,” dediler. O, bu kadarına bile sevindi. Bedriye güvey oldu. Eteklerini beline iğneleyerek pantolon hâline soktu. Mum isinden dudaklarının üstüne bıyık çekti. Mahmure abla da selâmlıktaki uşağın fesini getirdi. Binnaz’ı gelin seçtiler. Havva Hanım’ın namaz başörtüsü beyaz tülbenti, duvak diye yüzüne örttüler. Nihayet gelin güvey kol kola kalabalığın arasından geçiyor, hepimiz: “Maşallah, maşallah,” diye bağırıyorduk. Ondan sonra gelin odası diye tespit edilen sedire oturdular.</p>
			<p>Güvey sordu: “Adın ne?” cevap yok. “Duvağını aç.” Bunu üç defa söyledi, fakat üçüncüsünde Binnaz’ın duvağını açacağı beklenirken o, birdenbire ağlamaya, feryada başladı. Bedriye yüz görümlüğü diye yalancıktan bir yüzüğün güya muhafazası olan kibrit kutusunu uzattığı zaman, Binnaz’ın feryadı bir uluma hâlini aldı.</p>
			<p>— Benimle alay ediyorsunuz, gelin olmayacağım, diye bağırmaya başladı. Hiçbirimiz o zaman bunun sebebini anlamadık. Fakat bu gün bunu düşünürken, bu oyunu, bir gözü sakat olduğu için hayatta vâki olmayacağını şuur altı hissederek mahrumiyet hissi ile ağladığını zannediyorum. Mahmure abla, Binnaz’ı omuzlarından yakalayarak sarstı, ötekiler: “Büyükler kavga ediyoruz zannedecek, sus,” diye yalvardılar. Havva Hanım odaya geldiği zaman Mahmure abla odadan fırladı, biraz sonra Fikriyar’ın elinde nar şerbeti bardakları, içeriye girince vak’ayı hepimiz unuttuk.</p>
			<p>Bu akşamdan sonra Rıfat da sık sık gelir, bizimle oynardı. Şayeste’den sonra biraz tahammül edebildiğim çocuk, o idi. Fakat Rıfat mektebe gidip de öteki oğlanların arasına karışınca, artık onu da o vahşî cinse mensup add ettim ve bir daha oynamadım.</p>
			<p>O Ramazan’ın son günlerinde ev, heyecan ve hareket içinde idi. Makine sesleri, bohçalara hazırlanan hediyeler, mendiller... Haminne’nin azatlıları bayramdan birkaç gün evvel geldiler, hediyelerini alıp gittiler.</p>
			<p>Bayram el öpmekle başlar. En evvel Büyükbaba’nın odasına gittik. En çok sevdiği erkek torunu Refet öldükten sonra çok mahzun ve huzursuzdu. Selâmlıkta yukarı aşağı dolaşmadığı zaman odasına yaralı, ihtiyar bir arslan gibi kapanırdı.</p>
			<p>Bize çok şefkat gösterdi, köşe minderine oturttu, dolaptan ekmek çıkardı, Kemah’dan henüz gelmiş olan beyaz peyniri üstüne sürdü, aynı zamanda dut kurusu ve kuru kaynak ikram etti. Daha sonra da birer mendil verdi: “Her gün odama gel Halit, sana elma alacağım,” dedi. Bana Halit demesinin sebebini, ne zaman öldüğünü ve sözlerini hatırlayamadığım Refet’in, bana Halit demesinden ileri geldiğini sonra söylediler. Büyükbaba’dan sonra üst kata Saraylı Hanım Teyze’nin odasına çıktık. Bize lokum ikram etti ve birer ipekli mendil verdi. Fakat bu odadaki o günü bana hiç unutturmayan şey, kütüphanesinden “Afrika Seyahatnamesi”ni<a class="si-noteref epub-type_noteref" href="#f185" id="backlink-185">185</a> çıkarıp okuması oldu. Resimleri gösterirken okuyor, anlatıyor. Afrika denilen o esrarlı ülkeyi canlandırıyordu. Haminne’nin dediği gibi, taşa bile okuma öğretecek hususi bir kabiliyeti vardı. Esasen komşulardan birkaç genç kızı okutmuş ve yetiştirmişti. Bana, her halde bu “Seyahatname” yepyeni bir dünya açtı. Ondan sonra okumak için içimde müthiş bir heves uyandı, Saraylı Hanım Teyze’yi çok sevmeye başladım.</p>
			<p>Mahmure abla –ne zaman bilmiyorum– Cavide Hanım adlı bir hususî hocanın açtığı mektebe kısa bir müddet için gitmişti. Ben de oraya gitmek istediğimi söyleyince: “Hallim Kadın’dan korkan küçük çocuklar okuyamaz,” diye bana kurum sattı. Hallim Kadın beni korkutmak için evde icat edilen “geliyor” diye aklımı başımdan alan muhayyel<a class="si-noteref epub-type_noteref" href="#f186" id="backlink-186">186</a> bir dişi umacı idi. Hallim Kadın’ın eski ahırlarda, ambarlarda, sarnıçlarda dolaştığını söylerlerdi. Onun için evin altındaki at ahırı beni fena hâlde korkutuyordu. Mahmure abla arada bir, evin muhtelif dolaplarından birine saklanır, acayip sesler çıkararak: “Hallim Kadın geliyor,” diye bağırdığı zaman tüylerim ürperirdi.</p>
			<p>— Artık Hallim Kadın’dan korkmam, dedim.</p>
			<p>— Yetmez, dayak yiyebilir misin? dedi.</p>
			<p>Anlaşılan Cavide Hanım’ın terbiye sisteminden bahsetmek istiyordu. Ablam: “Dayağa alışmalı, dayak cennetten çıkmış,” diyerek bana harfleri öğretirken tokat atar dururdu. Fakat devam etmedim, zira Cavide Hanım’ın usulünü pek beğenmemiştim.</p>
			<p>Bayram günü, babam da, Dolmabahçe Sarayı’ndaki merasimden sonra, Haminne’nin elini öpmeye geldi. İnce, sarışın, yakışıklı bir insan. Bu sivil üniforma, nişanlar, setresinin<a class="si-noteref epub-type_noteref" href="#f187" id="backlink-187">187</a> önündeki sırma işlemeleri, belindeki kılıç ve parlak iskarpinleri<a class="si-noteref epub-type_noteref" href="#f188" id="backlink-188">188</a> ona çok yakışmıştı. Bize kırmızı atlas bir keseden bir hayli çil para dağıttı. Ondan sonra, mahallenin ihtiyar hanımlarının ellerini öpmeye biz de gittik. Selâmlık bir arı kovanı gibi erkek dolu; gençleri hareme de geçiyor, Haminne’nin elini öpüyor, Haminne de onlara bir mendil, bir boyun bağı veyahut bir Frenk gömleği hediye ediyor. Komşu hanımlar da bize şeker ikram ettikleri zaman birer de mendil hediye ediyorlardı. Ağzınızı silersiniz, diyorlardı. Aynı gün babamın seyisi geldi, beni atının önüne alarak Saray’a götürdü. O gün geçen bir vak’a hafazımdan hiç silinmedi.</p>
			<p>Evvelâ, seyis canımı sıkmıştı. “Küçük Hanım bana saçlarını ver,” dediği zaman elimden gelse saçlarımı koparır verirdim. Çünkü o günlerde saçlarım, benim için bir işkence idi. Bütün sene saçlarım kesik ve arkamda erkek esvabı ile gezmiştim. Henüz uzadıkları için Haminne saçlarımı tepeden iki yandan, bir de arkadan dört tane sıkı örgü yapar, tepeme bağlar, uçları bir sincap kuyruğu gibi dururdu. Uçları âdeta karmakarışık renkli olan bu saçların garabeti<a class="si-noteref epub-type_noteref" href="#f189" id="backlink-189">189</a> herkesi güldürüyor, ondan sonra da bu sıkılık kafamı ağrıtıyordu. Seyis, “aman gel” dediğim vakit, başka bir şey uydurarak bana sataştı. Benim bir halayık olduğumu ve beni satan esirciyi tanıdığını söyledi. “Kaça satmış?” diye sordum. Cevap vermedi, fakat içime acaba diye bir kurt düştü. O günlerde her küçük kıza bir halayık şakası yaparlar, her küçük kız da bundan mustarip olurdu<a class="si-noteref epub-type_noteref" href="#f190" id="backlink-190">190</a>. Saray’ın kapılarına doğru dört nal yaklaşırken beni epeyce bir düşünce almıştı.</p>
			<p>Kapıdan girerken bir adamın elinde papağan gördüm. “Bayramınız mübarek olsun,” diye bağırıyordu. Bir kuşun konuştuğunu ilk defa işittiğim için bana garip geldi. Seyis kulağıma: “Bu kuş senin için neler biliyor neler. Soralım mı?” deyince koşarak babamın bürosuna iltica ettim<a class="si-noteref epub-type_noteref" href="#f191" id="backlink-191">191</a>. Oda boştu, babamın hemen hiç vakti yoktu. Bilhassa bayram günlerinde, nişan ve sair şahane hediyelerle o meşgul oluyordu. Babamı, Başmabeyinci<a class="si-noteref epub-type_noteref" href="#f192" id="backlink-192">192</a> çağırmıştı. Hademe, uslu oturursam bana şeker getireceğini söyledi ve beni odada yalnız bırakarak çekti gitti.</p>
			<p>Babamın yazı masasına doğru ilerleyince garip bir manzara ile karşılaştım; babamın sandalyesinde cüce bir Harem Ağası<a class="si-noteref epub-type_noteref" href="#f193" id="backlink-193">193</a> oturuyordu. Uzun boylu harem ağaları sarayın tabiî unsurları<a class="si-noteref epub-type_noteref" href="#f194" id="backlink-194">194</a> oldukları için onlara alışıktım. Cüceyi fena hâlde yadırgadım. Ressam olsa idim, bu gün bile resmini yapabilirim. Teni açık sütlü kahve renginde ağız, burun ve bütün yüz hatları her halde benimkilerden çok daha muntazam. Gözleri büyük, mahzun, biraz müstehzi<a class="si-noteref epub-type_noteref" href="#f195" id="backlink-195">195</a> ve fevkalâde güzel, fakat model kafa –kamburu muazzam, cüceliği sıfır numara, bir vücut– omuzlarının üzerinde. Kamburunu yakından görmek için yazıhanenin<a class="si-noteref epub-type_noteref" href="#f196" id="backlink-196">196</a> arkasından dolaştım, sonra ağzım açık, gözlerim o garip yüze saplandı kaldı. Manidar dudaklarının etrafında gülmek isteyen kıvrımlar hâsıl olmuştu, fakat gülmedi, gözleri yüzüme dikildi kaldı. Ondan sonra içini uzun uzun çekti, yüzünde acı bir mana hâsıl olmuştu. Yavaşça:</p>
			<p>— Ne bekliyorsun bu odada? diye sordu.</p>
			<p>— Babamı bekliyorum, dedim.</p>
			<p>— Senin baban kim?</p>
			<p>— Babam mı? Kim olacak Edib Bey.</p>
			<p>— Edib Bey benim babam.</p>
			<p>— O asıl benim babam.</p>
			<p>— Eskiden benim babamdı, ben onun oğluyum, ilk çocuğuyum. Sen sokakta bulunmuş kara suratlı bir çocuktun. Geldin, büyü yaptın, sen beyaz oldun ben de Arap oldum, beni sokağa attılar.</p>
			<p>Yüzü buruştu, gözleri yaşardı, sesi hıçkırıklı, fakat gözleri gözlerimde. İçimde birbirinden beter ve birbirinin zıddına, acı hisler uyandı... Büyücü olmak korkusu, tekrar Arap olup sokağa atılmanın verdiği dehşet, sonra bu acayip mahlûka acımak ve olanca şiddetle ondan nefret etmek. Yıllar yılı nice, hem de birinci derecede kötü aktör gördüm, fakat bunun kadar bir sanat kudreti ile ifade edenine rastlamadım. Boğazıma bir şey tıkandı, ağlamaya başladım. Dudaklarımın titremesini bir çift öküz durduramazdı. Yerinden kalktı, gözlerini gözlerime diktikten sonra beni öpmek istedi. “Seni gidi şirin Arap büyücü seni,” diyordu. O anda gülerek babam geldi ve: “Benim kızıma ne oyun yapıyorsun?” dedi. O da: “Benim gibi zavallıların babalarını ellerinden almamasını tembih ediyorum,” diye cevap verdi.</p>
			<p>Babam beni dizlerine oturttu, gülerek yanaklarımı öptü. Fakat kafamdaki feci vaziyeti giderecek bir tek lâf etmedi. Zamanla bunun nasıl bir maskaralık ve şaka olduğunu anlayıncaya kadar, içimde bu sahne endişe uyandırdı durdu.</p>
			<p>Aynı gün ilk defa tiyatro gördüm. Beyoğlu’na bir Fransız trupu<a class="si-noteref epub-type_noteref" href="#f197" id="backlink-197">197</a> gelmişti. Babamın en yakın arkadaşlarından Sırrı Bey ile Hakkı Bey bir loca tutmuşlar, babamı da dâvet etmişlerdi. Babamın dostları arasında en çok Sırrı Bey’i severdim. Hâlâ da hatırasına muhabbetle bağlıyım. Memlekete büyük hizmetleri, Abdülhamid devrinin ifsat edici tesirine<a class="si-noteref epub-type_noteref" href="#f198" id="backlink-198">198</a> rağmen doğru kalmış olan Sırrı Bey, aynı zamanda çok tatlı ve kültürlü bir insandı. Shakespeare’i tercüme eder, parçalar okur, manasını anlamam o yaşta mümkün olmamakla beraber, dinlemekten haz duyardım. <em>Venedik Taciri, Sehv-i Mudhik</em><a class="si-noteref epub-type_noteref" href="#f199" id="backlink-199">199</a> onun ilk neşredilmiş tercümelerindendir.</p>
			<p>Beyoğlu’ndaki tiyatroda Sırrı Bey beni yanına aldı, sahnede olup bitenleri anlatmaya çalıştı. Tabiî anlamadım. Fakat başrolü yapan primadonnanın<a class="si-noteref epub-type_noteref" href="#f200" id="backlink-200">200</a> harikulâde parlak mavi kostümü, şarkı söylerken –bana göre haykırırken– ağzının aldığı garip şekiller beni hayran etti. Gözlerim onun ağzında, uyuyakalmışım. Ertesi sabah kendimi babamın koynunda bulmuştum.</p>
			<p>Bu günlerde Haminne’nin yatağı başında, bana okuma öğretmeleri için uzun uzun vızladım. Haminne ise: “Baban, kızımı yedi yaşından evvel okutmam diyor. Ben üç yaşında başladım; bizim günlerimizde yedi yaşındaki çocuklar hafız bile olurlardı,” diyordu. Fakat bu vızıltıyı ben hemen her gece devam ettirdim. O da babamı sıkıştırmış olacak ki babam da beş yaşımı bitirince okumama muvafakat etmiş. Bu muvafakat derhal evde bir mektebe başlama hazırlanması doğurdu. O günlerde mektebe başlama merasimi çok cazipti. Kızlara ipekli, süslü esvaplar giydirirlerdi, göğüslerine sırma işlemeli içlerinde Elifba<a class="si-noteref epub-type_noteref" href="#f201" id="backlink-201">201</a> cüz’ü<a class="si-noteref epub-type_noteref" href="#f202" id="backlink-202">202</a> bulunan keseler asarlar, arabaya bindirirler, ayaklarının altına ipekli bir yastık koyarlardı. Başlanacak mektebin çocukları, arabanın arkasından gelirler ve öndeki büyük çocuklar ekseriyetle:</p>
			<blockquote class="poem">
				<p>Şol cennetin ırmakları,</p>
				<p>Akar Allah deyu deyu.</p>
				<p>Cennette huri kızları,</p>
				<p>Gezer Allah deyu deyu!</p>
			</blockquote>
			<p class="no-indent">diye çocukluğumuzun en meşhur ilâhîsini söylerler, her mısra’ın arkasından küçükler de “âmin, âmin” diye alaya katılır ve gırtlaklarını patlatıncaya kadar bağırırlardı. Sokaklarda alay geçerken başka çocuklar da sürüye katılır, mektebe kadar giderler. Mektebe başlayacak çocuk, hocanın elini öperek elifbayı tekrar ederdi. Ondan sonra bütün çocuklara lokma ve çilpara dağıtılırdı. Artık ertesi sabahtan itibaren mektebin kalfası gelir, mahallenin mektebe giden diğer çocukları ile birlikte onu da alır mektebe götürürdü.</p>
			<p>Bu alay, düğün merasimi kadar mühim sayılır, aileler çok para sarfeder ve Osmanlı devrinin sisteme bağlı içtimaî<a class="si-noteref epub-type_noteref" href="#f203" id="backlink-203">203</a> yardım hissine uyarak, o mahallenin birkaç fakir çocuğu da mektebe verilir, masrafları görülürdü. Bu alaylar bende büyük bir heyecan uyandırır, fakat arabanın içine oturup, üzerime dikkati çekmek beni korkuturdu. Çok şükür babam da beni evde okutmaya karar verdi.</p>
			<p>Evde bir hoca tuttular, başlamak merasimi de evde yapıldı. Babamın Saray arkadaşları ile birlikte bütün erkek komşulara bir ziyafet çekildi. Haminne, kıyafetim için bu defa kendi sözünü yerine getirdi. Kısa etekli esvaplarla bu iş olmaz; lâcivert entari ile evde dahi olsa böyle bir mübarek<a class="si-noteref epub-type_noteref" href="#f204" id="backlink-204">204</a> merasimin yapılamayacağına inanmıştı. Bana, gayet güzel, çiçekli, şampanya renkli, topuklara kadar uzun entari ile bir de aynı renkli tülden başıma bir örtü hazırlandı.</p>
			<p>Başımdaki örtü, o gün Saraylı Teyze’nin göğsüme taktığı bir elmas iğne ile kendimi aynada çok acayip buldum. Fikriyar: “İnşallah gelin olduğunu da görürüm, eteğini ben tutarım,” diye ağlayarak dua ediyordu.</p>
			<p>Bu resmî günün havası Mahmure ablayı da ağırlaştırmıştı. El ele salona girdik, bir genç hafız Kur’an okudu, Hoca Efendi, önündeki rahleye diz çöktük. Odadaki kalabalık içinde elifbayı yüksek sesle tekrar etmek beni şaşırttı, ayağa kalktığım vakit Hoca’nın elini öpmeyi unutmuştum.</p>
		</div>
		<div class="double html5_section">
			<p>Evlenme, bayram, hatta mektebe başlama. Hulâsa başka memleketlerde coşkun bir sevinç gösterisine vesile olabilecek<a class="si-noteref epub-type_noteref" href="#f205" id="backlink-205">205</a> merasimler bizde daima hüzün<a class="si-noteref epub-type_noteref" href="#f206" id="backlink-206">206</a> yaratıyor. Kadınlar mutlak ağlıyor, erkekler huşu<a class="si-noteref epub-type_noteref" href="#f207" id="backlink-207">207</a> ifade eden bir tavır takınıyorlar. Evet, başkalarına sevinç veren şey bize hüzün veriyor.</p>
			<p>Hoca, akşamları selâmlıkta bizi okutmaya geliyordu. İki tarafında mum yanan rahlede, her gece Kur’an okumaya çalışıyordum. Çünkü bize kıraat<a class="si-noteref epub-type_noteref" href="#f208" id="backlink-208">208</a> okutmadılar. Maamâfih Kur’an’ın ahengi bana çok haz veriyordu. Hocamız Makedonyalı bir muhacirdi<a class="si-noteref epub-type_noteref" href="#f209" id="backlink-209">209</a>. Ailesiyle evimizin arka tarafında bir evde oturuyor, gündüzleri Uzuncaova’ daki bir iptidaî mektepte<a class="si-noteref epub-type_noteref" href="#f210" id="backlink-210">210</a> muallimlik<a class="si-noteref epub-type_noteref" href="#f211" id="backlink-211">211</a> ediyordu. Mahmure abla, Cavide Hanım mektebindeki, kulak çekme ve değnek cezasının bu hoca tarafından verilmesi imkânı olmadığını görünce, zaman zaman azıtır ve çok yaramazlık ederdi. Hoca Efendi’nin: “Mimure yirsin a,” diye yaptığı tehditlerin tahakkuk etmemesi<a class="si-noteref epub-type_noteref" href="#f212" id="backlink-212">212</a> onu odada top oynamaya kadar götürürdü.</p>
			<p>Ben, biraz söker sökmez Saraylı Teyze’nin odasına, Fikriyar kitap tozu alırken gider, benim yerinden dahi kımıldatmaya gücüm yetmeyen “Afrika Seyahatnamesi”ni yere indirtir, kendim de yere uzanır, gözlerim ağrıyıncaya kadar yazıları sökmeye çalışırdım. Bu, üstünsüz<a class="si-noteref epub-type_noteref" href="#f213" id="backlink-213">213</a> esresiz<a class="si-noteref epub-type_noteref" href="#f214" id="backlink-214">214</a> Türkçe, bana hiç anlamadığım Kur’an’ı okumaktan daha zor geliyordu. Ben “Seyahatname” ile uğraşırken Fikriyar yanıma çömelir, Kafkasya’dan Adapazarı’na nasıl hicret<a class="si-noteref epub-type_noteref" href="#f215" id="backlink-215">215</a> ettiklerini, kabilenin beyi tarafından İstanbul’a nasıl bir Mısırlı ailenin yanına satıldığını anlatırdı. Bütün bu hikâyelerin zihnimde en çok yer eden tarafı Adapazarı’nda, ay ışığında, mısır tarlalarında dolaştıklarından bahsettiği periler olmuştur. Fikriyar onları gözü ile gördüğüne yemin ederdi. Bu Çerkes, peri tarlalarına gider: “racikaki, racikaki,” diyerek dirseğine kadar ölçtüğü kocaman mısırlar “mecküz, mecküz” diye boyuna kadar ölçtüklerinin yanında hiç kalırmış. Nasıldı diye sorunca, sağ memesi sol omzunda, sol memesi sağ omzunda, saçları ay ışığında pırıl pırıl yanan bir dev karısı hayalini canlandırırdı.</p>
			<p>Ben, “Afrika Seyahatnamesi”ni sökmeye çalışırken, aynı kütüphaneden Mahmure abla el yazılı, üstünlü esreli <em>Serencam-ı Mevt </em>adlı bir risale<a class="si-noteref epub-type_noteref" href="#f216" id="backlink-216">216</a> çıkardı, elime tutuşturdu. Okuması tabiî “Seyahatname”den daha kolaydı. Maalesef ben de okudum. Maalesef diyorum, çünkü kafamın ta çocukluk günlerinden beri, okuduklarımdan, gördüklerimden, bazan büyük bir haz, bazan da büyük bir işkence hâlini alan çok realist resimler çıkarmak âdeti vardır. Eğer ressam olsaydım dimağımda biriken bu hayallere şekil verir ve içimi boşaltırdım. Fakat bu sahada hiçbir zaman doğru dürüst iki çizgi çizemeyecek kadar beceriksiz ve kuvvetsiz doğmuşum. <em>Serencam, </em>Azrail’in can almaya geldiği andan itibaren ahiret seferini bütün teferruatıyla anlatıyordu. İyi insanların Allah’a ruhu gaşiy eden<a class="si-noteref epub-type_noteref" href="#f217" id="backlink-217">217</a> bir hisle kavuşması, günahkâr ruhunun koparılmasındaki zulüm ve azabı<a class="si-noteref epub-type_noteref" href="#f218" id="backlink-218">218</a>, âdeta şahsî tecrübeye dayanan bir realizm ile ifade ediyordu. Sonra mezardan, herkes çekildikten sonra, imanını deneyen melekler karşısında günahkârların cevap verememesine karşılık, tepelerine inen darbeleri anlatıyordu. Nihayet vücudun toprak içinde çürürkenki korkunç teferruat, ebedî karanlık, yüzünü, kafasını yiyen akrepler, vücudunu dolayan yılanlar... Bu hayaller beni her gece taciz etti<a class="si-noteref epub-type_noteref" href="#f219" id="backlink-219">219</a>. Gece yarısı yataktan fırlar, etrafımın bir toprak hapsi olup olmadığını anlamak için, kollarımı etrafa uzatırdım. Her ateşli hastalıkta yılanların vücudumu sardığını rüyamda görürdüm.</p>
			<p>Kitabın son ve belki de en canlı ve kudretli sahnesi ölülerin mezarlarından kalkıp ahrete hüküm giymek üzere gidişleri idi. Bilhassa günahkârların sınıflara ayrılması, her sınıfın şekil ve şemaili<a class="si-noteref epub-type_noteref" href="#f220" id="backlink-220">220</a> korkunçtu... Mahmure abla mütemadiyen bir sınıf günahkârların şeklini tekrar eder dururdu. Bu sınıf, fitneler<a class="si-noteref epub-type_noteref" href="#f221" id="backlink-221">221</a> sınıfı idi. Bunların dilleri enselerinden dışarı çıkartılmıştı. Tabiî, Mahmure abla bunu bana sigara içtiğini kimseye söylememem için yapıyordu.</p>
			<p>Hafızamda yer etmiş olan birkaç mısra, ölülerin cehenneme gidişlerinin kuvvetli bir tarifidir:</p>
			<blockquote class="poem">
				<p>Kimi maymun suretinde, el aman,</p>
				<p>Kimi çukur gözlü, boynuzlu ola,</p>
				<p>Kimi karışık iç yüzlü ola,</p>
				<p>Kara yüzlü ola, gözü gök,</p>
				<p>Kiminin eli, ayağı yok,</p>
				<p>Kimi leş gibi bed-fiil<a class="si-noteref epub-type_noteref" href="#f222" id="backlink-222">222</a>,</p>
				<p>Kimisinin karnı şiş, dağlar gibi,</p>
				<p>Kusa kusa gider, ağlar gibi,</p>
				<p>Kiminin dili çekilmiş ensesinden.</p>
			</blockquote>
			<p>Maamâfih bu korkunç tablonun birkaç iyi noktası da vardır. Meselâ bir karınca dahi taşlamanın günah olduğunu söyler. Bir de Sırat Köprüsü’nden<a class="si-noteref epub-type_noteref" href="#f223" id="backlink-223">223</a> geçen insanların mevkii ve cinsleri dikkate alınmaz, âdeta bu günkü içtimaî durumun, demokratik rejimin ifadesi olan birkaç mısraı daha vardır:</p>
			<blockquote class="poem">
				<p>Sonra gidenler Sırat üzre kamu,</p>
				<p>Sırat’ın altı değil mi tamu<a class="si-noteref epub-type_noteref" href="#f224" id="backlink-224">224</a>?</p>
				<p>Bu erkek, bu dişi demeyeler,</p>
				<p>Yani bu sultan kişi demeyeler.</p>
			</blockquote>
			<p>Günahkârların karanlık sahasından bahis ederken burada ben de ilk günahımı anlatacağım. Bu günahı Şayetse ile paylaştık. Bana bir gün onun da gizli gizli sigara içtiğinden ve sigaranın zevkinden bahsetti; tütünü nerede bulduğunu sorunca Büyükbaba’nın dolabından aşırdığını söyledi. Beraberce, Büyükbaba selâmlıkta iken odasına gittik, dolabından tütün aşırdık. Nasılsa, sigara kâğıdı almayı unutmuştuk. Bu hareket içimde o kadar kötü bir akis uyandırdı ki tekrar gidip kâğıt aşırmaya muvafakat etmedim. Tütünü bayağı kâğıda sarmaya da Şayetse muvafakat etmedi. Mahmure abla bebekleri karıştırırken bunu bulmuş olacak.</p>
			<p>Ertesi sabah, Mahmure abla, Büyükbabamın beni bahçede beklediğini söyledi, elimden tuttu götürdü. Büyükbaba setin üstünde elleri arkasında dolaşıyordu. Mahmure ablaya çekilmesini işaret etti ve bana elini öptürmedi. Ne söyledi bilmiyorum, fakat söylediklerinin her kelimesi içime iğne gibi battı. Ne bir söz söyledim ne ağladım ve elini öpmeye teşebbüs etmeden çekildim gittim. Eve girerken herhangi bir insanın küçük ve kötü bir hareketten sonra duyabileceyi zilleti<a class="si-noteref epub-type_noteref" href="#f225" id="backlink-225">225</a> tattım. Bu bana <em>Serencam</em>’ın verdiği korkuyu da unutturdu. Bu tecrübenin faydalı tarafı herkesin içinde açıktan açığa sigara içebilinceye kadar ağzıma sigara koymamak oldu.</p>
			<p>Yine o yaz günlerinde, ilk defa Büyükbaba’nın kardeşi Veli Ağa’yı, bir akşam bahçede tanıdım. Bütün aile orada idi. Büyükbaba sigarası elinde çardağın altında dolaşıyor, Haminne çiçeklerle meşgul, Fikriyar da yalınayak arslanın ağzından kovasını doldurarak çiçekleri suluyordu.</p>
			<p>Sıcak, tatlı ve güzel kokulu bir gece. Akşam semasının maviliğinde bir tek yıldız parlıyor. Göğe çok defa bakardım, fakat yıldız denilen ışık harikasını ilk defa o gece idrak ettim. Gözüm gökteki yıldıza saplanmış dururken, Veli Amca arkamdan geldi ve başımı okşadı. Kıyafeti o günkü Anadolu’ya mahsus fesinin etrafında bir abanî<a class="si-noteref epub-type_noteref" href="#f226" id="backlink-226">226</a> sarık, Kemah’ın canlı ve kocaman gözleri, kemerli burnu ve beyaz sakalı gözümün önünde. Tavrının sükûnu, hareketlerinin yavaş ve tatlı temposu daima aynı yumuşak perdeden gelen sesi, Büyükbaba’nın fırtınalı ses ve hareketlerine nisbeten rüzgârsız, ılık bir yaz akşamı gibi idi. Maamâfih ben ikisini de çok cazip bulurdum. Veli Amca hem ailenin en yaşlısı olan Büyükbaba’yı görmek, hem de kurban bayramında evlenecek oğluna hediyeler almak üzere İstanbul’a gelmişti. Beni dizlerine oturttu, yüzümü iyice tetkik ettikten sonra Haminne’ye hitaben: “Yanakları al olsa bizim Keziban’ın tıpkısı,” dedi. Garip olarak o günlerde Kemahlı akrabalar beni hiç tanımadığım bu Keziban’a benzetir dururlardı.</p>
			<p>Veli Amca beni dizlerine alır almaz parmağımla gökteki yıldızı gösterdim. “Bu nedir?” diye sordum. Veli Amca düşündü. “Ne olduğunu bilemem, yalnız, Allah’ın bu gökleri ve yıldızları bizim için yarattığını biliyorum,” dedi. Evet, insanlar için ebedî ateş, azap yaratan, ölüleri yılanlara, çiyanlara yem eden Allah, aynı insanlar için nurların nuru yıldızları da yaratmıştı. Evet, Allah’ın, ona tapmak isteyen her biçare insanın görüşüne göre, bir cephesi vardı.</p>
			<p>Veli Amca, iki hafta selâmlıkta kaldı ve eve tatlı bir huzur getirdi. Kemal dayının hastalığı ve mütamadiyen konuşulan borç ve para sıkıntısı mevzuu âdeta unutulmuş idi. Veli Amca ipekli mintanlar<a class="si-noteref epub-type_noteref" href="#f227" id="backlink-227">227</a>, türlü türlü mendiller, fildişi taraklar hulâsa bir hayli İstanbul metaı<a class="si-noteref epub-type_noteref" href="#f228" id="backlink-228">228</a> ile Kemah’a gitti. Onun gidişi içimde bir boşluk bıraktı. Tek tesellim “Afrika Seyahatnamesi”ni kendi başıma okuyabilmem oldu.</p>
			<p>Yine o günlerde, bir gün Hoca Efendi, Uzuncaova mektebine bir çocuk başlatacağını söyledikten sonra Haminne’den bizi de götürmek için izin aldı. Ablam ilâhîciler, ben de âminciler arasına girdik. Fakirce bir aile olduğu için araba yoktu. Çocuk sadece alayın önünde yürüyordu. Yanımda sarışın bir kız vardı. Ben, “âmin,” diye bağırmaktan sıkılıyordum. Fakat bu yanımdaki kızcağız bana vazifemi ihtar ediyordu. Uzuncaova yolunun o günlerdeki bostanları, evleri hep gözümün önündedir.</p>
			<p>Nihayet mektebe vardık; önümüze bir tencere sulu aşure koydular, elimize birer tahta kaşık sıkıştırdılar. Çocuklar yemeye başlayınca, ablam arkamdan beni çekti: “Sakın yeme,” dedi. Hocanın yüzündeki kırgınlık, oradaki fukara çocukları ile aramızdaki manevî ayrılık bana çok fena tesir etti. O günlerde içimin hep huzursuzlukla dolu olduğunu hatırlıyorum. Galiba artık muhtelif sahnelerin hakikî manası garip fikirler bana daha az duman içinde görünüyor. Hepsine karşı içimde bir sual işareti var.</p>
			<p>Kurban Bayramı’ndan bir gün önce Haminne beni Eyüpsultan’a götürdü. Orada bağlı idim. Babam bir erkek çocuğu beklemiş, adını doğmadan Halit koymuştu. Rahmetli, ölünceye kadar bana “Halit” derdi. Her sene kurban bayramından evvel beni ya babam ya da Haminne oradaki türbeye götürür ve orada bir de kurban keserlerdi.</p>
			<p>Eyüp’e giderken Haminne, Hacıbekir’in önünde arabayı durdurur, lokum alırdı. Şekerciye: “Çok yumuşak olsun, yüz on üç yaşında bir ihtiyar hanım için,” derdi. Arabada kim olduğunu sorunca: “Hocam, bu günlerde onun duasına çok muhtacım,” dedi. Eyüpsultan’da ilk işimiz, belki en eski bir evden en yaşlı bir kadını ziyaret oldu.</p>
			<p>Yüzü eski, bembeyaz bir deri gibi bumburuşuk, gözleri yeni doğan bir çocuk gibi, başında bir beyaz örtü. Vücudu kupkuru ve minimini, yastıklara dayanmış oturuyordu. Bu levha bana Havva Hanım’ın yüzlerce yıl pamuk içinde, balmumu gibi kuru ve kırışık “Kırımpapa” diye bize tarif ettiği hayale benziyordu. Maamâfih bu ihtiyar hatunun –başkalarında sonradan farkına vardığım– ihtiyarlıktan gelme çirkinlikle alâkası yoktu. Canlı idi, tatlı konuşuyordu, insana yağı bitince kendi kendine sönecek bir kandil hissini veriyordu. Haminne’ye, çocuk diye hitap ediyordu. Hepimize dua etti. O eski ev bugün, o ihtiyar kadınla beraber Rembrandt’ın<a class="si-noteref epub-type_noteref" href="#f229" id="backlink-229">229</a> bir tablosu gibi yer etti kafamda.</p>
			<p>Ondan sonra, ikindi namazını camide kıldıktan sonra türbeye gittik. Geniş avlunun güvercinleri sıralanmış ötüşüyor, sıra ile dizilen ihtiyar dilenciler o tatlı havaya âdeta basso<a class="si-noteref epub-type_noteref" href="#f230" id="backlink-230">230</a> tutuyorlar gibi.</p>
			<p>Türbenin serin ve yeşil loşluğunda türbedar beni üç defa tesbihten geçirdi<a class="si-noteref epub-type_noteref" href="#f231" id="backlink-231">231</a>. Türbenin süpürgesinden parçalar kopararak yakıp bana tütsü vermelerini tavsiye etti. Haminne, makberin<a class="si-noteref epub-type_noteref" href="#f232" id="backlink-232">232</a> ayakucunda diz çökerek demir parmaklığına sarılmıştı. Dudakları titriyor, gözlerinden mütemadiyen yaş akıyordu. Haminne’yi bu andaki kadar güzel görmemiştim. Türbeden çıkarken niçin ağladığını sorduğumda Kemal dayı ölmesin diye ağladığını söyledi.</p>
			<p>Arife günü Eyüp Türbesi’nde içimi dolduran derin heyecan ve garip huşu zail oldu. O sabah sekiz tane kınalı kocaman koyunun ahırdan melemeleri işitiliyordu. Bahçenin bir köşesinde derin bir çukur kazılmış, Büyükbaba kollarını sıvamış kurbanları kesmeye hazırlanıyordu. Her koyunun kimin için kesildiğini anlattı: “Bu Kemal’in, bu Refet’in ruhu için, şu senin.” Benim içim bu güzel kınalı mahlûkun kesilmesi içimi sızlattı: “Ne olur Büyükbaba benimkini kesme.” Birdenbire sesi yükseldi:</p>
			<p>— Sırat Köprüsü’nden nasıl geçip cennete gideceksin? Her ölen, o kıldan ince, kılıçtan keskin köprünün üstünden ancak bu kesilen koyunun sırtında geçer, öbür tarafında bizi bekler.</p>
			<p>Bundan sonra Hazret-i İbrahim’in hikâyesini uzun uzun anlattı. Rüzgârda dalgalanan beyaz sakalı, yerde çukur kazan kudretli kollarıyla bana Hazret-i İbrahim o imiş gibi geldi. Yemekte de Kemal dayı ile aralarında bu mevzuda şiddetli bir münakaşa geçti. Büyükbaba her erkeğin kendi kurbanını kendi kesmesi lâzımdır, diyordu. Fakat Kemal dayı kandan nefret ettiğini söyledi. Buna karşılık Büyükbaba: “Ne olacak hepiniz İstanbul’da doğdunuz, büyüdünüz, hepiniz muhallebi çocuklarısınız,” diyordu.</p>
			<p>Ertesi sabah “Allahu ekber, Allahu ekber”in o emsalsiz ahengini, derin ve kalın sesli erkekler tekrar ederken uyandım. Evvelâ ne olacağını anlamadım. Fakat biraz sonra koyunların kesildiğini hissedince, âdeta vücuduma bir bıçak saplanmış gibi oldu. Kulaklarımı tıkadım, başımı yatakta yastığın altına sakladım, üstüme yorganı çektim. <em>Serencam-ı Mevt</em>’deki muhtelif sınıf günahkârların her kısmı, bin türlü azap içinde cehenneme gidişlerinin hayali yanında, şimdi de kınalı koyunların gırtlağını kesip üstlerine binerek cennete giden müminler<a class="si-noteref epub-type_noteref" href="#f233" id="backlink-233">233</a> alayı... Fikriyar beni yataktan kaldırdı, kucağına alarak mutfağa götürdü, koyunlar parçalanıyor, herkesin alnında kendi namına olduğunu söyledikleri kurbanın kanından meydana gelen kırmızı bir damga mevcuttu. Benim alnıma da öyle bir damga bastılar.</p>
			<p>Bu tarihlerde babam Yıldız’daki evinden çıktı, genç karısı ile yakınımıza taşındı. Akşamları ekseriya Mor Salkımlı Ev’e geliyor, Haminne ile kahve içiyor, bazı sabahlar, seyis beni atının önüne alarak Yıldız’a götürüyordu. Artık Ceyb-i Hümâyûn<a class="si-noteref epub-type_noteref" href="#f234" id="backlink-234">234</a> muhiti, benim oynadığım, günlerimi geçirdiğim yer olmuştu. Cuma selâmlığında, hemen sefirlerin toplandığı sedire koşardım. Sultan Hamid’in Arap, Arnavut muhafızlarının yeşilli kırmızılı üniformalarını, maiyet<a class="si-noteref epub-type_noteref" href="#f235" id="backlink-235">235</a> alayının sırmalı kıyafetlerini seyrederdim. Marşın havasına uyarak yürüyüşlerini, mızıkadaki muhteşem üniformaların mütemadi ve ahenkli bir renk ve hareket senfonisine hayran olurdum. Sultan Hamid’in kayınbiraderi Ahmed Şevket Bey, Padişah camiden çıkar çıkmaz beni kaldırır omzunun üstüne oturtur, bana oradan alayı seyrettirirdi. Karşısında Plevne Kahramanı Osman Paşa<a class="si-noteref epub-type_noteref" href="#f236" id="backlink-236">236</a>, kendisi şahane burnu, iki tarafa bakıp geçen acayip gözleriyle bu muhteşem merasime hâkim olan şahsın, Türklerin son imparatoru olduğunu tabiî idrak edemezdik.</p>
			<p>Yıllar geçtikten sonra bu yıldızı sönük, harap bir vaziyette bulduğum Saray’ın kapısı önünden geçerken, kapının önünde gözüme –belki beni çocukken görmüş olan ihtiyar ve gözleri yarı kör– kapıcı ilişti. Dünyada kimbilir ne kadar böyle şahane ihtişam ve merasim sahnesi olan başka saraylar da vardı. Onlar dahi kudret mefhumunu<a class="si-noteref epub-type_noteref" href="#f237" id="backlink-237">237</a> yanlış anladıkları müddetçe şekil ve isimleri ne olursa olsun, çöküp gitmeye mahkûmdur. Maziden ders almayanların akibeti<a class="si-noteref epub-type_noteref" href="#f238" id="backlink-238">238</a> budur...</p>
			<p>Bu günlerde babamın Nilüfer adlı güzel bir kızı oldu. “İşte senin kardeşin,” dediler ve ben de onu görmek için her gün, hemen her gün yanına gidiyordum. Çocuğun uzun boylu, ince, yerli kostümünü muhafaza eden bir Türk dadısı vardı. Nilüfer’i kollarının arasında sallar, vücudunu o ahenge uydurur, gözleri biraz şaşılaşır ve şu ninniyi söylerdi:</p>
			<blockquote class="poem">
				<p>Armut dalda sallanır,</p>
				<p>Sallandıkça ballanır.</p>
				<p>Bir oğlan vezir olsa,</p>
				<p>Yine kıza yalvarır,</p>
				<p>Nanni, nanni de nanni.</p>
			</blockquote>
			<p>Yine bu günlerde babamdan ikinci ve son azarı işittim. Bu defaki kabahatim çocukluktan ve kelimelerin manasını iyi bilmememden ileri geliyordu. Küfür beni bu yaşta çok cezp etmişti<a class="si-noteref epub-type_noteref" href="#f239" id="backlink-239">239</a>. Belki, bilhassa başta Haminnem, daima çok nazik konuştukları için, o nev’i konuşmadan bıkmıştım. Yalnız, Büyükbaba’nın sert konuşması değil, hamalların, tulumbacıların hiç de manasını anlayamadığım ağız dalaşmalarını da seviyordum.</p>
			<p>Bir gün, sofrada yemek yerken sırf bir marifet gösterip de babamı memnun etmek için, manasını anlamadan ezberlemiş olduğum, bu gün tekrar edemeyeceğim en galiz<a class="si-noteref epub-type_noteref" href="#f240" id="backlink-240">240</a> olanlarını bir nefeste sıraladım. Babamın yüzü kıpkırmızı oldu, gözleri döndü, o halim selim<a class="si-noteref epub-type_noteref" href="#f241" id="backlink-241">241</a> adam, gayri ihtiyarî<a class="si-noteref epub-type_noteref" href="#f242" id="backlink-242">242</a> elindeki yemek bıçağını kaldırdı salladı. Âdeta bana saplayabilecek kadar kendinden geçmiş gibi göründü. İçimde haksızlığa uğrayanların isyanı uyandı, yemek tabağını ittim. Sessiz sessiz ağlamaya başladım. Babam gözyaşlarımın dinmesini bekliyordu, fakat dinmediler, içimdeki acılık bir türlü geçmiyordu. Babam müteessir oldu<a class="si-noteref epub-type_noteref" href="#f243" id="backlink-243">243</a>, beni okşamaya gönlümü almaya çalıştı. Muvaffak olamayınca önüme çil paralar yaydı, o da kâr etmeyince benimle çocuk gibi oynamaya çalıştı. Fakat içimdeki zillet bir türlü zail olmuyordu. Yıllar geçtikten sonra bu nev’i haksızlığa uğramanın verdiği zillet hissinin aynını Ankara’da bir köpeğimde gördüm. Burada ondan bahsedeceğim.</p>
		</div>
		<div class="double html5_section">
			<p>Yoldaş adlı köpeğim, Çerkes Ethem’in<a class="si-noteref epub-type_noteref" href="#f244" id="backlink-244">244</a> çetesinin, galiba koyun çalıp getirmek için yetiştirilmiş köpeği idi. O günlerde İstiklâl Mücadelesi’nin hatırlı sîmâlarından olan Çerkes Ethem bu köpeği bana hediye etmişti. Birkaç gün içinde iki insan yoldaşın birbirine bağlanamayacağı bir şekilde, biz birbirimize bağlanmıştık. Atıma binip yalnız başıma Kalaba’nın arasındaki yollarda giderken, bana hep o arkadaşlık eder, ne zaman bir koyun sürüsü görse sevinçle havalardı. Maamâfih beni bırakıp onların yanına gitmezdi. Bir gün yukarıdan ata bindiğim vakit, seyis İbrahim, Yoldaş’ın dereden bir koyun yakalayarak sürükleyip getirdiğini söyledi. Dışarıya koştum, kapının önüne oturmuş, bir taraftan kuyruğunu sallıyor, dili dışarıda, köpeklerin en sevinçli manası ile yüzüme bakıyordu. Biraz ötede de boynundan yakalayıp getirdiği koyun, yerde kan içinde yatıyordu. Elimdeki kamçıyı kaldırdım, arkasına indirdim.</p>
			<p>Kuyruğunu bacakları arasına alıp kaçacağı yerde, hayret ve isyan ifade eden yüksek bir sesle yüzüme havlamaya başladı. Bilmem neden, ben hemen babamın –marifet göstermek istediğim zaman– bana bıçağı sallamasını hatırladım. O da beni mennun etmek istemiş ve benim nankörlüğüme karşı isyan hissetmişti. Zavallı hayvan, tabiî bir sahibi için marifet telâkki edilen bir hareketin öbür sahibinde neden bu kadar kızgınlık uyandıracak bir kabahat olduğunu hiçbir zaman bilmeyecekti.</p>
			<p>Mor Salkımlı Ev’deki, bizi oradan çıkmaya sevk eden acı gün nihayet geldi çattı. Haminne yemek odasında bize şerbet yapıyordu. Kemal dayı dairesinden gelmiş, bir bardak şerbet istemişti. Benim gözüme görünmeyen bir sebepten dolayı Haminne birdenbire telâşla bir tas su getirdi, mendilini ıslatarak Kemal dayının başına koydu. Havva Hanım’la beraber koltuğuna girerek onu odasına çıkardılar.</p>
			<p>Bundan sonra evin içinde mutlak bir sessizlik, herkes ayağının ucuna basarak yürüyor. Mahmure ablanın en küçük patırtısını Haminne hoş görmüyor ve darılıyor.</p>
			<p>Bu ağır sükûtun ne kadar sürdüğünü bilemem. Haminne daima Saraylı Teyze ile birlikte Kemal dayının odası önünde veya içinde. Büyükbaba söyleniyor, dolaşıyor, biz çocuklar tamamen kendi hâlimize terk edilmiş bir durumda. Yakın bir felâketi haber veren bu mutlak sükûtun ağırlığını, omuzlarıma çökmüş gibi duyardım. Şayeste de artık gelmiyordu. Yanımda hiç insan sesi yok. Hoca Efendi’ye Kur’an surelerini okurken kendi sesimi bile yadırgıyorum.</p>
			<p>Bir sabah uyanınca Haminne’nin yatağını hiç bozulmamış bir hâlde buldum. Babam kapıda ayakta, bizi Mahmure abla ile aldı götürdü.</p>
			<p>O günlerde babamın tekrar taşındığı yokuşun altında, köşe başında, bakkalın üstündeki eve gittik. Kimse bunun sebebini bize izah etmedi, aynı ağır ve felâket bekleyen hava orada da hissediliyordu. Benim tek tesellim birdenbire arkadaş oluverdiğim, babamın Flora adlı köpeği idi. Pençeleri ince, yumuşak tüyleri kahverengi, kısa ve parlak bir kadife gibi, gözleri kocaman, içlerinde zaman zaman kızıl şûleler<a class="si-noteref epub-type_noteref" href="#f245" id="backlink-245">245</a> var. Flora da başka sebepten dolayı bedbaht<a class="si-noteref epub-type_noteref" href="#f246" id="backlink-246">246</a> idi. O evde babamla benden başka kimse onu istemiyordu. Abla’nın büyükannesi Güllü Hanım namız kıldığı için onu odasına sokmuyordu. Hizmetçi Roza da onu hiçbir tarafta istemiyordu. Babam evden çıkar çıkmaz, tek gezmesine müsaade edilen yer kapının önündeki mermer taşlık ve bir de yukarıdaki terastı. Fakat Flora kapının önündeki taşlıktan ayrılmaz, kapının önünde galiba babamı beklerdi. Roza, Flora’ya bağırıp tekme attığı zaman, tekme ve yumruklar vücuduma isabet etmiş gibi acı duyardım. Sonbahar serinliği başlamış olduğu için beni taşlığa salıvermiyorlardı. Fakat ben ortalığı tenha bulunca koşar Flora’yı kucağıma alır, öper koklardım.</p>
			<p>Sabahları babam hepimizi odasına çağırır; Mahmure abla, küçük Nilüfer’le oynar, babamın bir dizinde ben, öteki dizinde Flora, ikimizi de okşar, sever: “Halide’nin gözleri Flora’nınkine benziyor,” derdi. Belki doğru idi. İkimizin içinde de bu garip dünyanın hüznü ve ağırlığı var, ikimizin içinde de nerede ve nasıl olduğunu bilmediğimiz bir dünya hasreti vardı. Flora öldü ve köpek cennetine gitti. Fakat ben mütemadiyen, kılıkları kıyafetleri başka, içleri bir örnek olan bu zavallı zararsız görünen insan cinsinin her devirde bazan içimde isyan uyandıran hareketleri, tekrar edip durduklarını, hüzün ve hayretle seyretmeye mahkûmdum.</p>
			<p>Bu ağır felâket havası bir akşam sona erdi. Güllü Hanım’ın odasında yatıyordum. Gece yarısı uyandım. İçimde bir korku, bir sıkıntı vardı, vızıldanıyordum. Güllü Hanım beni teskine çalışıyor, fakat muvaffak olamıyordu. Bu sıkıntının zaman zaman nüksettiği ve telepatik<a class="si-noteref epub-type_noteref" href="#f247" id="backlink-247">247</a> bir şey olduğu muhakkaktı.</p>
			<p>Ertesi sabah ev telâş içindeydi, babam erkenden gitti, Güllü Hanım’a bizi sokağa çıkarmamasını ve bilhassa beni sokak üzerindeki odaya bırakmamasını tembih etti. Nihayet Flora’nın odasına gelmesine müsaade etmek sureti ile Güllü Hanım’ın arka taraftaki odasına kapanmaya razı oldum. Dışarıda herkes Mahmure abla ile uğraşıyordu. O, “Teneşir kazanı gördüm,” diye bağırıyordu. Sonra birdenbire ellerinden kurtulmuş olacak ki kapının kapanmasını duydum.</p>
			<p>İki gün sonra, babam elimden tutarak Haminne’nin evine götürdü. Büyükbaba selâmlıkta bir yatakta ve yanında akrabasından Süleyman Ağa adlı sakallı bir adam yatıyordu. Nefes alamıyordu. Bana çevrilen gözlerinde derin bir keder, mahiyetini bilmediğimiz öteki dünyanın esrarını sezenlerin garip bakışı vardı. Kıpkırmızı, yerlerinden fırlamış zavallı gözler. Beni yanına götürmelerini eliyle işaret etti, başımı göğsünün üstüne çekti, okşadı, sonra babama beni götürmesini işaret etti.</p>
			<p>Birkaç gün sonra Mahmure abla ile tekrar Haminne’nin yanına döndük. Artık ne Kemal dayı, ne de Büyükbaba vardı. Büyükbaba da bu ahret yolculuğunda oğlunu aynı hafta takip etmişti.</p>
			<p>Haminne her zamanki köşesinde oturuyordu. Yüzü manasız, gözleri bomboş... Fakat yaşayacak olan insanın vücudu hastalığa nasıl karşı gelirse insan ruhu da ıstıraba öyle karşı geliyor. Haminne’nin boş gözlerinde yavaş yavaş yeni bir karar, dizlerinin üstünde hareketsiz duran ellerinin üstünde yeni bir hareket başladı. Bu matem sahası olan evden çıkacak Üsküdar’a taşınacaktı. Her gün ev aramaya gidiyorduk. Bulur bulmaz evdeki eşyaların büyük bir kısmı satıldı, bize lâzım olanlar toplanmaya başlandı.</p>
		</div>
		<div class="double html5_section">
			<p>Evden taşınacağımız günden bir gün evveline ait hatıram vardır. O gece Havva Hanım’ın odasında Haminne’nin kanaryası ile oynuyorduk. Mahmure ablanın elindeki bir ağır oyuncak kutusu kuşun üstüne düştü, kuş öldü. Mahmure abla: “Koş Haminne’ye git, kuşu ölü bulduk de. Biraz de yalandan ağla emi,” dedi. Bu benim gibi, samimî arzu ve hislerini göstermekten çekinen bir çocuk için kabil değildi. O, “Haydi gözlerini tükürükle,” diye kolumdan yakaladı, kendisi feryat ederek Haminne’ nin odasına beni sürükledi.</p>
			<p>Haminne yatağında oturmuş Dumas’nın<a class="si-noteref epub-type_noteref" href="#f248" id="backlink-248">248</a> çok sevdiği tercüme romanlarından birini yüksek sesle okuyordu. Ablamı dinledi, biraz tebessüm ederek: “Buraya gel Halide, bu söylenenler doğru mu?” diye sordu. Galiba pek şaşkın görünmüş olacağım ki lâfı değiştirdi. “Haydi, Fikriyar seni soysun,” dedi. Yatakta Haminne’nin yüksek sesle okuduğu hikâyeyi dinliyordum. Kaçırılan bir küçük kızdan bahsediliyordu. Aynı zamanda mavi gözlüsü iyi, kara gözlüsü fena olan iki kardeş de bu hikâyenin içine giriyordu. Sonunu işitmeden dalmışım.</p>
			<p>Ertesi sabah Mahmure ablaya karşı içimde büyük bir hınçla uyandım. Bana, Haminne, yalan söylediğimizi anlamış gibi geliyor ve bunun gibi gülünç bir vaziyete sokmuş olmasına isyan ediyordum. Bahçeye koştum, bir solucan alarak avucumun içine sakladım, bebekleri toplayan Mahmure ablanın yanına gittim. “Gözünü kapa, ağzını aç,” dedim. Çocukların ağzına şeker verileceği zaman hep böyle denirdi. Mahmure abla başını kaldırdı, gözlerini sımsıkı kapadı ve ağzını açtı. Hemen solucanı ağzına tıkayarak tabanları kaldırdım, kaçtım. Bu güne kadar böyle bir intikamı nasıl düşündüğümü izah edemiyorum. İşte artık Beşiktaş’daki Mor Salkımlı Ev’d<em>e </em>yaşadığım hayatın üstüne kalın bir perde inmişti.</p>
		</div>
	</div>
	<div class="si-footnotes html5_section epub-type_footnotes">
		<div class="si-footnote html5_aside epub-type_footnote" id="f98"><a class="si-backref" href="#backlink-98">98</a><span class="si-footnote-text">. Açıklıkla.</span></div>
		<div class="si-footnote html5_aside epub-type_footnote" id="f99"><a class="si-backref" href="#backlink-99">99</a><span class="si-footnote-text">. Mizah.</span></div>
		<div class="si-footnote html5_aside epub-type_footnote" id="f100"><a class="si-backref" href="#backlink-100">100</a><span class="si-footnote-text">. Belirsiz.</span></div>
		<div class="si-footnote html5_aside epub-type_footnote" id="f101"><a class="si-backref" href="#backlink-101">101</a><span class="si-footnote-text">. Üstün gelmesi.</span></div>
		<div class="si-footnote html5_aside epub-type_footnote" id="f102"><a class="si-backref" href="#backlink-102">102</a><span class="si-footnote-text">. Ortak.</span></div>
		<div class="si-footnote html5_aside epub-type_footnote" id="f103"><a class="si-backref" href="#backlink-103">103</a><span class="si-footnote-text">. Gelişti.</span></div>
		<div class="si-footnote html5_aside epub-type_footnote" id="f104"><a class="si-backref" href="#backlink-104">104</a><span class="si-footnote-text">. Herkesin katıldığı.</span></div>
		<div class="si-footnote html5_aside epub-type_footnote" id="f105"><a class="si-backref" href="#backlink-105">105</a><span class="si-footnote-text">. Ortadan kalkıyor.</span></div>
		<div class="si-footnote html5_aside epub-type_footnote" id="f106"><a class="si-backref" href="#backlink-106">106</a><span class="si-footnote-text">. Eyüp semtinde gelişen, 1950’lere dek süren ve günümüzde tekrar canlandırılmaya çalışılan, atık malzemelerden üretilen oyuncaklar. Bu gün Oyuncakçı Çıkmazı diye anılan sokakta Evliya Çelebi’nin söylediğine göre yüz oyuncakçı dükkânı bulunurdu.</span></div>
		<div class="si-footnote html5_aside epub-type_footnote" id="f107"><a class="si-backref" href="#backlink-107">107</a><span class="si-footnote-text">. (Far.) Suçlunun öldürülmek amacıyla çivilendiği haç biçimindeki dar ağacı.</span></div>
		<div class="si-footnote html5_aside epub-type_footnote" id="f108"><a class="si-backref" href="#backlink-108">108</a><span class="si-footnote-text">. İçgüdünün.</span></div>
		<div class="si-footnote html5_aside epub-type_footnote" id="f109"><a class="si-backref" href="#backlink-109">109</a><span class="si-footnote-text">. Belirtisi.</span></div>
		<div class="si-footnote html5_aside epub-type_footnote" id="f110"><a class="si-backref" href="#backlink-110">110</a><span class="si-footnote-text">. Yaşayabilmeleri.</span></div>
		<div class="si-footnote html5_aside epub-type_footnote" id="f111"><a class="si-backref" href="#backlink-111">111</a><span class="si-footnote-text">. Bir hastalığı iyi etmek için okutup üfletmek.</span></div>
		<div class="si-footnote html5_aside epub-type_footnote" id="f112"><a class="si-backref" href="#backlink-112">112</a><span class="si-footnote-text">. Bağ.</span></div>
		<div class="si-footnote html5_aside epub-type_footnote" id="f113"><a class="si-backref" href="#backlink-113">113</a><span class="si-footnote-text">. Söyleşi.</span></div>
		<div class="si-footnote html5_aside epub-type_footnote" id="f114"><a class="si-backref" href="#backlink-114">114</a><span class="si-footnote-text">. Ruh durumunu.</span></div>
		<div class="si-footnote html5_aside epub-type_footnote" id="f115"><a class="si-backref" href="#backlink-115">115</a><span class="si-footnote-text">. Yazgımıza.</span></div>
		<div class="si-footnote html5_aside epub-type_footnote" id="f116"><a class="si-backref" href="#backlink-116">116</a><span class="si-footnote-text">. Egemen.</span></div>
		<div class="si-footnote html5_aside epub-type_footnote" id="f117"><a class="si-backref" href="#backlink-117">117</a><span class="si-footnote-text">. Erdemi.</span></div>
		<div class="si-footnote html5_aside epub-type_footnote" id="f118"><a class="si-backref" href="#backlink-118">118</a><span class="si-footnote-text">. Hayalî.</span></div>
		<div class="si-footnote html5_aside epub-type_footnote" id="f119"><a class="si-backref" href="#backlink-119">119</a><span class="si-footnote-text">. (Rum.) “Aleksi, gel buraya.”</span></div>
		<div class="si-footnote html5_aside epub-type_footnote" id="f120"><a class="si-backref" href="#backlink-120">120</a><span class="si-footnote-text">. Zihnimde canlandırırdım.</span></div>
		<div class="si-footnote html5_aside epub-type_footnote" id="f121"><a class="si-backref" href="#backlink-121">121</a><span class="si-footnote-text">. Basamaklarından.</span></div>
		<div class="si-footnote html5_aside epub-type_footnote" id="f122"><a class="si-backref" href="#backlink-122">122</a><span class="si-footnote-text">. Yaradılışıma karşın.</span></div>
		<div class="si-footnote html5_aside epub-type_footnote" id="f123"><a class="si-backref" href="#backlink-123">123</a><span class="si-footnote-text">. Uyuşukluk içgüdüsü.</span></div>
		<div class="si-footnote html5_aside epub-type_footnote" id="f124"><a class="si-backref" href="#backlink-124">124</a><span class="si-footnote-text">. Bir erkeğin birden fazla kadınla evli olması.</span></div>
		<div class="si-footnote html5_aside epub-type_footnote" id="f125"><a class="si-backref" href="#backlink-125">125</a><span class="si-footnote-text">. Etkeni.</span></div>
		<div class="si-footnote html5_aside epub-type_footnote" id="f126"><a class="si-backref" href="#backlink-126">126</a><span class="si-footnote-text">. Onurunu.</span></div>
		<div class="si-footnote html5_aside epub-type_footnote" id="f127"><a class="si-backref" href="#backlink-127">127</a><span class="si-footnote-text">. Sedefotugillerden, yaprakları almaşık, çiçekleri beyaz renkte, susama benzeyen tohumları acı olan bir bitki.</span></div>
		<div class="si-footnote html5_aside epub-type_footnote" id="f128"><a class="si-backref" href="#backlink-128">128</a><span class="si-footnote-text">. Dini törenlerde çevrenin güzel kokmasını sağlamak, büyü ve ilaç yapmak amacıyla yakılan kokulu madde.</span></div>
		<div class="si-footnote html5_aside epub-type_footnote" id="f129"><a class="si-backref" href="#backlink-129">129</a><span class="si-footnote-text">. Cinler, periler.</span></div>
		<div class="si-footnote html5_aside epub-type_footnote" id="f130"><a class="si-backref" href="#backlink-130">130</a><span class="si-footnote-text">. (Fr.) Aşk rollerini oynayan yakışıklı oyuncu.</span></div>
		<div class="si-footnote html5_aside epub-type_footnote" id="f131"><a class="si-backref" href="#backlink-131">131</a><span class="si-footnote-text">. Sosyal durumlarına.</span></div>
		<div class="si-footnote html5_aside epub-type_footnote" id="f132"><a class="si-backref" href="#backlink-132">132</a><span class="si-footnote-text">. Sırlar.</span></div>
		<div class="si-footnote html5_aside epub-type_footnote" id="f133"><a class="si-backref" href="#backlink-133">133</a><span class="si-footnote-text">. Geçmiştir.</span></div>
		<div class="si-footnote html5_aside epub-type_footnote" id="f134"><a class="si-backref" href="#backlink-134">134</a><span class="si-footnote-text">. Pırıltısına.</span></div>
		<div class="si-footnote html5_aside epub-type_footnote" id="f135"><a class="si-backref" href="#backlink-135">135</a><span class="si-footnote-text">. Sürekli olarak.</span></div>
		<div class="si-footnote html5_aside epub-type_footnote" id="f136"><a class="si-backref" href="#backlink-136">136</a><span class="si-footnote-text">. Görünüşte, görünüşe göre.</span></div>
		<div class="si-footnote html5_aside epub-type_footnote" id="f137"><a class="si-backref" href="#backlink-137">137</a><span class="si-footnote-text">. Yapay.</span></div>
		<div class="si-footnote html5_aside epub-type_footnote" id="f138"><a class="si-backref" href="#backlink-138">138</a><span class="si-footnote-text">. Doruğunu, zirvesini.</span></div>
		<div class="si-footnote html5_aside epub-type_footnote" id="f139"><a class="si-backref" href="#backlink-139">139</a><span class="si-footnote-text">. Alışkanlık.</span></div>
		<div class="si-footnote html5_aside epub-type_footnote" id="f140"><a class="si-backref" href="#backlink-140">140</a><span class="si-footnote-text">. Aydınlanması.</span></div>
		<div class="si-footnote html5_aside epub-type_footnote" id="f141"><a class="si-backref" href="#backlink-141">141</a><span class="si-footnote-text">. Midhat Paşa (Asıl adı Ahmed Şefik, 1822-1884) Osmanlı devlet adamı, sadrazam ve Birinci Meşrutiyet’in kurucusudur. Ziraat Bankası, Emniyet Sandığı, sanayi mektepleri de onun eseridir.</span></div>
		<div class="si-footnote html5_aside epub-type_footnote" id="f142"><a class="si-backref" href="#backlink-142">142</a><span class="si-footnote-text">. Üstünde.</span></div>
		<div class="si-footnote html5_aside epub-type_footnote" id="f143"><a class="si-backref" href="#backlink-143">143</a><span class="si-footnote-text">. Tutku.</span></div>
		<div class="si-footnote html5_aside epub-type_footnote" id="f144"><a class="si-backref" href="#backlink-144">144</a><span class="si-footnote-text">. Belirtisi.</span></div>
		<div class="si-footnote html5_aside epub-type_footnote" id="f145"><a class="si-backref" href="#backlink-145">145</a><span class="si-footnote-text">. Kalıtım yoluyla birinden diğerine geçmek.</span></div>
		<div class="si-footnote html5_aside epub-type_footnote" id="f146"><a class="si-backref" href="#backlink-146">146</a><span class="si-footnote-text">. Sebebi.</span></div>
		<div class="si-footnote html5_aside epub-type_footnote" id="f147"><a class="si-backref" href="#backlink-147">147</a><span class="si-footnote-text">. İlkel.</span></div>
		<div class="si-footnote html5_aside epub-type_footnote" id="f148"><a class="si-backref" href="#backlink-148">148</a><span class="si-footnote-text">. Eleştirmenden.</span></div>
		<div class="si-footnote html5_aside epub-type_footnote" id="f149"><a class="si-backref" href="#backlink-149">149</a><span class="si-footnote-text">. Düşkünlük.</span></div>
		<div class="si-footnote html5_aside epub-type_footnote" id="f150"><a class="si-backref" href="#backlink-150">150</a><span class="si-footnote-text">. İçgüdülerini.</span></div>
		<div class="si-footnote html5_aside epub-type_footnote" id="f151"><a class="si-backref" href="#backlink-151">151</a><span class="si-footnote-text">. İngiliz yazar Charlotte Brontë’nin 1846’da basılan ünlü romanı.</span></div>
		<div class="si-footnote html5_aside epub-type_footnote" id="f152"><a class="si-backref" href="#backlink-152">152</a><span class="si-footnote-text">. Eleştirirdim.</span></div>
		<div class="si-footnote html5_aside epub-type_footnote" id="f153"><a class="si-backref" href="#backlink-153">153</a><span class="si-footnote-text">. Özgür bırakılmış cariye veya köle.</span></div>
		<div class="si-footnote html5_aside epub-type_footnote" id="f154"><a class="si-backref" href="#backlink-154">154</a><span class="si-footnote-text">. Saray veya büyük konaklarda yıllarca hizmet ettikten sonra geçimi sağlanarak izin verilen kimse.</span></div>
		<div class="si-footnote html5_aside epub-type_footnote" id="f155"><a class="si-backref" href="#backlink-155">155</a><span class="si-footnote-text">. Sevgi.</span></div>
		<div class="si-footnote html5_aside epub-type_footnote" id="f156"><a class="si-backref" href="#backlink-156">156</a><span class="si-footnote-text">. Sarmış.</span></div>
		<div class="si-footnote html5_aside epub-type_footnote" id="f157"><a class="si-backref" href="#backlink-157">157</a><span class="si-footnote-text">. Mark Twain (1835-1910): <em>Tom Sawyer’ın Serüvenleri</em>’nin yazarı.</span></div>
		<div class="si-footnote html5_aside epub-type_footnote" id="f158"><a class="si-backref" href="#backlink-158">158</a><span class="si-footnote-text">. En pes erkek sesi.</span></div>
		<div class="si-footnote html5_aside epub-type_footnote" id="f159"><a class="si-backref" href="#backlink-159">159</a><span class="si-footnote-text">. Filika büyüklüğünde, islimle işleyen deniz teknesi.</span></div>
		<div class="si-footnote html5_aside epub-type_footnote" id="f160"><a class="si-backref" href="#backlink-160">160</a><span class="si-footnote-text">. (İt.) <em>Düet</em>, karşılıklı iki kişi tarafından söylenen şarkı; <em>düetto</em>, küçük düet.</span></div>
		<div class="si-footnote html5_aside epub-type_footnote" id="f161"><a class="si-backref" href="#backlink-161">161</a><span class="si-footnote-text">. Her yıl Recep ayının 12’sinde Hicaz’a gitmek üzere törenle yola çıkarılan ve padişahların armağanlarını taşıyan topluluk.</span></div>
		<div class="si-footnote html5_aside epub-type_footnote" id="f162"><a class="si-backref" href="#backlink-162">162</a><span class="si-footnote-text">. Ufak tefek sevimli insanlar için kullanılan bir deyim.</span></div>
		<div class="si-footnote html5_aside epub-type_footnote" id="f163"><a class="si-backref" href="#backlink-163">163</a><span class="si-footnote-text">. Sessizlik ve durgunluk.</span></div>
		<div class="si-footnote html5_aside epub-type_footnote" id="f164"><a class="si-backref" href="#backlink-164">164</a><span class="si-footnote-text">. Camilerde halka karşı Kuran okuma.</span></div>
		<div class="si-footnote html5_aside epub-type_footnote" id="f165"><a class="si-backref" href="#backlink-165">165</a><span class="si-footnote-text">. Tanrısal.</span></div>
		<div class="si-footnote html5_aside epub-type_footnote" id="f166"><a class="si-backref" href="#backlink-166">166</a><span class="si-footnote-text">. Gezegen.</span></div>
		<div class="si-footnote html5_aside epub-type_footnote" id="f167"><a class="si-backref" href="#backlink-167">167</a><span class="si-footnote-text">. Cami, mescit gibi yerlerde Kâbe yönünü gösteren, duvarda bulunan ve imama ayrılmış olan oyuk veya girintili yer.</span></div>
		<div class="si-footnote html5_aside epub-type_footnote" id="f168"><a class="si-backref" href="#backlink-168">168</a><span class="si-footnote-text">. Dinî öğütlerde bulunuyorlar.</span></div>
		<div class="si-footnote html5_aside epub-type_footnote" id="f169"><a class="si-backref" href="#backlink-169">169</a><span class="si-footnote-text">. Cami ve mescit gibi yerlerde Kuran’dan, hadis kitaplarından örnekler getirerek dinî öğüt veren kimse.</span></div>
		<div class="si-footnote html5_aside epub-type_footnote" id="f170"><a class="si-backref" href="#backlink-170">170</a><span class="si-footnote-text">. Çeşitli.</span></div>
		<div class="si-footnote html5_aside epub-type_footnote" id="f171"><a class="si-backref" href="#backlink-171">171</a><span class="si-footnote-text">. Müslümanlıkta dünyada günah işlemiş olanlara ahirette verilecek ceza.</span></div>
		<div class="si-footnote html5_aside epub-type_footnote" id="f172"><a class="si-backref" href="#backlink-172">172</a><span class="si-footnote-text">. Ramazan ayında, yatsı namazından sonra cemaatle kılınan yirmi rekâtlık namaz.</span></div>
		<div class="si-footnote html5_aside epub-type_footnote" id="f173"><a class="si-backref" href="#backlink-173">173</a><span class="si-footnote-text">. Ramazan gecelerinde, camilerde iki minare arasına gerilen ipler üzerine kandil (günümüzde elektrik ampulleriyle) yazılan yazı veya resim.</span></div>
		<div class="si-footnote html5_aside epub-type_footnote" id="f174"><a class="si-backref" href="#backlink-174">174</a><span class="si-footnote-text">. Aydınlık, ışıltılı kutsal görüntü.</span></div>
		<div class="si-footnote html5_aside epub-type_footnote" id="f175"><a class="si-backref" href="#backlink-175">175</a><span class="si-footnote-text">. Baltazar: Kutsal Kitap’ta Belşassar adıyla yer alan “Daniel”: 5, 7 ve 8. bablarda adı geçen son Babil kralı.</span></div>
		<div class="si-footnote html5_aside epub-type_footnote" id="f176"><a class="si-backref" href="#backlink-176">176</a><span class="si-footnote-text">. Ulaştık.</span></div>
		<div class="si-footnote html5_aside epub-type_footnote" id="f177"><a class="si-backref" href="#backlink-177">177</a><span class="si-footnote-text">. Bu metinde kastedilen “mahfil,” camilerde parmaklıkla ayrılmış yüksek yer.</span></div>
		<div class="si-footnote html5_aside epub-type_footnote" id="f178"><a class="si-backref" href="#backlink-178">178</a><span class="si-footnote-text">. Yoksullara ve öğrencilere yiyecek dağıtmak için kurulmuş hayır kurumu.</span></div>
		<div class="si-footnote html5_aside epub-type_footnote" id="f179"><a class="si-backref" href="#backlink-179">179</a><span class="si-footnote-text">. Bir iyiliğe karşı teşekkür etme.</span></div>
		<div class="si-footnote html5_aside epub-type_footnote" id="f180"><a class="si-backref" href="#backlink-180">180</a><span class="si-footnote-text">. Yok olmadı.</span></div>
		<div class="si-footnote html5_aside epub-type_footnote" id="f181"><a class="si-backref" href="#backlink-181">181</a><span class="si-footnote-text">. Gelişmiş Brahmanizm. Hintlilerin ulusal dini.</span></div>
		<div class="si-footnote html5_aside epub-type_footnote" id="f182"><a class="si-backref" href="#backlink-182">182</a><span class="si-footnote-text">. Hindistan ve Çin’de yaygın olan, Buddha’nın ileri sürdüğü mistik dünya görüşü ve din.</span></div>
		<div class="si-footnote html5_aside epub-type_footnote" id="f183"><a class="si-backref" href="#backlink-183">183</a><span class="si-footnote-text">. Üzüntü.</span></div>
		<div class="si-footnote html5_aside epub-type_footnote" id="f184"><a class="si-backref" href="#backlink-184">184</a><span class="si-footnote-text">. Başarılı.</span></div>
		<div class="si-footnote html5_aside epub-type_footnote" id="f185"><a class="si-backref" href="#backlink-185">185</a><span class="si-footnote-text">. <em>Im Herzen von Afrika 1868-1871. </em>Alman botanikçi ve gezgin Georg August Schweinfurth’un yapıtı.</span></div>
		<div class="si-footnote html5_aside epub-type_footnote" id="f186"><a class="si-backref" href="#backlink-186">186</a><span class="si-footnote-text">. Hayal ürünü.</span></div>
		<div class="si-footnote html5_aside epub-type_footnote" id="f187"><a class="si-backref" href="#backlink-187">187</a><span class="si-footnote-text">. Düz yakalı önü ilikli bir tür ceket.</span></div>
		<div class="si-footnote html5_aside epub-type_footnote" id="f188"><a class="si-backref" href="#backlink-188">188</a><span class="si-footnote-text">. (İt.) Ökçeli, konçsuz ayakkabı.</span></div>
		<div class="si-footnote html5_aside epub-type_footnote" id="f189"><a class="si-backref" href="#backlink-189">189</a><span class="si-footnote-text">. Tuhaflığı.</span></div>
		<div class="si-footnote html5_aside epub-type_footnote" id="f190"><a class="si-backref" href="#backlink-190">190</a><span class="si-footnote-text">. Istırap ve acı çekerdi.</span></div>
		<div class="si-footnote html5_aside epub-type_footnote" id="f191"><a class="si-backref" href="#backlink-191">191</a><span class="si-footnote-text">. Sığındım.</span></div>
		<div class="si-footnote html5_aside epub-type_footnote" id="f192"><a class="si-backref" href="#backlink-192">192</a><span class="si-footnote-text">. Osmanlı devletinde padişahların dışarıyla olan ilişkilerine bakan, buyruklarını ilgililere bildiren, bazı kişilerin dileklerini kendisine ileten görevli.</span></div>
		<div class="si-footnote html5_aside epub-type_footnote" id="f193"><a class="si-backref" href="#backlink-193">193</a><span class="si-footnote-text">. Osmanlı saraylarında ve büyük konaklarda harem ile selamlık arasında hizmet gören hadım edilmiş zenci köle.</span></div>
		<div class="si-footnote html5_aside epub-type_footnote" id="f194"><a class="si-backref" href="#backlink-194">194</a><span class="si-footnote-text">. (Burada) Ayrılmaz parçaları.</span></div>
		<div class="si-footnote html5_aside epub-type_footnote" id="f195"><a class="si-backref" href="#backlink-195">195</a><span class="si-footnote-text">. Alaycı.</span></div>
		<div class="si-footnote html5_aside epub-type_footnote" id="f196"><a class="si-backref" href="#backlink-196">196</a><span class="si-footnote-text">. Yazı masasının.</span></div>
		<div class="si-footnote html5_aside epub-type_footnote" id="f197"><a class="si-backref" href="#backlink-197">197</a><span class="si-footnote-text">. Oyuncular topluluğu.</span></div>
		<div class="si-footnote html5_aside epub-type_footnote" id="f198"><a class="si-backref" href="#backlink-198">198</a><span class="si-footnote-text">. Düzeni bozan etkisine.</span></div>
		<div class="si-footnote html5_aside epub-type_footnote" id="f199"><a class="si-backref" href="#backlink-199">199</a><span class="si-footnote-text">. Yanlışlıklar Komedyası.</span></div>
		<div class="si-footnote html5_aside epub-type_footnote" id="f200"><a class="si-backref" href="#backlink-200">200</a><span class="si-footnote-text">. Operada başkadın rolünü oynayan oyuncu.</span></div>
		<div class="si-footnote html5_aside epub-type_footnote" id="f201"><a class="si-backref" href="#backlink-201">201</a><span class="si-footnote-text">. Osmanlı alfabesi.</span></div>
		<div class="si-footnote html5_aside epub-type_footnote" id="f202"><a class="si-backref" href="#backlink-202">202</a><span class="si-footnote-text">. Kuran’ın bölünmüş olduğu otuz parçadan her biri.</span></div>
		<div class="si-footnote html5_aside epub-type_footnote" id="f203"><a class="si-backref" href="#backlink-203">203</a><span class="si-footnote-text">. Sosyal.</span></div>
		<div class="si-footnote html5_aside epub-type_footnote" id="f204"><a class="si-backref" href="#backlink-204">204</a><span class="si-footnote-text">. Kutsal.</span></div>
		<div class="si-footnote html5_aside epub-type_footnote" id="f205"><a class="si-backref" href="#backlink-205">205</a><span class="si-footnote-text">. Sebep olabilecek.</span></div>
		<div class="si-footnote html5_aside epub-type_footnote" id="f206"><a class="si-backref" href="#backlink-206">206</a><span class="si-footnote-text">. Gönül üzgünlüğü.</span></div>
		<div class="si-footnote html5_aside epub-type_footnote" id="f207"><a class="si-backref" href="#backlink-207">207</a><span class="si-footnote-text">. Tanrı’ya boyun eğme, gönlü korku ve saygı ile dolu olma.</span></div>
		<div class="si-footnote html5_aside epub-type_footnote" id="f208"><a class="si-backref" href="#backlink-208">208</a><span class="si-footnote-text">. Kuran’ın belli kural ve işaretlere göre okunması.</span></div>
		<div class="si-footnote html5_aside epub-type_footnote" id="f209"><a class="si-backref" href="#backlink-209">209</a><span class="si-footnote-text">. Göçmen.</span></div>
		<div class="si-footnote html5_aside epub-type_footnote" id="f210"><a class="si-backref" href="#backlink-210">210</a><span class="si-footnote-text">. İlkokulda.</span></div>
		<div class="si-footnote html5_aside epub-type_footnote" id="f211"><a class="si-backref" href="#backlink-211">211</a><span class="si-footnote-text">. Öğretmenlik.</span></div>
		<div class="si-footnote html5_aside epub-type_footnote" id="f212"><a class="si-backref" href="#backlink-212">212</a><span class="si-footnote-text">. Gerçekleşmemesi.</span></div>
		<div class="si-footnote html5_aside epub-type_footnote" id="f213"><a class="si-backref" href="#backlink-213">213</a><span class="si-footnote-text">. Arapçada bir ünsüzün geniş kısa ve düz (a, e) okunacağını gösteren işaret.</span></div>
		<div class="si-footnote html5_aside epub-type_footnote" id="f214"><a class="si-backref" href="#backlink-214">214</a><span class="si-footnote-text">. Arapçada bir ünsüzün dar, düz ve kısa (ı, i) okunacağını gösteren işaret.</span></div>
		<div class="si-footnote html5_aside epub-type_footnote" id="f215"><a class="si-backref" href="#backlink-215">215</a><span class="si-footnote-text">. Göç.</span></div>
		<div class="si-footnote html5_aside epub-type_footnote" id="f216"><a class="si-backref" href="#backlink-216">216</a><span class="si-footnote-text">. Küçük kitap.</span></div>
		<div class="si-footnote html5_aside epub-type_footnote" id="f217"><a class="si-backref" href="#backlink-217">217</a><span class="si-footnote-text">. Kendinden geçen.</span></div>
		<div class="si-footnote html5_aside epub-type_footnote" id="f218"><a class="si-backref" href="#backlink-218">218</a><span class="si-footnote-text">. Acımasızlık ve sıkıntısı.</span></div>
		<div class="si-footnote html5_aside epub-type_footnote" id="f219"><a class="si-backref" href="#backlink-219">219</a><span class="si-footnote-text">. Tedirgin etti.</span></div>
		<div class="si-footnote html5_aside epub-type_footnote" id="f220"><a class="si-backref" href="#backlink-220">220</a><span class="si-footnote-text">. Görünüşü.</span></div>
		<div class="si-footnote html5_aside epub-type_footnote" id="f221"><a class="si-backref" href="#backlink-221">221</a><span class="si-footnote-text">. Arabozucular.</span></div>
		<div class="si-footnote html5_aside epub-type_footnote" id="f222"><a class="si-backref" href="#backlink-222">222</a><span class="si-footnote-text">. Kötü davranışlı.</span></div>
		<div class="si-footnote html5_aside epub-type_footnote" id="f223"><a class="si-backref" href="#backlink-223">223</a><span class="si-footnote-text">. İslami inanışa göre mahşer günü, üstünden yalnız günahsızların geçebileceğine inanılan köprü.</span></div>
		<div class="si-footnote html5_aside epub-type_footnote" id="f224"><a class="si-backref" href="#backlink-224">224</a><span class="si-footnote-text">. Cehennem.</span></div>
		<div class="si-footnote html5_aside epub-type_footnote" id="f225"><a class="si-backref" href="#backlink-225">225</a><span class="si-footnote-text">. Alçalmayı.</span></div>
		<div class="si-footnote html5_aside epub-type_footnote" id="f226"><a class="si-backref" href="#backlink-226">226</a><span class="si-footnote-text">. İpekten, sarımtırak dallı nakışlarla işlenmiş bir tür beyaz kumaş.</span></div>
		<div class="si-footnote html5_aside epub-type_footnote" id="f227"><a class="si-backref" href="#backlink-227">227</a><span class="si-footnote-text">. Yakasız, uzun kollu erkek gömleği.</span></div>
		<div class="si-footnote html5_aside epub-type_footnote" id="f228"><a class="si-backref" href="#backlink-228">228</a><span class="si-footnote-text">. Malı, eşyası.</span></div>
		<div class="si-footnote html5_aside epub-type_footnote" id="f229"><a class="si-backref" href="#backlink-229">229</a><span class="si-footnote-text">. XVII. yüzyılda yaşamış Flemenkli ressam. Sanat tarihinin büyük adlarından biridir.</span></div>
		<div class="si-footnote html5_aside epub-type_footnote" id="f230"><a class="si-backref" href="#backlink-230">230</a><span class="si-footnote-text">. Müzik terimi. İnce sesli çalgılara tek perdeden eşlik etmek.</span></div>
		<div class="si-footnote html5_aside epub-type_footnote" id="f231"><a class="si-backref" href="#backlink-231">231</a><span class="si-footnote-text">. Türbelerde iri tespihler bulunur, yatırların tarikat erbabı türbedarları küçük çocukları ve hastaları okuyup üfledikten sonra bu tespihi çocukların üzerine çevrelerini kuşatmak üzere atar, sonra da üzerine bastırmadan tespihin üstünden atlatır ve bunu üç kez yinelerlerdi. Bu işleme tespihten geçmek, tespihten geçirmek denirdi.</span></div>
		<div class="si-footnote html5_aside epub-type_footnote" id="f232"><a class="si-backref" href="#backlink-232">232</a><span class="si-footnote-text">. Mezar.</span></div>
		<div class="si-footnote html5_aside epub-type_footnote" id="f233"><a class="si-backref" href="#backlink-233">233</a><span class="si-footnote-text">. İnananlar.</span></div>
		<div class="si-footnote html5_aside epub-type_footnote" id="f234"><a class="si-backref" href="#backlink-234">234</a><span class="si-footnote-text">. Padişahın hususi kesesi.</span></div>
		<div class="si-footnote html5_aside epub-type_footnote" id="f235"><a class="si-backref" href="#backlink-235">235</a><span class="si-footnote-text">. Bir üst görevlinin yanında bulunan kimse.</span></div>
		<div class="si-footnote html5_aside epub-type_footnote" id="f236"><a class="si-backref" href="#backlink-236">236</a><span class="si-footnote-text">. Gazi Osman Paşa: Plevne Müdafaası’ndaki kahramanlığı ile büyük ve haklı bir şöhret kazanmıştır.</span></div>
		<div class="si-footnote html5_aside epub-type_footnote" id="f237"><a class="si-backref" href="#backlink-237">237</a><span class="si-footnote-text">. Kavramını.</span></div>
		<div class="si-footnote html5_aside epub-type_footnote" id="f238"><a class="si-backref" href="#backlink-238">238</a><span class="si-footnote-text">. Sonu.</span></div>
		<div class="si-footnote html5_aside epub-type_footnote" id="f239"><a class="si-backref" href="#backlink-239">239</a><span class="si-footnote-text">. Kendine bağlamıştı.</span></div>
		<div class="si-footnote html5_aside epub-type_footnote" id="f240"><a class="si-backref" href="#backlink-240">240</a><span class="si-footnote-text">. İğrenç.</span></div>
		<div class="si-footnote html5_aside epub-type_footnote" id="f241"><a class="si-backref" href="#backlink-241">241</a><span class="si-footnote-text">. Yumuşak ve doğru kimse.</span></div>
		<div class="si-footnote html5_aside epub-type_footnote" id="f242"><a class="si-backref" href="#backlink-242">242</a><span class="si-footnote-text">. İstemeksizin.</span></div>
		<div class="si-footnote html5_aside epub-type_footnote" id="f243"><a class="si-backref" href="#backlink-243">243</a><span class="si-footnote-text">. Üzüldü.</span></div>
		<div class="si-footnote html5_aside epub-type_footnote" id="f244"><a class="si-backref" href="#backlink-244">244</a><span class="si-footnote-text">. Kurtuluş Savaşı’nda milis kumandanı.</span></div>
		<div class="si-footnote html5_aside epub-type_footnote" id="f245"><a class="si-backref" href="#backlink-245">245</a><span class="si-footnote-text">. Alevler.</span></div>
		<div class="si-footnote html5_aside epub-type_footnote" id="f246"><a class="si-backref" href="#backlink-246">246</a><span class="si-footnote-text">. Mutsuz.</span></div>
		<div class="si-footnote html5_aside epub-type_footnote" id="f247"><a class="si-backref" href="#backlink-247">247</a><span class="si-footnote-text">. Birinin düşündüklerini veya uzakta geçen bir olayı duygusal hiçbir bağlantı olmadan algılamak.</span></div>
		<div class="si-footnote html5_aside epub-type_footnote" id="f248"><a class="si-backref" href="#backlink-248">248</a><span class="si-footnote-text">. Alexandre Dumas (1802-1870), Fransız yazar.</span></div>
	</div>
</body>
</html>