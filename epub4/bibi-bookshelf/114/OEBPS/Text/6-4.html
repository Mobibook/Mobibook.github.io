<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-4.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-4.html" xml:lang="tr-TR">
    <div class="Basic-Text-Frame">
      <p class="split"></p>

      <p class="Numara para-style-override-19">DÖRT</p>

      <p class="anabaslik-1 para-style-override-19" id="toc_marker-6">MARKSİZM: TEORİK BİRİKİM VE AÇILIŞ</p>

      <p class="resim-1"><img alt="sekil1.png" class="image" height="24" src="../Images/sekil1_fmt5.jpeg" width="53" /></p>

      <p class="ara1">Giriş</p>

      <p class="paragraf-3 para-style-override-18"><span>Marksist klasiklerle, bunların üretildiği tarihsel dönemi, siyasal ortamı, tartışma ve polemiklerin taraflarını ve tezlerini bilmeden, öğrenme fırsatı da bulamadan haşır neşir olmuş, bu yapıtlardan görevler çıkarıp devrimci mücadeleye katılmış, ideolojik mücadeleyi alıntı savaşlarıyla yürütmüş bir kuşaktan geliyorum. Somut tarihsel bağlamına yerleştirilmemiş metin okumalarının yol açtığı kısırlık ve savrulmaları yakından biliyorum. Tarihin ve tarihsel bir bakışla edinilmiş bugünün bilgisine sahip olmadan, geçmişten öğrenmek, deneyimden ders çıkarmak da; devrimci, yenilikçi ve yaratıcı bir siyasal seçenek inşa etmek de olanaklı değil.</span></p>

      <p class="paragraf-3 para-style-override-18"><span>Bu nedenle, bu bölümde Marx ve Engels’in siyaset ve örgütlülük üzerine yazdıklarıyla yaptıklarını karşılıklı ilişkileri ve tarihsel bağlamı içinde incelemeye ve çözümlemeye çalışacağım.</span></p>

      <p class="paragraf-3 para-style-override-18"><span>Böyle bir çabanın karşı karşıya olduğu çeşitli güçlükler var. Çözümlemeyi tarihsel bağlamına yerleştirmek, kapsamlı tarih bilgisini ve bu bilginin belli ölçülerde de olsa okuyucuyla ortaklaştırılmasını gerektiriyor. Böyle yapıldığında ise, metnin bir tarih anlatımına dönüşmesi, genişleyen metin içinde öne çıkarılmak istenen noktaların silikleşmesi olasılığı beliriyor. Tarih olgu ve bilgiler yığını değil. Daha çok, olgu ve bilgiyi yani “malzeme”yi kullananın öncelik ve tercihlerinin de işe karıştığı bir süreç betimlemesi. Bu nedenle, teoriyle pratik arasında kurulan bağ da, tümüyle nesnel ve tarafsız olamıyor. Yazarın incelemeye ve yazmaya başlarken sahip olduğu teorik ön kabul ve varsayımların seçilecek “malzeme”yi, izlenecek yolu, varılacak sonuçları büyük ölçüde etkilemesi kaçınılmazdır.</span></p>

      <p class="paragraf-3 para-style-override-18"><span>Bu güçlüklerden birincisini, konuyu dağıtmayan en işlevli bilgileri seçerek ve ötesini ilgili okuyucunun kendi araştırmasına bırakarak hafifletebileceğimi düşünüyorum. İkinci güçlükle ilgili olarak söylenebilecek çok şey yok. Tarih olgu ve bilgilerini, bugünden bir bakışla, bilincimize</span> <span class="char-style-override-2">bugün</span> <span>çıkan sorulara yanıtlar bulmak güdüsüyle ve kuşku yok, teorik önkabullerin yön göstericiliğinde seçip değerlendirme çabasının ne ölçüde isabetli ve ufuk açıcı olduğuna karar verecek olan okuyucudur.</span></p>

      <p class="paragraf-3 para-style-override-18"><span>Marx ve Engels’in teorik ve pratik etkinliklerinin yoğunlaştığı tarih kesiti 1840’lı yıllar, esas olarak da</span> <span class="char-style-override-2">Komünist Parti Manifestosu</span><span>’nun yazıldığı 1848 ile Engels’in biyolojik yaşamının sona erdiği 1895 arasıdır. Ama ikisi de, teorik ve siyasal formasyonlarını sanayi devrimi ve 1789 Fransız Devrimi sonrası Avrupa ortamında kazandılar. 1789-1848 dönemi, dünya tarihi açısından da son derece önemli bir zaman dilimiydi. Fransız Devrimiyle başlayan süreç tüm Avrupa’yı rüzgârına kattı; 1789-1848 arasında kıta Avrupası devrimci yükselişin toprağı oldu.</span></p>

      <p class="paragraf-3 para-style-override-18"><span>O halde, belli başlı çizgileriyle bu “devrim çağı” na göz atmamız gerekiyor.</span></p>

      <p class="ara1"><span class="char-style-override-15">Devrimler dönemi: 1789-1848</span></p>

      <p class="paragraf-3 para-style-override-18"><span>Britanya Sanayi Devrimi ile Fransız Devrimi, tarihçi Hobsbawm’ın bir benzetmesiyle “geniş bir coğrafyayı içine alan bir yanardağın ikiz kraterleri”</span><span class="dip"><a class="footnote-link" href="#footnote-225-162" id="footnote-225-162-backlink">162</a></span> <span>gibi Avrupa’ya devrim kıvılcımları saçtılar.</span></p>

      <p class="paragraf-3 para-style-override-18"><span>1780’de başladığı kabul edilen Britanya Sanayi Devrimi’ni izleyen 20 yılda sudan sonra, su buharının da insan denetimine alınmasıyla emek üretkenliğinde olağanüstü artışlar kaydedildi. Üretken hüner, zanaatkârın ellerinden işçinin kullandığı makineye geçti. 1784’te buhar makinesinin keşfi, “uçan mekik”, “büküm” ve “masura” makineleriyle birlikte dokuma sanayinde başlayan makineleşme, öteki alanlara da sıçradı. Mal ve hizmetlerin sürekli, hızlı ve kitlesel üretildiği, metaların ve insanların giderek uzayan mesafelere, giderek artan bir hızla taşındığı bir dönem açıldı. Demiryolları uzadı; trenler hızlandı; düzenli işleyen buharlı gemilerle Avrupa ile Amerika, Avrupa ile Doğu ve Batı Hint adaları birbirine bağlandı.</span></p>

      <p class="paragraf-3 para-style-override-18"><span>Sanayi Devrimi 1780’de başladı. Ama elle tutulur, gözle görülür sonuçları ancak on dokuzuncu yüzyılın ortalarına doğru ortaya çıktı. Devrim çağının en yüksek ve son noktası olan 1848 yılı, aynı zamanda Sanayi Devrimi’nin tüm Avrupa toplumlarında kendini somut biçimlerde duyurduğu zamandı.</span></p>

      <p class="paragraf-3 para-style-override-18"><span>Sanayi Devrimi’nin önemli toplumsal sonuçları oldu. İkisinin altını çizelim:</span> <span class="char-style-override-2">Birincisi,</span> <span>Sanayi Devrimi, insanın kendi gücüne olan inancını, dünyayı ve yaşamını değiştirme istencini örneğin gücüyle olağanüstü ölçülerde artırdı. Yükselen burjuvazi bu değişim üzerinden üstünlüğünü dünyaya duyururken,</span> <span class="char-style-override-2">Manifesto</span> <span>yazarları Marx ve Engels, aynı sürecin bir başka yönünü vurguladılar: Burjuvazinin değiştirme gücü aynı zamanda eski düzenin tüm eski ilişki ve kurumlarını ortadan kaldıran yıkıcı bir güçtü ve burjuvazinin yıkıp yeniden yaparken kendi mezar kazıcılarını yaratması da kaçınılmazdı.</span> <span class="char-style-override-2">İkincisi,</span> <span>Sanayi Devrimi üretici güçleri, emek üretkenliğini görülmemiş ölçülerde geliştirirken, en temel üretici güç olan insanı, en acımasız, en insanlık dışı yaşam ve çalışma koşullarına itiyordu; zenginlikteki artışa insanların açlıktan kırıldığı kıtlık ve krizler eşlik ediyordu.</span></p>

      <p class="paragraf-3 para-style-override-18"><span>19. yüzyılda dünya ekonomisi Britanya Sanayi Devrimi’nin etkileri altında oluştu. Siyaset ve ideolojinin üretim merkezi ise devrim Fransa’sıydı. 1789 Devrimi’nin yarattığı siyasal model, her türlü hoşnutsuzluk ve başkaldırıya yönelebileceği hedefler sunuyor, huzursuzluğu devrime dönüştüren bir örnek oluşturuyor, tüm Avrupa’yı içine alan bir akıma anaçlık ediyordu.</span></p>

      <p class="paragraf-3 para-style-override-18"><span>Fransız Devrimi enternasyonal ve evrensel bir olaydı. Hiçbir ülke bu devrimin etkilerinden bağışık kalamadı. Devrimci dalga hem model ve düşünceler olarak etkisini genişletti hem de Fransız orduları, devrimin evrenselliğini belki başka hiçbir şeyin yapamayacağı bir etkiyle Avrupa’ya ve dünyaya yaydılar. Fransız Devrimi, iki kavramı evrenselliğe yükseltti: Ulusal egemenlik ve yurttaşlık! Ne var ki, paradoksal bir biçimde, ulus bilincinin ve ulus devletin temel yayılma yöntemi, Fransa karşıtı bir ulusçuluğun doğup büyümesine de yol açan yayılmacı/emperyal savaşlardı.</span></p>

      <p class="paragraf-3 para-style-override-18"><span>Savaş hem devletler, hem düzenler arasındaydı. Fransız orduları Hollanda’yı, Ren bölgesini, İspanya’nın bir bölümünü, İtalya’yı işgal ettiler. 1801’de tüm Avrupa, Fransızların istedikleri koşullarda barışı kabul etmek zorunda kaldı. 1794-98 arasında Fransız işgal ya da nüfuzu altına giren ülkelerde kayda değer bir direniş olmadı. 1812 Rusya seferinin yenilgiyle sonuçlanması, 1813’te Leipzig’de anti-Fransa koalisyonun zaferi ve 1815 Waterloo yenilgisiyle birlikte Fransa’nın ve Fransız Devrimi’nin savaş yoluyla yayılma dönemi sona erdi.</span></p>

      <p class="paragraf-3 para-style-override-18"><span>1848 kavşağı aynı zamanda, devrim coğrafyasının kıta Avrupası bütününden, yeni Avrupa’yı oluşturan ulus-devletlere doğru kaymasının hızlandığı bir dönemeçti.</span></p>

      <p class="paragraf-3 para-style-override-18"><span>1815-1848 arasında Fransa’da restorasyon, Avrupa’da birbirini izleyen devrim dalgaları yaşandı.</span></p>

      <p class="paragraf-3 para-style-override-18"><span>Fransa’da monarşist restorasyon siyasetlerinin başarısızlığının ve ekonomik krizin yol açtığı hoşnutsuzluklar Bourbon hanedanının sonunu hazırlamıştı. 1830 Temmuz’unda Fransa’da o zamana kadarki tarihin gördüğü en büyük barikat savaşları yaşandı. Temmuz devrimi, bileşenleri ve mücadele yöntemleri bakımından tam bir proleter hareketti. 27-30 Temmuz tarihleri arasında Paris’te iktidar sokakta, işçilerin, öğrencilerin, aralarında eski Ulusal Muhafız mensuplarının da bulunduğu barikatlardaydı. Kimi ordu birlikleri ayaklanmacıları destekledi. Paris, “asi”lerin eline geçti. Ayaklanmayla birlikte iki siyasal kutup oluştu: Simgesel önderliğini Lafayette’in yaptığı cumhuriyetçiler ve Orleans dükü Louis-Philippe’ı tahta çıkarmak isteyen anayasal monarşistler. Düğümü, monarşiyi devrimden, bir Jakoben iktidarından daha güvenli gören Lafayette çözdü: İktidarı, Hotel de Ville’in balkonunda kucaklaşarak Louis-Philippe’e teslim etti. 1831 Kasım’ında Lyon’da patlayan ipek dokumacıları ayaklanması şiddetle bastırıldı.</span></p>

      <p class="paragraf-3 para-style-override-18"><span>1830’lardaki devrim dalgası aristokrasiye karşı etkili bir meydan okumaydı.</span></p>

      <p class="paragraf-3 para-style-override-18"><span>1830 Paris Temmuz devrimi, büyüyen kitlesel emekçi ayaklanmalarının gücünü bir kez daha göstermişti. Bu deneyimle, işçi ve emekçiler güçlerinin bilincine vardılar. 1848 büyük kalkışması önemli ölçüde bu güven ve bilinçten esinlendi. Bu devrimle birlikte devrimci cephenin proleter karakteri ilk kez bu denli belirgin biçimde öne çıktı.</span></p>

      <p class="paragraf-3 para-style-override-18"><span>1830 devrim dalgası, Batı Avrupa’nın başlıca devletlerinde anti-demokratik, ama aynı zamanda aristokrasi düşmanı olan ılımlı orta sınıf anayasal düzenlerinin gelmesine yol açtı.</span></p>

      <p class="paragraf-3 para-style-override-18"><span>1815-1848 arası döneminin siyasal ve sınıfsal tarafları karmaşık ve değişken olmakla birlikte, bu güçler her kritik karşı karşıya gelişte kutuplaşıyorlardı. En solda siyasal anlatımını “Jakoben cumhuriyetçilik”te, toplumsal temelini zanaatkâr, işçi, kent yoksulu, öğrenci ve aydınlarda bulan</span> <span class="char-style-override-2">devrim</span> <span>tarafı; öte yanda kendi aralarındaki hanedan kavgalarına, doğrudan monarşist-anayasal monarşist farklılıklarına, hatta cumhuriyetçi-monarşist saflaşmasına rağmen “alt” sınıflardan, baldırı çıplaklardan gelecek bir devrim korkusuyla verili uğraktaki en güçlü fraksiyonun çevresinde devrime, sokağa, barikata karşı bir araya gelen</span> <span class="char-style-override-2">düzen</span> <span>tarafı.</span></p>

      <p class="paragraf-3 para-style-override-18"><span>İşçi sınıfının ve kent yoksullarının tüm bu devrimci dönem boyunca oynadığı rol kendi içinde çelişkiliydi. Bir yandan, aşağıdan devrimi, kitlesel ve proleter mücadele yöntemleriyle zorlayan en devrimci sınıf olarak etkili, dostlarına güven, karşıtlarına korku salan bir konumdaydı. Öte yandan, Sanayi Devrimi’nin çoğaltıcı etkilerine rağmen tüm Avrupa toplumlarında sayısal bakımdan küçük bir azınlıktı; gündemdeki devrimin burjuva demokratik karakteri nedeniyle kendi programını üretecek, kendi devrimini dayatacak koşullara sahip değildi. İdeolojik hegemonya oluşturacak düşünsel donanım ve önderlerden, bilinç ve örgütlülükten yoksundu. En bilinçli komünistler ve proleterler bile, kendilerini demokrat akımın bir parçası, sol kanadı olarak görüyorlardı.</span></p>

      <p class="paragraf-3 para-style-override-18"><span>1789-1848 döneminin devrim ve işçi hareketlerini karakterize eden önemli özelliklerini şöyle özetleyebiliriz:</span></p>

      <p class="paragraf-3 para-style-override-18"><span>Bir: Bu dönemde yalnız işçi sınıfı değil, tüm toplumsal muhalefet hareketi Avrupa çapında ortak özellikler gösteriyordu. Hiçbir siyasal akım kendini yalnızca “ulusal” görmüyor, devrimi, ulusal ve yerel kurtuluş girişimleri olarak değil, Avrupa’yı kapsayan tek bir süreç olarak algılıyordu.</span></p>

      <p class="paragraf-3 para-style-override-18"><span>İki: Birinciye bağlı olarak, devrimci hareket güçlü bir enternasyonalist geleneğe sahipti. Ulusal önyargılar, ulusçuluk akımı emekleme dönemindeydi; bağımsız ulus-devletler oluşturma dalgası daha yeni kabarıyordu. Olduğu kadarıyla da ulusçuluğun, “kardeşlik” bilinci karşısında silineceği düşünülüyordu. Avrupa siyasal hareketinin bu özelliği, zamanla, ülkeler tek tek bağımsızlıklarını kazandıkça önemini yitirmeye başladı. Ama 1848’de egemen ideoloji ulusçuluk değildi. 1848’in bir kıta devrimi olmasının en önemli nedenlerinden biri buydu.</span></p>

      <p class="paragraf-3 para-style-override-18"><span>Üç: İşçi sınıfı hareketi ikiz devrimin (Fransız ve sanayi devrimlerinin) gerçekleştiği iki ülkeden Britanya’da ekonomik temelleri ve kitleselliği bakımından, Fransa’da ise daha çok siyasal olarak öteki ülkelerden daha güçlüydü.</span></p>

      <p class="paragraf-3 para-style-override-18"><span>İngiliz emekçileri daha o tarihlerde, sonraki süreçlerine de damga vuran bir yol tutmuşlardı. “Halk Fermanı”,</span> <span class="char-style-override-2">People’s Charter</span><span>’larla genel oy hakkı ve parlamenter reform istemek! Çartizm bu gelenekten doğdu. Fransa ise, tüm renkleriyle siyasetin, tüm katmanlarıyla toplumsal sınıfların hareket halinde ve sokakta olduğu bir ülkeydi.</span></p>

      <p class="paragraf-3 para-style-override-18"><span>Dört: Sanayi Devrimi, işçi sınıfını yoksulluk ve çürüme cenderesine iterek gelişti. Açlık, eğitimsizlik, hijyenik olmayan çalışma ve yaşama koşulları, bulaşıcı hastalıklardan kitlesel ölümler, genel olarak düşük ortalama yaşam süresi, yoğun çocuk emeği sömürüsü dönemin tipik ve genel özellikleriydi. Kapitalizmin bu “vahşi” ve “ilkel” birikim döneminde henüz emekçilere “sus payı” verecek koşullar ve siyasetler oluşmamıştı. Varolan koşullar, işçilere ve kent yoksullarına, burjuva olmaya çalışmak, sömürü ve zulme boyun eğmek ya da ayaklanmaktan başka seçenek bırakmıyordu.</span> <span class="char-style-override-2">1789 ve sonrası dönemin canlı pratiği, ayaklanarak koşulları değiştirmeyi yoksulların gözünde reel bir seçenek haline getirmişti.</span></p>

      <p class="paragraf-3 para-style-override-18"><span>Beş: Dönemin sınıf mücadelesi pratiği işçilerin, karşıtları olarak “zenginleri” değil, sermaye sahipleri sınıfını görmesini sağlamış, ancak bir başka sınıfa karşıtlıkla edinilebilecek ilksel bir sınıf bilincinin filizlenmesine yardımcı olmuştu.</span></p>

      <p class="paragraf-3 para-style-override-18"><span>Altı: İngiltere dışında, dönemin devrimci eylemlerinde öne çıkan komünist ve devrimci aktivistler sanayi işçilerinden çok zanaatçılardı. “Alman işçi sınıfının en eski komünistleri, terziler, doğramacılar, baskı ustaları gibi gezici zanaatçılardı. 1848’in Paris’inde burjuvaziye karşı başkaldıranlar (1871 ‘Paris Komünü’nde görüleceği gibi) Bellerville proleterleri değil, hâlâ eski zanaatçılar semti Faubourg Saint-Antoine sâkinleriydi. Endüstrinin gelişip ilerlemesi, ‘işçi sınıfı’ bilinçliliğinin bu en büyük kalelerini yıktıkça, erken işçi hareketlerinin beslendiği bu kaynaklara ölümcül darbeler indirilmiş oldu.”</span><span class="dip"><a class="footnote-link" href="#footnote-225-163" id="footnote-225-163-backlink">163</a></span></p>

      <p class="paragraf-3 para-style-override-18"><span>Örgütlülük açısından bakıldığında ise şunları görüyoruz:</span></p>

      <p class="paragraf-3 para-style-override-18"><span>Bir: Tüm Avrupa ve hatta Amerikan solu, ortak düşman, ortak amaç ve ortak program üzerinde birleşiyordu. Büyük Britanya, Fransa, Almanya, İskandinavya, Polonya, İtalya, İsviçre, Macaristan ve öteki ülkelerden katılımla oluşan Kardeş Demokratlar</span> <span class="char-style-override-2">(Fraternal Democrats)</span> <span>örgütünün</span> <span class="char-style-override-2">“İlkeler Bildirisi”</span><span>nde, “doğumla gelen tüm eşitsizlikleri ve ‘kast’ ayrımlarını reddediyor ve suçluyoruz. Buna uygun olarak, mülk sahibi olmalarına dayanarak ayrıcalıklarını tekelleştirmiş kralları, aristokratları ve üst sınıfları gaspçılar olarak görüyoruz. Siyasal ilkemiz, tüm halk tarafından seçilmiş ve tüm halka karşı sorumlu yönetimlerdir”</span><span class="dip"><a class="footnote-link" href="#footnote-225-164" id="footnote-225-164-backlink">164</a></span> <span>deniliyordu.</span> <span class="char-style-override-2">Kardeş Demokratlar</span> <span>örgütü, 22 Eylül 1845’te Lonra’da yapılan bir toplantıda kuruldu. Kurucu üyeleri sol Çartistler, Adiller Birliği üyesi Alman işçi ve zanaatçılar ve Avrupa’nın her yerinden devrimci göçmenlerdi. Marx ve Engels toplantı hazırlıklarına yardım ettiler ancak toplantıya katılmadılar. Kardeş Demokratlar’ın örgütsel varlığı 1853’te sona erdi. Kardeş Demokratlar örgütü, doğrudan etkilerinden çok, o dönemin enternasyonal örgütlülük anlayışını göstermesi bakımından ilginç bir örnekti.</span></p>

      <p class="paragraf-3 para-style-override-18"><span>Uluslararası devrimci örgütler oluşturma çabaları 1847’de kurulan Tüm Ülkelerin Birleştirilmesi İçin Demokratik Birlik (Democratic Association for the Unification of All Countries) ve başka örgütlenme girişimleriyle sürdü.</span></p>

      <p class="paragraf-3 para-style-override-18"><span>İki: Devrimci örgütler bu dönemde Avrupa çapında aynı örgütlenme tipini benimsediler: İllegal, ayaklanmacı kardeşlik örgütleri. Mason localarından çıkan ya da esinlenen bu örgütlerin en ünlüsü</span> <span class="char-style-override-2">Carbonari</span><span>, yani “iyi kuzenler örgütü” idi. Bu örgütlenmeler 1820-1821 arasında etkiliydiler, daha sonraki yıllarda uykuya yattılar ama bu örgütlenme biçimi ve geleneği devrimci örgütlenmenin ana damarlarından biri olarak hep var oldu.</span></p>

      <p class="paragraf-3 para-style-override-18"><span>Üç: Bu illegal örgütler küçük ve temsil yeteneği sınırlı kadro örgütleriydiler. 1830’lu, 1840’lı yılların</span> <span class="char-style-override-2">Carbonari</span> <span>tipi derneklerinin (temel örgütlülük biçimi o zamanlar parti değil dernekti) çoğu, esnaf ve zanaatkârlardan, lise ve üniversite öğrencilerinden, küçük burjuva aydınlardan oluşuyordu.</span></p>

      <p class="paragraf-3 para-style-override-18"><span>Burada, konumuz açısından taşıdığı önem nedeniyle Almanya’daki duruma biraz daha yakından bakalım.</span></p>

      <p class="paragraf-3 para-style-override-18"><span>1840’larda sanayi proletaryasının örgütlü etkinliği açısından Almanya’da kayda değer bir hareketlilik yoktu. 1830’lu ve 1840’lı yıllarda gerçekleşen ekonomik gelişmeye rağmen, proletarya, nüfusun küçük bir bölümünü oluşturuyordu. Alman devrimcilerinin varlığı ve hareketleri daha çok, Almanların yoğunlukla göç ettiği Paris, Brüksel, Londra, Cenevre ve New York gibi kentlerde hissediliyordu. 1843’te, yalnızca Paris’te yaklaşık 85 bin göçmen Alman işçisi bulunmaktaydı.</span><span class="dip"><a class="footnote-link" href="#footnote-225-165" id="footnote-225-165-backlink">165</a></span> <span>Bu dönemde, Alman işçi hareketinin en önemli örgütü, aynı zamanda, göçmen işçilerin yarattığı koşullarda, “tüm zamanların ilk uluslararası işçi hareketi” sayılan Adiller Birliği idi. Paris’teki Alman göçmenlerinin 1836’da oluşturdukları bu gizli topluluk, Blanqui’nin Mevsimler Derneği ile yakın ilişki içindeydi. 1840’larda Birlik’in gayri resmi merkezi Paris olmasına rağmen, birliğin öncü üyeleri Londra’ya taşındılar. Adiller Birliği, 1840’larda Londra’da, İngiliz Çartistlerinden, modern sanayinin gelişmesine paralel olarak kitlesel işçi sınıfı örgütlülüğünün olanaklarını öğrendi. Birlik, gizli örgütlenmekle birlikte, Blankizmle arasındaki mesafeyi korumaya özen gösterdi.</span></p>

      <p class="paragraf-3 para-style-override-18"><span>Marx ve Engels, Adiller Birliği’ne katıldılar. Haziran 1847’de Komünist Birlik’e dönüştürüldü. Birlik Tüzüğünün birinci maddesi şöyleydi</span><span class="char-style-override-18">:</span> <span>“Birlik’in amacı burjuvaziyi devirmek, proletarya egemenliğini kurmak, sınıf karşıtlıklarına dayalı eski burjuva toplumunu ortadan kaldırmak, sınıfsız ve özel mülkiyetin bulunmadığı yeni bir toplum kurmaktır.”</span><span class="dip"><a class="footnote-link" href="#footnote-225-166" id="footnote-225-166-backlink">166</a></span></p>

      <p class="paragraf-3 para-style-override-18"><span>Marx ve Engels, Kasım 1847’de, Komünist Birlik’in gizli toplanan ve on gün süren ikinci kongresine katıldılar. İlkeler bildirgesi hazırlama görevi aldılar. Ocak 1848’in sonunda Marx</span> <span class="char-style-override-2">Komünist Parti Manifestosu</span><span>’nu Londra’ya gönderdi ve</span> <span class="char-style-override-2">Manifesto</span> <span>burada 21 Şubat 1848’de Paris’te patlak veren devrimden hemen önce yayımlandı. İlk baskısında yazarların adları yer almıyordu.</span></p>

      <p class="paragraf-3 para-style-override-18"><span>Yeri geldiği için soralım: Buradaki “parti” sözcüğü ile Komünist Birlik mi kastediliyordu? Hem metnin içeriğine hem de o zamanların parti kavramına bakıldığında bu sorunun yanıtı kesin olarak olumsuzdur. Marx ve Engels “parti” ile daha geniş, esnek bir birliği, “komünist taraf”ı, bugünkü kavramlarla düşünecek olursak, ilke ve amaçlarını yazdıkları bir siyasal “hareket”i kastediyorlardı.</span></p>

      <p class="paragraf-3 para-style-override-18"><span>O tarihlerde parti kavramı bugünkünden çok farklı bir içerik taşıyordu.</span> <span class="char-style-override-2">Britannica</span><span>’dan aktarıyorum: “Siyasal partilerin bugünkü modern biçimleri 19. yüzyıl Avrupa ve Birleşik Devletler’deki gelişmeleri de yansıtan seçim ve parlamenter sistemle birlikte oluştu. Parti terimi, bu tarihten sonra demokratik seçimlerle ya da devrimle siyasal iktidarı amaçlayan tüm örgütlü öbekler için kullanıldı. Devrim öncesi, aristokratik ve monarşik rejimlerde siyasal süreç, birbirine karşıt kliklerin ve fraksiyonların, kimi soyluların ya da etkili kişiliklerin çevresinde gruplaştığı sınırlanmış yuvarlarda ortaya çıktı. Parlamenter sistemin oluşması ve partilerin ortaya çıkması başlangıçta bu durumu çok az değiştirdi. Prenslerin, düklerin, kontların ya da markizlerin çevresinde oluşan kliklere, bankerlerin, tüccarların, sanayicilerin ve iş adamlarının çevresinde oluşan klikler eklendi… Bu dar temelli partiler sonradan 19. yüzyıl Avrupa ve Amerikasının kitle desteğine sahip partilerine dönüştüler.”</span><span class="dip"><a class="footnote-link" href="#footnote-225-167" id="footnote-225-167-backlink">167</a></span></p>

      <p class="paragraf-3 para-style-override-18"><span class="char-style-override-2">Manifesto</span><span>, ilk adımı proletaryayı egemen sınıf konumuna yükseltmek olan, tüm sermayeyi burjuvaziden derece derece koparıp almayı, tüm üretim aletlerini devletin elinde merkezileştirmeyi hedefleyen bir “komünist devrim” öneriyordu.</span><span class="dip"><a class="footnote-link" href="#footnote-225-168" id="footnote-225-168-backlink">168</a></span></p>

      <p class="paragraf-3 para-style-override-18"><span>Almanya ile ilgili öngörüsü ise şöyleydi: “Almanya bir burjuva devriminin arifesinde olduğundan ve bu devrimi 17. yüzyıl İngiltere’sinden ve 18. yüzyıl Fransa’sından farklı biçimde, genel olarak Avrupa uygarlığının daha ileri koşulları altında ve çok daha gelişkin bir proletarya tarafından gerçekleştireceğinden; dolayısıyla da, Alman burjuva devrimi, yalnızca doğrudan bir proleter devrimin başlangıcı olabileceğinden, komünistler dikkatlerini temel olarak Almanya üzerinde yoğunlaştırır.”</span><span class="dip"><a class="footnote-link" href="#footnote-225-169" id="footnote-225-169-backlink">169</a></span></p>

      <p class="paragraf-3 para-style-override-18"><span class="char-style-override-2">Komünist Parti Manifestosu</span><span>, Almanya’da, İngiltere ve Fransa’dan daha ileri, proleter devriminin başlangıcı olacak bir devrim öngörüyordu. Alman devriminin biraz sonra göreceğimiz sonucu bir yana, bizzat Marx ve Engels,</span> <span class="char-style-override-2">Manifesto</span><span>’daki genel ilkeyi, Almanya devriminde yaşama geçirmek üzere, aşamalı ve dolaylı bir strateji geliştirdiler.</span></p>

      <p class="paragraf-3 para-style-override-18"><span>Engels, 4 Nisan 1846’da</span> <span class="char-style-override-2">Northern Star</span><span>’da</span><span class="dip"><a class="footnote-link" href="#footnote-225-170" id="footnote-225-170-backlink">170</a></span> <span>yayımlanan “Almanya’daki Durum” makalesinde,</span> <span class="char-style-override-2">burjuvazi iktidarı tam olarak ele geçirene kadar</span> <span>Alman işçi hareketinin izlemesi gereken siyasal stratejiyi şöyle formüle ediyordu:</span></p>

      <p class="paragraf-3 para-style-override-18"><span>“1815’ten 1830’a kadar orta sınıflar her yerde, devrimci partinin en güçlü bileşeni ve dolayısıyla da önderleriydiler. İşçi sınıfı, orta sınıfın kendisi devrimci ya da ilerici olduğu sürece zorunlu olarak orta sınıfın elindeki bir aletti. Dolayısıyla, ayrı işçi sınıfı hareketi bu durumda ikincil önemdedir. Ama, tam da orta sınıfın tüm siyasal iktidarı aldığı –tüm feodal ve aristokrat çıkarların</span> <span class="char-style-override-2">paranın</span> <span>iktidarı tarafından yok edildiği– orta sınıfın ilerici ve devrimci olmaktan çıkıp kendiliğinden tutucu olduğu günden itibaren işçi sınıfı hareketi önderliği alır ve</span> <span class="char-style-override-2">ulusal hareket</span> <span>olur.”</span><span class="dip"><a class="footnote-link" href="#footnote-225-171" id="footnote-225-171-backlink">171</a></span></p>

      <p class="paragraf-3 para-style-override-18"><span>Yaklaşan devrimin burjuva devrimi, sürükleyici hegemon gücün, o zamanın “orta sınıf”ı burjuvazi olduğu öngörülüyor, burjuvazi devrimci rolünü oynadığı sürece, işçi sınıfına ikincil ve araçsal bir rol biçiliyordu.</span></p>

      <p class="paragraf-3 para-style-override-18"><span>Kısacası Engels ve biliyoruz ki Marx da 1848 Avrupa Devrimi’nde, hiç değilse bu devrimin ilk aşamasında burjuvazinin devrimci ve hatta öncü bir rol oynayacağını düşünüyorlardı. Marx,</span> <span class="char-style-override-2">Deutche-Brüseller-Zeitung</span> <span>(</span><span class="char-style-override-2">Brüksel Alman Gazetesi</span><span>) ile 1847’deki kuruluşundan itibaren işbirliği yaptı. Kasım 1847’de kurulan Tüm Ülkelerin Birleşmesi İçin Demokratik Dernek isimli Belçika örgütünde Alman “demokrasisi”ni temsil etti. Marx ve Engels yaklaşmakta olan devrimde burjuva demokratlarıyla bağlaşıklık arıyorlardı.</span></p>

      <p class="paragraf-3 para-style-override-18"><span>David Fernbach’ın doğru biçimde belirttiği gibi, bu taktikle</span> <span class="char-style-override-2">Manifesto</span><span>’daki ilkesel yaklaşımı bağdaştırmak zordu:</span> <span class="char-style-override-2">Manifesto</span><span>’ya göre komünistler, “burjuvazi ile proletarya arasındaki düşmanca karşıtlığın, olabildiğince açık bir bilincini işçilere kazandıracak”; demokratlarla bağlaşıklık taktiğine göre ise aynı anda proletaryayı, burjuvazi devrimci bir biçimde hareket ettiği sürece, onunla birlikte savaşmak için harekete geçireceklerdi. “Bu iki amacın pratikte birbirleriyle uzlaşmaları, özellikle Alman işçi hareketinin henüz emekleme döneminde ve kendiliğindenlik aşamasında olduğu, disiplinli bir bütün halinde hareket edemeyeceği düşünüldüğünde oldukça zor görünüyordu.”</span><span class="dip"><a class="footnote-link" href="#footnote-225-172" id="footnote-225-172-backlink">172</a></span></p>

      <p class="paragraf-3 para-style-override-18"><span>Marx ve Engels, Alman burjuvazisinin, Fransız burjuvazisinin 1789’da yaptığı gibi, devrimin ilk aşamasında inisiyatifi ele alacağını düşünüyorlardı.</span></p>

      <p class="paragraf-3 para-style-override-18"><span>Marx ve Engels’in hazırladıkları “Almanya’daki Komünist Partisi’nin Talepleri” metni Almanya’da oldukça yaygın biçimde dağıtıldı.</span><span class="dip"><a class="footnote-link" href="#footnote-225-173" id="footnote-225-173-backlink">173</a></span> <span>Nisan ayında Almanya’ya dönerek Köln’e yerleştiler. Ren bölgesindeki demokratlardan günlük bir gazete çıkarmak için siyasal ve parasal destek sağladılar.</span> <span class="char-style-override-2">Neue Rhenische Zeitung’</span><span>un</span> <span class="char-style-override-2">(Yeni Ren Gazetesi</span><span>) altbaşlığı “demokrasinin organı”ydı ve tüm bunlar stratejiye uygundu. Gazete 1 Haziran’da yayına başladı. Burada kaydedilmesi gereken ilginç noktalardan biri, Marx’ın Köln’de aktif durumda bir Komünist Birlik örgütü olmasına rağmen eylem karargâhı olarak gazeteyi seçmiş olmasıdır. Bunda, Birlik’in patlayan kitlesel harekete önderlik etmek için zayıf olduğu değerlendirmesi rol oynamış olabilir. Nitekim, Engels, “Ansızın harekete geçen muazzam kitle içinde birkaç yüz birlik üyesi kaybolmuştu” diye bunu açıkça yazmıştı.</span><span class="dip"><a class="footnote-link" href="#footnote-225-174" id="footnote-225-174-backlink">174</a></span> <span>Marx’la Birlik’in Köln’deki etkili ismi Andreas Gottschalk, arasındaki anlaşmazlık ve çatışmaların da bu durumun nedenlerinden bir başkası olduğu anlaşılıyor. Gottschalk’ın kurduğu, açık çalışan Köln İşçi Topluluğu 5000 üyeye ulaşmıştı. Gottschalk Birlik disiplinine uymayı reddettiğinde, Marx Birlik yönetimini feshetti. İşçi Topluluğu ise, işçilere yönelik “katı” ve “sömürücü” bir tavır sergilediği iddiası ile</span> <span class="char-style-override-2">Yeni Ren Gazetesi</span><span>’ne saldırıya geçti.</span><span class="dip"><a class="footnote-link" href="#footnote-225-175" id="footnote-225-175-backlink">175</a></span></p>

      <p class="paragraf-3 para-style-override-18"><span>Burada, Marx ve Engels’in pratiklerine ara verip “1848 Devrimleri” ile ne olup bittiğine bakalım.</span></p>

      <p class="ara1"><span class="char-style-override-15">1848 Avrupa Devrimi</span></p>

      <p class="paragraf-3 para-style-override-18"><span>Marx ve Engels’in</span> <span class="char-style-override-2">Manifesto</span><span>’daki coşkulu söylemleri temelsiz değildi. Yaklaşmakta olan kıtasal devrimci kabarışı görmüşlerdi. Gören ve sınıfını uyaran biri daha vardı: Fransız milletvekili Alexis de Tocqueville. 27 Ocak 1848’de şunları söylüyordu: “Bana tehlike yok çünkü ayaklanma yok diyeceksiniz. Bana toplum zemininde görülür bir düzensizlik yok, kapıya dayanmış bir devrim yok diyeceksiniz. Efendiler yanıldığınızı söylememe izin verin. Doğru, şu anda düzensizlik yok, ama düzensizlik insanların kafasına girmiştir. Şu anda sessiz olduğunu kabul ettiğim emekçi sınıfların içinde kendi kendine ne hazırlandığını görünüz. Geçmişte olduğu kadar siyasal tutkulardan rahatsız olmadıkları doğrudur. Ama tutkularının siyasal değil toplumsal olduğunu görmüyor musunuz? Onların arasında yalnızca belli yasaları, belli bir bakanlığı ya da belli bir hükümeti değil, toplumun kendisini yıkacak düşünce ve görüşlerin yavaş yavaş yayıldığını göremiyor musunuz? … Ve bu tür düşünceler kitlelere derin biçimde nüfuz ettiği zaman, er ya da geç en korkunç devrimlere yol açacağını kestiremiyor musunuz?”</span><span class="dip"><a class="footnote-link" href="#footnote-225-176" id="footnote-225-176-backlink">176</a></span> <span>Olaylar Tocqueville’in öngörüsünü doğrulayan biçimde gelişti.</span></p>

      <p class="paragraf-3 para-style-override-18"><span>“1848 Devrimleri” diye bilinen altüst oluş, Fransa, Alman Konfederasyonu, Prusya, Avusturya, Bohemya, Macaristan, İtalya, Eflak ve Moravya’yı doğrudan; İsviçre, Belçika, Danimarka ve İspanya’yı dolaylı olarak etkiledi. 1848 başında neredeyse tüm kıta Avrupası ayaktaydı. İşçiler, zanaatçılar, öğrenciler Paris, Berlin ve Viyana’da barikatlar kurup, sokak çatışmalarını başlattılar.</span></p>

      <p class="paragraf-3 para-style-override-18"><span>1848 devrimleri kendi başına ayrı bir konudur. Burada bizi ilgilendiren yönü, bu kıta çapındaki olayın Marksizm, sosyalizm, emekçi siyaseti ve örgütlülüğü üzerindeki etkileridir.</span></p>

      <p class="paragraf-3 para-style-override-18"><span>1848 devrimlerinin en önemli üç özelliği, istemlerinin burjuva demokrat, anti-feodal, anti-monarşik karakteri, hareketin katılımcıları bakımından hissedilir bir emekçi renk taşıması ve barikat ve sokak savaşları biçimlerini almasıydı.</span></p>

      <p class="paragraf-3 para-style-override-18"><span>1848 devrimleri de, birçok devrimci yükselişte olduğu gibi, 1840’lardan itibaren kendini duyuran ekonomik bunalım koşullarında mayalandı. 1845-1847 arasında tarımsal üretimdeki düşüş, fiyatlardaki artış vb. alt sınıflar arasında yoksulluğun ve huzursuzluğun artmasına yol açtı. 1815’ten sonra Avrupa’da eski rejimin yeniden kurulması hayal kırıklıkları yaratmış, bütün devletlerde iktidardan dışlanan burjuvazinin siyasal hoşnutsuzluk ve talepleri birikmişti. Temel istemler, siyasal özgürlüklerin kazanılması, monarşilerin yıkılması, parlamenter yönetimlerin kurulması, feodal üretim ve mülkiyet ilişkilerinin ortadan kaldırılması yönündeydi. Siyasal hak ve özgürlük istemleri gerçekten yakıcıydı. Bir örnek vermek gerekirse, “burjuva monarşisi” olarak bilinen Fransa’da bile seçme hakkı için konulan yüksek miktarda mülk sahibi olma koşulları, Fransa’daki seçmen sayısını 240 bin gibi küçük bir sayıya indirmişti.</span><span class="dip"><a class="footnote-link" href="#footnote-225-177" id="footnote-225-177-backlink">177</a></span> <span>Öte yandan, Metternich’in uyarılarına rağmen Avrupa’nın hükümdarları bir süredir sessiz kalan burjuvaziden, hele de alt sınıflardan devrimci bir kalkışma beklemiyorlardı. Hoşnutsuzluk esas olarak siyasal karakterdeydi. Fransa’da 1830’un umudu tepkiye dönüşmüştü: Fransızlar kendilerini genel oya götürecek bir hükümdar düşlüyorlardı ama başlarına siyasal kurtuluş yönündeki her harekete karşı olan bir kral, Louis Philippe gelmişti. Parlamentonun bir polis örgütü gibi çalıştığı, basın üzerinde baskının hiç eksik olmadığı Almanya’da mutlakiyetçi pratiklere ve polis devleti uygulamalarına karşı hoşnutsuzluk birikmişti. Metternich yönetimindeki Avusturya’da bürokratik, eski tip devlet varlığını casusluk, kayırmacılık, ihbarcılık vb. yöntemleriyle sürdürebiliyordu.</span></p>

      <p class="paragraf-3 para-style-override-18"><span>Hazırlıksız yakalanan rejimler ayaklanmalar karşısında ne yapacaklarını şaşırdılar; 1848 ilkbaharında Avrupa’nın her yerinde, ayaklanma, barikat ve sokak çatışmaları vardı.</span></p>

      <p class="paragraf-3 para-style-override-18"><span>Devrim 1848 Ocak ayında Napoli krallığında başlayan ve tüm İtalyan kentlerine yayılan ayaklanmayla başladı. Şubat’ta Paris ayaklandı. Barikatlar kuruldu; Louis Philippe’in anayasal monarşisi devrildi. Paris’teki Şubat Devrimi Almanya’yı ateşledi. 13 Mart 1848’de Viyana’da, 18 Mart’ta Berlin’de halk ayaklandı.</span></p>

      <p class="paragraf-3 para-style-override-18"><span>Fransa’da Louis Philippe’in düşmesinden sonra öteki Avrupa hükümetleri ödünler vermeye başladılar. Habsburg monarşisi Macaristan için Mart’ta, Avusturya, Bohemya ve Moravya için Nisan’da anayasa vaadinde bulundu. IV. Friedrich Wilhelm Mayıs’ta Alman meclisini toplantıya çağırdı.</span></p>

      <p class="paragraf-3 para-style-override-18"><span>1848 devrimlerinin yazgısını Haziran’da Paris’teki karşılaşma belirledi. Paris Şubat’ta kıtayı ateşleyen kıvılcımı çakmıştı; Haziran ayaklanması ise devrimin en kritik ve yaşamsal karşılaşmasıydı. Hileyle yalnız bırakılan işçiler yenildiler ve katledildiler. “Sokak çatışmalarında, üçte ikisi hükümet cenahından olmak üzere yaklaşık 1500 kişi öldü. On iki bin kişi tutuklanırken yaklaşık üç bin kişi teslim olduktan sonra boğazlandı.”</span><span class="dip"><a class="footnote-link" href="#footnote-225-178" id="footnote-225-178-backlink">178</a></span></p>

      <p class="paragraf-3 para-style-override-18"><span>Haziran olaylarının belirleyici önemi, Avrupa gericiliği tarafından hemen anlaşıldı. Tarihte ilk kez pratikleşmekte olan proleter devrim, Almanya’daki bütün sömürücü sınıfları gericilik tarafına yığmıştı.</span><span class="dip"><a class="footnote-link" href="#footnote-225-179" id="footnote-225-179-backlink">179</a></span></p>

      <p class="paragraf-3 para-style-override-18"><span>16 Eylül’de Frankfurt Meclisi’nin Malmö mütarekesini onaylamasıyla birlikte, Frankfurt’ta köylülerin de katıldığı bir halk ayaklanması patladı. Köln’deki İşçi Topluluğu ve Demokratlar Frankfurt Meclisi’ne karşı kitlesel bir gösteri çağrısı yaptılar ve 25 Eylül’de Kongre yapmayı kararlaştırdılar. Köln ayaklanmanın eşiğine geldi. Bu gelişmeler karşısında Marx, Köln ile sınırlı kalacak ve intihar anlamına gelecek ayaklanmayı önlemek için uğraştı, kongrenin iptal edilmesini ve ayaklanmaya girişilmemesini sağladı.</span><span class="dip"><a class="footnote-link" href="#footnote-225-180" id="footnote-225-180-backlink">180</a></span></p>

      <p class="paragraf-3 para-style-override-18"><span>1 Kasım’da Viyana ayaklanması yenilgiye uğradı.</span></p>

      <p class="paragraf-3 para-style-override-18"><span>1848 sonbaharında devrim her yerde yenilmişti. Avrupa monarşisinin, gericiliğinin “kutsal ittifak”ı her yerde ayaklanmaları bastırmış, ateşi söndürmüştü. Macaristan ve Venedik’te silahlı ayaklanma ve mücadeleler ulusal-bağımsızlıkçı nitelikleri nedeniyle 1849 yazına kadar sürdü ama devrim buralarda da yenildi.</span></p>

      <p class="paragraf-3 para-style-override-18"><span>1848 devrimlerinin alaşağı ettiği bütün rejimler, Fransa dışında yeniden kuruldular. Fransa’da ise cumhuriyet iki buçuk yıl daha yaşayabildi.</span></p>

      <p class="paragraf-3 para-style-override-18"><span>1848 Devrimi Avrupa tarihi ve sol hareketi için bir dönüm noktası, bir milat oldu. Kendisinden sonraki tarihe yön verdi.</span></p>

      <p class="paragraf-3 para-style-override-18"><span>Marx ve Engels, 1848 Devrimi Şubat’ta patladığı zaman, Engels’in sözleriyle, “geçmiş tarihsel deneyin, özellikle de Fransız deneyinin büyülü etkisi”</span><span class="dip"><a class="footnote-link" href="#footnote-225-181" id="footnote-225-181-backlink">181</a></span> <span>altındaydılar. Yaklaşmakta olan devrimin açılımlarını eski model üzerinden tasarladılar. Burjuva devrimleri ileri atıldıkları anda tutucu ve radikal eğilimlere bölünüyor, radikal eğilim yüzünü alt sınıflara dönüyor, onların sözcülüğünü yaparak güçlü konuma geçmeye çalışıyordu. 1848 devrimlerinde de önceki burjuva devrimlerine göre çok daha gelişkin durumda olan proletarya, küçük burjuvazinin ve köylülerin başına geçerek devrimin etkili bir gücü olabilirdi. Özetle böyle düşünüyorlardı.</span></p>

      <p class="paragraf-3 para-style-override-18"><span>1848 devrimleri bu öngörüyü doğrulamadı. Fransa’daki Haziran ayaklanması, Avrupa tarihinin ilk proleter devrimci kalkışması biçimini kazanır kazanmaz başta Alman burjuvazisi olmak üzere Avrupa burjuvazisi büyük bir korkuya kapılarak monarşiyle uzlaştı.</span></p>

      <p class="paragraf-3 para-style-override-18"><span>1848 devrimlerinden ve yenilgisinden herkes kendine göre sonuçlar çıkardı.</span></p>

      <p class="paragraf-3 para-style-override-18"><span>Marx ve Engels, kıtanın bir proleter devrim için nesnel bakımdan yeterince olgunlaşmadığını ileri sürdüler. Engels, Marx’ın</span> <span class="char-style-override-2">Fransa’da Sınıf Mücadeleleri 1848-1850</span> <span>çalışmasına girişte (1895), 1848’de “kıta üzerindeki ekonomik gelişme durumunun kapitalist üretimi ortadan kaldırmak için yeterince olgun olmadığını”</span><span class="dip"><a class="footnote-link" href="#footnote-225-182" id="footnote-225-182-backlink">182</a></span> <span>yazdı. Öte yandan, Marx ve Engels 1860’lara kadar Engels’in yukarıdaki saptamasıyla aynı ağırlıkta bir öngörü olarak yeni bir devrimci kabarış beklemeyi sürdürdüler. Kanımca 1848 onlarda, ekonomik toplumsal temelleri daha olgun bir kapitalizmin bu kez proleter bir devrimi olanaklı kılacak devrimci patlamalar getireceği umudunu güçlendirmişti. Bu umut da gerçekleşmedi. 1848 patlaması, evet birçok bakımdan erkendi. Ancak “devrim” her zaman erken gelendir. Olgunluk, çoğu zaman devrimci değil, evrimci nesnelliklerin hazırlayıcısıdır.</span></p>

      <p class="paragraf-3 para-style-override-18"><span>1848 devrimlerinin yenilgiyle sonuçlanmasıyla birlikte dönemin “ruhu” da değişmişti. Siyasal devrim geri çekilirken, Sanayi Devrimi öne çıkmış, kapitalizmin ekonomik-teknolojik evrimci gelişme dönemi açılmıştı. Marx da, dönemin özelliğini yansıtır biçimde vurguyu</span> <span class="char-style-override-2">devrimin ekonomik toplumsal temeline</span> <span>kaydırdı. Şunları yazdı: “Burjuva toplumunun üretici güçlerinin, burjuva ilişkilerin izin verdiği çerçevede bereketli biçimde geliştikleri bir genel refah durumunda, gerçek bir devrimden söz edilemez. Böyle bir devrim, ancak bu iki</span> <span class="char-style-override-2">etkenin</span><span>, yani</span> <span class="char-style-override-2">modern üretici güçlerin</span> <span>ve</span> <span class="char-style-override-2">burjuva üretim biçimlerinin</span> <span>birbirleriyle</span> <span class="char-style-override-2">çatışma</span> <span>halinde oldukları dönemlerde olanaklıdır…</span> <span class="char-style-override-2">Yeni bir devrim, ancak yeni bir krizin sonucu olarak olanaklıdır. Ama biri ne kadar kesinse, öteki de o kadar kesindir</span><span>.”</span><span class="dip"><a class="footnote-link" href="#footnote-225-183" id="footnote-225-183-backlink">183</a></span></p>

      <p class="paragraf-3 para-style-override-18"><span>Marx’ın en büyük katkılarından biri; sınıf mücadelesine, siyasete, tarihsel ve bilimsel bir boyut, bakış kazandırmasıydı. Bu boyut, işçi-emekçi hareketinin yükseliş dönemlerinde o yükselişin varacağı yer bakımından devrimci bir iyimserliği beslerken, gericilik dönemlerinde uzun erimde krizlerin ve yeniden yükselişin kaçınılmazlığı ile ilgili determinist yaklaşımları güçlendirmiştir. Başarısızlıkla sonuçlanan her devrimci atılımdan sonra, sonucu yaratan nedenleri derinde, nesnellikte arama eğilimi</span> <span class="char-style-override-2">Marksizmin teorik derinliğini artırırken siyasetin, devrimci iradenin önemini ikincilleştiren bir etki yapmıştır</span><span>.</span></p>

      <p class="paragraf-3 para-style-override-18"><span>Marx, 1848-50 dönemini ayrıntılı biçimde ele aldığı çalışmasında, proletaryayı 1848 Şubat’ında barikata zorlayan süreci çözümlerken, birçok yerde, proleter bir devrime ne nesnel koşulların ne de proletaryanın hazır olmadığının altını çizdi. Marx’a göre, Paris proletaryası bile “düşünce ve imgelem” ötesinde burjuva cumhuriyetten daha ileri gidebilecek yetenekte değildi.</span><span class="dip"><a class="footnote-link" href="#footnote-225-184" id="footnote-225-184-backlink">184</a></span> <span>Düzen tarafını varlıklarıyla korkutacak kadar güçlü, kendileri için daha fazlasını yapamayacak kadar güçsüzlerdi.</span></p>

      <p class="paragraf-3 para-style-override-18"><span>1848’den çıkarılan bir başka ders, “mülk sahibi tüm sınıflar egemen konumlarından uzaklaştırılana, proletarya devlet gücünü ele geçirene dek devrimi sürekli kılma”nın gerekli olduğuydu.</span><span class="dip"><a class="footnote-link" href="#footnote-225-185" id="footnote-225-185-backlink">185</a></span></p>

      <p class="paragraf-3 para-style-override-18"><span>Daha önemlisi, “demokratik küçük burjuvalara karşı etkin bir muhalefet ortaya koyabilmek için, her şeyden önce, işçilerin bağımsız olarak örgütlenmeleri”</span><span class="dip"><a class="footnote-link" href="#footnote-225-186" id="footnote-225-186-backlink">186</a></span> <span>gerekiyordu.</span></p>

      <p class="paragraf-3 para-style-override-18"><span>Ve nihayet, proletarya diktatörlüğü düşüncesi: “Bu sosyalizm,</span> <span class="char-style-override-2">genel olarak sınıf farklılıklarının</span><span>, sınıf farklılıklarının dayandığı bütün üretim ilişkilerinin, bu üretim ilişkilerine denk düşen bütün toplumsal ilişkilerin ortadan kaldırılmasına, bu toplumsal ilişkilerden çıkan bütün düşüncelerin alaşağı edilmesine kadar</span> <span class="char-style-override-2">devrimin sürekliliğinin ilânıdır</span> <span>ve zorunlu bir geçiş noktası olarak</span> <span class="char-style-override-2">proletaryanın sınıf diktatörlüğüdür</span><span>.”</span><span class="dip"><a class="footnote-link" href="#footnote-225-187" id="footnote-225-187-backlink">187</a></span></p>

      <p class="paragraf-3 para-style-override-18"><span>1848 arifesinde devrimi görüp duyuran, devrim ve cumhuriyet karşıtı, ancak soğukkanlı bir sınıf ve siyaset çözümleyicisi olan Alexis Tocqueville, devrimin başarılı olamayışını “kıta üzerindeki ekonomik gelişme durumunun kapitalist üretimi ortadan kaldırmak için yeterince olgun olmadığına” bağlayan Marx’tan farklı olarak, daha çok öznel ve siyasal nedenlere bağladı. 24 Şubat’tan sonra zaman yitirmeden hemen seçimlere gidilmemiş olmasını ya da ayaklanan Paris emekçilerinin iktidara hemen el koymamasını, devrimin yenilgisinin nedeni olarak gösterdi.</span><span class="dip"><a class="footnote-link" href="#footnote-225-188" id="footnote-225-188-backlink">188</a></span> <span>Son derece dikkat çekici ve üzerinde durulması gereken bir saptama olduğunu düşünüyorum. Nesnel koşulların devrimci ve bu anlamda “olgun” olduğu koşullarda öznel öğenin rolü olağan zamanlarla karşılaştırılamayacak ölçüde artmaktadır ve 1848 devrimlerinin yenilgisinde belirleyici anda kararlılık ve güçle iktidara yönelecek örgütlü bir siyasal iradenin yokluğu asla çözümleme dışı tutulamaz.</span></p>

      <p class="paragraf-3 para-style-override-18"><span>Devrim burjuvaziye de öğretti.</span></p>

      <p class="paragraf-3 para-style-override-18"><span>Burjuvazi, proletaryanın tarih sahnesinde aktif bir özne olarak yerini almaya başlamasıyla birlikte aşağıdan devrim ve kitle hareketiyle oynamanın tehlikeli olacağını öğrendi. Alt sınıfları kitlesel eyleme çeken ayaklanma, barikat, sokak çatışmaları artık burjuvaziye göre değildi. Burjuva demokratik program, düzeni altüst etmeden, proletaryaya alan açmadan gerçekleştirilmeliydi.</span></p>

      <p class="paragraf-3 para-style-override-18"><span>İkincisi, artık Avrupa gerçeğinin yadsınamaz bir öğesi olan proletaryayı siyasal olarak etkisizleştirecek, aynı zamanda düzenle barıştıracak yol ve yöntemlerin bulunması gerekiyordu. Bu yöntem, en genel anlatımıyla</span> <span>devrim tehlikesinden kurtulmak için</span><span class="char-style-override-2">, emekçi kitleleri ayağa kaldıran temel istemleri devrimsiz karşılamaktı.</span></p>

      <p class="paragraf-3 para-style-override-18"><span>1848 sonrasında, kıta Avrupası çapında enternasyonal siyaset ve örgütlenme deyim yerindeyse doğallığını ve canlılığını koruyamadı. Sonraki tarihin açıkça gösterdiği gibi, Avrupa’da bir daha kıta çapında bir devrim yaşanmadı. Devrim başka bölgelere kaydı ve Avrupa, kendisini oluşturan halkların ulusal birliklerinin kurulduğu, toprak esasına göre tanımlanmış bir ulus-devlet modelinin esas alındığı “ulusçu” bir döneme girdi.</span></p>

      <p class="paragraf-3 para-style-override-18"><span>1848 devrimlerinin yenilgiyle sonuçlanmasında ikincil önemde ancak dersleri öğretici bir iki nokta daha var.</span></p>

      <p class="paragraf-3 para-style-override-18"><span>1848 devrimlerinin yenilgiyle sonuçlanmasının bir nedeni, burjuvazinin kendi devrimine ihanet etmesi ise, ötekisi devrimci blokun ufuksuzluk, iç çelişkiler ve örgütsüzlük nedeniyle kritik anda sonuç belirleyici bir siyasal ağırlık oluşturamamasıydı. Belki daha önemlisi, ayaklanmaların açık ve kesin olarak belirlenmiş bir amacının, planının ve önderliğinin olmamasıydı. Örgütlenme, ideoloji ve önderlik, dramatik bir gerilik içindeydi. En geniş örgütlenme sayılan sendikaların üye sayıları bile en iyi durumda birkaç binle sınırlıydı. “Örgütlü sosyalistlerin ve komünistlerin sayısı bundan bile azdı. Birkaç düzine, bilemediniz birkaç yüz kişi.”</span><span class="dip"><a class="footnote-link" href="#footnote-225-189" id="footnote-225-189-backlink">189</a></span> <span>Komünistler Birliği de tüm tarihi boyunca 200-300 üyeli bir örgüt olmaktan öteye gidemedi.</span></p>

      <p class="paragraf-3 para-style-override-18"><span>1849 Nisan’ında Marx, Engels ve arkadaşları Demokratik Birliğin Ren Bölge Komitesi’nden istifa ettiklerini açıkladılar, “işçi örgütlerini acilen bir araya gelmeye” çağırdılar. Alman işçileri artık, işçi birliklerine dayanan, “kararsız, zayıf ve korkak” küçük burjuva demokratlarından bağımsız, büyük kitlesel bir işçi partisi için çalışmayı önerecek yeterli siyasal deneyime sahiptir”</span><span class="dip"><a class="footnote-link" href="#footnote-225-190" id="footnote-225-190-backlink">190</a></span> <span>dediler.</span></p>

      <p class="paragraf-3 para-style-override-18"><span>Ne var ki, çok geçti artık…</span></p>

      <p class="paragraf-3 para-style-override-18"><span>1848 yenilgisinden sonra Marx ve Engels yeni durumu özetle şöyle değerlendiriyorlardı: Burjuvazi, kesin olarak karşı devrim tarafında olduğuna göre, proletaryanın, burjuvaziyle olan karşıtlığını ikinci plana atması artık gerekli değildir. Proletaryanın, artık bir sonraki devrime hazırlanmak için, kendi bağımsız örgütünü inşa etmesi gerekmektedir.</span> <span class="char-style-override-2">Neue Rhenische Zeitung</span> <span>yeniden çıkmaya başladığında, artık “demokratik partiyi” değil, “şimdiye kadar sadece başlangıç aşamasında varolmuş bulunan ‘halkın partisini’ temsil ettiğini” duyuruyordu.</span><span class="dip"><a class="footnote-link" href="#footnote-225-191" id="footnote-225-191-backlink">191</a></span></p>

      <p class="paragraf-3 para-style-override-18"><span>14 Nisan’da Marx ve arkadaşları demokratlarla olan bağlarını resmen kopardılar ve bunun yerine “işçi topluluklarının daha sıkı bir birliği” için çalışacaklarını duyurdular. 16 Mayıs 1849’da Marx’ın sınırdışı edilmesine karar verildi. 19 Mayıs’ta NRZ’nin kızıl renkte basılan son sayısındaki “Köln İşçilerine” isimli başmakalede Marx, zamansız ve yalıtılmış bir ayaklanmaya girişilmemesini tavsiye etti. Ancak gazete aynı zamanda, ‘birkaç hafta, hatta birkaç gün içinde Fransa, Polonya, Macaristan ve Almanya’nın devrimci ordularının Berlin’de olacağı yönünde iyimser bir öngörüde bulunuyordu.”</span><span class="dip"><a class="footnote-link" href="#footnote-225-192" id="footnote-225-192-backlink">192</a></span></p>

      <p class="paragraf-3 para-style-override-18"><span>Marx ve Engels, Köln’den ayrılıp Frankfurt’a geçtiler. Devrimci güçlerin kararlı bir önderliğe sahip olmaları için, dağılmakta olan Frankfurt Meclisi’ni boş yere canlandırmaya uğraştılar.</span></p>

      <p class="paragraf-3 para-style-override-18"><span>Marx ve Engels tarafından 1850 Mart ayında yeni bir devrimci dalgayı umutla bekledikleri bir zamanda yazılan</span> <span class="char-style-override-2">Merkez Komitesinin Komünist Birliğe Çağrısı</span> <span>başlıklı genelgede, bağımsız işçi sınıfı partisi ve komünistlerin bu partinin en ileri kesimi olarak örgütlenmesi, karşı devlet inşası ve devrimin sürekli kılınması hedefleri öne çıkarıldı.</span><span class="dip"><a class="footnote-link" href="#footnote-225-193" id="footnote-225-193-backlink">193</a></span> <span>Genelge, tüm komünistlere örgütsel birlik çağrısı yaptı. Mücadelenin birlik bağını yaratacağı düşünülüyor ve devrimci sınıf hareketine duyulan güvenle şunlar söyleniyordu: “Ortak bir düşmana karşı savaşım durumunda, herhangi bir özel birliğe gerek yoktur. Böyle bir düşmanla savaşmak gerekli olur olmaz, her iki tarafın çıkarları da o an için çakışır ve daha önce olduğu gibi gelecekte de, yalnızca o an için geçerli olacağı hesaplanmış bu bağ, kendiliğinden ortaya çıkar.”</span><span class="dip"><a class="footnote-link" href="#footnote-225-194" id="footnote-225-194-backlink">194</a></span></p>

      <p class="paragraf-3 para-style-override-18"><span>Evet artık çağrısı yapılan, işçi sınıfının bağımsız partisiydi ancak bu da esas olarak ortak düşmana karşı savaş durumunda kendiliğinden ortaya çıkacaktı.</span></p>

      <p class="paragraf-3 para-style-override-18"><span>Genelgenin Haziran’da yayımlanmasından sonra Marx’ın yeni devrimci dalgaya ilişkin bakış açısı köklü biçimde değişti. Ekonomi çalışmalarına dönmesine paralel olarak,</span> <span class="char-style-override-2">Fransa’da Sınıf Savaşımları</span><span>’nda yukarıda aktardığım satırları yazdı: Devrim ancak, modern üretici güçlerle burjuva üretim güçlerinin çatıştığı yeni bir kriz koşullarında olabilir. Şimdi ekonomik koşullar “olgun” değildir; önümüzde “on beş, yirmi veya elli yıl sürecek bir sınıf mücadelesi” dönemi vardır.</span></p>

      <p class="paragraf-3 para-style-override-18"><span>Marx ve Engels, Birlik’in 1852’deki çözülüşünden, 1. Enternasyonal’in kuruluşuna kadar herhangi bir siyasi örgüte girmediler; eski yoldaşlarının pek azıyla görüş birliği içinde kaldılar.</span></p>

      <p class="paragraf-3 para-style-override-18"><span>Marx ve Engels Komünist Birlik’in dağılmasından önce, “bağımsız yazar konumunu” seçerek, kendi deyişleriyle “gerçek izolasyona” çekilmişlerdi. Artık sadece kendilerinden sorumluydular. Aslında göçmenler arasındaki küçük kavgalardan bıkmışlardı ve 1848’den beri kesintiye uğrayan çalışmalarına, hepsinin başında da “partimizin bilimsel zaferi” dedikleri ekonomi politiğin eleştirisine dönmek istiyorlardı. Ama artık bu “parti”, Marx’ın 1860’ta Freiligrath’a yazdığına göre, “bir daha asla … hiçbir gizli örgüte ait olmayacaktı” ve teorik çalışma işçi sınıfı için bu birlik/derneklere katılmasından daha yararlı olacaktı.”</span><span class="dip"><a class="footnote-link" href="#footnote-225-195" id="footnote-225-195-backlink">195</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Marx ve Engels, özellikle propaganda görevlerinin önde olduğu geri çekilme dönemlerinde kendilerini “parti”nin teorik temsilcileri olarak gördüler, hareketin yeniden yükselişe geçtiği zamanlarda ise geri durmadılar.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">1860’larda hareket yeniden yükselmeye başladığında, teorik farklılıkları sorun yapmadan kendilerini bu hareketlerle özdeşleştirdiler. Çünkü bu hareketleri “büyük tarihsel anlamdaki” partinin dışavurumu olarak görüyorlardı.</span> <span class="dip" xml:lang="tr-TR"><a class="footnote-link" href="#footnote-225-196" id="footnote-225-196-backlink">196</a></span></p>

      <p class="ara1"><span class="char-style-override-15">Birinci Enternasyonal</span></p>

      <p class="paragraf-3 para-style-override-18"><span>1860’lı yıllara gelindiğinde modern sanayi, Avrupa’nın batısından hızla gelişiyordu. 1840’larda İngiliz Çartist hareketi modern proletaryanın tek özgün kitle hareketi iken, 1860’lı yıllarda böyle hareketler orta ve batı Avrupa’daki birkaç ülkede ve ABD’de biçimlenmeye başlamıştı.</span></p>

      <p class="paragraf-3 para-style-override-18"><span>Enternasyonali kurma girişimi İngiliz ve Fransız işçi sınıflarının temsilcilerinden geldi. İngiliz tarafında girişime önayak olanlar 1860’ta kurulan Londra Sendikalar Konseyi’nin (London Trades Council) de katılımcıları olan sendikacılardı: George Odger (Londra Sendikalar Konseyi kurucusu, 1862-1872 arasında konseyin sekreteri, kunduracı. 1864-1871 arasında Enternasyonalin Genel Konsey üyesi ve 1867’deki tasfiyeye kadar başkanı); William Cremer (marangoz, Genel Konsey üyesi, 1864-1866 arasında genel sekreter, sonradan liberal milletvekili); George Howell (mason, 1861-1862 arasında Londra Sendikalar Konseyi sekreteri, 1864-1869 Genel Konsey üyesi).</span></p>

      <p class="paragraf-3 para-style-override-18"><span>Polonya ile dayanışma kampanyası Enternasyonal’in oluşumuna hız verdi. 1859’da Blanqui hapisten çıkmış, yeni illegal örgütlenmesini kurmaya girişmişti. Louise Napolyon’un kooperatif ve hayır derneklerine izin vermesiyle Proudhon’un karşılıklı bağımlılık ilişkisi (mutualizm) aracılığıyla toplumsal dönüşüm düşüncesi uygulama alanı buldu. Proudhoncu önderler İngiliz işçi sınıfıyla ilk kez ilişki kurdular. Fransa’da işçi adaylar meclise seçilmeye başladılar. Grevlerin yasalaşması gündeme geldi. Grev kırıcılığına karşı mücadele ve dayanışma, öncelikli pratik bir konu olarak öne çıktı. Odger, grev kırıcılık amacıyla kıta Avrupa’sından İngiltere’ye düşük ücretli işçi ithaline karşı “bütün ülkelerin çalışan sınıfları arasında düzenli ve sistematik iletişim” önerdi.</span><span class="dip"><a class="footnote-link" href="#footnote-225-197" id="footnote-225-197-backlink">197</a></span></p>

      <p class="paragraf-3 para-style-override-18"><span>Sonradan Birinci Enternasyonal olarak bilinip anılan Uluslararası İşçiler Derneği</span> <span>(International Working Men’s Association)</span> <span>24 Eylül 1864’te, Londra’da St. Martin’s Hall’de kuruldu.</span></p>

      <p class="paragraf-3 para-style-override-18"><span>Marx 1861-1863 yıllarının büyük bir bölümünü</span> <span class="char-style-override-2">Kapital</span> <span>çalışmasıyla geçirmişti. Uzun ve karanlık gericilik döneminin sona erdiğini, işçi sınıfı için yeni bir mücadele döneminin başladığını düşünüyordu. Kuruluş toplantısının hemen ardından Engels’e gönderdiği mektupta, “bu kez hem Londra hem de Paris tarafında gerçek güçlerin sürece dahil olduğunu”</span><span class="dip"><a class="footnote-link" href="#footnote-225-198" id="footnote-225-198-backlink">198</a></span> <span>yazdı.</span></p>

      <p class="paragraf-3 para-style-override-18"><span>St. Martin’s Hall toplantısında seçilen Fransız temsilcileri cumhuriyetçi demokrat, İtalyan temsilcileri ulusçu Mazzini taraftarlarıydı. Bu grupların ikisi de bağımsız bir işçi hareketine aktif olarak karşıydılar. İngiliz sendikacıları ise, Çartizm yolundan siyasallaşmakla birlikte sosyalizme karşı kayıtsız, devrime karşı düşmanca bir tutum içindeydiler. Bir tür sosyalizmi savunan Fransız Proudhoncuları ise yalnızca devrime değil, her türlü siyasete düşmanlardı. Proudhoncular, cumhuriyetçi demokratların söylemsel devrimciliğine tepki olarak, bir işçi örgütünde aydınların varlığına da karşıydılar. Marx ve Engels, bütün bunları görüyor, ama hep olduğu gibi sorunları aşma dinamiğinin hareketin içinden çıkacağını umuyor, “eylemde daha güçlü, üslupta daha yumuşak” olmak gerektiğini yazıyorlardı.</span><span class="dip"><a class="footnote-link" href="#footnote-225-199" id="footnote-225-199-backlink">199</a></span> <span>Enternasyonal’in bileşimi karmaşık ve sorunlara gebeydi.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Birinci Enternasyonal’in oluşumu Marx ve Engels’e, canlanan işçi hareketiyle yeniden bağ kurma fırsatı yarattı. Marx 1872’deki Hague Kongresi’ne doğru, teorik çalışmalarını bırakmadan, dikkatini giderek daha çok işçi sınıfı birliklerinin üye olduğu bu uluslararası federasyonu örgütlemeye, birleştirmeye ve önderlik etmeye yoğunlaştırdı. Enternasyonal de Marx ve Engels tarafından kurulmamış, zamanın işçi hareketinden kendiliğinden çıkmıştı. Ama teorik ve entelektüel etkileriyle bu oluşuma doğrultu ve perspektif kazandırmaya çalıştılar. Enternasyonal’in geniş çerçevesi içinde, yandaşlarıyla örgütlü bir iç parti, fraksiyon ya da gizli bir topluluk olarak da hareket etmediler.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Komünist Birlik’ten farklı olarak Marx, Enternasyonal’in programını</span> <span class="char-style-override-2" xml:lang="tr-TR">o günkü işçi hareketinin kabul edebileceği biçimde yazdı</span><span xml:lang="tr-TR">. Enternasyonal, İngiliz sendikalarının liberal liderlerini, Fransız, İtalyan ve İspanya Proudhoncularını, Alman Lassalcılarını kucaklamalıydı. Bu hedefi gerçekleştirmek için teorik ilkeleri birliğin önüne koymadıklarını açıkça dile getirdiler. Engels,</span> <span class="char-style-override-2" xml:lang="tr-TR">Manifesto</span><span xml:lang="tr-TR">’nun 1890 tarihli</span> <span class="char-style-override-2" xml:lang="tr-TR">Almanca Baskısına Önsöz</span><span xml:lang="tr-TR">’ünde, Avrupa işçi sınıfı egemen sınıfın iktidarına karşı yeni bir saldırıya yetecek kadar güçlendiğinde doğan Uluslararası İşçiler Derneği’nin amacının Avrupa ve Amerika’nın militan işçilerinin tümünü tek bir büyük ordunun bünyesinde eritmek olduğunu, bu nedenle</span> <span class="char-style-override-2" xml:lang="tr-TR">Manifesto’</span><span xml:lang="tr-TR">da ortaya konmuş olan ilkelerden hareket edemediğini yazdı.</span><span class="dip" xml:lang="tr-TR"><a class="footnote-link" href="#footnote-225-200" id="footnote-225-200-backlink">200</a></span> <span xml:lang="tr-TR">Dar, etkisiz ama teorik ilkeleri önde Komünist Birlik deneyiminden sonra, büyük bir ordu kurmak üzere, daha esnek bir ilke ve amaçlar bütünü, yani program öneriliyordu. Devrimci mücadele ve arayışlarda, çubuk bükmek hep gerekiyor. Devrimcilik de zaten, yanlışlanmış pratiklerden sonuçlar çıkarıp, yeniden yanlış yapma riskinin sıfırlanamayacağını bile bile yeni yol ve yöntemler denemek değil midir? Marx ve Engels de yanılmaz Mesihler değil, her yeni durumda yeni çıkış yolları arayan devrimcilerdi.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Enternasyonal’e hem bireysel, hem örgütsel üyelik mümkündü. İlke, “her seksiyonun kendi teorik programını kendisinin biçimlendirmesiydi.”</span><span class="dip" xml:lang="tr-TR"><a class="footnote-link" href="#footnote-225-201" id="footnote-225-201-backlink">201</a></span> <span xml:lang="tr-TR">Enternasyonal-Bakuninci Sosyal Demokrat bağlaşıklığı buna göre kuruldu; Bakuninciler Enternasyonal’e bu yoldan girdiler.</span></p>

      <p class="paragraf-3 para-style-override-18"><span>Enternasyonal, kuruluşundan sonraki dönemde kendini, önce Marx’la Proudhon, sonra da Marx’la Bakunin arasındaki tartışma ve öbekleşmelerin içinde buldu. 1865 Londra Konferansı, 1866 Cenevre, 1867 Lozan, 1868 Brüksel Kongreleri bu kavgaların arenası oldular. Marx ve Engels Enternasyonal içinde en büyük desteği, her zaman ekonomist eğilimin temsilcisi Britanya sendikacılarından aldılar.</span></p>

      <p class="paragraf-3 para-style-override-18"><span>1866 Cenevre kongresinde Marx delegeler için bir genelge hazırlamıştı. Genelge, Proudhonculara karşı, işçi sınıfının sosyalizmden önce değerli kazanımlar elde edebileceğini ve bunları elde etmek için “devlet erki tarafından ortaya konan</span> <span class="char-style-override-2">genel yasalar”</span> <span>dışında bir yöntem bulunmadığını savunuyordu. Bir yandan sendikaların meşru ve gerekli olduğunu vurgularken, öte yandan, mevcut sendikaların “ücretli kölelik sistemine karşı hareket etme gücünü tam olarak kavrayamadıklarını” ve işçi sınıfının</span> <span class="char-style-override-2">bütünsel özgürlüğünü</span> <span>elde etmek için, örgütlenme merkezleri olarak, bilinçli bir etkinlik içerisinde bulunmayı öğrenmeleri gerektiğini” belirtiyordu.</span><span class="dip"><a class="footnote-link" href="#footnote-225-202" id="footnote-225-202-backlink">202</a></span></p>

      <p class="paragraf-3 para-style-override-18"><span>Cenevre Kongresi’nde Marx’ın önerilerinin çoğu kabul edildi. En temsili kongre olan 1868 Brüksel Kongresi’nde ilk kez; toprakların madenlerin, demiryollarının, ormanların, kanalların, yolların ve telgraf şebekelerinin toplumsal mülkiyetine yönelik karar alındı.</span></p>

      <p class="paragraf-3 para-style-override-18"><span>Enternasyonal’e bireysel üyelik birkaç bini aşmadı. İngiltere’de sendikaların üyeliğiyle birlikte 50 binin üzerinde üyesi oldu. 1869’da Britanya’da 230 şubesi ve 95 bin üyesi vardı.</span><span class="dip"><a class="footnote-link" href="#footnote-225-203" id="footnote-225-203-backlink">203</a></span> <span>Başlarda, Enternasyonal’in Kıta Avrupa’sında güç kazanması çok yavaş ilerledi. 1867’de, ekonomik resesyonun ardından, Batı Avrupa’nın büyük bir bölümünü saran grev dalgası ile birlikte Enternasyonal de canlandı. Fransa, İsviçre ve Belçika’daki grevlere Enternasyonal’in başarılı müdahalelerde bulunması, bu ülkelerde örgütün güçlü bölmelerinin ortaya çıkmasını sağladı. Almanya’da ise Enternasyonal hep zayıf kaldı.</span></p>

      <p class="paragraf-3 para-style-override-18"><span>1848 sonrası Alman işçi hareketi ve sosyalist örgütlenmelerinin önemli isimlerinden Ferdinand Lassalle, Alman birliğinin yukarıdan, Prusya silahları kullanılarak sağlanması düşüncesine dayanan yeni bir siyasal hareket başlattı; genel oy hakkı üzerinden yaptığı propaganda çalışmalarıyla güç kazandı. Lasalle, Mayıs 1863’te Genel Alman İşçileri Derneği’ni kurdu (ADAV). Genel oy hakkı ve devlet tarafından finanse edilen “kooperatif fabrikaları” gibi istemlerin yükseltildiği bir dizi kitlesel miting düzenledi. Sonradan Lasalle’in Bismarck ile gizlice yazıştığı, genel oy hakkı ve devlet destekli kooperatifler karşılığında işçi sınıfının Bismark’ın ilhakçı politikalarına destek vermesini pazarlık konusu yaptığı anlaşıldı. Lasalle bir düelloda öldürüldü.</span><span class="dip"><a class="footnote-link" href="#footnote-225-204" id="footnote-225-204-backlink">204</a></span></p>

      <p class="paragraf-3 para-style-override-18"><span>Alman işçi ve sosyalist hareketinin Marksist eğilimli bir başka koluna ise August Bebel ile Wilhelm Liebknecht önderlik ediyorlardı. August Bebel, 1867’de Kuzey Alman Birliği anayasasını hazırlayacak kurucu meclise seçilmişti.</span></p>

      <p class="paragraf-3 para-style-override-18"><span>Marx ve Engels’in Lassalle’ci örgütlenmeleri etkileme çabaları başarılı olmadı. Marx ve Engels Alman işçi hareketiyle ilişkilerini Wilhelm Liebknecht ve August Bebel üzerinden yürüttüler. Bu ikili, işçi sınıfının kimi kesimlerini Enternasyonal’e kazandırdılarsa da, Enternasyonal Almanya’da yaşam alanı bulamadı. Alman birliğinin sağlandığı dönemde Marx ve Engels’in Alman işçi hareketi üzerindeki etkileri son derece sınırlıydı. 1869’da ADAV bölündü. ADAV muhalefeti, Liebknecht ve Bebel’in örgütü bir araya gelerek Sosyal Demokrat İşçi Partisi’ni (SDAP) kurdular.</span></p>

      <p class="paragraf-3 para-style-override-18"><span>Marx ve Engels Britanya sendikacıları ile yakın ilişkiler kurmuşlardı ve Enternasyonal içindeki Proudhonculara ve Bakunincilere karşı mücadelelerinde onlardan destek aldılar; ama onları hiçbir zaman komünizme kazanamadılar. 1866 yazındaki Hyde Park’ta yapılan ve bir tür ayaklanmaya dönüşen 150 bin kişilik militan toplantının genel oy hakkının genişletilmesine katkısı oldu ama sendika önderleri daha sonra defalarca yapacakları gibi rüşvetlerini alıp işçileri ortada bıraktılar. 1867’de İrlanda’da köylü ayaklanmaları patladı. Marx ve Engels, İrlanda sorununu Britanya işçi sınıfını devrimcileştirecek önemli bir şans olarak, İrlanda’da aristokrasinin devrilmesini Britanya devriminin “önkoşulu” olarak değerlendirdiler. Bu değerlendirmeler, eşitsiz gelişme ve zayıf halka kavramlarını çağrıştıran bir ton taşıyor, ancak İrlanda üzerinden Britanya işçi sınıfını devrimcileştirme vurgusu gerçek yaşamda karşılık bulmuyordu.</span></p>

      <p class="paragraf-3 para-style-override-18"><span>I. Enternasyonal’in konumuz açısından önemli bir başka özelliği, Genel Konsey’in tüm örgütü yönetmesi, siyasal ve taktik önderliği yürütmesidir. Örgütlenme ilkesi merkeziyetçilikti.</span></p>

      <p class="ara1"><span class="char-style-override-15">Paris Komünü</span></p>

      <p class="paragraf-3 para-style-override-18"><span>19 Temmuz 1870’te Fransa, Kuzey Alman Konfederasyonu’na savaş açtı. 1 Eylül’de Fransız ordusu Sedan’da yenildi. Üç gün sonra Paris’te cumhuriyet ilan edildi. Ulusal Savunma Hükümeti kuruldu. Prusya ordusu Fransa’yı işgal hareketini başlattı ve Paris’i kuşattı. Ulusal Savunma Hükümeti Prusya ile Paris’in teslimini de içeren ateşkes anlaşmasını imzaladı. Bunun üzerine, Parisliler ilçelerde silahlı güvenlik komiteleri, bunlar arasında eşgüdümü sağlamak üzere de yirmi ilçeyi temsil eden bir Merkez Komitesi oluşturdular. Ulusal Savunma Hükümeti’ni devirmek ve kuşatmaya karşı savaşacak devrimci bir hükümet kurmak için 31 Ekim 1870 ve 22 Ocak 1871’de Paris halkı iki kez ayaklandı. 28 Ocak’ta Paris’in tesliminden sonra Ulusal Muhafız, hükümetten bağımsız biçimde örgütlenmeye ve Paris’i yönetmeye başladı. Seçilmiş delegelerden oluşan Ulusal Muhafız Federasyonu, 15 Mart’ta o zamana dek geçici olan Merkez Komite’yi kesinleştirdi. 18 Mart’ta adını 1792’de Paris’te seçilmiş üyelerden oluşan belediye konseylerinden alan Paris Komünü kuruldu.</span></p>

      <p class="paragraf-3 para-style-override-18"><span>Paris Komünü Enternasyonal’in inisiyatifi dışında gelişti. Engels, bir ölçüde buruk bir tonla 1874’te “Paris Komünü, onu üretmek için parmağını bile oynatmamış olsa da entelektüel olarak kuşkusuz Enternasyonal’in çocuğuydu”</span><span class="dip"><a class="footnote-link" href="#footnote-225-205" id="footnote-225-205-backlink">205</a></span> <span>diye yazdı.</span></p>

      <p class="paragraf-3 para-style-override-18"><span>Marx ve Engels, gerçeklik olduğunda Komünü bütün güçleriyle desteklemelerine rağmen girişime başında son derece temkinli yaklaşmışlardı. Komün pratiğini etkileyemediler; ama bu deneyimden derin biçimde etkilendiler.</span></p>

      <p class="paragraf-3 para-style-override-18"><span>Paris Komünü 70 gün yaşayabildi. Bismarck’ın serbest bıraktığı savaş tutsaklarıyla güçlendirilmiş Versay birliklerinin 21 Mayıs 1871’de Paris’e girmesiyle birlikte başlayan göğüs göğüse savaş bir hafta kadar sürdü. Komün ezildi. 14 bin işçi katledildi. 10 binin üzerinde kişi tutuklandı ya da sınırdışı edildi.</span></p>

      <p class="paragraf-3 para-style-override-18"><span>Bir parantez: Paris Komünü’nün Marx–Engels ve Marksizmin teorik siyasal evrimi üzerindeki etkileri bu çalışmanın konusu değil ve bunlar genel olarak da biliniyor. Paris Komünü, Marksist devlet, özellikle de proletarya diktatörlüğü teorileri için son derece özgün ve zengin bir model oluşturdu. Geçiş dönemi işçi sınıfı iktidarının tüm görevlilerin seçimine, geri çağırma hakkına, katılımcılığa, ayrımsızlığa, eşitliğe, kardeşliğe dayanan örgütlenme ve yönetim ilkeleri tarihte ilk kez yaşama geçti vb. Paris Komünü yalnız gerçekleşmesi ve 70 günlük iktidarıyla değil, yenilgisiyle de siyaset ve örgüt teorisine önemli girdiler sağladı. Komünizme geçişle ilgili açık, duru bir stratejinin yokluğu, Paris dışındaki Fransa’nın ihmali, Versay’ın gericilik ve karşı devrim merkezi üssü olarak yaşamasına izin verme, merkezi örgütlenme zaafları, çok başlılık vb. bir dizi ders.</span></p>

      <p class="paragraf-3 para-style-override-18"><span>Paris Komünü’ne önderlik eden Merkez Komite ve dayandığı ilçe komitelerinin bileşimi sınıfsal ve siyasal olarak son derece ayrışıktı. Blankistler ve Jakobenler, seçilmiş Komün üyelerinin büyük çoğunluğunu oluşturuyorlardı. Bunlar onyedisi Enternasyonal üyesi yirmi iki kişilik Proudhoncu azınlığın karşısında, elli yedi kişilik bir çoğunluğa sahiptiler.</span> <span class="dip"><a class="footnote-link" href="#footnote-225-206" id="footnote-225-206-backlink">206</a></span></p>

      <p class="paragraf-3 para-style-override-18"><span>Komün’ün Marksist sayılabilecek yalnızca bir üyesi vardı.</span></p>

      <p class="paragraf-3 para-style-override-18"><span>Burada, bir parantez daha açıp, Paris Komünü’nün en etkili örgütlenmesi olan Blankistler üzerinde notlar düşmek gerekiyor. Fransa sol Jakoben, Babeufçu hareketlerin toprağıydı ve bu birikim 1830’dan sonra komünizan bir akıma dönüştü. Bunlar arasında en etkili ve sürekliliğini koruyan hareket, Auguste Blanqui (1805-1881) önderliğindeki örgütlenmelerdi. Blanqui’nin bakışı net ve yalındı. Ona göre sosyalizm, sömürülen ücretli işçilerden oluşan proletaryanın kuracağı zorunlu bir düzendi; sosyalizmin baş düşmanı artık orta sınıf, yani burjuvaziydi. Yöntem ayaklanma, hedef merkezileşmiş halk ya da proletarya diktatörlüğüydü. Hep dar, seçme savaşçılardan oluşan, gizli bir mücadele örgütünün başında oldu. Her yenilgiden sonra bıkmadan, usanmadan, gözünü kırpmadan yeniden örgütlendi. Örgütlülüğün ve devrimin sürekliliği, proletarya diktatörlüğü kavramlarını Marx’tan önce formüle etti. 33 yıl hapis yattı. 1870’te Paris’te kendisine bağlı 4000 kişilik eğitilmiş bir gizli ordu topladı. Paris ayaklanması arifesinde tutuklandı. Blanquie iradeci ve şiddet tutkunu bir devrimciydi; ama 1879’da hapisteyken milletvekili seçilmesinin de gösterdiği gibi emekçiler üzerinde yaygın bir sempati yaratmayı da başarmıştı. 1839’dan 1871’e Fransa’daki sınıf mücadele ve çatışmalarının en etkili ve iyi örgütlü öznesi Blankiciler oldu.</span></p>

      <p class="paragraf-3 para-style-override-18"><span>Paris Komünü işçi sınıfının bağımsız siyasal örgütlenmesinin yaşamsal önemini çıplak biçimde ortaya koydu. Marx ve Engels işçi sınıfını eski partilerin sultasından kurtarmanın en iyi yolunun her ülkede öteki partilerinkinden tümüyle bağımsız kendi partisini kurması olduğu görüşünü bu tarihten sonra çok sık yinelediler.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">1871 Londra Konferansı’nda Enternasyonal ilk kez, ‘işçi sınıfının bir parti içinde oluşturulması” görüşünü benimsedi. Bu amaç, bir yıl sonraki Hague Kongresi’nde Tüzüğe girdi.</span><span class="dip" xml:lang="tr-TR"><a class="footnote-link" href="#footnote-225-207" id="footnote-225-207-backlink">207</a></span> <span xml:lang="tr-TR">İşçi sınıfını parti içinde oluşturmak… Bu kanımca çok önemli ve Marx ve Engels sonrasıyla, Lenin ve Leninci parti anlayışıyla da ilgili saptamaya yeniden döneceğim.</span></p>

      <p class="ara1"><span class="char-style-override-15">Komünden sonra</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Marx ve Engels, 1871’den sonra, Enternasyonal’in ulusal bağımsız işçi partilerinin kurulması için çalıştılar. Şu ya da bu biçimi dayatmadılar; hiçbir modeli bütün ülkeler için geçerli saymadılar. Komünist Birlik deneyimi onlara, dar, illegal, dışa kapalı, teorik ilkeler çevresinde oluşturulan bir örgütlenmenin işçi sınıfı hareketiyle kucaklaşamayacağını göstermişti. Bu nedenle, çubuğu bu kez öteki yana, işçi örgütlenmelerinin birliğine doğru büktüler.</span> <span class="char-style-override-2" xml:lang="tr-TR">Birliği teoride değil, harekette aradılar.</span> <span xml:lang="tr-TR">“Ortak teorik program” zaman içinde yavaş yavaş tüm Enternasyonal bileşenlerinin görüş alışverişiyle oluşacaktı. Londra Konferansı’nın kapanışından iki gün sonra delegelere verilen bir akşam yemeğinde yaptığı konuşmada Marx, “Enternasyonal ortaya herhangi bir amentü koymuyor. Onun görevi, emek güçlerini örgütlemek ve çeşitli işçi hareketlerini birbirine bağlamak, birleştirmektir” diyordu.</span><span class="dip" xml:lang="tr-TR"><a class="footnote-link" href="#footnote-225-208" id="footnote-225-208-backlink">208</a></span> <span xml:lang="tr-TR">Bakunin ve arkadaşlarının Enternasyonal içinde kendi programlarını propaganda hakları tanınıyordu.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Marx ile Bakunin arasındaki mücadelenin temeli teorik değil, örgütseldi. Bakunin, liberter demagojisine rağmen, sorumsuz, kuralsız ve kurulsuz gizli bir derneğin ya da derneklerin vesayeti altındaki bir örgütlenmeyi savunuyordu. Sorun, Enternasyonal’in kongrelerde belirlenen kural ve siyasetler temelinde yönetilip yönetilmeyeceği, Bakunin’in Enternasyonal’i gizli entrikalarla paralize etmesine izin verilip verilmeyeceği noktasındaydı. 1872 Hague Kongresi’nde Bakunin ve arkadaşları örgütten çıkarıldılar.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Paris Komünü’nden sonra Avrupa’nın gerici güçlerinin kovuşturmalarıyla yüz yüze gelen ve Bakunincilerden ayrışan Marx ve Engels bütün güçleriyle Enternasyonal’i</span> <span class="char-style-override-2" xml:lang="tr-TR">merkezi ve etkili</span> <span xml:lang="tr-TR">bir önderliğe kavuşturmak için mücadele ettiler. Önerileri Bakunin tarafından Genel Konsey’e karşı popüler bir anti-otoriter seferberliğin gerekçesi olarak kullanıldı. Daha önce Proudhonculara karşı Marx’ı destekleyen ve anarşistlere sempatisi olmayan İsviçre, İtalya, İspanya ve Belçika’dakilerin bir bölümü de Bakunin’le işbirliği yaptılar. Genel Konsey’in, yakın bir gelecekte Bakunin’in yenilmesinde kendileriyle ittifak yapan Blankistlerin eline geçmesi tehlikesine karşı Marx ve Engels 1874 Heague Kongresi’nde delegeleri Enternasyonal’i New York’a taşımaya ikna ettiler. Bu, Enternasyonal’in sonu oldu.</span></p>

      <p class="paragraf-3 para-style-override-18"><span>1875’te Almanya’da Gotha’da birlik kongresi örgütlenip yeni partinin program taslağı yayımlandığında, Marx ve Engels bu programı topa tutmakla birlikte birlik partisini desteklemeyi sürdürdüler. Marks ve Engels’in Lassalcı programdan ve birleşmek için verilen teorik ödünlerden rahatsızlıklarına, bir de gönderdikleri eleştiri notlarının “gizlilik” nedeniyle ortaya çıkarılmaması eklendi. Yine de, işçilerin bu partiyi komünist olarak algıladığı düşüncesiyle partiden ayrılmadılar. Sosyalist İşçi Partisi, oluşumundan sonra katıldığı seçimlerde oyunu sürekli olarak artırdı ve bu durum genel oyun sosyalist hareket üzerindeki etkisi bakımından önemli oldu. 1890 Halle Kongresi ile Alman Sosyal Demokrat Partisi (SPD) adını alan bu parti, 1874’te % 6.5, 1877’de % 7.1, 1878’de 7.6 ve 1890’da % 19.7 oy aldı. Bu seçim başarılarının, Avrupa Marksizminin sonraki gelişmesi üzerinde önemli etkileri oldu.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Marx ve Engels, 1879’da parti önderlerini küçük burjuvazinin belli temsilcilerine karşı uzlaşmacı davrandıkları için eleştirdiler. 1882’de Engels, Bebel’e “bir gün parti içindeki burjuva eğilimli öğelerle çatışmanın ve partinin sağ sol kanatlara ayrılmasının kaçınılmaz”</span><span class="dip" xml:lang="tr-TR"><a class="footnote-link" href="#footnote-225-209" id="footnote-225-209-backlink">209</a></span> <span xml:lang="tr-TR">olduğunu yazdı.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">1886’da Engels, Florence Kelley Wischnewetsky’e yaklaşan Amerikan seçimlerinden önce yazdığı mektupta, “bir ya da iki milyon hilesiz oy alan bir işçi partisinin, doktrin açısından mükemmel bir programa sahip ama yüz bin oy alan bir partiden daha değerli olduğunu’”</span><span class="dip" xml:lang="tr-TR"><a class="footnote-link" href="#footnote-225-210" id="footnote-225-210-backlink">210</a></span> <span xml:lang="tr-TR">dile getirdi.</span></p>

      <p class="paragraf-3 para-style-override-18"><span>Engels’in Marx’ın</span> <span class="char-style-override-2">Fransa’da Sınıf Mücadelelerine Giriş</span><span>’te (1895) yazdıkları o dönemin havasını ve genel oyun sosyalizm mücadelesinde tutmaya başladığı rolle ilgili beklentileri yansıtması bakımından ilginçti. Engels, bu uzun ve sonradan tartışmalara yol açan yazısında, genel oy sisteminin keskin ve etkili bir silah olduğunu, burjuvazinin artık ayaklanmadan çok, seçim başarılarından korktuğunu, barikatlar üzerinden savaşın modasının geçtiğini, 2 milyon 250 bin seçmene bel bağlanabileceğini vb. yazdı.</span><span class="dip"><a class="footnote-link" href="#footnote-225-211" id="footnote-225-211-backlink">211</a></span></p>

      <p class="paragraf-3 para-style-override-18"><span>Genel oy ve seçim başarılarının Avrupa Marksizminin biçimlenmesinde belirleyici rol oynayan öğelerden birini oluşturduğu açıktır. Engels’in öngörüsü bir bakıma doğru çıkmış, SPD adını taşıyan parti, oylarını sürekli artırarak iktidara gelmiştir. Ne var ki, seçim yoluyla iktidara geliş süreci, aynı zamanda bu partinin bir toplumsal devrim partisi olmaktan çıkıp düzen partisine dönüşmesi süreci olmuştur. İkinci Enternasyonal’in Avrupa partilerinin (o zamanki adıyla sosyal demokrat) seçim başarılarının da benzer biçimde, bu partilerin evrimlerinde önemli bir rol oynadığını biliyoruz. Kısacası, Avrupa Marksizminin oluşumunda genel oy, seçim ve bu alanda başarı kazanmak üzere kurgulanmış siyasal, örgütsel yöntemler belirleyici önem taşımıştır.</span></p>

      <p class="paragraf-3 para-style-override-18"><span>Bütün bu dönem içinde ve özellikle de 1880 sonrasında işçi sınıfı hareketi bakımından önemli başka bir gelişme sendikal örgütlenme alanında oldu.</span></p>

      <p class="paragraf-3 para-style-override-18"><span>Sendikal örgütlenmede öncülük tarihsel olarak İngiltere’deydi. Sendikalaşma hakkı 1871’de legalleşmişti. 1889 liman işçileri grevi, başarıyla biten ilk önemli sendikal eylemlerden biriydi. Yeni sendikalar, ulusal çapta toplu pazarlık, yasal asgari ücret ve çalışma saatlerinin azaltılmasını talep ediyorlardı. 1900’de İngiltere’de sendikalı işçi sayısı 2 milyonu bulmuştu. 1910 ile 1920 arasında sendika üye sayısı 2 milyon 565 binden 8 milyon 334 bine çıktı.</span><span class="dip"><a class="footnote-link" href="#footnote-225-212" id="footnote-225-212-backlink">212</a></span></p>

      <p class="paragraf-3 para-style-override-18"><span>Almanya’da sendikacılık Bismarck’ın düşmesinden sonra 1890’larda canlandı. 1900’de Almanya’da 680 bin işçi sendikalarda örgütlüydü.</span></p>

      <p class="paragraf-3 para-style-override-18"><span>Fransa ve İtalya’da siyasal bölünmüşlük, sendikal örgütlenmelerin de daha baştan parçalı ve zayıf doğmasına yol açtı. Genel İşçi Konfederasyonu (CGT) 1895’te kuruldu.</span></p>

      <p class="paragraf-3 para-style-override-18"><span>Özetlemek gerekirse, yirminci yüzyılın başına gelindiğinde sürekli oy artıran siyasal partilerle, sürekli üye artıran sendikalar Avrupa işçi ve Marksist hareketinin iki önemli kanalını oluşturuyorlardı.</span></p>

      <p class="paragraf-3 para-style-override-18"><span>Yüzyılın başında Avrupa işçi hareketi, sosyal demokrat partileri geleceklerini genel oy ve seçimde, sendikal mücadelede arıyorlardı.</span></p>

      <p class="paragraf-3 para-style-override-18"><span>Yenilgiyle sonuçlanan proleter devrim denemeleri, Sanayi Devrimi, işçi sınıfının legal siyasal ve sendikal örgütlenmelerinin kurulup gelişmesi ve nihayet sömürgecilikten emperyalizme geçiş, hep birlikte “Avrupa” denilen coğrafyanın toplumsal siyasal toprağını ve iklimini oluşturdular. Avrupa’da geniş tanımıyla sosyalizm ve daha dar anlamda Marksizm içindeki düşünsel ve pratik gelişmeler; sağ, sol ve ortacı eğilimleriyle bu toprağın ürünü oldular.</span></p>

      <p class="paragraf-3 para-style-override-18"><span>1848 devrim ve karşı-devrimi, genel oy ve sendikal örgütlenmenin işçi hareketine kazandırdığı perspektif ve beklentiler, emperyalizm olgusu ve emperyalizme geçişin Avrupa toplumsal ortamı üzerindeki etkileri kavranmadan Lassalcılık, Bernstein revizyonizmi, Kautskycilik, 1970’li yılların “Avrupa Komünizmi”, hatta Rosa Luxemburg ve Gramsci anlaşılamaz.</span></p>

      <p class="paragraf-3 para-style-override-18"><span>1852’de “İmparatorluk barış demektir!” diyen Lui Bonaparte ile “iç savaşı önlemek istiyorsan emperyalist olacaksın!” diyen İngiliz finans kralı Cecil Rhodes arasındaki bağ ve süreklilik ilişkisi kurulmadan Avrupa’daki devrim-karşı devrim ve reform süreçlerini anlamak mümkün değildir.</span></p>

      <p class="ara1"><span class="char-style-override-15">Marx ve Engels’ten sonra Avrupa komünist hareketi: Genel çizgiler</span></p>

      <p class="paragraf-3 para-style-override-18"><span>Eduard Bernstein, Alman sosyalist hareketinin Lassalcılara karşı, Marksizme daha yakın olan A. Bebel ve W. Liebknecht kolundan geliyordu. Ölümüne kadar Engels’le çok yakın ilişki içindeydi. Bilindiği gibi, tarihe “revizyonist” olarak geçti. Bernstein revizyonizminin temel yaklaşımı şöyleydi: Siyasal ve toplumsal devrim önermesi genel bir eğilim olarak doğru olabilir. Ancak, toplumsal koşullar sınıf karşıtlığını beklendiği gibi keskinleştirmemektedir. Kapitalist bunalımlar seyrekleşmekte ve hafiflemektedir. İşçi sınıfı hareketi sömürüyü sınırlayabilmektedir. O halde, evrensel bir devrimci patlamaya bel bağlamaktansa, parlamenter demokrasi içinde yavaş yavaş, evrimci yoldan ilerlemek daha güvenli ve gerçekçi bir yoldur. Güncel hareket her şeydir ve nihai amaç hiçbir şeydir! Bernstein, 1909’da verdiği bir konferansta aynen şunları söylüyordu: “ ...revizyonizmi, sosyal demokrasinin eski görüşünden ayıran temel etken, günlük sosyalist çalışmaya giren konulara daha yüksek bir değer biçmesidir. Revizyonizm, parlamento çalışmalarına daha büyük bir değer verir... İktisadi yaşam içinde görebilecekleri her türlü fonksiyon açısından sendikaların toplumsal önemini daha çok takdir eder.”</span><span class="dip"><a class="footnote-link" href="#footnote-225-213" id="footnote-225-213-backlink">213</a></span></p>

      <p class="paragraf-3 para-style-override-18"><span>Görüldüğü gibi, Bernstein’ın önermeleri parlamenter ve sendikal mücadele olanakları üzerinde temellendirilmişti.</span></p>

      <p class="paragraf-3 para-style-override-18"><span>Karl Kautsky, Engels sonrası dönemin en önemli Marksist teorisyeniydi ve İkinci Enternasyonal’in de başı çeken önderiydi. Bernstein’ın öğrencilerinden olduğu halde Bernstein revizyonizmine karşı mücadele etti; tarihsel ilerlemenin toplumsal ve ekonomik yasalara, toplumun hareket yasalarına bağlı olduğu düşüncesine, sınıf mücadelesi genel teorisine bağlı kaldı; toplumsal devrim süreçlerinde nesnelliğin altını kuvvetlice çizdi. Sosyalizmin siyasal devrim ve proletarya diktatörlüğü yolundan gerçekleşeceği düşüncesine ise hem teorik olarak hem de Ekim Devrimi sürecinde pratik olarak karşı çıktı.</span></p>

      <p class="paragraf-3 para-style-override-18"><span>Kautsky’nin yaklaşımı üç temel önerme üzerine kurulmuştu:</span></p>

      <p class="paragraf-3 para-style-override-18"><span>Bir: Sosyal-demokratlar iktidarı seçimlerde çoğunluğu kazanarak alabilirler ve böyle almalıdırlar. Devletin demokratik olduğu koşullarda işçi sınıfı iktidarı alabilir ve böyle bir durumda kapitalist diktatörlük kendinde demokrasiyi bastırmak için gerekli kuvveti bulamaz.</span></p>

      <p class="paragraf-3 para-style-override-18"><span>İki: Toplumsal devrim, işçi sınıfı sayıca önemli bir ağırlık oluşturduğu ve toplumun çoğunluğu işçi sınıfı iktidarını istediği zaman gerçekleşebilir. Proletaryanın en etkili silahı, onun sayısal gücüdür. Proletarya iktidarı, ancak onun sayısal çoğunluğu oluşturduğu yerlerde meşru ve mümkündür. Azınlık, dolayısıyla güçsüz olan ancak zora başvurarak iktidar olabilir. Azınlık devrimi ve zora dayanan devrim ise kendini gerçekleştirecek gücü yaratamaz.</span></p>

      <p class="paragraf-3 para-style-override-18"><span>Üç: Proletarya diktatörlüğü birçok bakımdan yanlış bir kavramdır. Bir sınıfın diktatörlüğünden söz edemeyiz. Çünkü sınıflar hükmedebilir ama yönetemez. O halde diktatörlük, proletaryanın değil, ancak bir proleter partisinin diktatörlüğü anlamına gelir. Proletarya da çeşitli partilere bölündüğünden, bu partilerden birinin diktatörlüğü, proletaryanın bir bölümünün öteki bölümü üzerindeki diktatörlüğü olur.</span><span class="dip"><a class="footnote-link" href="#footnote-225-214" id="footnote-225-214-backlink">214</a></span></p>

      <p class="paragraf-3 para-style-override-18"><span>Kautsky 1917’de</span> <span class="char-style-override-2">Diktatörlük ve Demokrasi’</span><span>de şunları yazdı: “Kural olarak, proletaryanın nüfusun çoğunluğunu temsil ettiği ya da en azından çoğunluğun desteğini aldığı zaman iktidara geleceği varsayılabilir. Proletaryanın siyasal mücadeledeki silahı, ekonomik vazgeçilmezliğiyle birlikte dev sayılarından gelir.”</span><span class="dip"><a class="footnote-link" href="#footnote-225-215" id="footnote-225-215-backlink">215</a></span></p>

      <p class="paragraf-3 para-style-override-18"><span>Aynı yazıda Kautsky Çarlık Rusyası koşullarında Bolşeviklerin yaptıklarının “cesaret verici olmasa da anlaşılabilir” şeyler olduğunu belirttikten sonra esas itirazının bunların genelleştirilmesine olduğunu belirtti ve Alman Sosyal demokratlarının bu teoriyi kabul etmelerinin, uğrunda mücadele edilecek bir şey olarak görmelerinin hatalı ve son derece yıkıcı olacağını yazdı.</span></p>

      <p class="paragraf-3 para-style-override-18"><span>Bu son noktanın üzerinde biraz duralım. Ekim Devrimi sonrası Avrupa sosyalizminin ortak özelliklerinden biri, Avrupa sosyal demokrat (komünist) partilerinin Ekim Devrimi ve Sovyetler Birliği’ne karşı izlenecek tutum konusunda parti içinden ve düzen tarafından sürekli bir denetim ve düzeltme operasyonuna tabi tutulmalarıdır. 1883’ten itibaren</span> <span class="char-style-override-2">Die Neue Zeit</span><span>’ın editörlüğünü yapan Kautsky’nin “solcu” bulunarak 1917 Ağustos’unda bu görevden alınması ve yerine Alman Sosyal Demokrat Partisi’nin sağcılarından H. Cunow’un getirilmesi de bu türden bir operasyondu. Etkili olduğu anlaşılıyor.</span></p>

      <p class="paragraf-3 para-style-override-18"><span>Kautsky’nin</span> <span class="char-style-override-2">Proletarya Diktatörlüğü</span> <span>kitabının yayımlanmasından onüç yıl sonra 1931’de, 1917’deki tutumunu anlattığı bir yerde Bolşeviklerin kendilerini reddetmeden geriye dönmelerinin mümkün olmadığını belirttikten sonra eklediği ilginç bir cümle var: “Olayların mantığı, fikirlerin mantığından her zaman daha kuvvetli olmuştur.”</span><span class="dip"><a class="footnote-link" href="#footnote-225-216" id="footnote-225-216-backlink">216</a></span> <span>Kautsky’nin emperyalizm, savaş, Ekim Devrimi, 1918 Alman Devrimi konularındaki ortacı siyasal çizgisi olayların mantığı içinde belli bir yöne doğru ilerledi.</span></p>

      <p class="paragraf-3 para-style-override-18"><span>Kautsky Birinci Paylaşım Savaşı sırasında doğrudan hükümetin yanında saf tutmadı; hatta bu nedenle partisinden ayrılıp Rosa Luxemburg ve Karl Liebnecht’in de içinde yer alacakları USPD’nin kurulmasına önderlik etti. Ekim Devrimi’nden hemen sonra bu devrimin Paris Komünü’nden daha önemli bir gelişme olduğunu yazdı. Ama, Ekim Devrimi’nin ve Alman devrimci hareketinin gelişim çizgisi, başka bir deyişle “olayların mantığı” aynı anda iki şeyi birden yapmayı, bir yandan Marksizmin legal, saygın “papası” olmaya devam ederken bir yandan da Rus ve Alman devrimciliğiyle dost kalmayı kısa sürede imkansız hale getirdi. Başlangıçta Ekim Devrimi’ni Avrupa için yeni bir çağ açan, işçi sınıfının öncülük ettiği bir devrim olarak değerlendiren Kautsky, Sovyet Rusya’daki Kurucu Meclis seçimlerinden sonra Ekim Devriminin ve Bolşeviklerin karşısında yer aldı. 1918 Ağustos’unda sosyal demokrat partileri Bolşeviklere karşı mücadeleye çağırdı. Alman Devrimi’nin “Şubat”ında ise Kerensky rolünü oynayarak yeni hükümetin dışişleri bakanlığında görev aldı. Kautsky, teorik sorunların pratik soruna dönüştüğü noktada “döndü”.</span></p>

      <p class="paragraf-3 para-style-override-18"><span>Avrupa sınıf mücadelesi, 20. yüzyılın başında savaş-barış sorunu çevresinde biçimlendi. İkinci Enternasyonal’de savaşa karşı tutum, bu örgüt içindeki sol, sağ ve ortacı oluşumların ayrıştırıcısı, turnusol kağıdıydı. 1917 Ekim Devrimi’yle birlikte tüm Avrupa, özellikle de Alman komünist hareketinin keskin biçimde karşı karşıya geldiği soru ise “devrim mi, düzen mi?” sorusuydu. Eğer bu soru bu kadar net ve keskin biçimde gündeme gelmeseydi, olayların gelişmesi yukarıda yapmaya çalıştığım Avrupa siyasal ikliminin, “toprağının” özellikleriyle ilgili değerlendirmelere de uygun biçimde açıklanabilir, bu toprağın devrimci dönüşümlere elverişli olmadığı türünden bir sonuca varılabilirdi. Kuşkusuz, bu, o koşulda bile aşırı nesnelci bir yaklaşım olur, ama tartışma kaldırırdı.</span></p>

      <p class="paragraf-3 para-style-override-18"><span>1848’den 70 yıl sonra Almanya kendini yeniden devrimci bir çalkanışın içinde buldu. Savaş yıllarında emperyalist zincir iki halkasından, Rusya’da ve Almanya’da zorlanıyordu. Emperyalist zincir, 1917 Ekim Devrimi’yle yalnızca en zayıf halkasından kopmuş olmadı; zincirin bütünlüğü bozuldu; sürtünme ve gerilim katsayısı arttı; ikinci zayıf halka devrimci durumla buluştu.</span></p>

      <p class="paragraf-3 para-style-override-18"><span>Ekim Devrimi’ne, Avrupa’daki gelişmelere yeniden dönmek üzere, tarihsel süreci betimlemeyi kesiyor, Marx ve Engels’in siyaset ve örgütlülük konusundaki teori ve pratiklerinin değerlendirilmesine geçiyorum.</span></p>

      <p class="ara1"><span class="char-style-override-15">Marx ve Engels’in örgütlenmeye ilişkin görüşlerinin evrimi ve değerlendirilmesi</span></p>

      <p class="paragraf-3 para-style-override-18"><span>1848 devrimlerinin yaşandığı ve yenilgiyle sonuçlandığı, ana çizgilerini burada vermeye çalıştığım kavşak noktasında, Marx ve Engels’in siyaset ve örgütlülük anlayışları nasıl gelişti?</span></p>

      <p class="paragraf-3 para-style-override-18"><span>Bu soruyu doğru yanıtlayabilmek için, yapılan ve yazılanları tarihsel bağlamına oturtmanın yanı sıra, özel ve konjonktürel olanla genel ve ilkesel olanı ayırt edebilmek gerekiyor. Bu yapılmazsa, çeşitli zamanlardaki vurgularından, tuhaf ve çelişkili sonuçlar çıkarmak, alıntılarla görüşlerinin tam tersini “kanıtlamak” mümkündür ve çoğu zaman yapılan da budur.</span></p>

      <p class="paragraf-3 para-style-override-18"><span>Başlarken, 19. yüzyılın ortalarında “parti” kavramının hiç kimse için bugün algıladığımız anlamda organları, belirlenmiş yöneticileri, iç hiyerarşisi olan somut bir örgütlülük, tüzel bir kişilik olmadığını yineleyelim. Yalnız algılamada değil, yazında da “parti”, sınırları ve biçimi belirsiz bir siyasal taraflaşma, bloklaşma anlamında kullanılıyordu. “Düzen partisi”, “anarşi partisi”, “devrim partisi”, “cumhuriyetçi parti”, “en aşırı yıkıcı parti”, “lejitimist parti”, “Orleansçı parti”, “sosyal parti”, “demokratik parti”, sosyaldemokrat parti”, “kızıl parti” vb. Bu adlar hiçbir somut tüzel kişiliği anlatmıyordu.</span></p>

      <p class="paragraf-3 para-style-override-18"><span>Marx ve Engels, yaşamları boyunca hiçbir zaman, devrimci bir proletarya partisi için önceden “plan” yapmadılar ve hiçbir zaman kendileri bir parti kurmadılar. Neredeyse hiç değişmeyen bir tutum olarak işçi sınıfına dışarıdan örgütsel biçim dayatılmasını ‘sekterlik’ olarak değerlendirdiler.</span></p>

      <p class="paragraf-3 para-style-override-18"><span>Farklı dönemlerde, her biri verili konjonktüre, değişik ülkelere, bu dönem ve ülkelerdeki işçi sınıfı hareketindeki gelişmelere karşılık düşen parti ‘model’lerinden yana oldular. Somutlamak gerekirse:</span></p>

      <p class="paragraf-3 para-style-override-22"><span>(a) 1847-1852 arasında küçük enternasyonal kadro örgütünü (Komünist Birlik) savundular ve içinde yer aldılar;</span></p>

      <p class="paragraf-3 para-style-override-23"><span>(b) 1850’lerdeki ve 60’lı yılların başındaki geri çekilme dönemlerinde herhangi bir örgütü olmayan “parti” düşüncesini savundular;</span></p>

      <p class="paragraf-3 para-style-override-23"><span>(c) 1864-72 arasında, işçi örgütlerinin geniş enternasyonal federasyonundan yanaydılar (Birinci Enternasyonal);</span></p>

      <p class="paragraf-3 para-style-override-23"><span>(d) 1870, 1880 ve 1890 başlarında Alman sosyal demokrasisinin başarılarıyla birlikte Marksist ulusal kitle partisine sempatiyle yaklaştılar;</span></p>

      <p class="paragraf-3 para-style-override-23"><span>(e) 1880’lerin ve 1890 başlarında Britanya ve Amerika’daki Çartist modelden esinlenerek geniş ulusal işçi partisini örnek aldılar.</span></p>

      <p class="paragraf-3 para-style-override-21"><span>Marx ve Engels “Komünist Partisi” ve “partimiz” derken Komünist Birliği ya da başka herhangi bir örgütlülüğü değil</span> <span class="char-style-override-2">bir sınıf çıkarının</span> <span>temsilini kastediyorlardı.</span><span class="dip"><a class="footnote-link" href="#footnote-225-217" id="footnote-225-217-backlink">217</a></span></p>

      <p class="paragraf-3 para-style-override-18"><span>1847 sonunda Komünist Birlik’in ikinci kongresinde tümüyle demokratik bir tüzük benimsendi. Kongrede Birlik’in bütün yönetim organlarının, seçimlilik, sorumluluk ve geri çağrılabilirlik ilkeleriyle işleyeceği,</span> <span class="char-style-override-2">Komünist Partisi Manifesto</span><span>’sunun Birlik’in “ayrıntılı teorik ve pratik programı” olduğu kabul edildi.</span><span class="dip"><a class="footnote-link" href="#footnote-225-218" id="footnote-225-218-backlink">218</a></span></p>

      <p class="paragraf-3 para-style-override-18"><span>Engels’in sonradan yaptığı ilginç bir değerlendirme var. Kautsky ve Lenin’in işçi hareketi-komünist hareket ayrımlarını, bu ikisinin başlangıçta birbirinden ayrı doğup geliştikleri saptamasını çağrıştırır biçimde Engels, Komünist Birlik’in kökeninde, “iki bağımsız akım” olduğunu yazdı: Bir yanda “saf işçi hareketi” ve öte yanda esas olarak Marx tarafından “Hegelci felsefenin çözülmesinden çıkarılan teorik hareket”. 1848’in</span> <span class="char-style-override-2">Komünist Manifestosu</span><span>, Engels’e göre bu iki akımın birleşmekte olduğunun işaretiydi.</span><span class="dip"><a class="footnote-link" href="#footnote-225-219" id="footnote-225-219-backlink">219</a></span></p>

      <p class="paragraf-3 para-style-override-18"><span>Marksist yazında pek rastlanmayan ve üzerinde durulmayan bu saptamayı atlamamak gerekiyor.</span></p>

      <p class="paragraf-3 para-style-override-18"><span>En başta, saf işçi hareketi ile son derece anlamlı bir anlatım olan “teorik hareket”in iki ayrı akım olarak tanımlanması parti teorisi açısından büyük önem taşımaktadır. Ayrıca, bu ayırım, söz konusu iki akımın birliği olması gereken komünist hareketin özellikle devrimci olmayan nesnelliklerde ağırlığı ne tür bir etkinliğe vereceği sorusu bakımından önemlidir.</span></p>

      <p class="paragraf-3 para-style-override-18"><span>1848 devrimlerinin yenilgiyle sonuçlanmasından sonra, daha sonraki dönemlerde hemen her kuşaktan komünistin karşı karşıya geldiği bir soru Marx ve Engels’in de karşılarındaydı: Komünistler devrimci olmayan bir nesnellikte ne yapacaklardı?</span></p>

      <p class="paragraf-3 para-style-override-18"><span>Bu sorunun, incelediğim kaynak ve verilerden çıkardığım yanıtı şudur: Marx ve Engels “parti”nin ya da partiye büyüyecek örgütlülüğün en azından olağan barışçıl dönemlerdeki esas işlevinin “propaganda” olduğunu düşünüyorlardı. 1848’den sonra, sürekli olarak Alman işçilerinin iktidarı almadan önce gerçek sınıf çıkarlarını kavrayacakları uzun bir gelişme döneminden geçmeleri gerektiğinin altını çizdiler.</span></p>

      <p class="paragraf-3 para-style-override-18"><span>Teorik üretime her zaman büyük önem verdiler.</span></p>

      <p class="paragraf-3 para-style-override-18"><span>1847’de Proudhon’la polemiğinde Marx, sosyalistleri ve komünistleri “proletarya sınıfının teorisyenleri” olarak tanımlamıştı.</span><span class="dip"><a class="footnote-link" href="#footnote-225-220" id="footnote-225-220-backlink">220</a></span></p>

      <p class="paragraf-3 para-style-override-18"><span class="char-style-override-2">Komünist Parti Manifestosu’</span><span>nda ise komünistler, “Proletaryanın çıkarlarından ayrı hiçbir çıkarı olmayan”, “proleter hareketi biçimlendirmek ve kalıba dökmek üzere hiçbir sekter ilke”</span><span class="dip"><a class="footnote-link" href="#footnote-225-221" id="footnote-225-221-backlink">221</a></span> <span>ileri sürmeyen</span> <span class="char-style-override-2">teorik öncüler</span> <span>olarak niteleniyordu. Kısacası,</span> <span class="char-style-override-2">teorik öncülük ve propaganda komünist hareketin olmazsa olmazıydı.</span></p>

      <p class="paragraf-3 para-style-override-18"><span>Bu saptamanın hemen arkasından, “Komünistler, öteki işçi partileri karşısında ayrı bir parti oluşturmazlar” cümlesi yer alıyordu. Ne demek istiyorlardı?</span></p>

      <p class="paragraf-3 para-style-override-18"><span>Kanımca bu sorunun yanıtı, bize Marx ve Engels’in siyaset ve parti anlayış ve arayışlarını şaşmaz biçimde izleyen kızıl ipliği de verecek önemdedir. Marx ve Engels en başta</span> <span class="char-style-override-2">teorik bakışları,</span> <span>toplumsal devrim teorileri gereği, işçi sınıfının aşağıdan gelen hareketini ve örgütlenmelerini devrimci siyasal mücadelenin temel dinamiği, itici gücü olarak görüyorlardı. Teorik çözümlemeleri esas olarak</span> <span class="char-style-override-2">Komünist Manifesto</span><span>’da peş peşe yer alan şu iki önermeye dayanıyordu: Bir: Burjuvazinin daha uzun süre egemen sınıf olarak kalma olanağı yoktur. Yoktur, çünkü burjuvazi kölesinin, yani işçi sınıfının kölelik koşullarındaki var oluşunu bile güvence altına alamamaktadır. İki: Sermayenin oluşması ve çoğalması süreci, kendi içinde rekabet halinde olan ücretli işçileri devrimci bir biçimde birleştirmektedir.</span></p>

      <p class="paragraf-3 para-style-override-18"><span>Burada dikkat çekmek istediğim, Marx ve Engels’in teorik bakışları gereği, kapitalizmin en azından belli ölçülerde birleştirip devrimcileştireceğini düşündükleri işçi sınıfı hareketini devrimci siyasal sürecin başat aktörü olarak gördükleri noktasıdır. Böyle gördükleri için “dışarıdan” dayatmaları sekter ve bölücü bulmuşlardır. Bu nesnellik vurgusu, kapitalizmin işçi sınıfı içindeki rekabet öğelerini törpüleyerek birleştireceği biçimindeki öngörü uzunca bir dönem pratik olarak doğrulanmıştır. Sanayi Devriminin yarattığı büyük endüstriyel yoğunlaşma, binlerce işçinin çalıştığı büyük fabrikalar, ekonomik ve siyasal mücadelede bir sınıf olarak davranan büyük işçi sayıları, genel grevler, giderek siyasal karakter kazanan kitlesel istemler sınıf hareketinin içinde taşıdığı birleştirici dinamiğin somut kanıtlarıdır. Ancak, kapitalizm eşitsiz gelişmekte, işçi ordusu-yedek sanayi ordusu, işçi sınıfı içinden ayrıcalıklı kesimler, sektörel farklılaşmalar yaratmakta, işçi sınıfını emperyalist-bağımlı ulusa ait olan olmayan, farklı etnisite, cinsiyet, yaş, kültürel kimliklere aidiyetleri eksenlerinde öbekleştirmektedir. Buradan bakıldığında kapitalizm işçi sınıfını sürekli olarak bölen bir düzendir.</span></p>

      <p class="paragraf-3 para-style-override-18"><span>Sınıf mücadelelerinden yönetilen sınıflardan daha çok öğrenen yöneten sınıflar bu dinamikleri siyaseten değerlendirme ustalığı edinmişlerdir. İşçi sınıfı hareketinin reformcu bir sınıra çekilmesinde iki yanlı işleyen, hem nesnel ve hem de öznel öğeler içeren süreç etkili olmuştur. Böyle ve bugünden bakıldığında, Marx ve Engels’in kapitalizmin işçi sınıfını birleştirici dinamiklerini</span> <span class="char-style-override-2">abarttıkları</span><span>, bu koşullarda oluşan işçi sınıfı hareketinin içinde taşıdığı güçlü ekonomist ve reformcu eğilimi ise</span> <span class="char-style-override-2">küçümsedikleri</span> <span>kesindir. Aslında iki eğilimi de görmüşlerdir; sorun ağırlık ve vurgudadır. Başlangıç noktasındaki küçük vurgu farkları, “olayların mantığı” ve öznelerin çubuk bükmeleriyle büyük bir açının oluşmasına yol açmıştır. Reformculukla Leninizmin aynı Marksist kökenden kaynaklanmaları bundandır. Başka bir konu ama geçerken değinelim, bugün tekelci kapitalist yapılanma ve işleyişler çok belirgin biçimde nesnel-ekonomik dinamikler bakımından da işçi sınıfını bölen, atomize eden bir karakter taşımaktadır.</span></p>

      <p class="paragraf-3 para-style-override-18"><span>Marx ve Engels’in bu noktadaki yaklaşımlarının, tümüyle değil ama önemli ölçülerde pratik nedenlerden kaynaklandığının da görülmesi gerekiyor. Bu tarihlerde ulusal olarak örgütlenmiş tek temsili işçi partisi Britanya’daki Çartist partiydi. Julian Harney ve Ernest Jones gibi İngiliz komünistleri bu partinin sol kanadını oluşturuyorlardı. Fransa’da Birlik üyeleri, Marx’ın “küçük burjuvaziyle işçilerin koalisyonu” dediği Ledru-Rollin ve Louis Blanc’ın partisine katılmışlardı. Almanya’da 1848 Devrimi’nde Demokratik Parti’ye, “küçük burjuvazinin partisine” katılıp onun en ileri kanadını oluşturmuşlardı. Kuşkusuz bütün bunları önemli ölçüde koşullar dikte ediyordu. Ancak bunda, Marx ve Engels’in</span> <span class="char-style-override-2">sekterce bir ayrı duruştan sakınma, “işçi sınıfının kulağını yakalayacakları” bir etkinlik alanının uzağına düşmeme</span> <span>kaygıları da rol oynamıştır.</span></p>

      <p class="paragraf-3 para-style-override-18"><span>Marx ve Engels’in 1860’lı yıllardan sonraki temel pratik yaklaşımları, teorik olarak etkileyecekleri büyük hareket ve partiler içinde çalışmaktı. Komünist Birlik, bir uluslararası gizli örgüt olarak yalnızca “küçük bir çekirdek”ti. Bu örgütle devrim yapabileceklerini hiçbir zaman düşünmediler. Komünist toplum, Blanqui’nin savunduğu gibi komplocu bir darbeyle veya proletaryanın adına toplumu yönetecek bir siyasi elitin diktatörlüğü ile yaratılamayacak; sanayi proletaryasının bizzat kendi örgütlenmesiyle hayata geçirilecekti.</span></p>

      <p class="paragraf-3 para-style-override-18"><span>Öte yandan</span> <span class="char-style-override-2">Manifesto</span><span>, üç noktada komünistlerin öteki işçi partilerinden ayrılmaları gerektiğini söylüyordu: Bir: Komünistler farklı ulusal mücadeleler içinde proletaryanın ortak ve tüm ulusallıklardan bağımsız çıkarlarını öne çıkarırlar. İki: Her yerde, her zaman hareketin bütününün çıkarlarını temsil ederler. Üç: Komünistler, pratik açıdan en kararlı, ileri itici kesimdir, teorik açıdan proletarya hareketinin koşullarını kavrama üstünlüğüne sahiptirler.</span><span class="dip"><a class="footnote-link" href="#footnote-225-222" id="footnote-225-222-backlink">222</a></span></p>

      <p class="paragraf-3 para-style-override-18"><span>Bunlar kuşku yok, komünistlerin öncü ve önder rolü doğrultusunda vurgulardır. Ama pratik öncülük, Marx ve Engels’e göre işçi sınıfı hareketinin içinden, onun “teorik hareket”le birleşmesinden çıkacaktır!</span></p>

      <p class="paragraf-3 para-style-override-18"><span>Bugün, aradan geçen çok uzun zamanın bilgisi, deneyimi ve süreç içinde başkalaşmış kavramlarıyla Marx ve Engels’i mahkum etmeyi de, haklılaştırmayı da, tüm insanlar gibi onlar da dönemlerinin çocukları oldukları ve örgütlülüğün tüm zamanlar için geçerli önsel modelleri olmadığı için doğru bulmuyorum. Deneyim çok önemli bir bilme, öğrenme kaynağıdır ama koşullar değiştiğinde deneyimle elde edilen bilginin eskimesi de kaçınılmazdır. Unutmamak gerekir ki, Marx ve Engels’in önlerindeki devrim deneyimi Fransız Devrimiydi. 1848 ve sonrasındaki devrimci süreç o büyük devrimden etkilendi ama yeni dönem başka siyaset ve örgütlenme biçimleri istiyordu. Bunları sonradan saptamak görece daha kolay, yaşarken üretmek ise daha zordur ve hatta tüm devrimci örgütlülük pratiklerinin deneme-yanılma yoluyla öğrenilip geliştirilmesi belli ölçülerde eşyanın doğası gereğidir.</span></p>

      <p class="paragraf-3 para-style-override-18"><span>Yanlış algılamaları azaltacağını umduğum bu notlardan sonra ve toparlamak üzere aşağıdaki noktaların altını çizebiliriz:</span></p>

      <p class="paragraf-3 para-style-override-18"><span>Bir: Marx ve Engels, örgütlülüğü, devrim teorisinin ve sınıf mücadelesinin genel sorunlarını olduğu gibi birinci dereceden ele almamış, dönemin örgütlülük kavram ve modellerini aşacak teorik ve pratik bir açılım geliştirmemişlerdir. Kimi zaman içerik kadar önemli örgütsel biçim konularıyla yeterince ilgilenmemiş, örgütlülüklerin ayrıntılarına hakim olmak için pek fazla çaba göstermemişlerdir.</span></p>

      <p class="paragraf-3 para-style-override-18"><span>İki: Teorik öngörülerini kullanarak, dönemlerinin siyasal mücadelesini ve hareketini ileri itmişler, ama dönemin isteğine uygun bir örgütsel önderlik oluşturma işine kendileri girişmemişlerdir. Var olan örgütlülüklerin, partilerin er ya da geç komünist programı benimseyeceklerine ya da bu program tarafından asimile edileceklerine güvenmişlerdir. Teorik bilinç ve işçi sınıfının kendiliğinden etkinliği Marx ve Engels’in parti kavramlarının bütün zamanlarda geçerli iki anahtarıdır.</span></p>

      <p class="paragraf-3 para-style-override-18"><span>Üç: Siyasette ve örgütlenmede nesnel süreçlere, nesnel öğeye belirgin bir öncelik ve ağırlık vermiş, nesnel koşulların, nesnel hareketin öznel müdahalelerden ve iradeden her zaman daha önemli ve sonuç belirleyici olduğu görüşünü savunmuşlardır.</span></p>

      <p class="paragraf-3 para-style-override-18"><span>Dört: Yukarıda alıntılarıyla gösterdiğim gibi, Engels “saf işçi hareketi” ile komünist “teorik hareket”in iki “bağımsız akım” olduğunu belirtmiş, komünist hareketin ikisinin birliğinden oluşacağını yazmıştı. Ama Marx ve Engels’in pratiklerinde bu ikisi hiç birleştirilemedi. Komünist Birlik, teorik ilkelere dayanan bir birlikti; ama işçi hareketiyle bağlanma yolunda hiçbir ciddi gelişme gösteremedi. Enternasyonal ve geniş kitlesel ulusal örgütler döneminde ise, işçi hareketiyle bağ kurmak üzere teorik ilkeler yumuşatılıp, esnetildi. Ama bu çubuk bükme de, işçi hareketiyle bağlanma yolunda önemli bir katkı getirmezken, sonraki gelişmelerin gösterdiği gibi reformculuğu besleyen bir işlev gördü.</span></p>

      <p class="paragraf-3 para-style-override-18"><span>Beş: Marx ve Engels, büyük kitlesel işçi partilerinin oluşmasıyla, bugün bizim algıladığımız anlamdaki parti kavramına yaklaştıkça, olabilecek en tam iç demokrasiyi proletarya partisinin temel özelliklerinden biri olarak gördüler. Engels, 18 Aralık 1889’da G. Trier’e yazdığı mektupta parti içi düşünce özgürlüğünü kesin bir dille savundu: “İşçi hareketi var olan toplumun en keskin eleştirisi üzerine temellenmiştir; eleştiri onun yaşamsal öğesidir; öyleyse kendisi eleştiriden kaçınabilir, tartışmayı yasaklayabilir mi? Kendimiz için başkalarından konuşma özgürlüğünü yalnızca kendi saflarımızdaki konuşma özgürlüğünü ortadan kaldırmak için istememiz mümkün müdür?”</span><span class="dip"><a class="footnote-link" href="#footnote-225-223" id="footnote-225-223-backlink">223</a></span></p>

      <p class="paragraf-3 para-style-override-18"><span>Marx ve Engels, öte yandan Birinci Enternasyonal içindeki iç didişme ve keyfilikler karşısında Genel Konsey’in merkezi yetkilerini artırmak ve disiplin kurmak zorunda kaldılar. Daha önce de, örneğin 1859’da Lasalle, İtalya’daki savaşla ilgili aynı görüşte olmadıkları bir yazı yayımladığında, Marx, Engels’e “Parti disiplininde ısrar etmeliyiz yoksa her şey berbat olacak”</span><span class="dip"><a class="footnote-link" href="#footnote-225-224" id="footnote-225-224-backlink">224</a></span> <span>diye yazdı. Marx ve Engels parti içi demokrasi konusunda farklı zaman ve durumlarda konunun farklı yönlerine vurgu yaptılar. Düşünce ve görüş farklılıklarının varlığını ve dile getirilmesini biçimsel bir “demokrasi” kuralı yerine gelsin diye değil, tarihsel rolünü oynayacak temsili bir parti başka türlü olamayacağı için istediler. 1890’da Engels; Alman Sosyal Demokrat Partisi merkezi, Engels’in de aynı görüşte olmadığı bir muhalefete despotça bir tepki gösterdiğinde Sorge’ye şunları yazmıştı: “Parti öyle büyük ki, içinde mutlak tartışma özgürlüğü bir zorunluluktur… Ülkenin en büyük partisi, tüm görüş ton ve renkleri kendilerini tam olarak duyumsatmaksızın var olamaz.”</span><span class="dip"><a class="footnote-link" href="#footnote-225-225" id="footnote-225-225-backlink">225</a></span></p>

      <p class="paragraf-3 para-style-override-18"><span>Marx ve Engels’in tek tek değinmelerin ötesine geçen genel yaklaşımlarının şöyle özetlenebileceği kanısındayım: Parti içi demokrasi, çeşitlilik ve tartışma sınıfla bağlı güçlü bir parti olmanın gereğidir; partinin teorik programı bu görüşlerin ortalamasından çıkmayacak, parti içindeki komünist eğilimin teorik öncülüğüyle hareketin birleştirici dinamikleri komünist birliği üretecektir.</span></p>

      <p class="paragraf-3 para-style-override-18"><span>Bu bölümü bitirirken, sona bıraktığım ve kanımca Marx ve Engels’in temel görüş ve yaklaşımlarının bugünle en çok ilgili yönü olan işçi sınıfı/işçi sınıfı hareketiyle komünist örgütlülük arasındaki ilişki üzerinde duracağım.</span></p>

      <p class="paragraf-3 para-style-override-18"><span>Önce, Marksist sınıf teorisiyle ilgili birkaç anımsatma.</span></p>

      <p class="paragraf-3 para-style-override-18"><span>Proletaryanın tek devrimci sınıf olduğu önermesi ilk hareket noktasıdır. Molyneux’un belirttiği gibi, Marx ve Engels’in görüşlerini oluşturdukları tarih diliminde küçük üretici köylülük, Avrupa ülkelerinin çoğunda nüfusun çoğunluğunu oluşturuyordu; en azından proletarya kadar yoksuldu ve en az onun kadar eziliyordu; üstelik köylülük tüm Avrupa’da şiddete dayanan köylü ayaklanmaları geleneğine de sahipti.</span><span class="dip"><a class="footnote-link" href="#footnote-225-226" id="footnote-225-226-backlink">226</a></span> <span>Bunlara rağmen köylülük, üretim biçimiyle, yaşam alışkanlıklarıyla, kültürüyle öteki sınıflardan bağımsız bir kişilik göstermiyor, kendi sınıf çıkarlarını temsil edemiyor, ancak temsil edilebiliyor, tüm bu nedenlerle de devrimci bir gizilgüç taşımıyordu.</span></p>

      <p class="paragraf-3 para-style-override-18"><span>Peki proletarya?</span></p>

      <p class="paragraf-3 para-style-override-18"><span>Proletarya, kapitalist üretimin ve toplumsal formasyonun zorunlu bir öğesi olan, bu anlamda, nesnel varlığı varoluş biçimlerinden önce gelen bir sınıftı ama devrimci gizilgücü yalnızca buradan gelmiyordu. Marx, proletaryanın devrimci ve kurtuluşçu rolünü, amprik varlığından değil, “evrensel sınıf” olma özelliğinden çıkardı. İşçi sınıfı evrensel sınıftır. Çünkü, birincisi dünya çapında çıkarları ortak olan, uluslararası bir sınıftır; ikincisi özel sınıf çıkarları sömürünün ve sınıfların kaldırılmasında, kurtuluşu tüm sömüren-sömürülen, yöneten-yönetilen ilişkilerinin ve bunların temellendiği düzenin yok edilmesinde olan; üçüncüsü, bu iki özelliğinden dolayı kendi dışındaki sınıf ve katmanların özgürleşme isteklerini de temsil edebilen bir sınıftır.</span></p>

      <p class="paragraf-3 para-style-override-18"><span>Gelişmemiş biçimiyle sınıf mücadelesi, sınıfların bilinç ve örgütlülük düzeylerinden, hatta sınıflardan birinin pratik olarak mücadele edip etmemesinden belli ölçülerde bağımsız olarak hep var olmuştur. Ancak, sınıf mücadelesinin, sömürüsüz, sınıfsız bir topluma doğru dönüştürücü gerçek bir dinamik olabilmesi ideolojik ve siyasal etkenlerin sürece müdahalesine bağlıdır.</span></p>

      <p class="A--klama-Metni para-style-override-18"><span class="char-style-override-9">İşçi sınıfının ekonomik ve siyasal mücadelesi tarih içinde, birbiriyle içiçe ve birbirinden uzaklaşan evrelerden geçmiştir. Fiili mücadele süreci tektir; ancak ekonomik istemlerle siyasal istemlerin içeriklerine, ağırlık derecelerine ve somut tarihsel bağlamda ortaya koydukları çelişkilerin karakterine göre ayrıştıkları ölçüde, kavramsal düzeyde de ayrılmaları gerekmiştir. Dışarıdan değil, bizzat işçi sınıfı hareketinin içinden kaynaklanan ekonomist eğilim ile hem içeriden hem dışarıdan etki yapan devrimci-siyasal eğilim sürekli olarak çatışmışlardır; çatışmaktadırlar. İşçi sınıfı hareketi içindeki ekonomist eğilimin bu ölçüde güçlü olması, aynı zamanda “dışarıdan”, düzeniçi siyaset tarafından da desteklenmesinden gelmektedir. İç ve dış, içeriden ve dışarıdan bu çerçevede göreli kavramlardır</span><span class="char-style-override-19">.</span> <span class="char-style-override-9">Eklemek gerek; ekonomist eğilimin sınıf hareketi içindeki gücü “şikayet” konusu olmaması gereken çok doğal bir durumdur. İşçi de bir insan olarak daha iyi yaşamak istiyor ve ekonomik mücadeledeki küçük başarılar yaşamını kolaylaştırıyor. Öte yandan uzun erimli hedefler sıradan işçiye çekici ve “gerçekçi” gelmeyebiliyor. Burada güncel ve kısa erimli mücadele ve başarıların geçiciliğini, iğretiliğini ve esas sorunu çözmediğini</span> <span class="char-style-override-16">mücadele içinde</span> <span class="char-style-override-9">pratik olarak göstermek neredeyse tümüyle siyasal önderliğe düşüyor. Kitlelerin en çok kendi deneylerinden öğrendiklerini unutmamak gerekiyor.</span></p>

      <p class="paragraf-3 para-style-override-18"><span>İşçi sınıfı içindeki ekonomist ve sendikalist eğilim en kesin biçimde Lenin tarafından eleştirildi; Leninist siyaset ve örgütlülük bu eleştiri ve kopuş ekseninde inşa edildi. Ancak, Marx da, ekonomist-sendikal hareketin henüz kendini reformcu ve kendiliğindenci bir pratikle Lenin zamanındaki boyutlarda ortaya koymadığı bir zamanda bu soruna ve tehlikeye işaret etmişti.</span> <span class="char-style-override-2">Ücret, Fiyat ve Kâr</span><span>’da gündelik ekonomik mücadelenin abartılmaması gerektiğini, ekonomik mücadelenin nedenlere karşı değil sonuçlara karşı olduğunu, hastalığı sağaltmayıp geçici çareler getirdiğini, işçilerin “bu kaçınılmaz gerilla savaşlarına kendilerini kaptırmamalarını” yazmış ve şunları eklemişti: “İşçilerin şunu anlamaları gerekir ki, kendilerine tüm yoksullukları dayatan var olan sistem, aynı zamanda toplumun ekonomik yeniden yapılanması için gerekli</span> <span class="char-style-override-2">maddi koşulları ve toplumsal biçimleri</span> <span>de yaratmaktadır. ‘Adil bir işgünü karşılığında adil bir ücret!’ biçimindeki tutucu belgi yerine, bayrakların üzerine şu devrimci belgiyi yazmalıdırlar. ‘Ücretlilik sisteminin kaldırılması!’ ”</span><span class="dip"><a class="footnote-link" href="#footnote-225-227" id="footnote-225-227-backlink">227</a></span> <span>Pratikteki etkisi ve sonuçları sınırlı kalsa da, bu ve başka birçok yerdeki değinmeler, teorik bakışın netliğini ortaya koyuyor.</span></p>

      <p class="paragraf-3 para-style-override-18"><span>Marx,</span> <span class="char-style-override-2">Felsefenin Sefaleti</span><span>’nde ise, işçi sınıfının “kendiliğinden” ve “kendisi için” sınıf olma sürecinin, ekonomik istemlerle başlayan sınıf mücadelesinin giderek siyasal nitelik kazanmasıyla gerçekleştiğini yazdı. İşçi mücadelelerinin ilk amacı ücretleri korumaktır, ama kapitalistler buna karşı birleştikçe, işçi sınıfı için de “birliğin korunması, işçi ücretlerinin korunmasından daha gerekli hale” gelmektedir; mücadelede bir kez bu noktaya ulaşıldı mı, birlik siyasal bir nitelik almaktadır. “Ekonomik koşullar ülkenin halk yığınlarını ilkin işçi haline getirir. Sermayenin dayanışması, bu yığın için ortak bir durum, ortak çıkarlar yaratmıştır. Bu yığın, böylece, daha şimdiden sermaye karşısında bir sınıftır, ama henüz kendisi için değil. Ancak birkaç evresini belirtmiş olduğumuz bu savaşım içinde bu yığın birleşir ve kendisini kendisi için bir sınıf olarak oluşturur. Savunduğu çıkarlar, sınıf çıkarları olur. Ama sınıfın sınıfa karşı savaşımı, politik bir savaşımdır”</span><span class="dip"><a class="footnote-link" href="#footnote-225-228" id="footnote-225-228-backlink">228</a></span></p>

      <p class="paragraf-3 para-style-override-18"><span>Marx bu yaklaşımı, 1871’de Bolte’ye yazdığı mektupta daha da somutlamıştır: “İşçi sınıfının siyasal hareketinin, kuşku yok, nihai hedefi siyasal iktidarı fethetmektir. Ve bu, doğal olarak, işçi sınıfının belli bir dereceye kadar gelişen ve tam da onun ekonomik mücadelesinden doğan önceden var olan bir örgütü gerektirir. Ama öte yandan, işçi sınıfının yöneten sınıflara bir sınıf olarak karşı çıktığı ve dışarıdan basınç yoluyla zorlamaya çalıştığı her hareket siyasal harekettir. Örneğin, belirli bir fabrikada ya da hatta belirli bir işkolunda grevler vb. yoluyla tekil kapitalistleri daha kısa işgününe zorlama girişimi katıksız bir ekonomik harekettir. Öte yandan, 8 saatlik işgünü yasasını kabul ettirme hareketi bir</span> <span class="char-style-override-2">siyasal</span> <span>harekettir. Ve bu yolla, her yerde işçilerin tek tek ekonomik hareketlerinden siyasal hareket, yani sınıfın kendi çıkarlarını genel bir biçimde elde etme amacını taşıyan hareketi doğar.”</span><span class="dip"><a class="footnote-link" href="#footnote-225-229" id="footnote-225-229-backlink">229</a></span></p>

      <p class="paragraf-3 para-style-override-18"><span>Bu pasajlar, Marx’ın soruna yaklaşımındaki yaratıcı ve zenginleştirici yönle, kanımca sorunlu yönü bir arada yansıtmaktadır.</span></p>

      <p class="paragraf-3 para-style-override-18"><span>“Sorunlu” yönden kastettiğim şu: “Kendiliğinden sınıf” ve “kendisi için sınıf” kavramlarının, siyasal bilinç öğesi eklendiğinde son derece ufuk açıcı olduğuna kuşku yok. Ancak, işçi sınıfının bu iki durumun birincisinden ikincisine geçişi doğrusal değildir. İşçi sınıfının iktidarı fethetme mücadelesinin önceden var olan bir örgütü gerektirdiği saptaması son derece yerindedir. Ne var ki, bu örgütün ekonomik mücadeleden doğacağı öngörüsü doğrulanmamıştır. Tersi doğrulanmıştır. Ekonomik mücadeleden sendikal bilinç ve sendikal örgüt doğmaktadır.</span></p>

      <p class="paragraf-3 para-style-override-18"><span>Marx’ın yaklaşımındaki yaratıcı ve zenginleştirici yön, sınıf mücadelesindeki hiçbir aşama ya da uğrağın birbirinden kopuk olmadığını, gelişmenin birikim ve sıçrama evrelerinin birbirini izlediğini görmesi ve göstermesidir. Marx ve Engels’in en iyi öğrencisi Lenin de esas katkısını, zengin yönü yadsımadan zayıf yönü aşarak yapmıştır. Örneğin, Lenin’in</span> <span class="char-style-override-2">Yaklaşan Felaket</span> <span>makalesindeki yöntemsel yaklaşımı, “ekonomik” ve “demokratik” güncel istemlerle sosyalist siyasal hedefler arasındaki bağın nasıl kurulacağını çarpıcı biçimde göstermektedir.</span></p>

      <p class="paragraf-3 para-style-override-18"><span>Öte yandan, Marx ve Engels’in değişik zaman ve yerlerdeki farklı değinmelerine rağmen işçi sınıfı-siyaset ilişkisiyle ilgili görüşlerinde</span> <span class="char-style-override-2">esas vurgu</span> <span>ekonomik-siyasal mücadele ayırımına ve birinden ötekine nasıl geçileceğine değil, sınıfın kendisine ve hareketinedir. Sınıf-siyaset ilişkisini sınıf mücadelesi içinde son derece dinamik biçimde ele almış, sınıf, siyaset ve örgütlülüğe</span> <span class="char-style-override-2">hareket ve mücadele</span> <span>prizmasından bakmışlardır.</span></p>

      <p class="paragraf-3 para-style-override-18"><span>Sınıf ve sınıf mücadelesi düşüncesine getirdikleri en önemli katkı, sınıfların mücadele içinde oluştuğu belirlemesidir.</span></p>

      <p class="paragraf-3 para-style-override-18"><span>“Tek tek bireyler ancak başka bir sınıfa karşı ortak mücadele yürüttükleri sürece bir sınıf oluştururlar; yoksa rekabet içinde birbirlerine düşmandırlar”</span><span class="dip"><a class="footnote-link" href="#footnote-225-230" id="footnote-225-230-backlink">230</a></span> <span class="char-style-override-2">Alman İdeolojisi</span><span>’ndeki bu çok bilinen formülasyon her türlü vulgar, ekonomist işçi sınıfı tanımının yadsınmasıdır.</span></p>

      <p class="paragraf-3 para-style-override-18"><span class="char-style-override-2">Komünist Parti Manifestosu</span><span>’nda proleterlerin “bir sınıf olarak örgütlenmeleri[nden] ve bunun sonucu olarak bir siyasal parti olarak örgütlenmeleri”nden söz ediyorlar.</span><span class="dip"><a class="footnote-link" href="#footnote-225-231" id="footnote-225-231-backlink">231</a></span> <span>Bu örnekte, parti içinde örgütlenmek sınıf oluşumunun tamamlayıcı bir evresi olmaktadır.</span></p>

      <p class="paragraf-3 para-style-override-18"><span>Birinci Enternasyonal’in 1871 Londra Konferansı’nda benimsenen formülasyon ise çok daha da açık ve kesindir: “Proletarya ancak, ayrı bir siyasal parti olarak oluştuğu zaman bir sınıf olarak davranabilir.”</span><span class="dip"><a class="footnote-link" href="#footnote-225-232" id="footnote-225-232-backlink">232</a></span></p>

      <p class="paragraf-3 para-style-override-18"><span>Özetle, sınıfın oluşması, başka bir sınıfa karşı mücadele etmesine, çıkarları ortak bir sınıf olarak davranmasına, bu ise ayrı bir siyasal parti olarak örgütlenmesine bağlıdır! Parti kavramının o gün için taşıdığı belirsizlik ne olursa olsun Marx ve Engels’in sonunda vardıkları nokta, siyasal bir sınıf kavramıdır.</span></p>

      <p class="paragraf-3 para-style-override-18"><span>Marx ve Engels’in parti kavramları belirsizlikler taşımaktadır ama, 1848’den sonra “parti”nin bağımsız bir “örgüt” olarak gerekliliğiyle ve daha önemlisi bu gerekliliğin gerekçesiyle ilgili saptamaları başka bir yöne daha işaret etmektedir. Engels, 1852’de</span> <span class="char-style-override-2">The New York Daily Tribune</span><span>’de yayımlanan</span> <span class="char-style-override-2">Köln’deki Komünistlerin Yargılanması</span> <span>başlıklı makalesinde, “hiçbir siyasal partinin bir örgüte sahip olmaksızın var olamayacağını”, liberal burjuvaların, demokratik esnafların bu örgütün yokluğunu toplumsal konum ve üstünlükleriyle az çok telafi edebileceğini, “ama bu konum ve maddi araçlardan yoksun olan proleter sınıfın örgütü gizli birliklerde aramak zorunda olduğunu”</span><span class="dip"><a class="footnote-link" href="#footnote-225-233" id="footnote-225-233-backlink">233</a></span> <span>belirtmişti. Bu alıntıdan, işçi sınıfının oluşmasının ve siyasallaşmasının, egemen sınıflarınki gibi kendiliğinden olmadığı, mutlaka örgütlenmesi gerektiği sonucu çıkıyor. Bu aktarmalar sürecin iç mantığı gereği, Marx ve Engels’in parti ve örgütlüğü hâlâ bir mücadele tarafı olarak anlamaya devam etmelerine rağmen, daha tanımlı ve örgütlü bir anlayışa yaklaştıklarını gösteriyor.</span></p>

      <p class="paragraf-3 para-style-override-18"><span>Ancak bu noktayı gereğinden fazla abartmamak gerekiyor. Olayların mantığının, mücadelenin değişik evrelerinin, farklı yönleri öne çıkarması da, dönemlerinin büyük düşünürlerinin bunlara bağlı olarak vurgu ve ağırlık kaydırmaları yapmaları da hep görülen bir durumdur. Bu görüşleri sonradan değerlendirenlerin dikkatli olmaları, kendi önkabul ve kurgularına göre seçmeci bir yaklaşımdan sakınmaları gerekiyor.</span></p>

      <p class="paragraf-3 para-style-override-18"><span>Marx ve Engels’in siyaset ve örgütlülük anlayışlarındaki egemen eğilim, daha önce de belirttiğim gibi var olan örgütlülüklerin, partilerin er ya da geç komünist programı benimseyeceklerine ya da bu program tarafından asimile edileceklerine güvenmek, nesnel, kimi zaman kerte kerte (tedrici) ilerleyen süreçlere ve bunların doğurduğu</span> <span class="char-style-override-2">harekete</span> <span>öznel istence göre öncelik vermek biçimindedir.</span></p>

      <p class="paragraf-3 para-style-override-18"><span>Buraya kadar yazılanların bizi getirdiği en önemli nokta ise kanımca şudur: Dönem ve tanım farklılıkları bir yana, proletaryanın devrimci rolünü oynayabilmesi için bağımsız bir parti olarak örgütlenmesi gerekliliğinde Marx ve Engels ile örneğin onların yaratıcı izleyicisi Lenin arasında önemli bir fark yoktur. Sınıf ve hatta sınıfın hareketi verilidir; nesneldir. İşçi sınıfının bir sınıf olarak davranması başka bir sınıfa karşı mücadele etmesine, bu da siyasal bir oluşum olarak örgütlenmesine bağlıdır.</span> <span class="char-style-override-2">Fark, siyasal oluşumun, örgütlülüğün asli kurucu kaynağının, dinamiğinin nerede olduğu noktasındadır.</span> <span>Marx ve Engels’te bu kaynak işçi ve halk hareketinin kendisidir. Lenin ise, işçi hareketinin kendiliğinden ekonomik mücadelesinin ancak sendikal bilinç ve siyaset ürettiği saptamasından çıkarak, siyasal bilinç ve örgütlülüğün bu hareketin dışında oluşturulması ve sınıfa taşınması gerektiğini söylemektedir.</span></p>

      <p class="paragraf-3 para-style-override-18"><span>Öte yandan, 1905, 1917 Şubat ve 1917 Ekim devrimleri çizgisinde Rusya deneyimi yalnızca Lenin’in işçi sınıfına bilinç taşıma ve öncü parti önermelerini değil, Marx ve Engels’in</span> <span class="char-style-override-2">işçi sınıfı ve emekçi halkın aşağıdan ve kendiliğinden gelen hareketinin devrimin vazgeçilmez bir dinamiği olduğu biçimindeki görüşlerini de doğrulamıştır</span><span>. 1905 ve 1917 Şubat devrimlerini herhangi bir parti örgütlememiş, hatta önceden görememiştir. 1917 Ekim Devrimi’nin iktidar organı Sovyetler de, herhangi bir partinin eseri değildir. Sovyetlerin çekirdeği, ilk oluşumu 1905 döneminde çarın Papaz Gapon olayından sonra işçileri yumuşatmak üzere planladığı bir reformu yaşama geçirmek için seçtirdiği fabrika komiteleridir. Bu komiteler yükselen grevlerle birlikte merkezi eşgüdüm ve yönlendirme işlevleri kazanmışlar, 1917 Ekim’inde İşçi, Köylü ve Asker Sovyetleri olarak sonucu belirleyecek önemde devrimci bir rol üstlenmişlerdir.</span></p>

      <p class="paragraf-3 para-style-override-18"><span>Marksizmin-Leninizm rastlantısal bir sıfat tamlaması değildir. Leninizm gerçekten Marksizmin yeni koşullardaki devamıdır ve Marksizm, çoğumuzun en çok ve en kolay aşıldığını söylediği noktada, siyaset ve örgütlülük alanında bile devrimci ve özgün içeriğiyle yaşamaya devam etmektedir.</span></p>

      <p class="paragraf-3 para-style-override-18"><span>İçeriği, biçimleri, tanımları değişmiş olsa da, işçi sınıfı ve emekçilerin, proletaryanın aşağıdan gelen ve belli ölçülerde kendiliğinden olan hareketi komünist siyasetin ve örgütlülüğün çok temel ve yaşamsal bir damarıdır.</span></p>

      <p class="paragraf-3 para-style-override-18"><span>Devrimci teori, aşağıdan emekçi halk hareketi ve örgütlü siyasal öncülük, üç temel bileşendir.</span></p>

      <p class="paragraf-3 para-style-override-18"><span>Marksizm kaynağından çıkan Menşevik-reformcu akımların ve Leninizmin kötü taklitçilerinin sorunu bu sentezi kuramamalarından kaynaklanıyor.</span></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-162-backlink" id="footnote-225-162">162</a> Eric J. Hobsbawm, <span class="char-style-override-2">Devrim Çağı: 1789-1848</span>, Çevirenler: Jülüde Ergüder-Alaeddin Şenel, V Yayınları, Ankara, Aralık 1989, s. 14</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-163-backlink" id="footnote-225-163">163</a> Agy. s. 395</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-164-backlink" id="footnote-225-164">164</a> Agy. s. 234</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-165-backlink" id="footnote-225-165">165</a> David Fernbach, <span class="char-style-override-2">Siyasal Marx</span>, Çeviren: Murat Akad, Yeni Hayat Kütüphanesi, İstanbul, Nisan 2004, s. 36</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-166-backlink" id="footnote-225-166">166</a> <span class="char-style-override-2">Rules of the Communist League</span>, December 1847; MECW, C. 6, s. 633.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-167-backlink" id="footnote-225-167">167</a> <span class="char-style-override-2">The New Encyclopedia Britannica</span>, C. 25, s. 960</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-168-backlink" id="footnote-225-168">168</a> K. Marx- F. Engels, <span class="char-style-override-2">Komünist Parti Manifestosu</span>, Almanca’dan çeviren Erkin Özalp, NK Yayınları, İstanbul, Mart 2003 (Üçüncü Baskı), s. 29</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-169-backlink" id="footnote-225-169">169</a> Agy, s. 42</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-170-backlink" id="footnote-225-170">170</a> <span class="char-style-override-2">Northern Star</span> Britanya’da Çartistler tarafından yayımlanan 60 bin tirajlı bir haftalık gazeteydi.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-171-backlink" id="footnote-225-171">171</a> F. Engels, <span class="char-style-override-2">The State of Germany, Northern Star</span>, 4 Nisan 1846, MECW, cilt 6, s. 15 Marxist Internet Archive, www.marxist.org</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-172-backlink" id="footnote-225-172">172</a> David Fernbach, agy. s. 51</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-173-backlink" id="footnote-225-173">173</a> Agy, s. 54</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-174-backlink" id="footnote-225-174">174</a> Aktaran: Monty Johnstone, “Marx and Engels and the Concept of the Party” <span class="char-style-override-2">The Socialist Register</span>, 1967, s. 125</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-175-backlink" id="footnote-225-175">175</a> David Fernbach, agy. s. 55-56</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-176-backlink" id="footnote-225-176">176</a> <span class="char-style-override-2">The Recollections of Alexis de Tocqueville</span>, İngilizceye çeviren, Alexdander Teixeria de Mattos, The Harwill Press, London, 1948, s.12</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-177-backlink" id="footnote-225-177">177</a> Stephen J. Lee, <span class="char-style-override-2">Avrupa Tarihinden Kesitler 1789-1980</span>, Dost Kitabevi Yayınları, Ankara, Mart 2002, s.72</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-178-backlink" id="footnote-225-178">178</a> Eric Hobsbawm, <span class="char-style-override-2">Sermaye Çağı,</span> Çeviren: Bahadır Sina Şener, Dost Kitabevi, Ankara, Aralık 1998, s. 29</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-179-backlink" id="footnote-225-179">179</a> David Fernbach, agy. s. 60</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-180-backlink" id="footnote-225-180">180</a> Agy. s. 62</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-181-backlink" id="footnote-225-181">181</a> K.Marx-F. Engels, Selected Works in three volumes, agy, c. 1. s.189</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-182-backlink" id="footnote-225-182">182</a> K. Marx - F. Engels, <span class="char-style-override-2">Selected Works</span>, agy. s. 191-192</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-183-backlink" id="footnote-225-183">183</a> Agy. s. 289</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-184-backlink" id="footnote-225-184">184</a> K. Marx, <span class="char-style-override-2">Fransa’da Sınıf Savaşımları 1848-1850</span>, Çeviren: Sevim Belli, Sol Yayınları, Ankara, Ekim 1996, s. 55</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-185-backlink" id="footnote-225-185">185</a> K. Marx-F. Engels, Selected Works, agy. s. 178-179</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-186-backlink" id="footnote-225-186">186</a> agy. s.182</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-187-backlink" id="footnote-225-187">187</a> agy. s.282</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-188-backlink" id="footnote-225-188">188</a> <span class="char-style-override-2">The Recollections of Alexis de Tocqueville,</span> agy, s. 111</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-189-backlink" id="footnote-225-189">189</a> Agy, s. 35</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-190-backlink" id="footnote-225-190">190</a> Monty Johnstone, agy. s. 126</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-191-backlink" id="footnote-225-191">191</a> David Fernbach, agy, s. 65</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-192-backlink" id="footnote-225-192">192</a> Agy. s. 67</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-193-backlink" id="footnote-225-193">193</a> K. Marx- F. Engels, Seçme Yapıtlar 1, Çevirenler Muzaffer Ardos, Sevim Belli, Ahmet Kardam, ve Kenan Somer, Sol y. Ankara, Aralık 1976, s. 213-225</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-194-backlink" id="footnote-225-194">194</a> Agy. s. 219</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-195-backlink" id="footnote-225-195">195</a> K. Marx’tan F. Freiligrath’a 29 Şubat 1860 tarihli mektup. Marxist Internet Archive, www.marxist.org</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-196-backlink" id="footnote-225-196">196</a> Monty Johnstone, agy. s. 130</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-197-backlink" id="footnote-225-197">197</a> David Fernbach, agy. s. 91</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-198-backlink" id="footnote-225-198">198</a> K. Marx’tan F. Engels’e 4 Kasım 1864 tarihli mektup. Marxist Internet Archive, www.marxist.org</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-199-backlink" id="footnote-225-199">199</a> David Fernbach, agy. s.93</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-200-backlink" id="footnote-225-200">200</a> <span class="char-style-override-2">Komünist Parti Manifestosu</span>, agy. s. 64</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-201-backlink" id="footnote-225-201">201</a> <span class="char-style-override-2">Documents of the First International</span>, Moscow, 1966 c. III, s. 311</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-202-backlink" id="footnote-225-202">202</a> David Fernbach, agy. s. 97-98</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-203-backlink" id="footnote-225-203">203</a> R. Yürükoğlu, <span class="char-style-override-2">Proleterya Enternasyonalizmi</span>, İşçinin Sesi Yayınları, Londra, Haziran 1980, s. 30</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-204-backlink" id="footnote-225-204">204</a> David Fernbach, agy, s. 103</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-205-backlink" id="footnote-225-205">205</a> F. Engels’ten F. A. Sorge’e 12 (and 17) September 1874 Marxist Internet Archive, www.marxist.org</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-206-backlink" id="footnote-225-206">206</a> David Fernbach, agy. s. 119</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-207-backlink" id="footnote-225-207">207</a> Monty Johnstone, agy. s.132</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-208-backlink" id="footnote-225-208">208</a> Agy. s. 133</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-209-backlink" id="footnote-225-209">209</a> F. Engels’ten A. Bebel’e mektup, 21 Haziran 1882, Marxist Internet Archive,www.marxist.org</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-210-backlink" id="footnote-225-210">210</a> F. Engels’ten F. K. Wischnewetsky’ye mektup, 28 Aralık 1886, agy.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-211-backlink" id="footnote-225-211">211</a> F. Engels, K. Marx’ın <span class="char-style-override-2">Fransa’da Sınıf Mücadeleleri 1848-1850</span>’ye giriş, Marx Engels <span class="char-style-override-2">Seçme Yapıtlar 1</span>, Birinci baskı, Sol Y. Ankara Aralık 1976, s.236-245</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-212-backlink" id="footnote-225-212">212</a> <span class="char-style-override-2">The New Encyclopedia Britannica</span>, 15. basım, 1988, New York. C. 29, s. 973</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-213-backlink" id="footnote-225-213">213</a> <span class="char-style-override-2">Sosyalist Siyasal Düşünüş Tarihi</span> 2 ciltlik, Derleyen: Mete Tunçay, C. 1, Birinci basım Mayıs 1976, İstanbul, s. 392</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-214-backlink" id="footnote-225-214">214</a> Karl Kautsky, <span class="char-style-override-2">Selected Political Writings</span>, Edited and Translated by Patrick Goode, The Macmillan Press, Londra,1983, 97-123</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-215-backlink" id="footnote-225-215">215</a> agy.s.116</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-216-backlink" id="footnote-225-216">216</a> <span class="char-style-override-2">Sosyalist Siyasal Düşünüş Tarihi</span>, Derleyen Mete Tunçay, Bilgi Yayınevi, Ankara, Ağustos 1976, Cilt:2 s. 541</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-217-backlink" id="footnote-225-217">217</a> Monty Johnstone, “Marx and Engels and the Concept of the Party”, The Socialist Register, 1967, s.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-218-backlink" id="footnote-225-218">218</a> Agy, s. 123</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-219-backlink" id="footnote-225-219">219</a> F. Engels, <span class="char-style-override-2">Socialism in Germany</span>, Werke, Berlin,1963, c. 22. s. 248. Aktaran Johnstone, agy. s. 123</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-220-backlink" id="footnote-225-220">220</a> K. Marx, <span class="char-style-override-2">Felsefenin Sefaleti</span>, Çeviren Ahmet Kardam, Sol Y. Ankara, Beşinci Baskı Ankara 1999, s.123</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-221-backlink" id="footnote-225-221">221</a> K. Marx-F. Engels<span class="char-style-override-2">, Komünist Parti Manifestosu</span>, agy, s. 23</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-222-backlink" id="footnote-225-222">222</a> Agy. s. 23</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-223-backlink" id="footnote-225-223">223</a> Monty Johnstone, agy. s. 143</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-224-backlink" id="footnote-225-224">224</a> Monty Johnstone, agy. s.129</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-225-backlink" id="footnote-225-225">225</a> F. Engels’ten F. A. Sorge’ye 9 Ağustos 1890 tarihli mektup. Marxist Internet Arcihe, www.marxist.org</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-226-backlink" id="footnote-225-226">226</a> John Molyneux, agy. s.14</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-227-backlink" id="footnote-225-227">227</a> K. Marx, <span class="char-style-override-2">Ücret, Fiyat ve Kâr</span>, K. Marx-F. Engels, Selected Works, c. 2, s. 75</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-228-backlink" id="footnote-225-228">228</a> K. Marx, <span class="char-style-override-2">Felsefenin Sefaleti</span>, Çeviren: Ahmet Kardam, Sol Yayınlar, Ankara, 1999, s. 171-172.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-229-backlink" id="footnote-225-229">229</a> Marx’ın Bolte’ye 23 Kasım 1871 tarihli mektubu. K.Marx- F. Engels, Selected Works, agy. s. 423-424</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-230-backlink" id="footnote-225-230">230</a> K. Marx-F. Engels, <span class="char-style-override-2">Selected Works</span>, agy. c.1, s. 65</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-231-backlink" id="footnote-225-231">231</a> K. Marx-F. Engels, <span class="char-style-override-2">Komünist Parti Manifestosu</span>, agy. s. 18</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-232-backlink" id="footnote-225-232">232</a> Monty Johnstone, agy. s. 132</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-233-backlink" id="footnote-225-233">233</a> K. Marx-F. Engels, <span class="char-style-override-2">Selected Works</span>, agy, c. 1, s.388</p>
        </div>
      </div>
    </div>
  </div>
</body>
</html>
