<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-6.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-6.html" xml:lang="tr-TR">
    <div class="Basic-Text-Frame">
      <p class="split"></p>

      <p class="Numara para-style-override-19">ALTI</p>

      <p class="anabaslik-1 para-style-override-19" id="toc_marker-8">R.LUXEMBURG VE A. GRAMSCİ</p>

      <p class="resim-1"><img alt="sekil1.png" class="image" height="24" src="../Images/sekil1_fmt7.jpeg" width="53" /></p>

      <p class="ara1">1. Alman Devrimi ve Rosa Luxemburg</p>

      <p class="paragraf-3 para-style-override-18"><span>Birinci Dünya Savaşı sona ererken, Almanya’nın bütünlüğü bozulan emperyalizmin zayıflayan ikinci halkası olduğuna ilişkin birçok somut veri ve kanıt var. Daha 1917 Nisan’ında Berlin’de silah sanayinde çalışan 200 binden fazla işçinin ekmek karnesindeki kısıtlamalara karşı greve çıkması, Ekim Devrimi’nin birinci yıldönümüne rastlayan 8 Kasım 1918’de patlayan kitle hareketleri ve grevler, Berlin’de 500 bin kişinin katıldığı grev, Kiel’deki donanma askerleri isyanı, isyan ve grev dalgasının Hamburg, Hannover, Köln, Magdeburg, Münih, Stuttgart ve Almanya’nın öteki önemli işçi havzalarına yayılması, imparatorun çok güvendiği Dördüncü Piyade Alayı’nın isyana katılarak Berlin’e girmesi, hükümetin düşmesi, Berlin İşçi ve Asker Konseyi’nin 3 bin delegesinin üç SPD’li (Alman Sosyal Demokrat Partisi) üç USPD’li (Alman Bağımsız Sosyal Demokrat Partisi) geçici halk komiserini hükümet kurmakla görevlendirmeleri, bütün Almanya’yı işçi ve asker konseylerinin sarması, ikili iktidar durumunun oluşması… Bir çırpıda satır başlarıyla sayılabilecek verilerdir.</span></p>

      <p class="paragraf-3 para-style-override-18"><span>Devrimci örgütlülük konusunu, öyleyse bir de bu yenilgiyle biten devrimin ışıkları altında ve Rosa Luxembug’un parti konusuna ilişkin görüşleri bağlamında değerlendirmemiz gerekiyor.</span></p>

      <p class="paragraf-3 para-style-override-18"><span>Bu kısa değerlendirmeye, 1918 devriminin ilk aşamasının sonunun başlangıcı olan geçici hükümetin kurulmasıyla başlayabiliriz.</span></p>

      <p class="paragraf-3 para-style-override-18"><span>Geçici halk komiserleri hükümetinde bakan olan SPD’nin burjuva reformcusu liderleri Ebert, Scheidemann ve Landsberg, aynı zamanda “yukarıdan” oluşturdukları Halk Temsilcileri Konseyi’nin üyesiydiler. Devrim patlak verdiğinde İşçi ve Asker Konseyleri’nin otoritesini kabul eder görünüp, yetkilerini sınırlamaya çalıştılar. Düzenden, burjuva parlamenter işleyişten yana olan SPD en güçlü partiydi ve konseyleri bir an önce ortadan kaldırmak istiyordu. USPD parlamenter demokrasiyle konseylerin yan yana olacağı bir düzen öngörüyor, bu partinin sol kanadı ise konseyler iktidarını savunuyordu. Rosa Luxemburg ve Karl Liebknecht önderliğindeki Spartakistler ise USPD içinde yer almakla birlikte, ikircimsiz konsey iktidarını hedefleyen bağımsız bir çizgi izliyorlardı. 15 Aralık’ta yapılan USPD kongresinde Rosa Luxemburg’un hükümetten çekilme ve tüm iktidarı işçi ve asker konseylerine devretme çağrısı reddedildi ve Hilferding’in bir an önce seçimlere gidilmesi önerisi kabul edildi. 16 Aralık günü toplanan Almanya Birinci İşçi ve Asker Konseyleri Genel Kongresi de aynı yönde, seçimlerin 19 Ocak 1919’da yapılmasına karar verdi. Devrim salon toplantılarında söndürülüyordu. 24 Aralık’ta Berlin Kent Sarayı’nı işgal eden Halk Donanma Birliği İşçileri hükümete bağlı birliklerin karşı devrimci saldırısını Berlin işçilerinin toplu desteğiyle püskürttüler. Devrim, sokakta direnmeye devam ediyordu.</span></p>

      <p class="paragraf-3 para-style-override-18"><span>30 Aralık’ta Spartakistler Alman Komünist Partisi’ni kurdular.</span></p>

      <p class="paragraf-3 para-style-override-18"><span>Ocak’ta karşı-devrim saldırıya geçti. USPD’li Berlin Polis Müdürü görevden alındı. SPD’nin güvenlik güçlerinin başına getirdiği Noske işsizlerden ve lumpenlerden oluşturduğu kuvvetlerle bütün devrimci hedeflere saldırdı. 15 Ocak’ta AKP liderleri Rosa Luxemburg ve Karl Liebknecht hunharca öldürüldüler.</span></p>

      <p class="paragraf-3 para-style-override-18"><span>İktidar sorununu burjuva sosyal demokratlar eliyle ve karşı-devrimci şiddet yöntemleriyle çözen düzen yolu temizledikten sonra seçimlere gitti. SPD oyların yüzde 37.9 unu, USPD yüzde 7.6’sını aldı.</span></p>

      <p class="paragraf-3 para-style-override-18"><span>14 Nisan’da Münih’te konsey hükümeti kuruldu ve 30 Nisan’da Noske kuvvetleri tarafından yıkıldı.</span></p>

      <p class="paragraf-3 para-style-override-18"><span>Alman Devrimi aralıklarla 1923’e kadar sürdü; ama yenildiği tarih esas olarak 1919 başıdır.</span></p>

      <p class="paragraf-3 para-style-override-18"><span>Buraya ancak satırbaşlarıyla aktarabildiğim Alman Devrimi’nin yenilgisiyle birlikte, Avrupa sosyalizminin, 2. Enternasyonal’e egemen kanadının düzen içi-reformist bir çizgide, bildiğimiz reformcu partiler olarak biçimlenme ve Marksizmin devrimci çizgisinden kopuş süreci tamamlanmış oldu. Alman Sosyal Demokrat Partisi başta olmak üzere, 2. Enternasyonal partilerinin, reformist önderlikler altındaki serüveninin devamı biliniyor ve burada bunların ihaneti ve işbirlikçiliği üzerine tek bir söz söylemek bile gerekmiyor.</span></p>

      <p class="araa para-style-override-14"><span class="char-style-override-20">Komünist eğilim</span></p>

      <p class="paragraf-3 para-style-override-18"><span>Konumuz, Alman Devrimi’nde komünist eğilimin durumudur. Eğer, tarihsel olayları determinist, aşırı nesnelci bir yaklaşımla değerlendirmeyeceksek komünist eğilimin sonuç belirleyici kritik noktalardaki tutumlarını irdelememiz gerekiyor.</span></p>

      <p class="paragraf-3 para-style-override-18"><span>“Komünist eğilim”le Rosa Luxemburg ve Karl Liebknecht’in önderlik ettiği eğilimi kastediyorum. Bu iki ismin devrimciliklerinin, devrim konusundaki içtenlik ve kişisel adanmışlıklarının her türlü tartışmanın ötesinde olduğunu ekliyorum.</span></p>

      <p class="paragraf-3 para-style-override-18"><span>Almanya 1918 kavşağında emperyalist zincirin ikinci zayıf halkasıydı, ancak ekonomik, toplumsal ve siyasal koşulları da, işçi sınıfı partisinin oluştuğu ortam ve gelenekler de Rusya’dan farklıydı. Bu koşullar ve içinde doğdukları partinin özellikleri Spartakistlerin parti konusundaki görüş ve davranışlarını birinci dereceden etkiledi.</span></p>

      <p class="paragraf-3 para-style-override-18"><span>Onlar, yeni bir parti kurmayıp var olan bir partiye katıldılar. Geçmişi, gelenekleri olan, geniş, kitlesel, gücünü sendikalardaki etkisiyle ve seçim sandığındaki başarısıyla göstermiş Alman Sosyal Demokrat Partisi’yle Bolşeviklerin yoktan var ettikleri parti arasındaki farklar önemliydi. Luxemburg’un kendiliğinden kitle hareketinin partiyi de devrimcileştireceğini umması, partiden ayrılmayı işçi kitlelerinden ayrılmakla eş tutması nedensiz değildi. Luxemburg’un parti konusundaki görüşlerini değerlendirirken bu noktayı akılda tutmak gerekiyor.</span></p>

      <p class="paragraf-3 para-style-override-18"><span>Sonuç belirleyici iki kritik noktanın, devrimde öznel öğe ve iktidar sorununa yaklaşım konuları olduğunu düşünüyorum.</span></p>

      <p class="paragraf-3 para-style-override-18"><span>1917 Rusya’sı ile 1918 Almanya’sının koşulları aynı, hatta benzer bile değildi ve hiçbir devrimin yenilgisi yalnızca öznel ve iradi nedenlere bağlanamaz. Ama koşulların farklılığı kadar, devrimci dalganın yükselişindeki zaman ve karakter ortaklığı da gözden kaçırılmamalıdır. Böyle bakıldığında iki ülkede, birbirini bir yıl arayla izleyen iki devrimci durumun farklı sonuçlara evrilmesinde, Avrupa Devrimi’nin önsözü rolünü üstlenmiş olan Almanya Devrimi’nin yenilgisinde devrimci partinin eksikliği öne çıkan en önemli konu olmaktadır.</span></p>

      <p class="paragraf-3 para-style-override-18"><span>Almanya Devrimi’ne önderlik edebilecek, devrimci durumu devrime götürecek devrimci partiyi inşa edebilecek tek grup devrim davasına sonuna kadar sadık kalan ve her zaman partili mücadeleyi savunan Spartakistler’di. Yıllarca SDP ve USDP’de çalıştılar; bağımsız ve devrimci bir parti olarak örgütlenmenin kaçınılmaz olduğunu anlayıp AKP’yi kurmakta ise geç kaldılar.</span></p>

      <p class="paragraf-3 para-style-override-18"><span>Sorulması gereken sorulardan biri, Kautsky’nin oportünist yüzünü herkesten önce gören Luxemburg’un, daha 1915’te “asıl düşman içimizde” diye bildiriler yayınlayan Liebknecht’in Kautsky ve benzerlerinden ayrılmak için neden “son dakika”ya kadar bekledikleridir. Luxemburg’un Nisan 1917’ye, Kautsky ayrılıncaya kadar SPD içinde kaldığını, 1918 sonuna kadar yine Kautsky ile birlikte USPD’de yer aldığını, Zimmerwald-Kienthal-Stockholm konferanslarında bağımsız, yeni bir enternasyonalin kurulmasına karşı çıktığını, Alman Komünist Partisi adıyla bağımsız bir örgüt oluşturmasının ise öldürülmesinden yalnızca üç hafta önceye rastladığını biliyoruz. Neden böyle oldu?</span></p>

      <p class="paragraf-3 para-style-override-18"><span>Sorunun, “oportünizmle uzlaştıkları için” türünden kolay bir yanıtı olduğunu düşünmüyorum. Sorun çok daha karmaşıktı ve en başta Rosa Luxemburg’un parti, işçi sınıfı hareketinin birliği ve kitle hareketinin devrimci süreçteki rolü ile ilgili görüşlerinden ve tüm bunları besleyen ortamdan, topraktan kaynaklanıyordu.</span></p>

      <p class="paragraf-3 para-style-override-18"><span>Bu görüşlerin incelenmesi, Avrupa işçi ve komünist hareketinin sonraki gelişmesini anlamak bakımından önemlidir.</span></p>

      <p class="paragraf-3 para-style-override-18"><span>Luxemburg’un, Lenin’in</span> <span class="char-style-override-2">Bir Adım İleri İki Adım Geri</span> <span>çalışması üzerine 1904’te yazdığı, Menşevik</span> <span class="char-style-override-2">Iskra</span> <span>ve Alman Sosyal Demokrat Partisi’nin yayın organı</span> <span class="char-style-override-2">Neue Zeit</span><span>’da</span> <span>yayımlanan</span> <span class="char-style-override-2">“</span><span>Rus Sosyal Demokrasinin Örgütsel Sorunları” başlıklı makalesi parti konusundaki görüşlerini Lenin’le polemik yaparak ortaya koyduğu metindir.</span><span class="dip"><a class="footnote-link" href="#footnote-225-348" id="footnote-225-348-backlink">348</a></span></p>

      <p class="paragraf-3 para-style-override-18"><span>Bu metinden, Lenin’in verdiği kimi yanıtlara işaret ederken değinmiş, Luxemburg’un Lenin’in merkeziyetçi partisinde, düşünen, karar veren, etkin tek organın merkez komitesi olduğunu öne sürdüğünü aktarmıştık. Burada Luxemburg’un eleştiri ve tezlerini daha yakından inceleyeceğiz.</span></p>

      <p class="paragraf-3 para-style-override-18"><span>Rosa Luxemburg ile Lenin arasında parti konusundaki temel teorik fark, “sınıf partisi” ve sınıf-parti ilişkisi eksenindedir. Rosa Luxemburg’dan okuyoruz: “Merkeziyetçiliğin yaşam ilkesi, bir yandan belli ve etkin devrimcilerin örgütlenmiş askerlerinin, onları sarmalayan devrimci olsa da örgütsüz çevreden ayrılmasına ilişkin keskin bir vurgudur. Öte yandan merkeziyetçilik, sıkı disiplin ve merkez komitesinin partinin tüm yerel örgütlerinin tüm etkinliklerine doğrudan, kesin ve belirleyici müdahalesidir.”</span><span class="dip"><a class="footnote-link" href="#footnote-225-349" id="footnote-225-349-backlink">349</a></span> <span>Daha açık formülasyon şudur: “… proletaryanın parti kadrosu olarak örgütlenmiş sınıf bilinçli çekirdeği ile sınıf mücadelesi tarafından kavranan ve kendini sınıf aydınlanması süreci içinde bulan doğal halk çevresini birbirinden mutlak anlamda ayıran bir duvar çekilemez.”</span><span class="dip"><a class="footnote-link" href="#footnote-225-350" id="footnote-225-350-backlink">350</a></span> <span>Bir önceki bölümde altını çizdiğim gibi “mutlaklık” söz konusu değildir. Ancak, Lenin’in partiyle işçi sınıfı kitlesinden ayrı örgütlenen bir parçayı, öncüyü kastettiği, Alman Sosyal Demokrat Partisi tipinde bir işçi sınıfı partisini savunmadığı açıktır. Luxemburg ise Marx gibi, sınıf kitlesiyle doğrudan ve organik biçimde bağlı, tipik örneğini üyesi bulunduğu partinin oluşturduğu bir anlayıştan yanadır. Ona göre, komünizm işçi sınıfının kendisidir. Partiyi, devrimci bir program temelinde bir araya gelen, yalnız burjuvaziden değil geniş işçi kitlelerinden de bağımsız olarak örgütlenen bir öncü kol olarak değil, işçi sınıfının geniş kesimlerini, sosyalistleri, mevcut farklılık ve renkleriyle içine alan, sınıfla özdeş bir örgütlülük olarak anlıyor. Örneğin şunları yazıyor: “ ...sosyal demokrasi, ulusal, dinsel ya da mesleki farklılıkları ne olursa olsun bütün işçi gruplarını tek bir partinin çatısı altında birleştirme yönünde doğal bir eğilime sahiptir.”</span><span class="dip"><a class="footnote-link" href="#footnote-225-351" id="footnote-225-351-backlink">351</a></span> <span>Farlılık yorum gerektirmeyecek kadar açık.</span></p>

      <p class="paragraf-3 para-style-override-18"><span>Lenin’le Rosa Luxemburg, oportünizmin taşıyıcısının da esas olarak burjuva aydınlar olduğu noktasında yakın görüşte olmalarına rağmen, toplumsal kaynağı ve önleme yöntemlerinde farklı konumdaydılar. Çulhaoğlu’nun belirttiği gibi, Lenin’in “merkeziyetçiliği özellikle vurgularken düşündüğü, proletaryayı bozucu dış etmenlere karşı önlem zorunluluğudur.”</span><span class="dip"><a class="footnote-link" href="#footnote-225-352" id="footnote-225-352-backlink">352</a></span> <span>Bozucu dış etkiler, Lenin’e göre yalnız burjuva aydınlardan değil, işçi sınıfının ekonomik mücadelesinin kendisinden ve işçi aristokrasisinden gelmektedir. Öyleyse, partinin bu öğe ve kaynaklardan da kendisini ayırması, onlardan bağımsız örgütlenmesi, bu yolla onlardan gelecek etkileri önlemesi gerekmektedir. Luxemburg ise, oportünizmin merkeziyetçilikle, tüzükle önlenemeyeceğini savunuyor. Tüzükle önlenemeyeceği son derece açık, Lenin de farklı düşünmüyor ve esas fark bu noktada değil. Sorun, Luxemburg’un oportünizmin bizzat işçi sınıfı hareketi tarafından yenileceği noktasında.</span></p>

      <p class="paragraf-3 para-style-override-18"><span>“... sosyal demokrasi bir kitle hareketi olduğu ve onu tehdit eden sivri uçlar insanların kafasından değil toplumsal koşullardan kaynaklandığı içindir ki, oportünist yanılmalara baştan sona engel olunamaz. Oportünizm, pratikte somut biçimler aldıktan sonra, bizzat hareketin kendisi tarafından ve Marksizmin verdiği silahların yardımıyla yenilebilir.”</span><span class="dip"><a class="footnote-link" href="#footnote-225-353" id="footnote-225-353-backlink">353</a></span> <span>Bu görüşe göre, parti, işçi sınıfı saflarındaki oportünizm de içinde olmak üzere bütün eğilimleri bulunduran bir örgütlenmedir ve öyle olmasında bir sakınca yoktur. Yoktur, çünkü, nasıl olsa “hareketin kendisi” onu yenecektir. Luxemburg’un parti anlayışının en zayıf ve sorunlu yönü burasıdır.</span></p>

      <p class="paragraf-3 para-style-override-18"><span>Böyle düşünüldüğünde, parti içi oportünizme karşı kararlı bir mücadele yürütmek olanaksızdır. Luxemburg, Roland–Holst’a yazdığı 11 Ağustos 1908 tarihli mektupta oportünizmin sultasındaki partisinin birliğini, “en kötü işçi partisi partisizlikten iyidir” türünden ilk bakışta her devrimcinin paylaşacağı bir gerekçeyle savunmaktadır: “Marksistlerin parçalanması (düşünce ayrılığıyla karıştırılmamalı) ölümcül bir şeydir. Partiden ayrılmak istediğinizde, bütün gücümle sizi engellemeyi dilerim... SDAP’den (Hollanda Sosyal Demokratik İşçi Partisi) çekilmeniz sosyal demokrat hareketten de çekilmeniz anlamına gelir. Bunu yapmamalısınız, hiçbirimiz yapmamalıyız! Örgütün dışında, kitlelerle teması yitirerek ayakta kalamayız. En kötü işçi sınıfı partisi bile hiç olmamasından daha iyidir.”</span><span class="dip"><a class="footnote-link" href="#footnote-225-354" id="footnote-225-354-backlink">354</a></span> <span>Bu satırlar daha 1908’de Hollanda partisinde oportünistlerle ayrışma gündeme geldiğinde yazılmıştı. Rosa Luxemburg parti birliğini sınıfın birliğine eşdeğerde görüyor ve partiden ayrılmayı hareketten ayrılmak, kitlelerden kopmak olarak değerlendiriyordu. Oportünizm bizzat “hareketin kendisi tarafından” tedavi edilebilecekti. “Hareket”, partiyi de düzeltecek bir kuvvet olan kitlelerden gelecekti.</span></p>

      <p class="paragraf-3 para-style-override-18"><span>Rosa Luxemburg’u böyle düşünmeye ve davranmaya iten, elbette ki, teorik ve kurgusal bir parti arayışı değildi. En başta Alman Sosyal Demokrat Partisi olmak üzere, 2. Enternasyonal partileri geniş, kitlesel, yüz binlerce üyeye, milyonlarca “seçmen”in desteğine sahip örgütler olarak bu türden hazır model oluşturuyorlardı. Olağan koşullarda, bu partilerden ayrılıp yeni parti kurmak riskli bir yaklaşım olarak görülüyor, devrimci durum koşullarında ise kitle hareketinin düzeltici enerjisine güveniliyordu. Kanımca, ciddi değerlendirme hatasının yapıldığı nokta burasıydı. Bir kez, sağcı-reformist önderliklerin siyasetin acımasız mantığının bilincinde olarak, partiyi bölme ya da küçültme pahasına parti içindeki devrimci-sol eğilimleri etkisizleştirmekte, gerektiğinde de tasfiye etmekte kararlı davranacakları, devrimcileri katillerin önüne fırlatacakları hesaplanamamıştı. İkincisi, devrimci durumda kitle hareketinde bağımsız-proleter tipte eylem yönünde güçlü bir eğilim doğduğu, doğacağı doğru olmakla birlikte, bağımsız mücadele ve eylem yolunu gösterecek bir partinin önceden hazır ve örgütlü olmadığı koşullarda oportünist önderliğin kitle üzerindeki etkisinin kırılamayacağı görülememişti.</span></p>

      <p class="paragraf-3 para-style-override-18"><span>Tarihsel deneyim ve özellikle de devrim dönemleri, harekete geçen kitlelerin önderleri de sürükleyecekleri öngörüsünün boş bir fantezi olduğunu defalarca gösterdi. Rosa Luxemburg önderliğin rolünü küçümsemiyor ama kitlelerin rolünü abartıyordu. Öldürülmesinden bir gün önce şunları yazdı: “...önderlik başarısız kaldı. Yine de önderlik kitleler içinden ve kitleler tarafından yeniden kurulabilir ve kurulmalıdır.”</span><span class="dip"><a class="footnote-link" href="#footnote-225-355" id="footnote-225-355-backlink">355</a></span></p>

      <p class="paragraf-3 para-style-override-18"><span>Parti birliğinin idealize edilmesi; oportünizmin parti ve kitle üzerindeki etkisinin küçümsenmesi, devrimci bir program ekseninde bağımsız örgütlenmenin sonuç belirleyici öneminin fark edilmemesi, kitle hareketine ancak siyasetin, siyasal önderliğin üstesinden gelebileceği görevlerin yüklenmesi Alman komünistlerinin önemli yanılgılarıydı. Şunu eklemek gerekiyor: Luxemburg-Liebknecht önderliğinin tüm teorik ve siyasal argümanları devrimci amaçlar içindi; bütün çabaları SPD’yi ve işçi hareketini devrimci bir dönüşüme uğratma hedefine yönelikti. Avrupa sınıf mücadelesi koşullarını, SPD gerçeğini veri alıyor ama oluşacağına kesin gözüyle baktıkları bir devrimci yükseliş ortamında (bunda yanılmadılar) bu koşulları değiştirecek, devrimcileştirecek dinamiklerin, devrimci kitle hareketi tarafından yaratılacağına güveniyorlardı (bunda yanıldılar).</span></p>

      <p class="araa para-style-override-14"><span class="char-style-override-20">“Kitle grevleri”</span></p>

      <p class="paragraf-3 para-style-override-18"><span>Sendikalar ve “kitle grevleri”, Luxemburg’un, oportünistlerle aynı parti içinde mücadele etme yaklaşımından sonraki en önemli tartışma başlıklarıdır.</span></p>

      <p class="paragraf-3 para-style-override-18"><span>Luxemburg ekonomist değildi ve bu eğilimle mücadele etti. Ancak ekonomist eğilimin işçi sınıfı hareketi içindeki köklerini küçümsedi; kitle hareketinin, özellikle de kitle grevlerinin düzeltici etkisini abarttı. Arayışının, komünist hareketin tüm zamanlardaki önemli bir çelişkisini devrimci tarzda çözecek yöntemleri bulmak yönünde olduğu kesindir. Burjuva öğelerden gelen etkinin komünist hareket içindeki oportünizmin tek kaynağı olmadığını, öteki kaynağın komünist mücadelenin iç çelişkileri olduğunu söylerken Lenin’e yakın bir konumdaydı. İç çelişkileri ve yol açacakları tehlikeyi son derece açık gördü. Proletaryanın dünya-tarihsel ilerleyişiyle tarihte ilk kez, halk kitlelerinin istençlerini tüm egemen sınıflara karşı dillendirdiklerini belirttikten sonra ekledi: “Öte yandan, bu istenç kurulu düzenle, yalnızca onun sınırları içinde yürütülecek günlük mücadeleyle gelişebilir. Büyük halk kitlelerinin tüm kurulu düzenin ötesine geçecek bir amaçla, günlük mücadelelerin devrimci devirmeyle birleştirilmesi- sosyal demokrat hareketin iki engel arasında tutarlılıkla çözmesi gereken diyalektik çelişki budur: Sosyal demokrasinin kitle karakterini yitirmesiyle amacından vazgeçmesi; bir sekt olmasıyla burjuva reformist bir hareket olması arasındaki çelişki.”</span><span class="dip"><a class="footnote-link" href="#footnote-225-356" id="footnote-225-356-backlink">356</a></span> <span>Bu formülasyonun doğruluğundan kuşku duyulmamalıdır. Ancak, bunlardan hemen sonra gelen paragrafta, yukarıda aktardığım gibi çelişkiyi “hareketin” çözeceğini öne sürüyor. Sorunun kaynağından çözümün nasıl çıkacağı sorusuna yanıtı yalnız teoride değil pratikte arıyor. Bulduğunu düşünüyor: Kitle grevleri!</span></p>

      <p class="paragraf-3 para-style-override-18"><span>Rosa Luxemburg, 1905 Rus Devrimi’nden sonra yazdığı “</span><span class="char-style-override-2">Kitle Grevleri, Parti ve Sendikalar</span><span>” broşüründe nesnel koşulların kendiliğinden sonucu olduğunu belirttiği “kitle grevleri”ni ekonomik olmaktan çok siyasal bir mücadele aracı olarak öne çıkardı. Ücret artışı vb. ekonomik istemlerle yapılan grevler, kitlelerin olanaklı tek doğrudan eylemi ve sendikal eylemlilikten kaynaklanan tek olanaklı devrimci mücadele biçimi değildi. Siyasal kitle grevi, kendisinden önceki tekil, birbirinden bağlantısız grevlerden daha üst bir eylem aşamasıydı. Kitle grevi asla yaratılamazdı ama ortaya çıkışı devrimci eyleme geçişin önkoşullarından, işçi sınıfını devrimcileştirmenin, devrimi ilerletmenin çok önemli araçlarından biriydi.</span></p>

      <p class="paragraf-3 para-style-override-18"><span>Yüz binlerin, milyonların harekete, doğrudan eyleme geçmesinin ve onun bir biçimi olan siyasal içerikli kitle grevlerinin devrimci durumun ve ulusal çapta krizin habercileri olduğu tartışma gerektirmeyecek kadar açıktır. Rosa Luxemburg, 1905 Rusya’sındaki kitlesel grev hareketlerinden esinlenerek, “siyasal kitle grevi” kavramını partiyi ve kitleleri dönüştürecek bir etmen olarak geliştirmeyi denemiştir.</span></p>

      <p class="paragraf-3 para-style-override-18"><span>Bu yaklaşım, siyasal yönü öne çıkararak ekonomist eğilimle arasına bir mesafe koymuş, ama yalnız kitle grevlerine değil sendikalara da dönüştürücü bir misyon yüklediği, sendikadan ayrı ve bağımsız parti düşüncesinden uzaklaştığı ölçüde ekonomist ve kendiliğindenci bir içerik taşımıştır.</span></p>

      <p class="paragraf-3 para-style-override-18"><span>Rosa Luxemburg’un broşüründen okuyalım:</span></p>

      <p class="paragraf-3 para-style-override-18"><span>“Bir sözcükle: ekonomik mücadele bir siyasi merkezden ötekine iletkendir; siyasi mücadele toprağın ekonomik mücadele için periyodik gübrelenmesidir.”</span><span class="dip"><a class="footnote-link" href="#footnote-225-357" id="footnote-225-357-backlink">357</a></span> <span>“Açık sınıf mücadelesi döneminde her doğrudan kitle eylemi aynı zamanda hem siyasal, hem ekonomik olacaktır.”</span><span class="dip"><a class="footnote-link" href="#footnote-225-358" id="footnote-225-358-backlink">358</a></span></p>

      <p class="paragraf-3 para-style-override-18"><span>“Devrimci kitle eyleminde, sendikalarla sosyal demokrasiyi birbirinden ayıran yapay sınırlar ortadan kalkar.”</span><span class="dip"><a class="footnote-link" href="#footnote-225-359" id="footnote-225-359-backlink">359</a></span> <span>“İşçi sınıfının ekonomik ve siyasi olmak üzere iki ayrı sınıf mücadelesi yoktur; aynı zamanda hem kapitalist sömürüyü sınırlamayı ve hem de ortadan kaldırmayı amaçlayan tek bir sınıf mücadelesi vardır.”</span><span class="dip"><a class="footnote-link" href="#footnote-225-360" id="footnote-225-360-backlink">360</a></span></p>

      <p class="paragraf-3 para-style-override-18"><span>Açık sınıf mücadelesi ve devrimci kitle eylemi dönemlerinde, sınıf mücadelesi pratiğinde yapay sınırların zorlanacağı ve son çözümlemede tek bir sınıf mücadelesinden söz edilebileceği doğru olmakla birlikte sendikalar ve sendikal mücadele bakımından düşünüldüğünde durum oldukça karmaşıktır ve Rosa Luxemburg’un sendikalarla parti ilişkisi üzerine yazdıkları son derece soru</span><span>nludur. Örneğin şunlar:</span></p>

      <p class="paragraf-3 para-style-override-18"><span>“Binlerce ve binlerce işçi, esas olarak sendikalara katıldıkları için partiye üye olmuyorlar. Bütün işçilerin iki örgüte birden üye olması teorisine göre, işçilerin iki farklı toplantıya katılmaları, iki örgüte aidat ödemeleri ve iki farklı işçi gazetesi okumaları gerekir... Sorunun çözümü, sosyal demokrat düşünceli işçilerin sendikaya katılmalarındadır... İşçinin bizzat mücadelenin doğası tarafından koşullanan ekonomik mücadelesi sendikal üyelik dışındaki bir yoldan ilerletilemez... Onun (sosyal demokrat görüşlü işçinin-HY) sosyal demokrat eğilimleri, çeşitli mücadelelere katılmasını olanaklı kılar; seçimlerde oy kullanmak, sosyal demokrat toplantılara katılmak, temsili organlardaki temsilcilerin raporlarını izlemek ve parti yayınlarını okumak. (...) Her şey ortalama sınıf bilincine sahip işçiye, sendikada örgütlenerek, aynı zamanda kendi işçi partisine üye olduğu ve sosyal demokratça örgütlendiği duygusunu verir ve bu Alman sendikalarının özel güç kaynağını oluşturur.”</span><span class="dip"><a class="footnote-link" href="#footnote-225-361" id="footnote-225-361-backlink">361</a></span></p>

      <p class="paragraf-3 para-style-override-18"><span>Bunun Alman sendikaları için bir güç kaynağı oluşturduğunda hiçbir kuşku yok. Ya parti için?</span></p>

      <p class="paragraf-3 para-style-override-18"><span>İster var olan durumun haklılaştırılması çerçevesinde, ister sendikaların sınıf mücadelesindeki yeri ve rolü ile ilgili beklentiler nedeniyle ileri sürülsün sendika ile partinin, siyasal mücadele ve bilinçle ekonomik mücadele arasındaki ilişkilerin bu tarzda ele alınması hem çok güçlü bir kendiliğindenci ton taşıdığı, hem sendikaların düzen içi işlevini, bu işlevden kaynaklanan sınırlarını görmediği ve hem de sendika önderliklerinin oportünizmle olan göbek bağını teşhis edemediği için kritik bir yanılgı olmuştur.</span></p>

      <p class="paragraf-3 para-style-override-18"><span>Rosa Luxemburg, aslında daha o zamandan dillerde olan “sendikaların tarafsızlığı” görüşünün, sendika önderlerindeki ekonomist bakış darlığının, İngiltere sendikal hareketinin egemen reformist çizgisinin farkındadır. Hatta, sosyal demokrasinin “...eleştirisiz parlamentarist iyimserliğe olduğu gibi, eleştirisiz sendikal iyimserliğe karşı mücadeleyi de içerdiğini” yazmıştır.</span><span class="dip"><a class="footnote-link" href="#footnote-225-362" id="footnote-225-362-backlink">362</a></span> <span>Ama bütün bunlar, “durumların doğasının”, “siyasal mücadelenin karakterinin” sosyal demokrat hareketteki ve sendikalardaki bürokratizmin alanını daraltacağı görüşüyle iç içedir. Sendikaların tarafsız olması gerektiği düşüncesi, sendikalarda örgütlü işçi kitlesinde itibar görmemektedir; Almanya’da sendikalar üyelerini İngiltere’den farklı olarak kitlelerin aydınlanmamış burjuva düşünceli bölümlerinden değil, sosyal demokrasi tarafından uyandırılmış ve sınıf mücadelesi düşüncesine kazanılmış proleterler arasından devşirmişlerdir vb...</span><span class="dip"><a class="footnote-link" href="#footnote-225-363" id="footnote-225-363-backlink">363</a></span> <span>Ve belki de bunlardan daha önemli olarak “halka inanç devam etmelidir.”</span><span class="dip"><a class="footnote-link" href="#footnote-225-364" id="footnote-225-364-backlink">364</a></span></p>

      <p class="paragraf-3 para-style-override-18"><span>Rosa Luxemburg, bir bölümünü yukarıda verdiğim sendikalarla ve sendika-parti ilişkisiyle ilgili değerlendirmesini şu sözlerle bağlıyor:</span></p>

      <p class="paragraf-3 para-style-override-18"><span>“Bütün bu olgulardan çıkarılacak önemli sonuç, Almanya’da yaklaşmakta olan kitle mücadeleleri için sendikalarla sosyal demokrat hareketin</span> <span class="char-style-override-2">tam birliğinin</span> <span class="char-style-override-2">(complete unity</span><span>, italikler RL’a ait -HY) mutlak olarak zorunlu olduğudur.”</span><span class="dip"><a class="footnote-link" href="#footnote-225-365" id="footnote-225-365-backlink">365</a></span></p>

      <p class="paragraf-3 para-style-override-18"><span>Yalnız bu sözlerin söylendiği 1906 da, 1918 de değil, komünist hareketin bütün tarihi için, dün ve bugün, açık biçimde reddedilmesi gereken yaklaşım da budur! Sendikalarla komünist hareket hiçbir zaman tam olarak birleşemez, birleştirilemez ve birleştirilmemelidir. Komünist Partisi, yalnız burjuvaziden ve burjuva işçi partilerinden değil, sendikalardan da bağımsız olarak var olmazsa sosyalizmin bağımsız yolunu gösteremez, devrimci öncülük görevini yerine getiremez, işçi kitlelerini devrim yolunda birleştiremez!</span></p>

      <p class="paragraf-3 para-style-override-18"><span>Rosa Luxemburg’un savunduğu ve uygulamaya çalıştığı devrimci mücadele ve parti anlayışı bir yana merkeziyetçi partiye yönelttiği eleştirilerin tümünü aynı kaba koyup, mahkûm etmek doğru değil. Daha önce de değinmiştim, Lenin’in Luxemburg’un eleştirilerine yanıtları, bildiğimiz Lenin’in ideolojik ayrılıkların üzerine giden, savunmayı değil, taarruzu tercih eden biçeminden çok farklı. Bu yumuşak, savunmacı, eleştirilerin gerçeğe, gerçek duruma dayanmadığını kanıtlama üzerinden kurgulanmış biçemin nedenlerinden biri, Rosa Luxemburg’un Rusya dışından, üstelik dönemin önemli bir partisinin önderlerinden olması, Lenin’in onu tartışmanın doğrudan tarafı, bir siyasal hasım olarak görmemesi olarak açıklanabilir. Bunda doğruluk payı da olabilir. Ama, ben bu biçemde Lenin’in RSDİP içindeki tartışmalarda çubuk büker, saçılmış devrimci birikimden devrimci bir çekirdek örgütlenme çıkarmak için didinirken öne sürdüğü siyasal ve pratik gerekçelerin teorileştirilmesine karşı temkinli davranmasının da etkili olduğunu düşünüyorum.</span> <span class="char-style-override-2">Bir Adım İleri İki Adım Geri</span><span>’nin ekinde, bir örgütlenme sistemini bir başka sisteme karşı savunmadığını, MK’ye yerel yönetim organlarını belirleme hakkını kendisinin değil kongredeki muhaliflerinin önerdiğini, MK’yi partinin tek etkin organı olarak görmediğini, Rus sosyal demokratları arasında esas tartışmanın merkeziyetçiliğin derecesi üzerinde değil kongredeki çoğunluk görüşünün meşru sayılıp sayılmaması üzerinde olduğunu, fabrikanın eğitsel-disipliner etkisini kendisinin göklere çıkarmayıp karşıtları tarafından getirildiğini, kendisinin onlarla dalga geçtiğini, parti tüzüğünün kendi başına bir silah olduğunu söylemek türünden saçmalıklar yapmadığını yazdı.</span><span class="dip"><a class="footnote-link" href="#footnote-225-366" id="footnote-225-366-backlink">366</a></span></p>

      <p class="paragraf-3 para-style-override-18"><span>Daha önemlisi, Lenin bir önceki bölümde ayrıntılarıyla incelediğimiz üzere, merkeziyetçiliğin doğasından gelen sorun ve sakıncaları dengeleyen bir siyaset tarzı geliştirdi.</span></p>

      <p class="paragraf-3 para-style-override-18"><span>Luxemburg’un Lenin’e ve Bolşeviklere yönelttiği eleştiriler başlıca bu iki nedenle etkili olmadı.</span></p>

      <p class="paragraf-3 para-style-override-18"><span>Ancak, Lenin sonrası Sovyetler Birliği ve dünya komünist hareketi deneyimi dikkate alındığında, yaratıcı önderlerden yoksun kalan parti teori ve pratiklerinin modelleştirilip, kalıplaştırıldıkları ölçüde Luxemburg’un kimi eleştirilerinin haklılık kazandığı görülmektedir. Daha açık anlatmak gerekirse, Lenin’in parti birliğine, merkeziyetçiliğe, demir disipline yaptığı vurgular, bizzat Lenin önderliğindeki Bolşevik hareketin devrimci, yaratıcı, amaç disiplinini başa alan pratikleriyle dengelenmiş, böylece katı merkeziyetçiliğin yol açacağı olası sorun ve sakıncalar hafifletilmiş, hatta etkisizleştirilmiştir. Yaratıcı pratikten uzak, öykünmeci ve modelist yaklaşımlar ise, metinlerin sözüne takılıp ruhundan uzaklaştıkları, içinde devindikleri ortamın özgünlüklerinden koptukları ölçüde Leninist siyaset ve örgütlülüğün kötü taklitleri olarak Rosa Luxemburg’un merkeziyetçiliğe ilişkin eleştirilerini haklı çıkarmışlardır. Luxemburg, merkeziyetçiliği eleştirirken, elinde büyük yetki ve güç biriken bir merkez komitesinin oportünizmi ve tutuculuğu partiye egemen kılmakta da avantajlı olacağını söylüyor, önemli ve kritik bir sorunu formüle etmiş oluyor. Şöyle diyordu: “Lenin’in yaptığı gibi, parti önderliğine bu tür olumsuz karakterde mutlak bir güç vermek, bizzat bu kuruluşun içindeki tutuculuğu tehlikeli ölçüde güçlendirmektir.”</span><span class="dip"><a class="footnote-link" href="#footnote-225-367" id="footnote-225-367-backlink">367</a></span> <span>Bu saptama, duruma göre, doğrulanabilir de çürütülebilir de. Devrimci, kolektif, yeterli donanım ve öngörüye sahip bir önderliğin elinde merkeziyetçilik olumlu bir işlev görür. Oportünist, satükocu vb. bir önderlik ise merkezi yetkilerini tutuculuğu tüm partiye egemen kılmak için kullanabilir.</span></p>

      <p class="paragraf-3 para-style-override-18"><span>Sonuç olarak, Rosa Luxemburg, merkez komitesinde aşırı güç ve yetki birikmesinin yol açacağı tehlikelerin altını çizerken haklıdır. Merkeziyetçilik, iki yanı keskin kılıçtır. Sorun, merkeziyetçiliğin genel ve soyut olarak doğruluğu-yanlışlığı sorununun ötesindedir.</span></p>

      <p class="paragraf-3 para-style-override-18"><span>Rosa Luxemburg’un zaman içinde ve Lenin sonrası pratiklerde doğrulanan başka saptamaları da var.</span></p>

      <p class="paragraf-3 para-style-override-18"><span>Birincisi, taktiklerin herhangi bir merkez komitesinin “icat”ı olmayıp, işçilerin kendileri tarafından mücadelede öğrenilip, geliştirileceğine ilişkin olandır. “Genel olarak sosyal demokrasinin taktik siyaseti, bu siyasetin ana çizgileri ‘icat’ edilemez, bu sınıf mücadelesinin çoğu kez eksik deneyiminin bir dizi büyük ilerici yaratıcı eyleminin bir ürünüdür. Burada da bilinçsizlik bilinçten, nesnel tarihsel sürecin mantığı onu taşıyanların öznel mantığından önce gelir.”</span><span class="dip"><a class="footnote-link" href="#footnote-225-368" id="footnote-225-368-backlink">368</a></span> <span>Başka bir deyişle, kitleler en çok kendi deneylerinden öğrenirler.</span></p>

      <p class="paragraf-3 para-style-override-18"><span>İkincisi, ekonomi ile siyasetin mutlak olarak birbirlerinden ayrılması doğru değildir. Yukarıda Kitle Grevleri çalışmasından aktardığım gibi, ekonomik ve siyasal olmak üzere iki ayrı sınıf mücadelesi yoktur; aynı zamanda hem kapitalist sömürüyü sınırlamayı ve hem de ortadan kaldırmayı amaçlayan tek bir sınıf mücadelesi vardır. Bunun üzerinde durmuştuk.</span></p>

      <p class="paragraf-3 para-style-override-18"><span>Üçüncüsü, Luxemburg bilincin dışarıdan taşınması ile ilgili olarak Lenin’in çubuğu gereğinden fazla büktüğünü söylerken (ki Lenin’in kendisi de sonradan benzer bir değerlendirme yapmış,</span> <span class="char-style-override-2">Ne Yapmalı?</span><span>’nın aslında ekonomistlere karşı bir düzeltme işlemi olduğunu yazmıştır)</span><span class="dip"><a class="footnote-link" href="#footnote-225-369" id="footnote-225-369-backlink">369</a></span> <span>kendisi de çubuğu öteki yana gereğinden fazla bükmüştür. Kitle grevlerinin kendiliğinden ve “devrimci” karakterini aşırı derecede abartmıştır.</span></p>

      <p class="ara1">2. Antonio Gramsci: Avrupalı bir Leninist</p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">22 Ocak 1891’de Sardunya’da doğan, uzun hapislik yıllarından sonra 1937’de bu dünyadan göçen Antonio Gramsci 46 yıl süren kısa yaşamını, doğduğu toprakların ve dünya komünist hareketinin dirençli ve üretken bir komünisti ve teorisyeni olarak tamamladı.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Torino</span><span xml:lang="tr-TR">’da edebiyat okudu ve sonra dilbilime ilgi duydu. Torino’nun sanayileşmesine,</span> <span xml:lang="tr-TR">Fiat</span> <span xml:lang="tr-TR">ve</span> <span xml:lang="tr-TR">Lancia</span> <span xml:lang="tr-TR">fabrikalarındaki emekçilerin zor yaşamına tanık oldu. Sardunyalı göçmen işçilerle iç içe yaşadı.</span> <span xml:lang="tr-TR">1913</span> <span xml:lang="tr-TR">sonlarında İtalya Sosyalist Partisi’ne katıldı. Tarih ve felsefe konularına yoğunlaştı. Zamanının en saygın aydınlarından olan idealist filozof</span> <span xml:lang="tr-TR">Benedetto Croce</span><span xml:lang="tr-TR">’den etkilendi. Gramsci için, Croce İtalyan burjuva kültürünün en ileri temsilcisi, liberalizmin önde gelen sözcüsüydü. Gramsci’nin ekonomik-determinist, yazgıcı, kısacası vulgar Marksizme karşı eleştirel ve mesafeli duruşunda Croce’nun yadsınmaz etkisi oldu.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci’nin siyasal yaşamını ve teorik görüşlerini etkileyen, onu Marksizmle tanıştıran Roma Üniversitesi’nde felsefe profesörü, ileri yaşlarında Marksizme gelen Antonio Labriola’ydı. Gramsci’nin hapishane sansürünü aşmak için “Marksizm” yerine kullandığı “praksis felsefesi” (the philosophy of praxis) kavramının isim babası da Labriola’ydı.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci 1914’te İtalya Sosyalist Partisi’ne katıldı. 1914-18 yılları arasında bir yandan Marksizmi çalışıp öğrenirken, bir yandan da basın yayın alanından parti çalışmalarına katıldı.</span> <span xml:lang="tr-TR">1916</span><span xml:lang="tr-TR">’da Sosyalist Parti’nin resmi yayın organı</span> <span class="char-style-override-2" xml:lang="tr-TR">Avanti</span><span xml:lang="tr-TR">!’nin (</span><span class="char-style-override-2" xml:lang="tr-TR">İleri</span><span xml:lang="tr-TR">) Piedmont baskısının eş-editörü oldu. Torino işçilerinin eğitimi ve örgütlenmesi çalışmalarında yer aldı.</span> <span xml:lang="tr-TR">1917</span> <span xml:lang="tr-TR">Ağustos ayındaki devrimci ayaklanmanın ardından Sosyalist Parti liderlerinin tutuklanmasıyla Gramsci “Geçici Komite”ye ve</span> <span class="char-style-override-2" xml:lang="tr-TR">Il Grido del Popolo’</span><span xml:lang="tr-TR">nun editörlüğüne getirildi. Nisan</span> <span xml:lang="tr-TR">1919</span><span xml:lang="tr-TR">’da Togliatti ile birlikte, haftalık gazete</span> <span class="char-style-override-2" xml:lang="tr-TR">L’Ordine Nuovo</span> <span xml:lang="tr-TR">(Yeni Düzen)’i çıkardılar. Aynı yıl Ekim ayında, birçok hizbe bölünmüş olmasına rağmen Sosyalist Parti büyük çoğunlukla 3. Enternasyonal’e katıldı. Lenin,</span> <span class="char-style-override-2" xml:lang="tr-TR">L’Ordine Nuovo</span> <span xml:lang="tr-TR">yandaşlarını</span> <span xml:lang="tr-TR">Bolşeviklere en yakın öbek olarak görüyordu. Parti içindeki öbeklerden biri olarak Gramsci ve arkadaşları, partinin</span> <span xml:lang="tr-TR">1919</span><span xml:lang="tr-TR">-</span><span xml:lang="tr-TR">1920</span> <span xml:lang="tr-TR">büyük grevleri sırasında Torino’da kendiliğinden ortaya çıkan işçi konseylerine odaklanmasını savundular.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">İşçi konseylerinin ulusal bir harekete dönüşmeden yenilmesinden sonra Gramsci, Leninist anlamda bir komünist partinin gerekliliğine kesin biçimde ikna oldu. 21 Ocak 1921’de Livorno kentinde İtalya Komünist Partisi kuruldu.</span> <span xml:lang="tr-TR">1922</span><span xml:lang="tr-TR">’de Gramsci yeni partinin bir temsilcisi olarak Sovyetler Birliği’ne gitti. İtalya’da faşizm iktidara geldiğinde İKP önderliğinin tersine, faşizme karşı sol partilerin birleşik cephesini güçlendirme görüşünü savundu. Cephenin merkezinde İKP olacaktı.</span> <span xml:lang="tr-TR">1924</span><span xml:lang="tr-TR">’te Venedik’ten milletvekili seçildi. Partinin resmi gazetesi</span> <span class="char-style-override-2" xml:lang="tr-TR">L’Unita’yı</span> <span xml:lang="tr-TR">(</span><span class="char-style-override-2" xml:lang="tr-TR">Birlik</span><span xml:lang="tr-TR">) örgütledi. 1924 Ağustos’unda İtalyan Komünist Partisi genel sekreterliğine seçildi. Ocak 1926 Lyons Kongresi’nde Gramsci’nin İtalya’da demokrasiyi yeniden inşa için birleşik cephe çağrısı tezleri İKP tarafından kabul edildi.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci 1926’da Komintern’e yazdığı mektupta Trotsky önderliğindeki muhalefete karşı çıkarken Stalin’i de eleştirdi. O sırada Moskova’da olan Togliatti mektubu aldı; ancak Komintern’e iletmedi. Bu Gramsci ile Togliatti arasında hiçbir zaman çözülemeyen bir çatışmaya neden oldu.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">9 Kasım</span> <span xml:lang="tr-TR">1926</span><span xml:lang="tr-TR">’da faşist hükümet Mussolini’nin yaşamına kasteden bir saldırıyı gerekçe göstererek Gramsci’yi milletvekili dokunulmazlığına rağmen tutukladı ve hapsetti. Savcının, “Yirmi yıl bu beynin işlemesini durdurmalıyız” ifadesi ünlüdür. Derhal 5 yıllığına Ustica adasına sürgüne gönderildi. 20 yıl hapis cezasına çarptırıldı. Tek kişilik hücreye konuldu. Ancak, 1934’te sağlığı ağır şekilde kötüleştikten sonra koşullu salıverildi. Kısa bir süre sonra 46 yaşında öldü.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci hapiste olduğu sürede 30’dan fazla deftere 3000 sayfa tarih ve inceleme yazıları yazdı. Gramsci’nin İtalya tarihini, ulusal hareketleri, Marksist teoriyi, eğitim teorisini konu edindiği bu yazılar</span> <span class="char-style-override-2" xml:lang="tr-TR">Hapishane Defterleri</span> <span xml:lang="tr-TR">olarak yayımlandı.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci’nin düşünsel siyasal formasyonunun kaynaklarını, siyasal yaşamıyla ilgili bu kısa özetten çıkarabiliriz. Marksizme felsefeden geldi; yaşamı ve siyasal etkinliği Torino işçileriyle iç içe, el ele gelişti. İtalyan Komünist Partisi’nin kurucularından biriydi. Komintern çalışmalarına katıldı. Uzun hapislik yıllarında Marksist teoriyle olduğu kadar, İtalyan toplumunun tarihiyle, toplumsal-kültürel yapısıyla da ilgilendi. Ekim Devrimi’nden yalnız büyük bir ülkede gerçekleşen ilk sosyalist devrim olduğu için değil, tarihsel yasalara yazgıcı bir rol yükleyen, 2. Enternasyonal içinde egemen kaba determinist yaklaşım karşısında, kendi deyimiyle “Kapital’e karşı” bir devrimin mümkün olduğunu kanıtladığı için de heyecan duydu.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci, devrimci Marksizme bağlı, Bolşevizme yakın, İtalya’nın da içinde bulunduğu Avrupa koşullarında Marksist-Leninist teori ve siyasetin özgün sorunlarına kafa yoran özverili ve üretken bir devrimciydi. Avrupa Marksizminin ve Sovyet deneyimin birbirinden farklı koşullara bağlı olarak tıkanmaya ve gözden düşmeye başladıkları bir tarih döneminde “yeni solcu”, sivil toplumcu aydınlar tarafından, tüm sorunların çözüm formüllerini defterlerine yazmış bir ideolojik kurtarıcı olarak yeniden keşfedilmesi, Gramsci’ye ve mirasına yapılmış büyük bir haksızlıktır. Gramsci, yaratıcı ve özgün bir teorisyen, daha çok da ideologdu. Devrimci teori, siyaset ve örgütlenmenin birçok önemli sorununa yeni bakış açıları getirdi; Marksizmi ve Bolşevizmi Avrupa ve İtalya koşullarında yeniden üretmek için büyük çaba gösterdi. Ancak ve bütün bunlara rağmen, Gramsci hiçbir zaman bir “üçüncü yol” arayıcısı olmadı.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci hapishane koşullarında sansüre karşı zorunlu olarak özel bir dil geliştirdi. Bu dile göre, Marksizm “praksis felsefesi”, Marx “eleştirel ekonomi yazarı”, Lenin, “praksis felsefesinin en büyük modern teorisyeni” ya da “Ilitch”, Stalin “Bessarione” ve Trotsky “Bronstein” olarak anılıyorlardı. “Modern prens”i proletarya partisi anlamında kullanıyordu vb.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Molyneux’un belirttiği gibi, Gramsci Marksizmi tarihselci-hümanist bir temelde tanımlayarak, kendisini Buharin, Kautsky ve Plehanov’dan ayırdı; böylelikle parti teorisi açısından büyük önem taşıyan kehanetçi ve ekonomist yorumlardan uzaklaştı</span><span class="dip" xml:lang="tr-TR"><a class="footnote-link" href="#footnote-225-370" id="footnote-225-370-backlink">370</a></span> <span xml:lang="tr-TR">Ona göre, tarihin ve toplumun hareket yasaları, sosyalist devrimi “kaçınılmaz” kılmıyordu. “Tarih bizden yana” söylemi önemli bir güç kaynağı olmakla birlikte, proletaryanın etkin bir aktör olarak öne çıktığı dönemlerde bir tür kolaycılığa da yol açabiliyordu. Gramsci’nin temel çizgisi, bir cümleyle, her türden mekanik ve katı determinist anlayışı yadsıyarak bilinçli insan eylemini öne çıkarmak olarak özetlenebilir.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Neyin önceden görülebileceğine ve nelerin görülemeyeceğine ilişkin olarak yazdıkları ilginçtir: “Gerçekte insan ‘bilimsel olarak’ yalnızca mücadeleyi önceden görebilir, ama, sürmekte olan hareketin karşıt güçlerinin ortaya çıkardığı sonuçlardan başka bir şey olmayan, asla sabitlenmiş bir niceliğe indirgenemeyecek olan mücadele içinde niceliğin sürekli olarak nitelik haline geldiği somut bir uğrağı önceden göremez. Gerçeklik ancak, etkin istekli bir çaba gösterildiği, ‘önceden kestirilen’ sonucun yaratılmasına somut olarak katılındığı ölçüde önceden bilinebilir.”</span><span class="dip" xml:lang="tr-TR"><a class="footnote-link" href="#footnote-225-371" id="footnote-225-371-backlink">371</a></span> <span xml:lang="tr-TR">Öngörüyü gerçekliğe ulaştıracak olan bilinçli insan eylemidir.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Ekim Devrimi’nin en çok bu yönünü öne çıkardı. Ekim Devrimi’nin hemen ardından,</span> <span class="char-style-override-2" xml:lang="tr-TR">Avanti!</span><span xml:lang="tr-TR">’nin Milan baskısında 24 Aralık 1917’de yayımlanan</span> <span class="char-style-override-2" xml:lang="tr-TR">“Kapital”e Karşı Devrim</span> <span xml:lang="tr-TR">makalesinde daha birkaç ay öncesine kadar, nihai çözümün burjuva karakterde olacağını savunanların şimdi iktidarı alarak proletarya diktatörlüğünü kurduklarını yazdı. Ona göre Marx’ın</span> <span class="char-style-override-2" xml:lang="tr-TR">Kapital</span><span xml:lang="tr-TR">’i Rusya’da proletaryadan çok, burjuvazinin kitabıydı ve Bolşevik Devrim de olayların ideolojiye üstün gelmesinden başka bir şey değildi. “Olaylar, Rusya tarihinin tarihsel materyalizmin yasalarına (Gramsci dinsel bir kavram olan ve kilise yasaları anlamına gelen</span> <span class="char-style-override-2" xml:lang="tr-TR">canon</span> <span xml:lang="tr-TR">sözcüğünü kullanıyor-HY) göre nasıl açılacağını belirleyen kritik şemayı çürüttü. (…) Bolşevikler</span> <span class="char-style-override-2" xml:lang="tr-TR">Kapital</span><span xml:lang="tr-TR">’deki kimi anlatımları yadsıdılarsa da, onun canlı ve her yerde var olan (immanent) düşüncelerini yadsımadılar. (…) Marx önceden görülebilir olanı gördü. Ama Avrupa savaşını önceden göremezdi; ya da savaşın sürdüğü kadar uzun süreceğini ya da yaratacağı etkiyi önceden göremezdi… Rusya’da savaş halkın iradesini harekete geçirdi. (…) Rusya’da devrimciler amaçlarını başarmak için gerekli bütün koşulları kendileri yaratacaklar. Ve bunu kapitalizmin yapabildiğinden daha hızlı yaratacaklar.”</span><span class="dip" xml:lang="tr-TR"><a class="footnote-link" href="#footnote-225-372" id="footnote-225-372-backlink">372</a></span></p>

      <p class="araa para-style-override-14"><span class="char-style-override-12">Tarihsellik</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci de, Marx gibi tarihselcidir. Gramsci’ye göre, sorunun temelinde,</span> <span class="char-style-override-2" xml:lang="tr-TR">insanın pratik etkinliği</span> <span xml:lang="tr-TR">“praxis” ile, bir parçası olduğu “nesnel” tarihsel ve sosyal süreçler arasındaki ilişkiler yatmaktadır. Dünya ile ilgili bilgilerimizi düzenlediğimiz kavramlar temelde bizim şeylerle olan ilişkilerimizle biçimlenmez, tersine, bu kavramları kullananların toplumsal ilişkileriyle biçimlenir. Felsefe ve bilim insandan bağımsız bir gerçekliği yansıtmazlar, tersine verili bir tarihsel durumun gerçek gelişme eğilimini ifade ettikleri kadar gerçektirler. Bu nedenle, Gramsci’ye göre, Marksizm toplumsal pratik anlamda “doğru”dur; yani proletaryanın sınıf bilincini, “gerçeğini” öteki teorilerden çok daha iyi ifade ettiği için doğrudur.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci felsefi yazılarında mekanik materyalizmi bir “sapma” olarak değerlendirdi. Marksist felsefenin kapalı bir sistem olmadığını, ama Marksizm içinde mekanik ve dogmatik bir sapma biçiminde böyle bir sistem eğilimi olduğunu düşünüyordu: Tarihsel materyalizmi mekanik materyalizme indirgemek.</span><span class="dip" xml:lang="tr-TR"><a class="footnote-link" href="#footnote-225-373" id="footnote-225-373-backlink">373</a></span> <span xml:lang="tr-TR">Ona göre Marksizmi kendi içinde ve kendisi için olan, insanlıktan bağımsız bir gerçeklikle uğraşan bir felsefe olarak anlamak yanlıştı. İnsan tarihi ve insan pratiği dışında bir nesnel evren kavramı olamazdı.</span></p>

      <p class="araa para-style-override-14"><span class="char-style-override-12">Devlet, sivil toplum, hegemonya</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci’nin kapitalist egemenlik ve yönetme üzerine çözümlemeleri devlet kavramıyla bağıntılıdır: Egemen sınıf yalnız şiddet ve zor ile değil, rıza ve ikna ile hükmeder. Egemenlik sistemi yalnız siyasal ve baskıcı kurumlara, “siyasal toplum”a değil, aynı zamanda “özel” ya da “devlet-dışında” bir alan olarak görülen “sivil toplum”a dayanır. Birincisi şiddet ve zorun, ikincisi razı ve ikna etmenin aracıdır. Ancak bu ayrım kavramsaldır; gerçekte iki alan ve araçlar iç içe ve bileşiktirler.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci modern kapitalizm altında, burjuvazinin ekonomik denetimini, sivil toplum içindeki sendikaların ve kitlesel siyasal partilerin belli istemlerinin karşılanmasına izin vererek sağladığını ileri sürdü. Böylelikle,</span> <span xml:lang="tr-TR">burjuvazi</span><span xml:lang="tr-TR">, yakın ekonomik çıkarlarının ötesine geçerek egemenlik biçimlerini esnetiyor, “pasif devrim” yapıyordu. Pasif devrimi, kapitalizmin çelişki ve sorunlarını “tersinden çözmesi” olarak anlayabiliriz.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci’ye göre Kapitalizm egemenliğini salt siyasal-ekonomik şiddetle yoluyla değil aynı zamanda ideolojik olarak burjuva değerlerin herkesin “ortak düşüncesi” haline geldiği hegemon kültür yoluyla sürdürmektedir. Böylece bir uzlaşma kültürü gelişir, işçiler de kendi iyiliklerini burjuvazinin iyiliğiyle özdeşleştirirler. Bu durumu değiştirebilmek için işçi sınıfının kendi öz kültürünü geliştirmesi, bu burjuva değerlerinin toplum için “doğal” ya da “normal” değerleri temsil ettiği kanısını yıkması, ezilenleri ve aydınları</span> <span xml:lang="tr-TR">proletarya</span> <span xml:lang="tr-TR">davasına kazanması gerekir.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Lenin kültüre hep siyasal amaçlara göre ikincil ve yardımcı bir rol biçmişti. Gramsci için ise ideolojik-kültürel egemenlik işçi sınıfının devrim ve iktidar mücadelesinin zorunlu koşuluydu. “Modern toplumda” egemen olmak isteyen sınıf, entelektüel ve ahlaki üstünlüğü ele geçirmek, değişik güçlerle bağlaşıklık ve uzlaşmalar gerçekleştirmek, bunları yapabilmek için de kendi dar “ekonomik” çıkarlarının ötesine geçmek, devrimci güçlerin birliğini, kendi deyimiyle “tarihsel blok”unu kurmak durumundaydı. “Tarihsel blok” yalnız yönetebilmek için değil, devrimci yoldan iktidara gelmek, ama aynı zamanda devrimci olmayan dönemlerde kitleleri siyasal ve toplumsal devrime hazırlamak için de gerekliydi.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Hegemonya kavramını siyasal yazına sokan ve geliştiren Lenin’dir. Gramsci kendi hegemonya kavramını kullanıp zenginleştirirken Bolşeviklerin hakkını teslim etti: ”Bolşevizm sınıf mücadelesinin uluslararası tarihinde proletarya hegemonyası düşüncesini geliştiren harekettir… Proletarya hegemonyası düşüncesi tarihsel ve somut olarak kavrandığı için proletaryanın yoksul köylülükle bağlaşıklığı aranmıştır.”</span><span class="dip" xml:lang="tr-TR"><a class="footnote-link" href="#footnote-225-374" id="footnote-225-374-backlink">374</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci’nin hegemonya kavramı da çıkış noktasında Lenin’in</span> <span class="char-style-override-2" xml:lang="tr-TR">İki Taktik</span><span xml:lang="tr-TR">’te formüle ettiği üç temel düşünceyi içermektedir: İşçi sınıfının özerk ve bağımsız bir siyasal güç olarak sınıfa önderlik etmesi için öncü parti (modern prens) gereklidir; sınıfsal önderlik ancak bir bağlaşıklık siyaseti ile yaşama geçebilir (tarihsel blok) ve hegemonya mücadelede (duruma göre manevra ve mevzi savaşlarıyla) kazanılır. Hegemonya, Lenin’de demokratik devrimde işçi sınıfının önderliğini, en başta köylülük olmak üzere devrimin bağlaşığı öteki sınıf ve katmanlar üzerindeki siyasal etki ve sürükleme yeteneğini, olayların gidişini belirleme gücünü anlatan bir kavramdı. Gramsci bu kavrama yeni anlamlar yükledi.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci, devrimi yalnız siyasal ve ekonomik iktidarın alınması olarak değil, bununla birlikte yeni deneyim ve bilinç biçimleri yaratılması olarak anladı. Hegemonya için mücadeleyi köktenci dönüşümlerin birincil, hatta belirleyici etmeni sayan bu yaklaşımın, klasik ve determinist Marksist bakıştan farklı olduğu açıktır. Bu görüşe göre, parti, “eski toplumun rahminde büyüyen” yeni toplumun çekirdeği, parti üyeleri de yeni kültürün taşıyıcıları olacaktır.</span><span class="dip" xml:lang="tr-TR"><a class="footnote-link" href="#footnote-225-375" id="footnote-225-375-backlink">375</a></span> <span xml:lang="tr-TR">Parti, devrimden önce ya da, devrim sürecinde kapitalist toplum içinde bir başka dünya yaratacaktır.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Hegemonya , Gramsci’de yeni bir “ortakduyu”, bu ortak duyunun yeni normallik olarak kabul ettirilmesi stratejisidir.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Sonuç olarak, Gramsci’nin hegemonya kavramı, siyasal olmaktan çok ideolojik ve kültüreldir. Lenin’inkinden farklı ve daha geniştir.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci’nin devlet, sivil toplum, tarihsel blok ve hegemonya konusundaki görüşleri, doğal olarak, bunlara uygun strateji ve taktikler önermesine yol açtı.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci’ye göre, partinin mücadelesinde ele alınacak düzeye göre değişen ikili perspektifleri sürekli olarak hesaba katması gerekiyordu. Bunları, zor ve rıza, otorite ve hegemonya, şiddet ve uygarlık, tekil ve evrensel uğraklar, ajitasyon ve propaganda, taktik ve strateji olarak saydı.</span><span class="dip" xml:lang="tr-TR"><a class="footnote-link" href="#footnote-225-376" id="footnote-225-376-backlink">376</a></span> <span xml:lang="tr-TR">Egemen sınıf iktidarını aynı ikiliklerle sürdürüyordu. Sınıf egemenliği, şiddete dayanan diktatörlükle rızayı da içeren hegemonyanın, devletle ve sivil toplumun, baskı aygıtlarıyla kültürel düzeneklerin mekâna ve zamana göre ağırlıkları değişen bileşimleri aracılığıyla yürütülüyordu.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Bu öğelerden hangisinin hangi ağırlıkta kullanılacağı ülkeden ülkeye aynı olmazdı ve somut olarak belirlenmesi gerekirdi. Örneğin Rusya ile Batı Avrupa’da devlet ve sivil toplumun tarihsel ve toplumsal biçimlenmeleri farklıydı. “Rusya’da devlet her şeydi, sivil toplum henüz oluşum halinde ve jelatinimsiydi; Batı’da devletle sivil toplum arasında uyumlu bir ilişki vardı ve devlet sarsıldığı zaman sivil toplumun dayanaklı yapısı bunu hemen açığa çıkarıyordu.”</span><span class="dip" xml:lang="tr-TR"><a class="footnote-link" href="#footnote-225-377" id="footnote-225-377-backlink">377</a></span> <span xml:lang="tr-TR">Rusya’daki kapitalist devlet ise, baskıcı işlevi ve yalıtılmışlığı içinde cepheden gelecek ani bir saldırıya karşı kırılgandı. Bu nedenle, Avrupa’da “mevzi savaşı”, Rusya’da “manevra savaşı” yürütülmeliydi. İkinci durumda devrimin erken ve ani başarısı söz konusu iken, birincisinde kuşatma savaşlarının yaşanacağı uzun günlük mücadeleler sürecinden geçmek gerekiyordu. Çünkü bu durumda kitlelerin egemen sınıfa binlerce kurum ve kuruluş aracılığıyla, günlük yaşama, “ortakduyu”ya (</span><span class="char-style-override-2" xml:lang="tr-TR">common sense</span><span xml:lang="tr-TR">) bağlanarak verdiği onayı etkisizleştirmek için partinin kendi hegemonyasını kurması, işçi sınıfı ve emekçi halkın çoğunluğunu kapitalizme ve burjuva devlete karşı seferber edecek bir sınıfsal bağlaşıklık sistemi yaratması gerekiyordu.</span> <span class="char-style-override-2" xml:lang="tr-TR">Hegemonyanın birinci düzeyi, bağlaşıklığın ve partinin önderliğinin kurulacağı bir tarihsel blok yaratmaktı.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Molyneux’un deyişiyle, hegemonya için mücadelenin ikinci düzeyi partinin kendi güçlerini eğitmesiydi.</span><span class="dip" xml:lang="tr-TR"><a class="footnote-link" href="#footnote-225-378" id="footnote-225-378-backlink">378</a></span> <span xml:lang="tr-TR">Eğitim, özellikle mevzi savaşında gerekliydi; çünkü bu taktikte acil istemleri için seferber olmuş bir kitle hareketi yoktu. Yapılması gereken kitleyi dünya görüşünün yalın düzeyinden kazanmak ve örgütlü ve hazırlıklı bir güç olarak zamanı geldiğinde alana inmekti. Bunun için parti tekrara dayanan, kapsamlı ve didaktik propaganda ve eğitim etkinliği örgütlemeliydi. “Parti, kendi argümanlarını tekrarlamaktan asla yorulmamalıdır: Tekrar, halk aklını çalıştırmanın en iyi didaktik aracıdır.”</span><span class="dip" xml:lang="tr-TR"><a class="footnote-link" href="#footnote-225-379" id="footnote-225-379-backlink">379</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci etkin partili yaşamının en verimli ve tutkulu çalışmasını 1920-21 yıllarındaki fabrika işgalleri ve işçi konseyleri pratiğinde yürüttü. O yıllarda çıkardığı</span> <span class="char-style-override-2" xml:lang="tr-TR">L’Ordine Nuovo</span> <span xml:lang="tr-TR">(</span><span class="char-style-override-2" xml:lang="tr-TR">Yeni Düzen</span><span xml:lang="tr-TR">) gazetesinin işlevini ve işçiler üzerindeki etkisini şöyle anlattı: “Bizim ve izleyicilerimiz için</span> <span class="char-style-override-2" xml:lang="tr-TR">Yeni Düzen</span> <span xml:lang="tr-TR">‘fabrika konseylerinin gazetesi’ haline geldi. İşçiler</span> <span class="char-style-override-2" xml:lang="tr-TR">Yeni Düzen’</span><span xml:lang="tr-TR">i neden sevdiler? Çünkü onun yazılarında kendilerinin bir parçasını, en iyi parçasını buldular. Çünkü, onun yazılarından kendi deneyimleriyle aradıkları aynı ruh halinin yayıldığını hissettiler: ‘Nasıl özgür olabiliriz? Nasıl kendimiz olabiliriz?’ Çünkü onun yazıları, soğuk, entelektüel yapıda değillerdi; en iyi işçilerle yaptığımız tartışmalardan üretilmiş; Torino işçi sınıfının gerçek duygu, amaç ve tutkuları üzerine temellendirilmişlerdi.”</span><span class="dip" xml:lang="tr-TR"><a class="footnote-link" href="#footnote-225-380" id="footnote-225-380-backlink">380</a></span></p>

      <p class="araa para-style-override-14"><span class="char-style-override-12">Aydınlar</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Tarihsel blok ve hegemonyanın önemli bir halkası aydınların kazanılmasıydı. Gramsci’ye göre aydınların kazanılması iki düzeyde ele alınmalıydı. Egemen sınıf nasıl, kendi “organik” aydınına sahipse, işçi sınıfı da sahip olmalıydı. Gramsci’nin organik aydın tanımı oldukça dar ve deyim yerindeyse, “sınıf” aydınlarıyla sınırlıdır. Hatta, “organik aydın”la Rusya’nınkinden farklı İtalya koşullarındaki “öncü işçi”yi kastettiği bile söylenebilir. Gramsci bu kavramı, dünyaya ve kendi amaçlarına ilişkin açık bir anlayışı olan, üretime ve toplumsal yaşama pratik olarak katılan ileri işçilerle, kendilerini egemen sınıfların ideolojik örgütleyicisi olarak görmekten uzak duran, işçi sınıfı mücadelesinden etkilenen mühendis, teknik eleman, öğretmen vb. kent aydınları için kullanıyordu. 1920’deki Torino fabrika işgalleri sırasında, maaşlı personelin, teknisyenlerin ve mühendislerin fabrika konseylerine katılmaları için yoğun çaba göstermişti.</span><span class="dip" xml:lang="tr-TR"><a class="footnote-link" href="#footnote-225-381" id="footnote-225-381-backlink">381</a></span> <span xml:lang="tr-TR">Gramsci işçi sınıfı ile aydınlar arasındaki ilişkiyi iki yönden değerlendiriyordu. Birincisi, proletaryanın kendisini bir sınıf olarak oluşturmak için aydın öğelere, önderlere ihtiyacı vardır. Partiye giren bir aydın, artık proletaryanın aydınıdır: “Bir toplumsal grubun partisine giren bir aydın, o grubun organik aydını olur.”</span><span class="dip" xml:lang="tr-TR"><a class="footnote-link" href="#footnote-225-382" id="footnote-225-382-backlink">382</a></span> <span xml:lang="tr-TR">İkincisi, bunların dışındaki</span> <span class="char-style-override-2" xml:lang="tr-TR">aydın kitlesi</span><span xml:lang="tr-TR">, proletaryanın bağlaşığı olarak önem taşımaktadır. “Aydın” organik aydınlar dışında iki kesimi kapsamaktadır. Edebiyatçıların, filozofların, sanatçıların, teorisyenlerin oluşturduğu “geleneksel” aydınlar ve egemen sınıfın hem toplumsal hegemonyaya hem de doğrudan ve zora dayanan işlevlerini yerine getiren “memur”lar. Buradaki tanımıyla aydınlar, sivil toplumun ve devletin değişik organlarında, örneğin basında, ya da güvenlik aygıtında görev yapan kişilerdir. Gramsci’nin deyişiyle bu “demokratik-bürokratik sistem” toplumsal üretim için hiç de zorunlu olmayan büyük bir kitle yaratmaktadır. Eğitim, bunun temel aracıdır. Eğitim bu kitleyi tektipleştirmekte, yarışma, rekabet, işsizlik, aşırı sayıda diplomalı üretme yöntemleriyle psikolojilerini de aynılaştırmaktadır. O halde, yönetme ve örgütleme işlevleri için partinin de entelektüel ve eğitsel etkinliklere hak ettikleri yeri vermesi gerekir. Herhangi bir toplumsal sınıf ve katmandan partiye gelen kişiler, oluşumlarının ekonomik-korporatif uğrağını aşarak devrimci mücadelenin görevlileri durumuna gelmelidirler.</span></p>

      <p class="araa para-style-override-14"><span class="char-style-override-12">Ekonomizm, kendiliğindenlik</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci de, Lenin gibi ekonomizmi ve sendikalizmi işçi hareketi içindeki bir eğilim olarak görmekle birlikte, ideolojik kaynağının Marksizm değil, ekonomik güçlerin bağımsızca, kendi kendine hareket ettiğini öne süren liberalizm olduğu görüşündedir. Haklı olarak Marksizmin böyle bir bağımsızlık tanımadığını, tersine siyaset aracılığıyla ekonomik güçlerin insan iradesine bağımlı kılınmasını hedeflediğini savunuyor. Liberalizm, ekonomik etkinliğin sivil topluma özgü olduğunu, devletin ve giderek siyasetin ekonomiye karışmaması gerektiğini vazeder. Ama gerçekte, sivil toplumla devlet özdeşleşirler.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci’ye göre, sendikalar esas olarak komünist değil rekabetçi karakterde örgütlerdir. İşçi sınıfının satılacak tek şeyi olan işgücünün satışında rol oynarlar ve toplumun köktenci yenilenmesinin aracı olamazlar.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci’de de Lenin gibi, ana halka siyasettir ve doğru devrimci bir mücadele ancak somut durumların titiz incelenmesiyle, çözümlenmesiyle yürütülebilir. Gramsci, büyük olasılıkla hapishane koşullarında kaynaklardan yoksun olduğu için Lenin’le yakın düşündüğü olgu ve süreçleri başka ancak benzer kavramlarla adlandırdı.</span> <span xml:lang="tr-TR">Örneğin, Lenin’in “devrimci durum” başlığı altında saydığı koşulları, benzer biçimde, bir toplumun dönüştürülmesi için gerekli koşulları sayarken, üstyapıyla bağlantı halindeki toplumsal güçlerin (yöneten sınıfların) nesnel, insan iradesinden bağımsız ilişkilerine, devrimci siyasal güçlerin türdeşliğine bilinç ve örgütlülük düzeyine bakmak gerektiğini, iyi örgütlenip hazırlık yapan gücün koşullar olgunlaştığı zaman durumun kararlaştırıcı öğesi olacağını yazdı.</span><span class="dip" xml:lang="tr-TR"><a class="footnote-link" href="#footnote-225-383" id="footnote-225-383-backlink">383</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci’nin parti teorisinde kendiliğinden hareket ile bilinçli önderlik ilişkisi, aynı şeyin başka türlü anlatımı olarak sınıf-parti bağlantısı temel eksenlerden biridir. Bu noktada da Lenin’le aynı doğrultuda düşünüyor, kendiliğinden hareket içindeki bilinçli önderlik öğelerine dikkat çekiyordu: “Tarihte ‘saf’ kendiliğindenliğin olmadığı vurgulanmalıdır: Bu ‘saf’ mekanizmle aynı şeydir. ‘En kendiliğinden’ harekette bile ‘bilinçli önderlik’ öğelerine ket vurulamaz… O halde kendiliğindenliğin ‘alt sınıfların tarihinin’ karakteristiği olduğu söylenebilir… Bu hareketlerde ‘bilinçli önderliğin’ çoğul öğeleri vardır ama bunların hiçbiri verili toplumsal katmanın ‘halk bilimi’ne, onun ‘ortakduyu’suna ya da geleneksel dünya kavramına egemen ya da bunlardan üstün durumda değildirler.”</span><span class="dip" xml:lang="tr-TR"><a class="footnote-link" href="#footnote-225-384" id="footnote-225-384-backlink">384</a></span> <span xml:lang="tr-TR">Gramsci kendiliğindenliği Marksizmin karşısına koyup tepeden bakan, ya da tersine onu bir siyasal yöntem olarak göklere çıkaran yaklaşımların ikisinden de uzak durdu. Bir yandan örneğin 1905 Rusya deneyimini değerlendirirken Rosa Luxemburg’un ekonomist ve kendiliğindenci bir önyargının kurbanı olduğunu söyledi, bir yandan da kendiliğinden hareketi küçümsemenin “aşırı derecede vahim sonuçları” olabilir diye uyardı. Bu uyarının, atlanmaması gereken çok önemli bir gerekçesi vardı: Kitlelerin kendiliğinden hareketi, karşı-devrimci güçlerin gerici tepkileriyle iç içe gelişmektedir. “Neredeyse her zaman alt sınıfların ‘kendiliğinden hareketi’ne egemen sınıfın sağ kanadının gerici hareketi eşlik eder… Askeri darbelerin önemli nedenleri arasına sorumlu grupların kendiliğinden ayaklanmalara bir bilinçli önderlik katmakta, onları olumlu bir siyasal etkene dönüştürmekte başarısız kalmalarını da eklemek gerekir.”</span><span class="dip" xml:lang="tr-TR"><a class="footnote-link" href="#footnote-225-385" id="footnote-225-385-backlink">385</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Kendiliğinden harekete, yalnız devrimci bir olanak olarak değil, aynı zamanda karşıtını, gericiliği yaratan bir dinamik olarak bakmanın son derece geliştirici olacağını kabul etmek gerekiyor. Gramsci, gerçek harekete duru, açık bir algıyla yaklaşıyor; öncülüğü, partiyi gerçek hareketin gereksinmelerine yanıt vermesi, onu devrimci hedeflere yöneltmesi gereken bir siyasal yoğunlaşma olarak anlıyor.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Aynı anda hem kendiliğindencilikle hem voluntarizmle suçlanan Torino işçi hareketini değerlendirirken bu ikili suçlamanın yaratıcı ve doğru önderliğin kanıtı olduğunu söylüyor. “ ‘Kendiliğindenlik’ ile ‘bilinçli önderliğin’ ya da ‘disiplin’in bu birliği, tam da alt sınıfların gerçek siyasal eylemidir.”</span><span class="dip" xml:lang="tr-TR"><a class="footnote-link" href="#footnote-225-386" id="footnote-225-386-backlink">386</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci, Lenin’in</span> <span class="char-style-override-2" xml:lang="tr-TR">Ne Yapmalı?</span><span xml:lang="tr-TR">’da geliştirdiği işçi sınıfına siyasal bilincin dışarıdan taşınması gerektiği önermesine, açıkça belirtmemekle birlikte temkinli yaklaşıyor. Temel görüşü özetle şöyle: “Modern teori” yani Marksizm ile kitlelerin “kendiliğinden” hareketi birbirlerinin karşıtı değildirler. İkisi arasındaki fark nitel değil “nicel”dir. Karşılıklı ilişki içinde, birinden ötekine geçmek mümkündür. Buradaki “kendiliğindenliği” ise önceden bilinçli bir önderler grubunun sistematik eğitsel etkinliğinin sonucu olmayıp, “ortakduyu”nun aydınlattığı günlük deneyim yordamıyla oluşmuş hareket olarak tanımlıyor.</span><span class="dip" xml:lang="tr-TR"><a class="footnote-link" href="#footnote-225-387" id="footnote-225-387-backlink">387</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Kendiliğinden hareket, bu hareketin yaratacağı devrimci olanaklar konusunda Marx-Engels’in izinde ve Lenin ile Luxemburg arasında bir yerde duruyor.</span></p>

      <p class="araa para-style-override-14"><span class="char-style-override-12">Parti</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci’nin siyaset ve parti teorisi, felsefe, tarih, toplum, devrim, devrim stratejisine ilişkin görüşleriyle birlikte bir bütün oluşturuyor.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Buraya kadar yazılanlar Gramsci’nin siyaset ve örgütlülük başlığındaki temel görüşlerinin özetidir. Gramsci’nin “modern prens”i bu görüşlerin sentezi üzerinde biçimlenmiştir. Gramsci’nin “modern prens”i, Bolşevik tipteki bir öncü partinin, kendi özgün kökleri ve hedefleri içindeki bir yeniden üretimidir. Gramsci’nin, yapıtlarını yazdığı dönem, dönemin genel ve Gramsci için özel koşulları düşünüldüğünde parti konusundaki görüşlerini geliştirmesinin kendi dışından çizilmiş sınırlarını anlamak zor değil. Pratik siyasetten uzaktır. Faşist İtalya’da ve hapistedir. Ayrıca, Rosa Luxemburg gibi, Bolşevik Partisi’ne, Lenin’in merkeziyetçilik kavramına karşı değildir.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Bunlara rağmen, yukarıdaki özetten de anlaşıldığı gibi, devrimci strateji ve siyaset, öncü örgütlülük konularında, konunun değişik yönlerine ışık tutan, özgün yaklaşım ve katkıları var.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Öncü parti söz konusu olduğunda, Gramsci’nin altını çizdiği dört önemli noktayı atlamamak gerekiyor.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Birincisi, Gramsci mücadelenin ve parti oluşumunun, genel Marksist ilkeler dışında hazır reçeteleri olmadığını, kendine özgü tarihi, toplumsal-kültürel formasyonu ve birbirinden farklı siyasal koşulları olan toplumların devrimci yol ve örgütlülüklerini kendi tarihsel ve güncel somutluklarının çözümlenmesinden çıkarmaları gerektiğini söylerken yüzde yüz haklıdır.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">İkincisi, Gramsci, parti içi işbölümü ve merkeziyetçilik konularında, kısa geçmekle birlikte çok önemli bir sorunu açıkça ve kanımca doğru biçimde formüle etmiş, bu sorunu bilince çıkarmıştır. Kısaca şöyle: Gramsci’ye göre öncü partide üç tür üye vardır: Bir: Herhangi bir yaratıcılığı örgütçü yeteneği olmayan, partiye disiplin ve sadakatle bağlı sıradan, ortalama insanlardan oluşan kitle öğeleri. İki: Birleştirici, merkezileştirici, disipline edici, sürükleyici, yaratıcı önderler. Üç: İlk ikisi arasında yalnız fiziksel değil, düşünsel ve moral bağı kuran, düzenleyen, sürekli kılan ara öğeler. Bu öğelerden hiç biri tek başlarına partiyi oluşturamazlar.</span><span class="dip" xml:lang="tr-TR"><a class="footnote-link" href="#footnote-225-388" id="footnote-225-388-backlink">388</a></span> <span xml:lang="tr-TR">Parti içinde yöneten-yönetilen farklılaşmasının doğal ve kaçınılmaz olduğunun altını çiziyor; ancak yaşamsal önemde bir soru soruyor: “Önderlerin biçimlenmesinde amaç, her zaman yönetenlerin ve yönetilenlerin olması mıdır, yoksa bu bölünmeye gerek kalmayacak koşulları yaratmak mıdır?</span><span class="dip" xml:lang="tr-TR"><a class="footnote-link" href="#footnote-225-389" id="footnote-225-389-backlink">389</a></span> <span xml:lang="tr-TR">Gramsci’ye göre ikincisidir. Birincisi, her sürekli örgütlenmenin gerçek eğilimi olan bürokrasiye boyun eğmektir. Gramsci’nin formüle ettiği sorun, kanımca komünist örgütlenmenin temel çelişkilerinden birinin dile getirilmesidir. Yöneten-yönetilen bölünmesinin süreç içinde sönümlenmesi, özgürleşmenin tam olarak ne zaman gerçekleşeceğini bilemeyeceğimiz ama asla vazgeçmeyeceğimiz hedefidir.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Üçüncüsü, merkeziyetçilik konusundaki bir vurgusudur. Merkeziyetçilik, Gramsci’ye göre, Lenin’deki “parti eylemlerinin merkeziliği” anımsatır biçimde “hareket halinde merkeziyetçilik”tir. Hareket halinde merkeziyetçilik, sürekli olarak gerçek harekete uyum sağlanması, aşağıdan gelen itmelerle yukarıdan gelen buyrukların birleştirilmesi, tabanın derinliklerinden fışkıran öğelerin sürekli olarak önderliğe kazanılmasıdır.</span><span class="dip" xml:lang="tr-TR"><a class="footnote-link" href="#footnote-225-390" id="footnote-225-390-backlink">390</a></span> <span xml:lang="tr-TR">Bu, devrimci ve katılımcı merkeziyetçiliğin aslına uygun anlatımıdır. Bolşevik deneyimi değerlendirirken üzerinde uzunca durmuştum.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Dördüncüsü, Gramsci parti içi işleyiş ve ilişkilerde biçimci değil, siyasal bir yaklaşım içinde oldu. Örneğin şunu söyledi: “Parti ilerliyorsa işleyiş ‘demokratik’ olur, (demokratik merkeziyetçilik); parti geriliyorsa (</span><span class="char-style-override-2" xml:lang="tr-TR">regressive</span><span xml:lang="tr-TR">) işleyiş ‘bürokratik’ olur (bürokratik merkeziyetçilik)”</span><span class="dip" xml:lang="tr-TR"><a class="footnote-link" href="#footnote-225-391" id="footnote-225-391-backlink">391</a></span> <span xml:lang="tr-TR">Bu, birçok sonu gelmez tartışmayı sadeleştiren bir yaklaşımdır. Partinin amaç yolunda ilerlemesi, merkeziyetçi işleyiş ve biçimlerin içinin devrimci bir çoğalma, katılım ve canlılıkla, başka bir deyişle demokratik bir özle doldurulması demektir. Devrimci ilerleme ve devrimin kendisi, dünyanın en demokratik işidir.</span></p>

      <p class="araa para-style-override-14"><span class="char-style-override-12">Eleştirel notlar</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gramsci’nin devrimci siyaset ve örgütlülüğe ilişkin görüşlerinde, belirsiz, sorunlu yönler yok değil.</span></p>

      <p class="paragraf-3 para-style-override-18"><span>Rusya ile gelişmiş kapitalist ülkeler arasındaki farkı anlatırken doğru bir noktadan yola çıktı. 1917 Ekim Devrimi’ni değerlendirirken konunun pek sık rastlamayan bir cephesine haklı biçimde dikkat çekerek, devrimci öznenin, iradenin bu devrimde oynadığı rolü öne çıkardı. Öte yandan, Rusya Avrupa karşılaştırması üzerinden geliştirdiği “mevzi savaşı” “manevra savaşı” ayrımı belirsizlik ve karışıklıklara yol açacak nitelikteydi. Genel olarak, sivil toplumun burjuva demokratik kurum ve işleyişlerin daha gelişmiş olduğu Avrupa toplumlarında düzenin toplumsal temellerinin (gelişmiş bir burjuva sınıfın varlığı) daha sağlam; egemenlik araçlarının daha yerleşik ve aynı zamanda karmaşık olduğu, bu toplumlarda sınıf çelişkilerinin derinliğine rağmen, sınıf mücadelesini emip yatıştıracak toplumsal ekonomik olanakların da var olduğu ve bu özelliklerin devrimci taktiklerin belirlenmesinde pay sahibi olacağı söylenebilir. Ancak, “manevra” ve “mevzi” savaşlarını Rusya ve Avrupa örnekleri üzerinden ülkelere sabitlemek ya da genellemek problemlidir. İki örnek, Gramsci’nin bunun farkında olduğunu gösteriyor.</span> <span class="char-style-override-2">Hapishane Defterleri</span><span>’nde manevra ve mevzi savaşlarını ülkelere göre değil, mücadele dönemlerine göre ayırıyor. 1917 ile 1921 arasında siyasal olarak manevra savaşı yaşandığını, bunu mevzi savaşının izlediğini yazıyor.</span><span class="dip"><a class="footnote-link" href="#footnote-225-392" id="footnote-225-392-backlink">392</a></span> <span>İkinci örnek, Ekim Devrimi öncesi ve sonrasıyla ilgili değerlendirmelerinde ortaya çıkıyor. Gramsci şunları yazıyor: “Bana öyle geliyor ki, İltich 1917’de Doğu’da başarıyla uygulanan manevra savaşından, Batı’da tek olanaklı biçim olan mevzi savaşına bir değişikliğin gerekli olduğunu anladı… ‘Birleşik Cephe’ formülü bana göre bu anlama gelir.”</span><span class="dip"><a class="footnote-link" href="#footnote-225-393" id="footnote-225-393-backlink">393</a></span> <span>Bu örneklerden, bir yandan hangi savaş biçiminin öne geleceğinin sınıf mücadelesinin dönemlerine göre belirleneceği sonucunu çıkarmak mümkün. Ama aynı alıntılarda mevzi savaşın Batıdaki tek biçim olduğu da söyleniyor. Burada bir problem olduğu açık. Ve kanımca problem, Rusya ve benzeri ülkelerde “mevzi savaşı”nın koşullarının olmadığının ileri sürülmesinde değil. Bu çizgideki çözümlemeler bence doğru. Problem, Batı Avrupa’da “mevzi savaşı”nın sürekli ve tek biçim olarak düşünülmesinde. Gramsci’nin “manevra savaşı”, Leninist terminolojiyle konuşmak gerekirse devrimci durum koşullarında proleter yöntemlerle yürütülmesi gereken savaştır. Peki Avrupa’da örneğin, 1918-23 arasında Almanya’da, 1920-21’de İtalya’da devrimci durumlar oluşmadı mı? Daha öncesine gidilebilir: 1848 Avrupası baştan sona her yeri sarsan yaygın ve patlamalı devrimci durum koşullarından geçmedi mi?</span></p>

      <p class="paragraf-3 para-style-override-18"><span>Gramsci, manevra savaşının, devrimci durumlarda izlenmesi gereken proleter savaş yöntemlerinin Avrupa için de belli uğraklarda sonuç belirleyici önem taşıyacağını yeterli açıklıkta ortaya koymamıştır. Oysa, hem 1918 Alman Devrimi’nde, hem de 1920-21’de İtalya’da kendini yaygın fabrika işgalleriyle ortaya koyan devrimci yükseliş döneminde temel eksiklik, devrimci inisiyatifle gidişe müdahale edecek, “manevra savaşı” yürütecek önderlik ve partinin yokluğuydu. Gramsci, parti içindeki Bordiga’nın temsil ettiği sol eğilim ile reformist uzlaşmacı Tasca çevresindeki sağ eğilim arasında bir yol çizmeye, devrimci, hatta Bolşevik siyaseti İtalya koşullarında yeniden üretmeye çalışırken çubuğu fazla bükmüş, devrimci olmayan nesnelliklerde yapılması gerekene yoğunlaşırken, devrimci nesnellikte devrimci partinin evrensel işlev ve görevlerine hak ettiği ağırlığı vermemiştir.</span></p>

      <p class="paragraf-3 para-style-override-18"><span>İtalyan Komünist Partisi’nin hiçbir zaman “Gramsci yanlısı” bir yönetimi olmadı. Öte yandan, bu parti, Gramsci’nin ağırlık verdiği konu ve başlıklarda başarılı bir pratik sergiledi. Hiç kuşku yok, İKP İtalyan toplumunun tüm dokularına nüfuz eden, geniş işçi kitleleri, emekçi kitleler ve aydınlar içinde kök salan, günlük yaşamın ve mücadelenin tarafı ve meşru öğesi olarak yerleşiklik ve saygınlık kazanan, büyük seçim başarılarıyla iktidarı zorlayan bir parti oldu. Dünya komünist hareketine yararlanılacak birçok ders bıraktı. Öte yandan, İKP hiçbir zaman devrim dönemlerinin öncü köktenci partisi olamadı; hiçbir zaman iktidara talip olacak cesaret ve kararlılığı gösteremedi. İKP’nin bu karakterinin, Gramsci’nin düşünsel kalıtının doğrudan sonucu olduğunu söylüyor değilim. Ancak, ikisi arasında bir illiyet (nedensellik) ilişkisi olduğunu kabul etmek gerekiyor. Gramsci’nin koyduğu devrimci eksende pratikleşme şansı bulamayan görüşler, Avrupa komünizmine “açılan” İKP yönetimi eliyle sömürüldüler. “Tarihsel blok” ile, 1970’li yıllardaki başkalaşmanın özlü anlatımı olan Hıristiyan Demokrat Parti ile “tarihsel uzlaşma” arasındaki mesafe o kadar da uzak değildir.</span></p>

      <p class="paragraf-3 para-style-override-18"><span>Bunlara rağmen, bir son söz olarak, Gramsci’nin bıraktığı kalıt son çözümlemede devrimci ve yaratıcıdır.</span></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-348-backlink" id="footnote-225-348">348</a> Rosa Luxemburg<span class="char-style-override-2">, Selected Political Writings</span>, Edited and Introduced Dick Howard, 3.rd Printing, Montly Review Press, New York, 1971</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-349-backlink" id="footnote-225-349">349</a> Agy. s. 286</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-350-backlink" id="footnote-225-350">350</a> Agy. s. 289</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-351-backlink" id="footnote-225-351">351</a> Agy. s. 287</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-352-backlink" id="footnote-225-352">352</a> Metin Çulhaoğlu, “Parti İçi Yaşam: Orman Kanunları mı, İlkeler mi?” Sosyalist Politika Dergisi, sayı: 4, Şubat 1995, s. 22</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-353-backlink" id="footnote-225-353">353</a> R. Luxemburg, <span class="char-style-override-2">Rus Sosyal Demokrasinin Örgütsel Sorunları</span>, s. 304-305</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-354-backlink" id="footnote-225-354">354</a> Peter Nettly, <span class="char-style-override-2">Rosa Luxemburg , II.Cilt</span>, Ataol Yayıncılık, İstanbul, Ekim1991, s. 173</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-355-backlink" id="footnote-225-355">355</a> agy, s. 271</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-356-backlink" id="footnote-225-356">356</a> Rosa Luxemburg, <span class="char-style-override-2">Selected Political Writings,</span> agy, s. 304</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-357-backlink" id="footnote-225-357">357</a> Rosa Luxemburg, <span class="char-style-override-2">The Mass Strike, The Political Party and the Trade Unions</span>, translated by Patrick Lavin, The Marxist Educational Society, Detroit, 1925, p. 47</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-358-backlink" id="footnote-225-358">358</a> agy. s.73</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-359-backlink" id="footnote-225-359">359</a> agy. s.74</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-360-backlink" id="footnote-225-360">360</a> agy.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-361-backlink" id="footnote-225-361">361</a> Agy. 77-78</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-362-backlink" id="footnote-225-362">362</a> agy. s. 81</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-363-backlink" id="footnote-225-363">363</a> agy. s.79</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-364-backlink" id="footnote-225-364">364</a> agy. s.82</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-365-backlink" id="footnote-225-365">365</a> agy. s.80</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-366-backlink" id="footnote-225-366">366</a> Lenin, <span class="char-style-override-2">Bir Adım İleri İki Adım Geri,</span> Çev, Yurdakul Fincancı, Sol Yayınlar 3. Basım, Ankara, Aralık 1976, s. 281-294</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-367-backlink" id="footnote-225-367">367</a> Rosa Luxemburg, <span class="char-style-override-2">Selected Political Writings,</span> agy, s. 294</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-368-backlink" id="footnote-225-368">368</a> Agy. s. 292</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-369-backlink" id="footnote-225-369">369</a> Lenin, 1907’de<span class="char-style-override-2">”Ne Yapmalı’</span>da ekonomistler tarafından bozulup bükülenin düzeltilmesini söyledim. (…) <span class="char-style-override-2">Ne Yapmalı?</span> ekonomist çarpıtmaların tartışmalı bir düzeltmesidir ve bu broşüre bundan öte bir anlam vermek yanlıştır” diye yazdı. (<span class="char-style-override-2">Collected Works</span>, c. 13, s.107-108)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-370-backlink" id="footnote-225-370">370</a> John Molyneux, <span class="char-style-override-2">Marxism and the Party</span>, Pluto Press, London, 1978, s.143</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-371-backlink" id="footnote-225-371">371</a> Antonio Gramsci, <span class="char-style-override-2">Selections from the Prison Notebooks</span>, Lawrence and Wishart, Londra, 1971 s. 438</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-372-backlink" id="footnote-225-372">372</a> Antonio Gramsci, “ ‘Kapital’e Karşı Devrim”, <span class="char-style-override-2">Avanti!</span> 24 Aralık 1917, http://www.marxists.org/archive/gramsci/1917/12/rev_against_capital.htm</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-373-backlink" id="footnote-225-373">373</a> Christine Buci-Glucksman, <span class="char-style-override-2">Gramsci and the State</span>, Translated by David Fernbach, Lawrence and Wishart, Londra, 1980, s. 365</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-374-backlink" id="footnote-225-374">374</a> Agy. s. 177</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-375-backlink" id="footnote-225-375">375</a> Cris Shore, <span class="char-style-override-2">Italian Communism: Escape From Leninism</span>, Pluto Press, Londra, 1990, s. 73</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-376-backlink" id="footnote-225-376">376</a> Antonio Gramsci, <span class="char-style-override-2">Selections from the Prison Notebooks,</span> agy, s. 169</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-377-backlink" id="footnote-225-377">377</a> Agy, s. 238</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-378-backlink" id="footnote-225-378">378</a> John Molyneux, <span class="char-style-override-2">Marxism and the Party</span>, Pluto Press, London, 1978, s. 152</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-379-backlink" id="footnote-225-379">379</a> Antonio Gramsci, <span class="char-style-override-2">Selections from the Prison Notebooks</span>, agy, s. 340</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-380-backlink" id="footnote-225-380">380</a> Chris Harman, <span class="char-style-override-2">Gramsci Versus Reformism</span>, Socialist Workers Party Pamphlet, London, 1983, s. 13</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-381-backlink" id="footnote-225-381">381</a> Christine Buci-Glucksman, agy, s. 27</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-382-backlink" id="footnote-225-382">382</a> Agy, s. 28</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-383-backlink" id="footnote-225-383">383</a> Agy, s. 189-194</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-384-backlink" id="footnote-225-384">384</a> Agy, s. 196-197</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-385-backlink" id="footnote-225-385">385</a> Agy, s. 199</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-386-backlink" id="footnote-225-386">386</a> Agy. s. 198</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-387-backlink" id="footnote-225-387">387</a> Agy. s. 199</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-388-backlink" id="footnote-225-388">388</a> Agy, s. 152-153</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-389-backlink" id="footnote-225-389">389</a> Agy. s. 144</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-390-backlink" id="footnote-225-390">390</a> Agy. s. 188</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-391-backlink" id="footnote-225-391">391</a> Agy. s. 155</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-392-backlink" id="footnote-225-392">392</a> Agy. s. 120</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-393-backlink" id="footnote-225-393">393</a> Agy. s. 237-8</p>
        </div>
      </div>
    </div>
  </div>
</body>
</html>
