<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-7.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-7.html" xml:lang="tr-TR">
    <div class="Basic-Text-Frame">
      <p class="split"></p>

      <p class="Numara para-style-override-19">YEDİ</p>

      <p class="anabaslik-1 para-style-override-19" id="toc_marker-9">BUGÜN HANGİ SİYASET? HANGİ ÖRGÜTLÜLÜK?</p>

      <p class="resim-1"><img alt="sekil1.png" class="image" height="24" src="../Images/sekil1_fmt8.jpeg" width="53" /></p>

      <p class="paragraf-3 para-style-override-18"><span>Siyasallık ve siyaset daha önce hiç bu denli kötülenmemiş, horlanmamış, hiç bu denli gözden düşmemişti.</span></p>

      <p class="paragraf-3 para-style-override-18"><span>Herhangi bir yurttaşa siyasetle, siyasalla ilgili olarak ne düşündüğünü sorduğunuzda alacağınız yanıt son derece yalın, o kadar da ürküntü vericidir: “Siyaset yalancılık ve manipülasyondur. Siyasetçilerin hepsi aynı, hepsi yalancı, yiyici, kendilerinin ve bağlı oldukları çevrelerin çıkarlarından başka bir şey düşünmeyen insanlar. Güvenmiyorum. Siyaset kirli bir iş. İlgilenmiyorum. Bu siyasete katılarak yaşamımdaki herhangi bir şeyin değiştirilebileceğine inanmıyorum, vb…”</span></p>

      <p class="paragraf-3 para-style-override-18"><span>Aydınlar? Bugün aydınlar da siyaseti benzer bir yaklaşımla tanımlıyorlar: “Siyaset güçler çatışması demektir. Güçler bazen doğrudan şiddet uygularlar, bazen hile yaparlar. Siyaset ilk ortaya çıktığı andan itibaren bir aldatma sanatıdır. Politikanın bizim sözlüklerde bile bir karşılığı siyasettir, ikinci karşılığı ‘karşısındakine olduğundan farklı görünüp davranarak iş yürütmek’, ‘kurnazlık, kurnazca davranmak’tır. Birçok yabancı dilde de politika ve politikacının karşılığı; iş bilir, kurnaz ve kendi yararı için idareyle uğraşan kimse gibi nitelemelerle ifade edilir. O yüzden siyasette kuşkunun doğması, gelişmesi beklenen sonuçtur. Paranoya ile akılcı tepki arasındaki çizgiyi, nesnel durum öylesine bulanıklaştırır ki, siyasetin ya da uluslararası çıkar çatışmalarının normal seyrinin anlatımını önemli ölçüde paranoya ürünü sayarız.”</span><span class="dip"><a class="footnote-link" href="#footnote-225-394" id="footnote-225-394-backlink">394</a></span></p>

      <p class="paragraf-3 para-style-override-18"><span>Böyle algılanıyor. Böyle tanımlanıyor.</span></p>

      <p class="paragraf-3 para-style-override-18"><span>Nedenleri üzerinde düşünmek, siyasallığın öteki tanımlarını anımsamak, yeni koşul ve eğilimleri anlayıp değiştirmede çıkış tutamağı olacak yeni kavram ve düşünme eksenleri geliştirmek durumundayız. Ama bundan önce bugünkü durumun, temel saptamalar biçiminde kuşbakışı fotoğrafını çekmemiz gerekiyor.</span></p>

      <p class="paragraf-3 para-style-override-18"><span>Birincisi şudur: Tüm kapitalist dünyada siyaset, gerçekten, çıplak gözle görülecek biçimde değer ve nitelik yitiriyor.</span> <span class="char-style-override-2">Burjuva siyaset niteliksizleşiyor.</span> <span>Bir önceki yüzyılın önemli bölümünde emperyalist ülkelerin başındaki devlet, hükümet ve siyasal parti yöneticileriyle bugünküleri karşılaştırmak, öndeki siyasal kişilikleri portreler galerisi olarak gözden geçirmek bu yargıya varmaya yetecektir. Burada “nitelik”i, değer yargısı ve siyasal tercihlere göre değişen öznel beğeni terimleriyle değil, iki dönemin siyasal kişilikleri arasındaki bilgi, eğitim, zekâ, algılama kapasitesi farkları olarak alıyorum. Emperyalist burjuva siyaset kuşkusuz önde ve sahnede görünen bu yeteneksiz, cahil, kimisi aptal insanlara teslim edilmiş değildir. Hepsinin arkasında, iyi “eğitim” görmüş, cin gibi rafine insanlar ve hepsinin üstünde bir nesnellikle işleyen sistemik sigortalar var. Ama sorun da zaten burada. Bir zamanlar Adnan Menderes isterse “odun”u seçtirebileceğini söylemişti. Sistem, bugün en yeteneksiz sıradan insanları devlet yönetiminin tepelerine koyarak, yönetilen büyük çoğunluğu aşağılıyor, siyaseti değersizleştiriyor.</span></p>

      <p class="paragraf-3 para-style-override-18"><span>Bu söylenenlerin bizi, devrimcileri ilgilendiren sonucu işçi sınıfının, aydınların, öğrencilerin ve eski solcuların sayıları giderek artan bir bölümünün “siyaset yapmak”tan, siyasete katkı ve katılımdan yüz çevirmesidir. Reel siyasetten uzak durma tutumu, “eleştirel” içerikli bir siyasal etkinlik ve üretime de yönelmiyor. Tersine, aydınlar arasında ağır basan eğilim, herhangi bir siyasetin eleştirisi değil,</span> <span class="char-style-override-2">siyasetin kendisinin eleştirisi</span><span>, hatta kötülenmesidir.</span></p>

      <p class="paragraf-3 para-style-override-18"><span>Emekçiler ise bugün, son 160 yıldır hiç olmadığı kadar siyasal mücadele ve örgütlülükten uzaklar. Aydınların ve emekçilerin örgütlü siyasetle ilişkilerinde ortaya çıkan problemlerin bugüne özgü olmadığını biliyoruz.</span></p>

      <p class="paragraf-3 para-style-override-18"><span>Aydınların devrimci örgütlü siyasetle ilişkileri hem aydın konumlanışından, hem siyasal örgütlülüğün özellik ve kısıtlılıklarından kaynaklanan, bu nedenle de her zaman var olan bir sorundur. Emekçilerin siyasete, siyasal mücadeleye etkin katılımları da hiçbir zaman doğrusal ve sürekli yükselen bir çizgide olmamış, tersine sınıfsal ve siyasal bölünmüşlük emekçi halk hareketinin kritik bir problemi olagelmiştir. Bugünkü durum ise bunların ötesinde bir siyaset dışılıktır.</span></p>

      <p class="paragraf-3 para-style-override-18"><span>İkincisi, burjuva siyaset</span> <span class="char-style-override-2">kitlesizleşiyor.</span> <span>Burjuva siyasetin kitlesizleşmesi de onların değil daha çok düzen dışı, devrimci siyasetin sorunudur. Çünkü, siyasetin kitlesizleşmesi, gücünü toplumun çoğunluğunu oluşturan işçi, emekçi halk hareketinden alan devrimci siyasetin alanını da daraltıyor. Siyasete kitlesel, eylemli katılım, hangi içerik ve çerçevede olursa olsun, (reformcu, devrimci, hatta düpedüz burjuva) aşağıdan gelen bir dinamizmin varlığına işaret eder. İdeolojik, siyasal yönelimlerinden bağımsız olarak bir kez ortaya çıkan ve her durumda sınıfsal bir karakter gösteren aşağıdan kitle hareketinin, siyasal sınıf mücadelesinin başlangıçta hiç kimsenin tam öngöremeyeceği hedeflere, düzen dışı eylemliliğe yönelmesi tarihin yüzlerce kez kanıtladığı bir eğilimdir. Siyasete canlı, eylemli ilgi ve katılım nesnel olarak devrimci ve dinamik bir zemin yaratmaktadır.</span></p>

      <p class="G-vde-Metni para-style-override-18"><span>Siyasetin kitlesizleşmesinin bilinen nedenini yineleyelim: Burjuvazinin, iktidara yükselirken toplumun tüm sınıflarını da siyasete çektiği dönem çok kısa sürmüş, tekelci kapitalizm egemenliğini, siyasetin kitlesizleştirilmesi, aydın ve emekçilerin siyasetsizleştirilmesi üzerine oturtmuştur. Temsili demokrasinin en önemli kurumu olan parlamentonun geleneksel işlevinden uzaklaşmış olması siyaset alanını daraltmıştır. Parlamentolarda artık sınıfsal ve siyasal olarak gerçekten farklı taraflar temsil edilmiyor. Göstermelik ölçüde edilse bile, parlamento artık gerçek siyasal kararların alındığı bir yer değil. Gerçek erk yürütme gücüne, devletle tekellerin birlikte karar ve irade ürettikleri bürolara geçmiştir. Toplum yaşamını ilgilendiren tüm önemli yasa ve kararlar buralarda kotarılıyor; parlamento artık bunların konuşulmadan, çoğu kez hiç tartışılmadan, ne olup bittiğini bile anlamayan robotlaşmış milletvekillerinin oylarıyla onaylandığı noterlik tipinde bir kurumdur. Bu süreç doğal olarak temsili demokrasinin, kitlesel siyasetin alanları ve mekanizmaları olan seçim, siyasal parti türü kurumlarının da içini boşaltmıştır. Kitlesel siyasetin burjuva alan ve kaynakları kurumuştur.</span></p>

      <p class="paragraf-3 para-style-override-18"><span>Bu noktada, siyasetin, siyasalın klasik, geleneksel, kanımca hâlâ geçerli ama özellikle devrimci, düzen dışı siyaset açısından artık</span> <span class="char-style-override-2">yetersiz</span> <span>tanımını anımsamamız gerekiyor. En genel tanımıyla siyaset, devlet işlerinin, devlet etkinliklerinin, amaç, biçim ve içeriğini belirleme işi olarak tanımlanıyor. Devletle, siyasal erkle ilgili, onu konu alan, ona taraf olan etkinlik ve mücadeleler geniş anlamda siyasaldır. Sınıflı toplumda siyaset, sınıfsal amaçları siyasal iktidar eliyle gerçekleştirmek üzere güç oluşturma, kolektif bir yapma gücüne ulaşma etkinliğidir. Devlet erkini alan sınıf, öteki sınıflara kendi iradesini dayatma gücüne de sahip olmaktadır. Sınıfsal egemenlik, toplumun her hücresinde yeniden üretilmekte, bu üretimde devlet erki önemli ve vazgeçilmez bir rol oynamaktadır. Devrimci komünist siyaset ise, kısaca, işçi sınıfının iktidarı alarak egemen sınıf konumunu kazanması; eski devlet aygıtını parçalayıp, yepyeni bir toplumsal içerik ve biçimdeki işçi sınıfı iktidarı eliyle kapitalist toplumsal formasyonu ürettiği tüm yaşam ilişkileriyle birlikte ortadan kaldırması; yerine sınıfsız, sömürüsüz, özgürlükçü bir toplum kurması etkinliği olarak tanımlanabilir.</span></p>

      <p class="G-vde-Metni para-style-override-18"><span>Bu tanımdan yola çıktığımızda, dönemin siyasetsizleşme eğiliminin bir nedenine daha gelmiş oluyoruz: Günümüzde devletin kamusal etkinlik alanı daraltılmış, ulus-devlette beden bulan devlet iktidarı görünmez, ulaşılmaz kılınmıştır. “Piyasanın görünmez eli”nden sonra kapitalizm, devletin elini de görünmezleştirmiştir. Avrupa Birliği örneğinde olduğu gibi, devlet erki merkezsizleşmiş, mekânsızlaşmış gibi gösteriliyor. Aynı yönde bir başka uygulama olan merkezi devletin işlev ve yetkilerinin yerel yönetimlere devri ve genel olarak yerelci ya da mikro-kimlik odaklı siyasetin öne çıkarılması da, devlet ve devlet yönetimiyle ilgili toplumsal etkinlik alanını daraltıyor. Yukarıdaki tanımla düşündüğümüzde, devletin alanını daraltan her adım, aynı zamanda siyasetin alanını daraltmaktadır.</span></p>

      <p class="paragraf-3 para-style-override-18"><span>Siyasetin klasik, geleneksel tanımının neden yetersiz olduğu sorusunun yanıtını ve bu yanıttan çıkabilecek açılım eksenlerini, ayrıca ele almak üzere, şimdi örgütlülük sorunsalının temel tanım, kavram ve sorunlarını, bir sonraki altbölümde de “siyaset ve örgütlülükten kaçış teorileri”ni inceleyeceğiz.</span></p>

      <p class="araa para-style-override-14"><span class="char-style-override-20">Örgüt ve örgütlülük</span></p>

      <p class="paragraf-3 para-style-override-18"><span>Bizim, “teşkilat”, “örgüt” kavramlarıyla ifade ettiğimiz Batı dillerindeki “organizasyon”, sözcüğü “organ” kökünden geliyor.</span> <span class="dip"><a class="footnote-link" href="#footnote-225-395" id="footnote-225-395-backlink">395</a></span> <span>İlk bilinen anlamı “alet”, “araç”. İlk kullanımı müzikle ilgili. Harpa “organ” deniyor. Organ, biyolojide, birçok hücreden oluşan canlı bir yapının belli işlevleri sistematik olarak yerine getiren farklılaşmış birimlerinden her biri için kullanılıyor. Böbrek, mide vb.</span></p>

      <p class="paragraf-3 para-style-override-18"><span>Organın, “yayın organı” örneğinde olduğu gibi, belli bir işlevi yerine getiren bir araç anlamı var.</span></p>

      <p class="paragraf-3 para-style-override-18"><span>Aynı kökten türeyen,</span> <span class="char-style-override-2">organik</span> <span>kavramı,</span> <span>yaşayan bir organizmanın ayrılmaz parçası olmayı, parçaların birbirine karşılıklı olarak bağımlı ve doğal biçimde bağlı olduğu canlı bütünselliği anlatıyor.</span> <span class="char-style-override-2">Organizma,</span> <span>canlı varlığı oluşturan organların tümü, toplamıdır. Organizma, parçalara bütüne katılmaktan kaynaklanan bir yaşamsallık, canlılık veren karmaşık bir bütünselliktir.</span></p>

      <p class="paragraf-3 para-style-override-18"><span class="char-style-override-2">Organize etmek</span><span>, örgütlemek, belli amaç ve işler için, her parçanın, her öğenin özel bir işlev ya da ilişkiye sahip olduğu bir</span> <span class="char-style-override-2">yapı</span> <span>oluşturmak, yapının tüm öğelerini uyumlu eşgüdümlü bir düzen ve bütünlük içinde hareket etmesini sağlamaktır.</span></p>

      <p class="paragraf-3 para-style-override-18"><span class="char-style-override-2">Organizasyon</span> <span>(örgüt) ise örgütlülük durumu ya da örgütleme sürecidir; düzenli, sistemli bir yapıdır; tekil öğe ve hareketlerin, bir plan ve eşgüdümle düzene sokulduğu uyumlu birliktir. Bir amaç için, bir üretim, bir “iş” yapmak, bir sonuç elde etmek için bir araya gelen insanların oluşturduğu, belli bir yapısı, belli kuralları olan her birim bu çerçevede örgüttür.</span></p>

      <p class="paragraf-3 para-style-override-18"><span>Doğumdan son yolculuğa, üretimden eğitime, askerlikten hapishaneye, tüketimden eğlenceye, konuttan işyerine, evlilikten iş ilişkilerine, çocuk yetiştirmekten emekliliğe, yaşamlarımızın her durumunun, her kesitinin belli ilişkiler demetine, belirlenmiş işlevlere, tanımlanmış davranış kalıplarına, az çok belli kurallara bağlandığı örgütlü bir dünyada yaşıyoruz. Modern toplum, tepeden tırnağa örgütlüdür. En başta, silahlı kuvvetleri, maliyesi, hiyerarşik kurumlaşması, dev bürokrasisiyle en büyük örgütlülük olarak devlet var. Toplumsal yaşam, devletle birlikte, büyük tekellerden irili ufaklı yüz binlerce kapitalist işletmeye, yerel, özel, ekonomik, ideolojik, kültürel birimlere uzanan, tümü bir biçimde birbirine bağlı bir ağ biçiminde örgütlenmiş durumda.</span></p>

      <p class="paragraf-3 para-style-override-18"><span>Çeşit çeşit örgüt, ondan çok da örgüt teorisi var. “Örgüt sosyolojisi”, “yönetim” ve şimdi de “yönetişim”, burjuva örgüt teorileri alanının önemli kavramlarıdır.</span></p>

      <p class="paragraf-3 para-style-override-18"><span>Modern toplumun anahtar kavramı olarak sınıfı değil bürokrasiyi öneren, hükmetmenin ideal tiplerini bulmaya çalışan Max Weber’e göre, herhangi bir hükmetme sisteminin iki temel özelliği, erki kullanmayı meşru kılan inançlar ve yöneten-yönetilen ilişkisini sürekli kılan yönetsel yapı (bürokrasi) dır. Weber’e göre bir örgüt biçimi olan, yönetenlerin de yetkilerini sınırlayan, kurallara bağlayan bürokrasi rasyonel bir örgütlenmenin temel öğesidir. Rasyonelliğin ölçütü, araçların amaçlara uygunluğu ve verimliliktir. Weber’de bürokrasi, günlük dildeki araçları amaçların, biçimsel kuralları sahici gereksinmelerin önüne koyan, yavaş, hantal ve verimsiz işleyen vb. olumsuz anlamıyla değil, varlığı meşru, hatta zorunlu olan bir</span> <span class="char-style-override-2">örgütlenme biçimi</span> <span>olarak ele alınmıştır. Şunları söylemektedir: “Yönetimin bürokratizasyonunun tamamlandığı yerlerde, neredeyse hiç sarsılmayacak bir iktidar ilişkisi kurulmuş demektir.”</span><span class="dip"><a class="footnote-link" href="#footnote-225-396" id="footnote-225-396-backlink">396</a></span> <span>“Bir kez kurulmuş bulunan aygıtın nesnel vazgeçilmezliği, özgül ve ‘kişisellikten arınmış’ niteliğiyle birlikte bürokratik mekanizmanın –kişisel inanmışlığa dayanan feodal düzenlerdekinin tersine- onu denetlemesini bilen herkesin elinde kolaylıkla çalışabilmesi anlamına gelir.”</span><span class="dip"><a class="footnote-link" href="#footnote-225-397" id="footnote-225-397-backlink">397</a></span> <span>Weber’e göre “çağdaş bürokrasi” nin somut işleyiş biçimi yasalar ve yönetsel yönetmeliklerce düzenlenmiş kurallara, görev hiyerarşisine ve aşamalı yetki derecelenmesine, iyice belirlenmiş bir alt-üst ilişkisine</span><span class="dip"><a class="footnote-link" href="#footnote-225-398" id="footnote-225-398-backlink">398</a></span> <span>vb. ilkelere dayanır. Bu idealize edilmiş ve sınıfsallıktan arındırılmış, “nötr” bürokratik örgüt biçiminin, gerçek yaşamda karşılığını bulmadığını, Weber’den sonra birçok yeni Weberci teori ile bu eksikliğin kapatılmaya çalışıldığını biliyoruz.</span></p>

      <p class="paragraf-3 para-style-override-18"><span>Öte yandan, işlevli bilgilere ve eğitime sahip, belli kurallar içinde günlük işleri yürüten bir görevliler öbeğinin her türlü sürekli örgütlenmenin vazgeçilmez koşulu olduğunu da bir kenara not etmemiz gerekiyor.</span></p>

      <p class="paragraf-3 para-style-override-18"><span>Marksizm, bir sınıfın öteki sınıflar üzerindeki baskı ve egemenlik aracı olan devletin aygıtsal bedenini oluşturan bürokrasinin sınıfsal-siyasal işlevini ortaya koyarken, bürokrasinin sınıfsız topluma kadar sürecek bir olgu olduğunu da teslim etmiştir. Marx’ın bürokrasi konusunda ilk yazdıkları, Hegel eleştirisi bağlamındadır. Hegel’e göre devlet bürokrasisi devletle sivil toplumu, özelle geneli birbirine bağlayan bir aracıdır. Marx, devletin geneli değil, egemen sınıfın çıkarlarını temsil ettiğini, bürokrasinin de bu işlevi yerine getiren toplumsal öbek olduğunu ortaya koymuştur. Bürokrasinin kendisi, üretim süreciyle doğrudan bir bağı olmadığı için sınıf değildir; ama toplumun sınıflara bölünmüşlüğünün ürünüdür; egemen sınıfın yönetim aygıtını işleten, yürüten bir katmandır.</span></p>

      <p class="paragraf-3 para-style-override-18"><span>Lenin de bürokrasiyi, esas olarak devlet ve sınıf mücadelesindeki işlevi üzerinden değerlendirdi; özellikle Sovyet iktidarının ilk yıllarında bürokratik örgüt biçim ve işleyişlerinin görece kısa zamanda ortadan kaldırılabileceğini düşündü. 1919’da VIII. Kongre’de yaptığı konuşmada ise vurguyu bürokrasinin kolay yok edilemeyeceği düşüncesine kaydırdı. Lenin, “Bürokrasi ve geniş yığınları Sovyet çalışmasına katma sorununda”, “dünyada hiçbir devletin bürokrasiye karşı savaşta yapmadığını biz yaptık”</span><span class="dip"><a class="footnote-link" href="#footnote-225-399" id="footnote-225-399-backlink">399</a></span> <span>dediği konuşmasının bir yerinde, bürokrasiyle mücadele görevinin ancak tüm halk hükümet işlerine katıldığı zaman tam utkuyla sonuçlandırabileceğinin altını çizdi.</span><span class="dip"><a class="footnote-link" href="#footnote-225-400" id="footnote-225-400-backlink">400</a></span> <span>Bürokrasiye karşı mücadele, yalnız halkın yönetime katılmasını engelleyen hukuksal engellerin ortadan kaldırılmasıyla başarılamıyordu; bu engelleri ortadan kaldırdıkları halde emekçi halk hükümet işlerini ele alacağı noktaya gelemiyordu. Lenin nedeni şöyle açıklıyordu: “Hukuktan başka, bir de hiçbir yasaya tabi kılamayacağın kültür düzeyi var. Programları gereği</span> <span class="char-style-override-2">emekçi halkın</span> <span>hükümet organları olan Sovyetler, bu düşük kültür düzeyi nedeniyle aslında tüm emekçi halkın değil, proletaryanın ileri kesimlerinin</span> <span class="char-style-override-2">emekçi halk adına</span> <span>hükümet organlarıdır.”</span><span class="dip"><a class="footnote-link" href="#footnote-225-401" id="footnote-225-401-backlink">401</a></span></p>

      <p class="paragraf-3 para-style-override-18"><span>Toplumsal işbölümünün, tarihsel-toplumsal formasyonun ürünü olan geri kültür düzeyinin, sosyalist iktidarın komünizme doğru ilerleme hız ve yoğunluğu açısından olduğu kadar, devlet bürokrasisinin sosyalist iktidar altında kerte kerte eritilmesi açısından da çok önemli bir engel oluşturduğu açık. Devleti ve bürokrasiyi bir gereksinme olmaktan çıkaracak olan, emekçi halkın devlet yönetimine katılımıdır; o da toplumun kültürel düzeyine sımsıkı bağlıdır. Değiştirilmesi daha zor ve daha uzun zaman alacak olan da, insanın yönetme ve karar alma süreçlerine ne ölçüde yakın ve hazır olduğunu belirleyecek olan da son çözümlemede kültür düzeyidir.</span></p>

      <p class="paragraf-3 para-style-override-18"><span>Bu engeli, devlette ve partide emekçi sınıf kitlesinden ayrı, ileri ve öncü bir kesimin önderlik ve denetimiyle aşma yaklaşımı Sovyet denemesinde bulunan çözüm olmuş, ama sürecin sonunda çözüm olmadığı anlaşılmıştır.</span></p>

      <p class="paragraf-3 para-style-override-18"><span>Emperyalizm ve tekelci ilkelerin yerleşmeye başlaması ve burjuva sınıfsal erkin parlamentolardan teknokratik-menajeryal bürolara geçmesiyle birlikte; burjuva örgüt teorileri de giderek daha çok, örgütlenmenin yönetsel (menajeryal) yönüyle ilgilenmeye başladılar. Temel inceleme birimi olarak, toplumu değil, işyerini ve işyerindeki bireyi alan, iş sürecindeki tüm hareketlerin tek tek parçalara bölünmesi, bunlar için gerekli en az zamanın tek tek saptanması ve her bir iş için ortalama zamanın buna göre belirlenmesi yöntemiyle “verimliliği” artırmayı amaçlayan</span> <span class="char-style-override-2">Taylorizmden</span><span>; ideal örgütü, verimli örgütsel işleyişler şemasını bulmak için hiyerarşik aşamaların azaltıldığı düz hiyerarşi kavramıyla tanımlamaya çalışan</span> <span class="char-style-override-2">Evrensel Menajerlik Okuluna</span><span>; üreticinin sosyolojik ve psikolojik özelliklerine yönelen, menajerlere psikolojik ve sosyal-psikolojik sorunları anlamalarına yardım edecek bir eğitim verilmesini öneren</span> <span class="char-style-override-2">İnsan İlişkileri Okulundan, Karar Alış Okuluna</span> <span>kadar birçok tez ve model geliştirildi. “Küreselleşme” ideoloji ve söyleminin yükselişiyle birlikte bu kez, insanlara yönetildiklerini değil hep birlikte güzel güzel yönetişildiklerini vazeden “yönetişim” teorileri üretildi.</span></p>

      <p class="paragraf-3 para-style-override-18"><span>Konumuz, esas olarak devrimci dönüşümlerin öznesi olan toplumsal-siyasal örgüt ve örgütlenmelerdir. Bu sürecin, kuşku yok en önemli örgütü, temel kaldıracı siyasal örgüt, partidir. Ancak, partiyi de bir durum değil bir süreç, yalnızca bir aygıt ve hatta örgüt değil, hareketle örgütün, hatta örgütlerin iç içe geçtiği bir siyasi yoğunlaşma olarak anlamak gerekiyor. Bütün devrim deneyimleri, toplumsal ruhtaki bir devrimin öznesinin tek başına parti değil, emekçi yığınların kendiliğinden hareketiyle birlikte serpilip gelişen, düşüş dönemlerinde kabuğuna çekilen örgüt ve hareketlerin tümü, bileşkesi olduğunu gösteriyor. Bu kitabın başlığında ve içeriğinde bu nedenle “parti” yerine “örgütlülük” yer alıyor. Parti bunların her birinden bağımsız, ama aynı zamanda tümünün içinde olan bir siyasal yoğunlaşmadır.</span></p>

      <p class="paragraf-3 para-style-override-18"><span>Şimdi bir ölçüde basitleştirmeyi göze alarak, örgüt sorunsalının dört önemli ve çelişkili özelliğini irdeleyebiliriz..</span></p>

      <p class="paragraf-3 para-style-override-18"><span class="char-style-override-2">Birincisi,</span> <span class="char-style-override-2">devrimci örgütlenme, karşısında yer aldığı düzen ve devlet örgütlenmelerinin kimi niteliklerini kendi varlığında yeniden üretmeden var olamaz.</span> <span>Devrimci örgüt de, tez, anti-tez, sentez ardışıklığı içinde, zıtların birliği/çatışması, var olanın yadsınması, yadsımanın yadsınması süreçleri içinde yaşam bulmaktadır. Daha açık formüle etmek gerekirse, devrimci örgütlenmenin içerik ve biçimlerini de, belli ölçülerde egemen sınıf örgütlenmesinin yapısı ve özellikleri koşullamaktadır. Maddi bir güç ancak maddi bir güçle alaşağı edilebilir. Egemenlik ve hükmetme ilişkisi, son çözümlemede bir güç yoğunlaşmasından başka bir şey olmayan devlet ve öteki örgütlenmeler aracılığıyla sürekli kılınmaktadır. İki dünya görüşü ve iki düzen arasındaki çatışmada, mücadelenin, deyim yerindeyse “oyunun” kurallarını ve araçların biçimlerini taraflardan birinin “tercihi” belirlememektedir. Ayrıca, düzen karşıtı siyasal örgütlenmeleri, oluştukları anda, o düzenden kaynaklanan “siyaset”, “yönetme”, “yöneten-yönetilen” ilişki ve biçimlerinden tümüyle bağışık kılacak otomatik güvenceler yoktur. Bu açıdan bakıldığında, Mehmet Ali Aybar’ın, Türkiye solunda itiraz ve tartışmalara yol açan “Leninist parti burjuva modelinde bir örgüttür”</span><span class="dip"><a class="footnote-link" href="#footnote-225-402" id="footnote-225-402-backlink">402</a></span> <span>yargısını yanlış saymamak gerekir. Burjuva toplumundaki tüm siyasal örgütlenmeler, burjuva modeldedir. Sorun, nesnel ve tümüyle kaçınılması olanaksız olan bu eğilimi dengeleyecek, süreç içinde aşacak yöntem, anlayış, biçim ve işleyişlerin neler olacağı noktasındadır.</span></p>

      <p class="paragraf-3 para-style-override-18"><span>Bu birinci özellikle bağlı, onunla özdeş olmayan ama örgüt teorisi açısından son derece önemli bir başka nokta daha var. Geleceğin komünist toplumunda nasıl, ne düzeyde bir örgütlülük olacağını şimdiden bilemeyiz, ancak yöneten-yönetilen ilişkili ve dikeyine hiyerarşili olmayacağını söyleyebiliriz. Soru şudur: Sınıflı, sömürülü kapitalist toplumda, önderliği ve hiyerarşisi olmayan bir siyasal mücadele örgütü olanaklı mıdır?</span></p>

      <p class="paragraf-3 para-style-override-18"><span>Örgütlenme, eğer bir sokak ya da mahalle düzeyinde bir örgütlülüğün ötesinde bir büyüklükten konuşuyorsak, bir</span> <span class="char-style-override-2">yapı</span> <span>oluşturma,</span> <span class="char-style-override-2">yapılaşma</span> <span>işidir. Yapılaşma, şu ya da bu ölçüde bağımsız öğe ve bölümleri bir araya getirme, aralarında karşılıklı ilişki ve eşgüdüm olan yeni bir bütün inşa etme, kurma eylemidir. Örgüt bir yapıdır. Birimleri, organları, bölümleri olan bir yapı. Yapı yoksa örgüt de yoktur.</span></p>

      <p class="paragraf-3 para-style-override-18"><span>Ve adını açıkça ortaya koyalım, örgüt,</span> <span class="char-style-override-2">hiyerarşik</span> <span>bir yapıdır. Eski ve Arapça deyimiyle “meratibi silsile” bir mertebeler, dereceler sıralaması, zinciridir. Burjuva devlet ve siyasal parti örgütlenmesi, yukarıdan aşağıya bir yetki derecelenmesi anlamında merkezi ve dikeydir. Beşinci bölümde uzunca irdelediğim üzere, dışa dönük mücadelenin ve etkin örgütlenmenin gerekleri devrimci örgütlenme açısından da merkeziyetçiliği, dolayısıyla dikeyine hiyerarşik örgütlenmeyi dayatmaktadır. Ancak, çoğu kez sanıldığının tersine, hiyerarşi yalnızca dikeyine, yukarıdan aşağıya bir derecelenmeyi değil, aynı zamanda dağ silsileleri türünden yatay bir sıralanma anlamını da içermektedir. Evet, dikeyine hiyerarşik örgütlenme burjuva modeldedir. En demokratik burjuva cumhuriyetin en “demokratik” örgütünde bile “üst ve alt”, “merkez ve yerel” vardır ve tüm örgütlerin, özellikle de partilerin merkezleri, kendi otoritelerini tanımayan, seçimle ya da seçimsiz gelmiş alt ve yerel örgütleri dağıtmak, görevden almak yetkisine sahiptir. Burjuva toplumunda mücadele eden hiçbir örgüt de, şu ya da bu ölçüde hiyerarşi oluşturmadan yapamaz. Hiç kimsenin elinde, toplumsal işbölümünün eşitsiz sonuçlarını ortadan kaldıracak, ya da yok sayacak sihirli bir formül yoktur. Dolayısıyla, kapitalist toplumda örgütlenirken, yöneten-yönetilen ilişkisi ve hiyerarşisi yaratmak, kaçınılmaz bir</span> <span class="char-style-override-2">zorunluluk,</span> <span>aynı zamanda bir</span> <span class="char-style-override-2">sorun</span><span>dur. Açıkça iddia ediyorum, postmodernist, liberter, iktidarsız devrimci, mikro iktidarcı hiçbir akım ve eğilim, düşünce dünyasında yarattığı fantastik ve kurgucu modeller dışında tersini kanıtlayan bir tek gerçek örnek gösteremez. Küreselleşme karşıtı hareketlerin örgütlenmesinden, Subcommandatte Marcos’un Zapatistalarına dek, fiilen ve işlevli biçimde kendi içinde “iktidar”, “hiyerarşi” kurmayan hiçbir örgütlü oluşum yoktur. Zapatista deneyiminde yararlanılacak, öğrenilecek pratiklerle birlikte, temel ve yaşamsal önemde yanlışlıklar ve sorunlar olduğunu düşünüyorum ve yeri geldikçe bunlara değineceğim. Şimdilik, bu hareketin, burada tartıştığımız konuyla ilgili durumunu anlatan bir aktarmayla yetiniyorum: “Özerk köy kurulları örnek gösterilecek niteliktedir; fakat bunlar tam olarak</span> <span class="char-style-override-2">nelerden</span> <span>özerktirler? Politik örgüt ve liderlikten özerk olmadıkları çok açık. Zapatista hareketinin üç kanadı vardır: Silahlı savaşçılardan oluşan EZLN; dağlık bölgelerdeki bazı topluluklar; ulusal destek örgütü olan Frente Zapatista yani FZLN. Bu üçüne liderlik yapan da, içinde Subcommandate Marcos’un en önemli şahsiyet olduğu ve üyeliğin gizli tutulduğu Gizli Devrimci Yerli Komitesi’dir. Subcommandate ve takipçileri tersini söylese de, bu tam bir siyasi örgüt liderliğidir. Eğer topluluklar önemli bir meseleyi tartışıyorsa, şundan emin olabilirsiniz ki, bu konular ilk önce gizli liderler tarafından tartışılmıştır. Köy demokrasisi kendiliğinden olan bir şey değildir. Aynı şekilde, FZLN Subcommandate’nin kişisel yetkisi dışında en ufak bir şey yapmaz. FZLN’nin demokrasisi tam olarak şeffaf değildir. Şimdiye kadar ülke çapında etkinlik gösteren parti olmaması da Marcos’un kontrolü kaybetmek istememesinden kaynaklanmaktadır.”</span><span class="dip"><a class="footnote-link" href="#footnote-225-403" id="footnote-225-403-backlink">403</a></span> <span>“Sorun”un bilincine varma ve üstesinden gelme bağlamında, Zapatista hareketi de birçok deney ve öğretici dersler içeriyor. Ama önderliksiz, hiyerarşisiz bir siyasal hareket oluşturmanın olanaklı olduğunu göstermiyor. Sorunumuz ise sorun olmaya devam ediyor.</span></p>

      <p class="paragraf-3 para-style-override-18"><span class="char-style-override-2">İkinci özellik ve aynı zamanda sorun, devrim ve değişiklik bilinç ve eyleminin neredeyse bir yasallık olarak önce bir azınlık içinde doğmasıdır.</span> <span>“Öncü” ve “ azınlık”, yan yana gelen bu iki kavramın ancak örgütlülükle bir araya gelebilir. Ortak toplumsal, düşünsel temelleri ne olursa olsun, ancak dağınık, saçılmış olarak var olan öncü azınlık öğelerin bir araya gelmesinin örgütlülükten başka hiçbir yolu yoktur. Bu zorunluluk da, ötekiler gibi aynı zamanda büyük bir sorun oluşturmaktadır. Çünkü çıkarları ve geleceği ortak olduğu varsayılan büyük kitle ile onun içinden çıkan ama ondan</span> <span class="char-style-override-2">ayrı</span> <span>olan azınlık arasındaki ilişkiler bir çelişki ve gerilim alanıdır. Yalnızca temsil sorunları nedeniyle değil. Toplumsal hareketle devrimci örgütlülük arasındaki ilişki varlıksaldır. İkisi arasında dinamik bir bağ olmadan devrimci örgütlülük düşünülemez. Toplumsal hareketle organik bağ kurmayan, kendisi aynı zamanda “hareket” olmayan, durumları, ilişkileri değiştirecek gerçek maddi gücü, devinimi gösteremeyen bir örgüt hiçbir şeydir.</span></p>

      <p class="paragraf-3 para-style-override-18"><span>Ortaya çıktığı zamandan bu yana dünyanın en sürekli kurumu devlettir. Devrimci örgütlenmeler ise, esas olarak düzenin toplumsal bakımdan sorgulandığı, hükmetmenin olağan yöntemlerle sürdürülemediği dönemlerde toplumsal karakter kazanırlar. Örnek vermek gerekirse, devrimci-örgütsel sürekliliğin en kararlı temsilcilerinden olan Bolşevik Partisi gericilik yıllarında neredeyse yok olmuş, ikinci toplumsal yükselişte, devrimci nesnellikte kendini bir bakıma yeniden var etmiştir. Aynı durum Sovyet örgütlenmesi için haydi haydi geçerlidir. Sosyal-Demokrat partilerin Avrupa siyasal yaşamında sürekli örgütlenmeler olarak yer almaları, 18. yüzyılın sonlarında Alman Sosyal Demokrat Partisi ile başlayan bir süreçtir. Toplumsal alt üst oluş dönemlerinde ortaya çıkıp, toplumsal dalga indiği zaman sönen örgütlenmeler, geçici ama dinamik bir devrimciliği temsil ederken, durgun ve devrimci olmayan dönemlerin sürekliliği sağlanmış örgütleri çok kritik başka bir sorunla karşı karşıya gelmektedirler.</span></p>

      <p class="paragraf-3 para-style-override-18"><span>Bu noktada bir tez formüle edebiliriz</span><span class="char-style-override-2">:</span> <span>Devrimci örgütlülük hiçbir zaman amaç değildir. Marx’ın</span> <span class="char-style-override-2">Felsefenin Sefaleti</span><span>’nde formüle ettiği</span> <span class="char-style-override-2">kendiliğinden</span> <span>ve</span> <span class="char-style-override-2">kendisi için sınıf</span> <span>kavramları, işçi sınıfının devrimci rolü söz konusu olduğunda önemli anlayış kolaylıkları, açıklıklar sağlıyor. İşçi sınıfı başka bir sınıfa karşı mücadele ederek</span> <span class="char-style-override-2">kendisi için</span> <span>olma bilincine eriştiği zaman siyasal anlamda sınıf ve devrimci sınıf oluyor. Örgütte ise durum tümüyle tersidir:</span> <span class="char-style-override-2">Örgütün meşru ve devrimci olması kendisi için olmamasına bağlıdır.</span> <span>Daha açığı, siyasal parti ve proletarya devleti de içinde olmak üzere, tüm örgüt ve örgütlülükler toplumsal ve siyasal mücadelenin araçlarıdır. Varlık nedenleri her durumda toplumun, sınıfların gerçek hareketi ve toplumsal siyasal hedeflerdir. Nitelikleri son çözümlemede gerçek hareketle ve hedeflerle ilişkilerine</span> <span class="char-style-override-2">göre</span> <span>değerlendirilebilir. Örgüt, hem amacıyla, hem de nesnesiyle etkileşim ve kaynaşma içinde olmalıdır. Bu, hele de, geleneksel komünist ve devrimci örgütlerin bunalım ve dağınıklık içinde olduğu, birliğinin dağılıp yeniden oluştuğu bugün pek fazla itirazla karşılaşmayacak bir saptamadır. Ama bu saptama doğruysa uzantısını, mantıksal sonucunu da kabul etmek, mücadeleden kopuk bir “örgütün sürekliliği” düşüncesine de bir sorgulama notu koymak gerekir. Gerekir, çünkü</span> <span class="char-style-override-2">toplumsallıktan ve sınıfsal mücadeleden yalıtık bir örgütsel süreklilik vurgusu</span><span>, örgütü amaçlaştırmanın, olumsuz anlamıyla bürokratlaşmanın ve hatta tekkeleşmenin de en güçlü gerekçesidir. Marx ve Engels’in örgütsel süreklilik üzerine yoğunlaşmamalarının ve kendi pratiklerinde partisel sürekliliği öne alan bir etkinlik göstermemelerinin nedenleri üzerinde daha derin düşünmek gerekir.</span></p>

      <p class="paragraf-3 para-style-override-18"><span>Marx ve Engels, 1848 ve sonrasındaki büyük kitle hareketlerinin de etkisiyle devrimci değişikliğin, nesnel ve kendiliğinden temelini, bu temelin siyasal öznenin toplumsal karakteri üzerindeki etkisini çok önemsediler. 1848 devrimleri, yenilgisi, 1871 Paris Komünü ve aradaki onlarca yıl süren kendiliğinden işçi sınıfı hareketi vb. onlara iki şeyi çok çarpıcı biçimde gösterdi: Bu sınıf, milyonlarca proleter başka bir sınıfa karşı mücadeleye giriştiğinde ortaya devrimci bir kitle, büyük dönüştürücü bir güç, siyasal bir enerji çıkmaktadır. Bu güç, bu dönüştürücü enerji, devrimci kitle eylemi içindeki emekçileri de, örgütlenmeleri de dönüştürecektir! Marx ve Engels’in işçilerin, emekçilerin aşağıdan, gür ve kendiliğinden hareketine, bu hareketin devrimin zaferine kadar süreklilik göstereceğine duydukları güven pratikçe doğrulanmadı. Devrimci yükselişin, ona katılan emekçiyi dönüştürüp dönüştürmeyeceği sorusu ise büyük ölçüde yanıtsız kaldı. Avrupa’da devrim olmadı. Ekim Devrimi ve Lenin’in müdahalesi, siyasetin sürekliliği ve sürekliliğin güvencesi öncü örgüt anlamında benzersizdi. İnsan ve yeni insan sorunları ise bu devrim ve sonrasındaki Sovyet reel sosyalizmi döneminde çözülemedi. Bu noktada, geriye doğru Marx ve Engels’e ileriye doğru bugünün sorunlarına sorgulayıcı bir bakışla yaklaşmak gerekiyor.</span></p>

      <p class="paragraf-3 para-style-override-18"><span>Öte yandan, özellikle siyasal parti ve devlet sıradan, herkesin istediği amaçla kullanabileceği bağımsız ve yansız araçlar, Weber’in bürokrasiyi idealize ederken söylediği gibi, “onu denetlemesini bilen herkesin elinde kolaylıkla çalışabilecek”</span><span class="dip"><a class="footnote-link" href="#footnote-225-404" id="footnote-225-404-backlink">404</a></span> <span>mekanizmalar değildirler. “Devletin parçalanması” ve siyasal örgütlü öncülük, keyfi nedenlerle değil, bu nedenle zorunludur.</span></p>

      <p class="paragraf-3 para-style-override-18"><span class="char-style-override-2">Üçüncüsü</span><span>, yukarıda dile getirilen çelişkinin ortaya çıkardığı sorunu dengeleyen, hafifleten bir boyut olarak, devrimci örgütün</span> <span class="char-style-override-2">amacına bağlılığı ilkesi</span> <span>var. Bir komünist partisinin kendini devrimci bir temelde var etmesinin temel koşulu nihai hedefine, sınıfsız, sömürüsüz komünist toplum amacına bağlı, komünizmi referans ve kılavuz alan varoluşudur. Amaca, sonul hedefe bağlılık, yalnızca bir yolu tutkuyla izlemek için değil, varılacak yer ile bugünkü örgütlenme arasındaki nedensellik ilişkisi nedeniyle de can alıcı önemdedir. Kapitalist toplumda, komünist toplumun örgütü yaratılamaz. Öte yandan, siyasal öznenin kapitalizm altında bir mücadele örgütü olarak kazandığı niteliklerin, siyasal-örgütsel geleneklerin yarının işçi sınıfı devletini ve toplumunu da etkilemesi kaçınılmazdır. Milyonlara kapitalizmin insanın insani özüne yabancı ve dahası insanlık dışı bir düzen olduğunu göstermek o kadar zor değildir. Daha zor olan, önerdiğimiz yeni düzenin gerçekten bir toplumsal kurtuluş ve özgürleşme düzeni olacağını bugünden, eylemde, örgütlenmede, ilişkilerimizde, en azından embriyonik düzeyde gösterebilmektir.</span></p>

      <p class="paragraf-3 para-style-override-18"><span>Özetlersek, devrimci örgüt kendini oluştururken bugünün zorunluluk ve gereksinmeleri ile birlikte, varmak istediği hedefi de gözeten bir yol izlemek durumundadır. Hedefe varmak için bugün zorunlu olarak kurduğumuz ilişki ve araçların amaçla ne kadar uygunluk içinde oldukları önemsiz bir ayrıntı değildir. Amaca uygun ilişkiler bugünden kurulmadığı, var edilmediği zaman, araçlara teslimiyet yalnız teorik olarak değil, pratik olarak da amaçtan uzaklaşma anlamına gelecektir. Tarihimiz, yabancılaşmanın örgütsel pratiklerimizde de üretildiğinin sayısız örnekleriyle doludur.</span></p>

      <p class="paragraf-3 para-style-override-18"><span>Marksizmde “küresel adaletçiler”in yapmaya çalıştığı türden kapitalizmi adilleştirme hedefi yoktur. Marksist özgürlük etiği, burjuva özgürlük hakkına dayandırılmaz; bu hakkın kapitalizm tarafından ihlal edilmesinden yola çıkarak kapitalizm yargılanmaz. Haklar mücadelesinin yeri ve rolü başkadır. “Proleterler o zamana kadar var olan bütün dünya düzenine hemen son vermelerini sağlayan birliğe, kendi haklarını savunmanın da rol oynadığı uzun bir gelişme sürecinden geçerek ulaşırlar… hak arayışları, ‘onlar’ olarak; devrimci, birleşik bir kitle olarak biçimlenmelerini sağlayan bir araçtır.”</span><span class="dip"><a class="footnote-link" href="#footnote-225-405" id="footnote-225-405-backlink">405</a></span></p>

      <p class="paragraf-3 para-style-override-18"><span>Bu nokta son derece önemlidir. Emekçiler birliklerini “burjuva hak” sınırını aşmayan hak ve istemler için mücadeleyle kurarlar.</span></p>

      <p class="paragraf-3 para-style-override-18"><span>“Hak, talep, mücadele gibi toplumsal işaretli duygu ve kavramlar sanıldığından çok daha fazla bireyseldir.”</span><span class="dip"><a class="footnote-link" href="#footnote-225-406" id="footnote-225-406-backlink">406</a></span> <span>Bu yüzden yetişkin bireyin olmadığı yerde, örgütlü mücadele yürütmek zordur.</span></p>

      <p class="araa para-style-override-14"><span class="char-style-override-12">Siyaset ve örgütlülükten kaçış</span></p>

      <p class="paragraf-3 para-style-override-18"><span>İçinden geçmekte olduğumuz</span> <span class="char-style-override-2">gerici ara dönemin</span> <span>en önemli karakteristiklerinden biri, kitlesel siyaset ve örgütlülükten kaçıştır.</span></p>

      <p class="paragraf-3 para-style-override-18"><span>Önceki bölümlerde, genetikteki yeni gelişmelerden yola çıkarak insanın özgürlük toplumuna geçiş açısından yeterli ve yetenekli olmadığını, kuantum fiziğinden hareket ederek dünyanın bilinemez, dolayısıyla değiştirilemez olduğunu ileri süren görüşleri incelemiştik. Bu görüşlerin işlevi, “bilimsel” argümanlarla siyaset ve örgütlülükten kaçış eğilimine teorik temel döşemektir. Bu insanla olmazsa, dünyayı değiştirmek için mücadele etmek, siyasallaşmak, örgütlenmek anlamsızdır. Dünyayı bilmemiz, olgu ve süreçlerin neden sonuç ilişkisini kurmamız olanaksızsa geleceğimizi, yazgımızı elimize almamız da olanaksızdır!</span></p>

      <p class="paragraf-3 para-style-override-18"><span>Fizik, biyoloji ve öteki doğal bilimler alanındaki yasallık ve gelişmeleri toplumsal alana bire bir yansıtmak çok yapılan büyük bir yöntem yanlışıdır. Evrenin, doğanın, fiziğin yasalarının toplumda, siyasette birebir geçerli olduğunu savunmak metreyle sıcaklık ölçmeye kalkışmaktan farksızdır.</span></p>

      <p class="paragraf-3 para-style-override-18"><span>Öyleyse, siyasetten ve örgütlülükten kaçışa düşünsel temel döşeyen ideolojik ve siyasal yaklaşımları doğrudan ele almak gerekiyor.</span></p>

      <p class="paragraf-3 para-style-override-18"><span>Bu yaklaşımların üç ana kümeye ayıracağım. Bu görüşler birçok noktada aynı temel düşüncelerden, benzer kanıtlardan hareket ediyorlar; güdüleri, arayışları ve vardıkları sonuçlar birden çok başlıkta benzerlik gösteriyor.</span></p>

      <p class="paragraf-3 para-style-override-18"><span>Bu üç küme şunlar: 1) Merkezi devlet iktidarını siyasetin esas alanı olarak almayan, antitotaliter, antiiktidarcı bir söylem geliştiren ve kendi deyimleriyle “topyekûn” devrimi yadsıyanlar. Bunları, “Devlet iktidarı önemli değil, her yerde iktidar var” diyenler olarak adlandırabiliriz. 2) “İktidarı almadan dünyayı değiştirmek” çağrısı yapanlar. 3) Devlet iktidarını ve devrimi genel olarak yadsımamakla birlikte sınıfsız, siyasal öznesiz ve örgütsüz bir “toplumsal dönüşüm” düşüncesini savunanlar.</span></p>

      <p class="araa para-style-override-14"><span class="char-style-override-12">“Devlet iktidarı önemli değil, her yerde iktidar var”</span></p>

      <p class="paragraf-3 para-style-override-18"><span>Bu felsefenin düşünce mimarlarından biri, baktığı her yerde mikro “iktidarlar” gören, ama gerçek, merkezi siyasal iktidarı, devleti bir türlü göremeyen Michel Foucault’tur. Foucault’a göre, bizim merkezi devlet iktidarı dediğimiz şey gerçekte yoktur. “İktidar merkezsiz ve dağınık bir ağ gibidir ve bedenleri, arzuları, aileyi, cinsel yaşamı, bilime dair söylemi, kadınlar ve erkekler arasındaki ilişkiyi, eşcinsellere bakışı, Batı-dışı toplumlara yaklaşımı, delilere yönelik tutumu, kısacası gündelik hayatın hemen her alanındaki söylem ve pratikleri kurucu bir yaygınlıktadır.”</span><span class="dip"><a class="footnote-link" href="#footnote-225-407" id="footnote-225-407-backlink">407</a></span></p>

      <p class="paragraf-3 para-style-override-18"><span>Devletin kendisi bir erkler toplamıdır ve sınıfsal egemenlik de kuşku yok, günlük yaşamın içine uzanan bir erkler hiyerarşisiyle sürekli kılınmakta, yaşamın her alanında kendisini yeniden üretmektedir. Buradaki sorunumuz, bu gerçeğin, hiyerarşinin tepesindeki merkezi devlet iktidarını perdeleyen bir içerikte sunulmasıdır. “Merkezsiz” iktidar soyutlaması, gerçekte var olan merkezi iktidara karşı her türlü hareketin de bir “iktidarı” temsil ettiği için yadsınması noktasına vardırılıyor. Foucault’a göre, hiçbir bilgi üretimi, hiçbir doğruluk iddiası tarafsız değildir. Bilginin, bilimin, gerçekliğe ilişkin söylemin ve eylemin olduğu her yerde iktidar da vardır. “Dolayısıyla hemen herkes, yani bir şekilde konuşan, bilgi üreten, söz söyleyen, hareket eden ve kendisini özne olarak konumlandıran herkes, varolan iktidar mekanizmalarına ait söylem ve pratiklere eklemlenen, onu yeniden üreten veya dönüştüren politik failler olarak ortaya çıkar. Ne var ki, Foucault’un teorisinde ayrıcalıklı, belirli, somut politik failler yoktur. Keza yine ayrıcalıklı, belirli, somut politik güç merkezleri de bulunmamaktadır. (…) Foucault’a göre siyasi dönüşümün ne kaynağı devlet, ne de hedefi devleti ele geçirmek olabilir… Asıl yapılması gereken, belki de bu iktidar ilişkilerinin gündelik pratiklerde tahakkümcü bir şekilde işlediği, dışlama, kapatma, aşağılama, cezalandırma, denetim altına alma yöntemlerinin hayata geçirildiği yerleri tespit etmek ve bu alanları dönüştürmek için mücadele etmektir. Dolayısıyla bundan böyle politika, neredeyse gündelik hayatın her alanında ve neredeyse kesintisiz olarak devam eden, bir etkileşim, bir mücadele, bir tabi kılma ve direnme pratiği olarak anlaşılmalıdır.”</span><span class="dip"><a class="footnote-link" href="#footnote-225-408" id="footnote-225-408-backlink">408</a></span></p>

      <p class="paragraf-3 para-style-override-18"><span>Devrimciliğin, yalnız merkezi devlet iktidarı hedefine kilitlenen bir etkinlik olmaması gerekliliği, en başta, devrimci etkinlik, çoğu kez devrimci durum uğrağına, tam bir sınıfsal karşı karşıya geliş (konfrontasyon) anına kadar, yığınsal ölçekte kapsayıcı bir siyasallığa yükselemeyeceği için doğrudur. İkincisi, hiç kuşku yok, devrimci bir yığının, bu anlamda toplumsal öznenin yaratılması süreci, toplumsal yaşamın birçok cephesinde yürütülecek sürekli ve bileşik bir mücadelenin ürünü olacaktır. Ve üçüncü olarak, köktenci bir devrimci dönüşüm, iktidarı almakla sınırlı olmayan, egemen düzene karşı ideolojik, kültürel mücadeleler içinde, bakışını ve davranışını değiştirerek, en başta mücadele içindeki insanı değiştirmek zorundadır. Ama bunlar, buradaki tartışmanın özü değil.</span></p>

      <p class="paragraf-3 para-style-override-18"><span>Tartışmanın özü, “anti-totaliterci” yaklaşımın merkezi devlet iktidarını yok saymasıdır! Uzun sözün kısası budur ve bu yaklaşım tümüyle yanlıştır. Merkezi devlet iktidarı, başta silahlı kuvvetleri, polisi, hapishaneleri, maliyesi vb. ile büyük bir maddi ve örgütlü güç olarak toplumun tepesinde duruyor. Kimileri, “devletin karşısında bile zaten özgürmüşçesine eylemde bulunmada ısrar etme” yi öneriyor.</span><span class="dip"><a class="footnote-link" href="#footnote-225-409" id="footnote-225-409-backlink">409</a></span> <span>Yani devlet yokmuşçasına. Ama devlet var. Devlet gücünün küçümsendiği halk mücadelelerinde olağanüstü ağır bedeller ödendiği ise yadsınamayacak bir tarih bilgisidir. Devleti ve iktidarı yadsımak onu yok etmediği gibi, devleti görmezden gelenler tam bir kurt kapanına düşmüş oluyorlar. İktidarı almayı yadsımanın pratik sonucu, iktidarın bu görüşü savunanları almasıdır!</span></p>

      <p class="paragraf-3 para-style-override-18"><span>Bütün bu görüşler, tarihin öznesinin insan olmadığı sonucuna varıyorlar. Öyleyse, tarihin öznesi kim? Sanbonmatsu’nun dediği gibi, Foucault, insanların değil, bilgilerin, kavramların başkaldırısını destekliyor.</span><span class="dip"><a class="footnote-link" href="#footnote-225-410" id="footnote-225-410-backlink">410</a></span> <span>İnsanın, sınıfların yerine, kendisini de içinde gördüğü “bilgi”lerin efendisini koyuyor.</span></p>

      <p class="paragraf-3 para-style-override-18"><span>Devlet ve iktidarın yok sayılması, toplumu dönüştürmekteki işlevlerinin yadsınması kaçınılmaz biçimde devrim düşünce ve kavramının da terk edilmesine yol açıyor.</span></p>

      <p class="paragraf-3 para-style-override-18"><span>Somut örnekler üzerinden tartışmak açıklık sağlayabilir.</span></p>

      <p class="paragraf-3 para-style-override-18"><span>Ortak rengi her türlü iktidara ve “topyekûn” devrime karşıtlık olan geniş bir yazarlar yelpazesi 2006 yazında</span> <span class="char-style-override-2">Birikim</span><span class="dip"><a class="footnote-link" href="#footnote-225-411" id="footnote-225-411-backlink">411</a></span> <span>dergisinde bir araya getirildi. “</span><span class="char-style-override-2">Devrim? Dün, bugün, yarın”</span> <span>kapak yazısıyla çift sayı çıkan dergide yer alan kırktan fazla yazının önemli bir bölümü topyekûn devrim düşüncesiyle polemik yapıyor.</span></p>

      <p class="paragraf-3 para-style-override-18"><span>Başyazıdan söz konusu sayının editörlüğünü Boğaziçi Üniversitesi Siyaset Bilimi kürsüsünde öğretim üyesi olan Koray Çalışkan’ın yaptığını ve yazıların bir bölümünün de lisans öğrencilerinin bir yıl boyunca sürdürdükleri “Devrim Nedir?” konulu çalışmalardan oluştuğunu öğreniyoruz. Dergide çok sayıda çeviri yazıya da yer verilmiş. Türkçe ve çeviri yazıların, kötü ve yer yer anlamayı zorlaştıran Türkçesine hep birlikte katlanmak zorundayız.</span></p>

      <p class="paragraf-3 para-style-override-18"><span>Koray Çalışkan’dan aktarıyorum:</span></p>

      <p class="paragraf-3 para-style-override-18"><span>“Bu dünyanın neden böyle olduğunu açıklayan jeneratör bir çelişki yok. Tarih sınıf savaşımlarının tarihi değildir, zira ne bir tane tarih ne bir tane şimdi var.” (…) “Devrim özlemimizi isabetsiz coğrafi analojilerden sıyırmalıyız. Topyekûn dönüşümden ziyade, birbirini takip eden, küçük ama daha etkili deneylerin hayata geçirilmesine dair bir inadı canlı tutmanın aciliyetini teslim etmeliyiz.”</span><span class="dip"><a class="footnote-link" href="#footnote-225-412" id="footnote-225-412-backlink">412</a></span></p>

      <p class="paragraf-3 para-style-override-18"><span>“Dinamo”, “üreteç”, “kaynak güç” anlamlarına gelen, fizikte mekanik enerjiyi elektrik akımına çeviren aygıt olarak tanımlanan “jeneratör” kavramının bizim “ana”, ya da “baş” çelişki dediğimiz durum için kullanıldığı anlaşılıyor. Karşılamıyor. Bir an için karşıladığını varsaysak bile, Çalışkan’ın yazısında bu tür bir çelişkinin yokluğunu açıklayan, tarihin neden sınıf mücadelelerinin tarihi olmadığını ortaya koyan hiçbir gerekçe bulamıyoruz. Bir düşüncenin ayrıca kanıtlanmayan, kendinden menkul kanıtlarla kanıtlanmasıyla karşı karşıyayız. Böyle olunca, karşıt ve eleştirel görüşün üzerinde bina edileceği tutamak noktaları bulmak da zorlaşıyor. Postmodernist kayganlık bu olsa gerek. Sabun köpüğü gibi.</span></p>

      <p class="paragraf-3 para-style-override-18"><span>Devam ediyoruz: “Kapitalistler solcuların abarttığı kadar güçlü olmayı özlerler. Solun hayal dünyasını canlı tutan Topyekûn Devrim fikri de bence Kapitalistlerin ve müttefiklerinin iktidarını mümkün kılan teknolojilerden biri.”</span><span class="dip"><a class="footnote-link" href="#footnote-225-413" id="footnote-225-413-backlink">413</a></span></p>

      <p class="paragraf-3 para-style-override-18"><span>Koray Çalışkan “topyekûn devrim fikrinin” kapitalistlerin ve bağlaşıklarının iktidarını olanaklı kılan bir “teknoloji” olduğu görüşünü üç gerekçeye dayandırıyor: Birincisi, kapitalizm evrensel değildir. Onu evrensel yapan, güçlü kılan biziz. İkincisi, devrim düşüncesini kapitalizme bağlamak, onu hedef almak yanlıştır. Üçüncüsü, kapitalistler var olan düzeni bizim kadar sistematikleştirmezler!</span></p>

      <p class="paragraf-3 para-style-override-18"><span>Gerçekte hiç de öyle olmadığı ileri sürülen kapitalizmi “biz” solcuların düşüncede evrensel bir sistem haline getirdiğimiz düşüncesi hoş ve boş. Daha hoşu ise Çalışkan’ın materyalistleri idealist olmakla suçlaması. Şöyle: “Materyalizm fikirlerin dünyayı şekillendiren eyleyicilikleri olduğunu kabul etmez gibi görünürken, dünyayı temelinden sarsabilecek bir devrimci fikir üretmiştir.”</span><span class="dip"><a class="footnote-link" href="#footnote-225-414" id="footnote-225-414-backlink">414</a></span> <span>Tanrıyı yere göğe sığdıramayan kişiyle “yoktur diyeceksin ama dilin varmıyor” diye dalga geçen Bektaşi fıkrasında olduğu gibi, Çalışkan da kapitalizm “yok” diyecek ama dili varmıyor. Bu tuhaf düşünce dizgesi, bize devletten sonra kapitalizmin de yok sayıldığı bir dünya resmediyor. Materyalistler düşüncede var ediyormuş! Bu noktada daha fazlasını tartışmak gerçekten olanaklı değil.</span></p>

      <p class="paragraf-3 para-style-override-18"><span>Peki, o zaman dikkatimizi öteki yana, “devrim” adına önerilene çevirelim. Çalışkan soruyor ve yanıtlıyor: “Topyekûn Devrimi özlemeyi bırakmamız gerektiğini savunuyorum, peki bu parçalı, dağınık ve tekil mini devrimler örgütleyelim mi demektir?... Topyekûn Devrimi özlememek, parçalı minik devrimlerin ya da reformların peşine düşmek değildir.”</span><span class="dip"><a class="footnote-link" href="#footnote-225-415" id="footnote-225-415-backlink">415</a></span> <span>Öyleyse nedir? Bu sorunun iki yanıtından biri yukarıdaki alıntıda var: “… küçük ama daha etkili deneylerin hayata geçirilmesine dair bir inadı canlı tutmanın aciliyetini teslim” etmek. O kadar! İkincisi, devrimi düşleyebilmenin ilk adımı olarak her türlü toplum projesinin reddi. Daha ötesi yok.</span></p>

      <p class="paragraf-3 para-style-override-18"><span class="char-style-override-2">Birikim</span><span>’in söz konusu sayısından “topyekûn devrim” düşüncesinin ölüm ilânı edasıyla yazılmış bir başka alıntı: “Toplumlar devrimcileştirilemez, çünkü toplum denilen şey tam da devrimi engellemek için icat edilmiştir.” Yazar, toplumun bir sistem, bir yapı, “her şeyin birbirine bağlı olduğu bir bütün” olduğu düşüncesiyle dalga geçtikten sonra, bütünsel bakışı şöyle karikatürize ediyor: “ ‘Radikal, topyekûn, sistematik bir yıkım söz konusu</span> <span class="char-style-override-2">olmaksızın</span> <span>hiçbir değişim mümkün değildir’ cümlesi ‘Dolayısıyla hiçbir değişim mümkün değildir’ cümlesine dönüşüyor!.” Yazar bunlarla yetinmeyip “çözüm” de öneriyor: “Çözüm, en azından bana göre, toplum fikrinden tamamen kurtulmak ve yapılanma fikrini odağımıza getirmeye çalışmak olmalı… Sonuç olarak, eğer solun vebadan daha az ihtiyaç duyduğu bir şey varsa, o da geçmişin kalıntısıdır; devrim hayaleti, solgun kemiklerin tozlu vadisi. Gerçekten gelecekten bahsetmek için geçmişi arkamızda bırakmayı nihayet ne zaman başaracağız?”</span><span class="dip"><a class="footnote-link" href="#footnote-225-416" id="footnote-225-416-backlink">416</a></span></p>

      <p class="paragraf-3 para-style-override-18"><span>Tarih de yok. Gelenek de. Yazar, bize “toplum”, “sistem” ve “geçmiş” düşüncelerinden kurtulmayı öneriyor. Düşünceden kurtulmak kolay. Ama toplum, düzen, sistem ve bugün içinde yaşamaya devam eden geçmişten ve gerçeklikten kurtulmak olanaklı değil.</span></p>

      <p class="paragraf-3 para-style-override-18"><span>Toplumsal devrim düşüncesini, bu düşünceyi savunanların yazdıkları üzerinden değil, kendi yakıştırmalarıyla eleştirenlere bir başka örnek: “Ancak bütünsel bir eylem dünyayı değiştirecektir. Ama bütünsel dönüşümün kendisi, tarihsel dünyada insanlığın temel kaynağını oluşturan şeyi zuhur ettiği haliyle tanımlayacak bir teorik çalışmaya bağlıdır.”</span><span class="dip"><a class="footnote-link" href="#footnote-225-417" id="footnote-225-417-backlink">417</a></span></p>

      <p class="paragraf-3 para-style-override-18"><span>Bütünsel dönüşümün kendisi teorik düşünceye değil, pratik eleştirel etkinliğe bağlıdır. Teori somutun zenginliği üzerinden yapılan ve pratikle doğrulanan ya da yanlışlanan soyutlamadır. Teorik düşünceler ancak yığınlar tarafından benimsendiği zaman maddi bir güç haline gelirler. Maddi bir durum, ancak maddi bir güçle değiştirilebilir.</span></p>

      <p class="paragraf-3 para-style-override-18"><span>Kısacası,</span> <span class="char-style-override-2">Birikim</span><span>’in “devrim”e ayrılış özel sayısı, “risk” olarak işaret edilen bir olasılığı “başarıyla” gerçekleştiriyor. Başyazının anlatımıyla, ortaya çıkan bir “…bütünsüzleşme, parçalanma, çokluk içinde yitip gitme..”</span><span class="dip"><a class="footnote-link" href="#footnote-225-418" id="footnote-225-418-backlink">418</a></span> <span>şaheseridir. “Toplum”, “düzen”, “sistem” ve “geçmiş”in olmadığı bir dünya. Belli bir hedefi, amacı olmayan dağınık mücadeleler.</span></p>

      <p class="paragraf-3 para-style-override-18"><span>Bu görüşler hiç yeni değil. Mayıs 1968 hareketinin önderlerinden Daniel Cohn-Bendit de, hareket “ bir an önce bir örgüt inşa etmekten ya da bir program tanımlamaktan kaçınmalıdır; bu bizi kaçınılmaz olarak işlemez hale getirir… hareketin tek şansı… düzensizliktir” demiyor muydu?</span><span class="dip"><a class="footnote-link" href="#footnote-225-419" id="footnote-225-419-backlink">419</a></span></p>

      <p class="paragraf-3 para-style-override-18"><span>Bu yaklaşımın, günlük yaşam eleştirilerine yansıması ise insanı şaşkına çevirecek türdendir.</span></p>

      <p class="paragraf-3 para-style-override-18"><span>Gündüz Vassaf,</span> <span class="char-style-override-2">Cehenneme Övgü Gündelik Hayatta Totalitarizm</span><span class="dip"><a class="footnote-link" href="#footnote-225-420" id="footnote-225-420-backlink">420</a></span> <span>adlı kitabında yaşamın her alanındaki her türlü taraflılığı, amaç peşinde koşmayı vb. “totalitarizm” olarak değerlendirip karşı çıkıyor. Sayfa numaralarını parantez içine alarak aktarıyorum:</span></p>

      <p class="paragraf-3 para-style-override-18"><span>“Bir tarafı, herhangi bir tarafı tuttuğunuz anda, totaliter olup çıkıyoruz.” (115) “…taraflar, eninde sonunda biri ötekine boyun eğsin diye mücadele etmektedirler. İlke ne olursa olsun, - tabii hâlâ ilke diye bir şey kalmışsa- finaldeki yenilgi ve teslimiyet, totaliter bir ilişkiyle sonuçlanır.” (134) “Amaç peşinde koşma yönündeki tüm davranışlar totaliterdir; çünkü biz, davranışlarımızın çevre ile diyalektik bir ilişki içinde kendiliğinden evrimleşip yepyeni ve beklenmedik davranışlara yol açmasını beklemek yerine, amaçlarımız tarafından belirlenmesine izin veriyoruz.” (189) “Amaca yönelik faaliyet, bireysel olarak girişildiğinde, kişiyi yaşamda yer alan başka süreçlerden kopardığı için, benmerkezciliği içerir. Öte yandan, amaca yönelik faaliyet, ortak bir süreç olduğu taktirde, isteklerin ve çıkarların standartlaştırılmasına yol açar ve böylece çoğunluğa standardizasyonun korunması için gerekli gücü verir; bu da ortak yarara uygun bir şey sanılır.” (191) “…Önemli olan, amacın ta kendisidir. Bireyin elini kolunu bağlayan, onu boğan ve hapseden amaç. İnsan amacını –ne pahasına olursa olsun kendini adayarak, azim ve özveriyle gerçekleştirmek istediği amacını- bir kez saptadı mı artık onun boyunduruğu altına girmiş demektir; hayatın kendisi bu amacın boyunduruğu altındadır artık. Böylece, başka, bambaşka şeyler yapabilme olasılığına da sırt çevirmiş oluruz.” (192)</span></p>

      <p class="paragraf-3 para-style-override-18"><span>Gündüz Vassaf büyük yanlışların içine küçük doğruları yerleştirmeyi iyi beceriyor. “Amaç”ı bireysel, günlük ve kapitalist tüketim toplumu bağlamına oturtup, onun mantığı üzerinden dönüştürücü/devrimci amaç ve mücadeleyi mahkûm etmek her şey bir yana, dürüst bir tutum değil. Bireysel ve toplumsal düzeylerde amacı, hedefi, mücadeleyi yadsımanın sonucu, merkezi, hiyerarşik, egemen, baskıcı iktidar ve egemenlik ilişkilerine tabi olmayı kabullenmektir. “Özgürleştirici kendiliğindenlik” anlayışı, merkezi-sistemik egemenlik ve yönetme durumuna karşı edilgin, beklemeci ve kaçışçı bir davranıştan başkasına yol açmaz. “Totalitarizm” kavramı ile var olan düzene her türlü karşı duruş ve mücadele öcüleştirilmektedir: Harekete geçer, bir amaç için mücadeleye girişirsek totalitarizm olur, bir araya gelirsek hiyerarşi doğar! Öcü!</span></p>

      <p class="paragraf-3 para-style-override-18"><span>Bu yaklaşım, “Sevme kavramının bizatihi kendisi, kendi içinde totaliterdir.” (124), “Fotoğraf çekmek de bizi totalitarizme götüren davranışların bir başka örneğini oluşturuyor.”(208) “Akılcı insanı hayvan olan insandan ayırıp yüceltmek, totaliter gücün doruğunu oluşturur.” (223) “Hayatlarımızı düzenlediğimizi düşünmek, totaliter bir davranıştır.” (255) türünden yargılar ise hem totalitarizm kavramını anlamsızlaştırıyor, hem de kimi haklı günlük yaşam eleştirilerini en gerçek ve en total egemenliğe karşı mücadele gereğini örten bir incir yaprağı işlevi görüyor.</span></p>

      <p class="paragraf-3 para-style-override-18"><span>Bu alıntıları, teorik önemlerinden değil, kendisini anti-totaliter bir söylemle perdeleyen ve “özgürlükçü” sol etiketiyle sunan bir felsefeyi sergilemek için aktardım.</span></p>

      <p class="paragraf-3 para-style-override-18"><span>Bu altbölümü bitirirken, özet sonuç yerine bir noktanın altını çizmek istiyorum. Kapitalizmi sürekli olarak üreten, meta ilişkilerine eklemlenmiş, devlet tarafından güvence altına alınmış güç ilişkilerini ve hükmetme yapılarını köktenci biçimde değiştirmeden, günlük, yerel, mikro mücadelelerin birikimiyle toplumu değiştirmek olanaklı değildir. Bu gerçeği teslim edenlerin, yalnızca devlet iktidarının ele geçirilmesiyle otomatik bir mekanizmle özgürlükçü topluma geçileceğini söylediklerini iddia etmek ise açık bir çarpıtmadır.</span></p>

      <p class="araa para-style-override-14"><span class="char-style-override-12">“İktidarı almadan dünyayı değiştirmek”</span></p>

      <p class="paragraf-3 para-style-override-18"><span>Burada, John Holloway’in yukarıdaki başlıkla aynı ismi taşıyan kitabında dile getirilen görüşleri irdeleyeceğim.</span><span class="dip"><a class="footnote-link" href="#footnote-225-421" id="footnote-225-421-backlink">421</a></span> <span>Holloway, bu kitabıyla anti-iktidarcı söylemin geniş bir kabul ve onay gören sözcüsü olarak öne çıktı. Dolayısıyla, kitap söz konusu söylem ve görüşlerle tartışmaya elverişli bir eksen oluşturuyor. Holloway Irlandalı, 1991’den bu yana Meksika’da yaşıyor; profesör. Zapatista hareketine yakın. Bu hareketi iktidar olmadan devrimci olunacağını kanıtlayan bir örnek olarak değerlendiriyor ve görüşlerini kanıtlamaya çalışırken Zapatistalara çokça gönderme yapıyor. Bu yönüyle de ilginç.</span></p>

      <p class="paragraf-3 para-style-override-18"><span>Önce, kitaptaki sırayı izlemeden John Holloway’in iktidar olmadan dünyayı değiştirme görüşünü temellendirdiği başlıca saptama ve tezleri özetleyeceğim. Özetlerken, sayfa numaralarını ayrı dipnotlar biçiminde değil, parantez içinde vereceğim.</span></p>

      <p class="paragraf-3 para-style-override-18"><span class="char-style-override-2">Holloway kesinsizlik görüşünü, bilinemezlik içeriğiyle sahipleniyor ve “Ortodoks” Marksizmi bu temelde eleştiriyor</span><span>: “Kesinliği kendi saflarımıza çekme girişimidir Ortodoks Marksizmin özü. Bu girişim, bütünüyle yanlış algılanmaktadır: Kesinlik ancak diğer tarafta, tahakkümün saflarında yer alabilir. Bizim mücadelemiz özünde ve derininde belirsizdir. Öyledir çünkü kesinlik ancak toplumsal ilişkilerin şeyleşmesine dayalı olarak kavranabilir.”(s.186)</span></p>

      <p class="paragraf-3 para-style-override-18"><span>Kesinsizlik, belirsizlik ve bilinemezcilikle ilgili çok şey söyledik. Holloway’in görüşleri, bilim başlığındaki tartışmanın siyasala nasıl yansıtıldığının tipik bir örneğidir. Düzeltmekten bıkmadan yineleyelim ki söz konusu olan kesinlik değil bilinebilirliktir. Tarihin ve toplumun hareket yasaları bilinebilir. Bilmek, fetişleştirmenin karşıtıdır. Fetiş, ilkelin ideolojisidir; putlaştırmadır; putlaştırılan herhangi bir şeye doğaüstü bir güç yüklemektir. Neden sonuç ilişkisi içinde hareket yasalarını bilmenin fetişleştirmeyle hiçbir ilgisi olmadığı gibi olacakları önceden görmek türünden gizemli bir sonucu da yoktur. Hareket yasalarını bilmek, insana olasılıkları ve olanakları görerek süreçlere müdahale etme yeteneği kazandırır.</span></p>

      <p class="paragraf-3 para-style-override-18"><span class="char-style-override-2">Holloway metayı, parayı, sermayeyi ve devleti “bizim” yarattığımızı, eğer yarın yaratmazsak örneğin sermayenin artık var olmayacağı görüşündedir.</span> <span>Sermaye, “işçi sınıfının</span> <span class="char-style-override-2">üretimi</span> <span>olmaksızın bir hiç”tir ve kendini üretmek için “işçi sınıfına bağımlı”dır, dolayısıyla “işçi sınıfının bir fonksiyonu” dur. (s.222-223) “Hem emek hem sermaye kendilerini karşılıklı bağımlılıklarından kurtarmak için sürekli bir çaba içindedirler: Kapitalizmin fevkalâde kırılganlığının kaynağı budur. (s.252) İki taraf da, bu bağımlılıktan kaçar. İşçi sınıfı itaatsizlikle, göçle (s.253)… Sermaye ise, canlı emeği sürerek ve ölü emekle yer değiştirerek canlı emekten kaçar. (s.256)</span></p>

      <p class="paragraf-3 para-style-override-18"><span>Sermayenin kendi başına bir şey olmadığı, sermaye ile emeğin birbirlerine karşılıklı bağımlılıkları ve ikisinin de bundan kaçma eğilimi içinde oldukları doğrudur. İşçi sınıfının sermayeden kaçışı, daha doğru deyişle kurtulması ise göç ve kişisel olarak çalışmanın reddi ile gerçekleşecek bir şey hiç değildir. Bireysel kaçışın sonu, işsizlik ve toplum dışı, hatta sınıf dışı bir konumdur. Kapitalizm altında, çalışmayı reddetmenin tek yolu grevdir. O da kolektif bir edimdir. İşçi sınıfının “üretimden gelen gücü” aynı zamanda güçsüzlüğüdür. Çalışmayı bireysel reddin, ya da başarısızlığa uğrayan bir kolektif eylemin sonucu sömürülme “özgürlüğü”nün de yitirilip işsiz ve aşsız kalınmasıdır. Birçoklarının “devrimci” bir dinamizm atfettikleri “göç” de sermaye üretmeyi başka topraklarda sürdürme arayışından başka bir şey değildir. Hareketi sınırsız olan sermayedir ve bu hareket işgücünün değerini düşüren, sömürüyü yoğunlaştıran bir içeriktedir. Öte yandan, sermayenin canlı emeğe gereksinimini ölü emekle değiştirerek canlı emekten kaçtığı doğru olmakla birlikte bunun sonucu daha az işçinin daha çok sömürülmesidir. Sermayenin emekten kaçışı süreci, aynı zamanda emeğe bağımlılığının artması sürecidir. Bütün bunların tartıştığımız konuyla ilgili sonucu ise şudur: Sermayeyi işçilerin ürettiği doğrudur ama bu üretimden tek tek geri çekilerek bu süreci durdurmamız, kapitalist iktidarın en yoğunlaşmış biçimi olan devleti yok sayarak sömürü koşullarını ortadan kaldırmamız olanaklı değildir. Değildir, çünkü devlet sömürü düzeninin güçlü bekçisidir.</span></p>

      <p class="paragraf-3 para-style-override-18"><span class="char-style-override-2">Holloway, “İktidar devrim içinde de kendisini üretir, oysa biz iktidar ilişkilerinden bağımsız bir toplum yaratmak istiyoruz” demektedir.</span> <span>Şöyle: “Devrimci hareket genellikle iktidarın aynadaki yansıması olarak yapılandırılmıştır: Orduya karşı ordu, partiye karşı parti. Bunun sonucunda iktidar devrimin içinde de kendisini yeniden üretir. Öyleyse anti-güç karşıt-güç değil, bundan daha radikal bir şey olmalıdır: Yaptırma- gücünün yok edilmesi ve yapma-gücünün özgürleşmesi. Bu komünist rüyanın, büyük, absürd ve mutlak mücadelesidir: İktidarı edinmek, birileri ‘adına’ devrim yapmak fikri yönünde siyasi hedeftir: Birileri ‘adına’ değil, kendi namına olan bir devrimin ‘iktidarı edinmeyi’ düşünmesine gerek bile yoktur.” (145) “İktidar daha ziyade sosyal ilişkilerin parçalanmasında yatar… İktidarın yeri göründüğü gibi devlet değildir. O, toplum bağlarının parçalanmasının sadece bir unsurudur.”</span></p>

      <p class="paragraf-3 para-style-override-18"><span>Kapitalist devlet ve iktidara karşı savaşan devrimci hareketin karşıtına benzemesi, onun özelliklerini kendinde üretmesi, değindiğimiz bir zorunluluk ve aynı zamanda problemdir. Ancak bu sorun, devleti her şeyin üstünde ve dışında, topluma gömülü ama görülmeyen, neredeyse sanal bir şey olarak algılayıp davranarak aşılamaz. Asıl fetişleştirme budur. Çok açık olan ve binlerce kez altı çizilen bir gerçeğin neden bu kadar çarpıtıldığını anlamak zordur: Marksistler devlet iktidarını alıp “kullanmayı” değil, parçalamayı, yerine işçi ve emekçilerin yönetici sınıf oldukları katılımcı, demokratik, “Paris komünü tipinde” geçici ve geçişçi bir devlet oluşturmayı amaçlıyorlar. Başka bir yol olmadığı için ve siyasetten, devletten kurtulmanın tek yolu olduğu için. “İktidar olmadan dünyayı değiştirme” tezinin en önemli zaafı ise, kulağa hoş gelen sözcük bombardımanı altında bugün var olan kapitalist devleti ve iktidarı ona karşı bir tutum ve mücadele geliştirmeyerek kabullenmek noktasındadır.</span></p>

      <p class="paragraf-3 para-style-override-18"><span class="char-style-override-2">John Holloway, iktidar olmadan dünyayı değiştirmenin nasıl, hangi yol ve yöntemlerle başarılacağını söylememektedir.</span> <span>Çağrısı “çığlık” yükseltmektir. “Anti-iktidar üzerine bir kuramdan söz açmak, görünmez olanı görmeye, işitilmez olanı işitmeye çalışmaktır. Anti-iktidarı kurumsallaştırmaya çabalamak, keşfedilmemiş bir kıtada gezintiye çıkmak gibidir. Dünya iktidar olmadan nasıl değiştirilir? Cevabı çok açık: Bilmiyoruz.” (39) Öte yandan Holloway, kimi yol ve yöntemler önermekten de geri durmuyor: “Karşıt-çığlık öncelikle muhaliftir. Tahakküme karşı bir isyan, bir reddiyedir. İtaatsizliğin feryadı, itaat-dışılığın homurdanmasıdır. İtaatsizlik, çocukların söz dinlemezliğinden tutun, kalkıp işe gitmemizi söyleyen alarmlı saate sövüp saymaya, iş yaşamında her çeşit devamsızlığa, baltalamaya ve kaytarmaya, açık ve örgütlü ‘Ya Basta!’ çığlığında olduğu gibi açık isyana varıncaya kadar, günlük yaşam deneyimimizin önemli bir parçasıdır.” (203)</span></p>

      <p class="paragraf-3 para-style-override-18"><span>Holoway’e göre Anti-iktidar görünmezdir. “Bütün isyan hareketleri, görünmez oluşa karşı hareketlerdir… Görünür kılma mücadelesi, en etkili biçimde balaclavanın (kar maskelerinin) Zapatistalara özgü giyilme tarzında ifadesini bulduğu üzere, günümüz yerli hareketleri için de temeldir: Yüzlerimizi görünür kılmak için örtüyoruz, mücadelemiz suretleri olmayanların mücadelesidir.” (211) Anti-iktidar, “ Her birimizin her gün başına gelen düş kırıklıklarında da, iktidar karşısında insanlık onurumuzu korumak için, kendi yaşamlarımızın kontrolünü elimizde tutmak ya da yeniden kazanmak için her gün verdiğimiz mücadelelerde de -…- mevcuttur.” “Devrimin hedefi, sıradan olan, günlük yaşamın dönüştürülmesidir ve hiç şüphesiz devrim bu sıradan günlük yaşamdan doğmalıdır.”(282) “Ortodoks Marksist gelenek, özellikle de Leninist gelenek, devrimi araçsal olarak tasavvur eder, bir sona vardıran bir araç olarak.” (286) “Bir örgüt siyasetinden bir olaylar siyasetine geçiş hali hazırda cereyan etmektedir: Mayıs 1968, şüphesiz Doğu Avrupa rejimlerinin çökmesi, daha yakın olarak Zapatista ayaklanmasının gelişimi bütün örgütsel resmiyetinin yanında, olaylar üzerinden gerçekleşen bir hareket olmuştur.” (287)</span></p>

      <p class="paragraf-3 para-style-override-18"><span>Holloway,</span> <span class="char-style-override-2">devletle birlikte parti örgütlenmesini de yadsıyor</span><span>: “ ‘Devlet’ dediğim zaman, partileri ve ana odak olarak devleti gören bütün örgütlenmeleri dahil ediyorum. Bir örgütlenme biçimi olarak parti devlet biçimini yeniden üretir: …önderler ile kitleler, temsilciler ile temsil edilenler arasında ayrımlar yaratır; devlet iktidarını kazanmak için devletin gündemini ve zamansallıklarını benimser… ‘partinin doğru örgütlenme biçimi olmadığını düşünüyorum’.”</span><span class="dip"><a class="footnote-link" href="#footnote-225-422" id="footnote-225-422-backlink">422</a></span></p>

      <p class="paragraf-3 para-style-override-18"><span>Holloway, yukarıda da aktardığım gibi kitabında sık sık soruların yanıtlarını bilmediğini, savunduğunu saçma bir ütopya olabileceğini vb. söylüyor. O halde, bu noktada Holloway’in iktidarsız dönüşüm teorisini, hep örnek verdiği Zapatista hareketi de içinde olmak üzere pratiğin testinden geçirmeyi deneyelim.</span></p>

      <p class="paragraf-3 para-style-override-18"><span>Bugüne dek iktidar olmadan dünyayı değiştirmenin olanaklı olduğunu gösteren bir tek deneyim yoktur. Bu tür girişimlerin tümü başarısız olmuştur. Paris Komünü, İspanya İç Savaşı, Şili’de Allende deneyimi, 2000’lerin Arjantin, Venezüella ve Meksika Zapatista deneyimleri hep aynı yönü göstermektedir: Dayandığı emekçi halk hareketi ne denli güçlü, örgütlenmeleri çoğulcu, aşağıdan, katılımcı olursa olsun iktidar sorununu çözemeyen hiçbir hareket başarılı olamamakta, er ya da geç iktidar sorunuyla dramatik biçimde yüz yüze gelmektedir.</span></p>

      <p class="paragraf-3 para-style-override-18"><span>Bu deneyimlerden son üçüne, Arjantin, Zapatista ve Venezüella deneyimlerine kısaca bakmak aydınlatıcı olabilir.</span></p>

      <p class="paragraf-3 para-style-override-18"><span>Aralık 2001’de Arjantin ekonomisi neoliberal siyasetlerin ve IMF uygulamalarının doğrudan sonucu olarak çöktü. Milyonlarca işçi ve orta sınıf krizden dramatik biçimde etkilenip, işlerini, birikimlerini, yaşamlarını sürdürme olanaklarını yitirdiler. Ekonomik çöküşe emekçilerin tepkisi toplumsal patlama oldu. Burjuva siyasetçilerine “hepiniz defolun” diyen emekçiler, patronların terk ettiği fabrikaları işgal edip kendileri işletmeye başladılar. Kentlerde mahalle ve semt komiteleri kuruldu. Kent varoşlarında işsizlerin, güvencesiz işçilerin, kent yoksullarının girişimiyle</span> <span class="char-style-override-2">Piqueteros</span> <span>(Barikatçılar) hareketi başladı. Özeti, emekçiler kendi kurumlarını yarattılar. Ama, bu “ama” önemli, varolan devlete, iktidara yönelmediler. Nestor Kircher aşağıdan basınçla iktidara geldi. Bu, bir takım reformcu kazanımlarla birlikte aşağıdan hareketin de sonu oldu. Kircher iktidarı kitle hareketini yatıştırdı; söndürdü. James Petras’ın belirttiği gibi, “bu kitlesel kalkışmanın gerçek gücü olan kendiliğinden, kitlesel ve özerk karakteri, stratejik zayıflık haline dönüştü.” Birbirinden kopuk güçleri “iktidarı almak üzere uzlaşılmış bir program etrafında birleştirebilme kapasitesine sahip ulusal düzeyde liderliğin yokluğu”</span><span class="dip"><a class="footnote-link" href="#footnote-225-423" id="footnote-225-423-backlink">423</a></span> <span>başarısızlığın altındaki esas nedendir. Bu deneyim, özerk ve özyönetimci emekçi girişiminin somut başarısını kanıtlamıştır ve bunun son derece önemli dersler içeren bir kazanım olduğunda kuşku yok. Ama yarı yolda duran, geri çevrilen kalkışmalardan biri olarak kaldığı da aynı derecede açıktır. Esas neden iktidar sorununun çözülememiş olmasıdır.</span></p>

      <p class="paragraf-3 para-style-override-18"><span>Holloway’in başlıca referansı, teorisini dayandırdığı en önemli deneyim olan Zapatista hareketinin izlediği yol da benzer özellikler gösteriyor. Zapatistler 1 Ocak 1994’te Chiapas’ta ayaklandılar. Marcos’un açıklamalarında ve EZLN bildirilerinde, “aşağıdan sosyalizm” geleneğinin yeniden yaşam bulduğu, iktidarı parti, ordu ya da öncü adına almak için değil, onu halka geri vermek için savaştıklarını duyurdular. Chiapas eyaletinin dağlık bölgelerinde kendi özörgütlenmelerine dayanan alanlar yarattılar. Eylül 2003’te kendi bağımsız belediyelerini kurdular. Ama, tüm bunlar ne köylülerin sorunlarını çözdü, ne Zapatistalar kentlerde bir taban edinebildiler, ne de egemen sınıf ve merkezi iktidarı devirmeye yöneldiler. “Zapatista köylüleri yoksuldur ve Meksika’nın diğer yoksullarıyla aynı sağlık, beslenme ve kötü yaşam standartlarını paylaşmaktadır. Zapatista hareketinin ortaya attığı sorunlar, değil kendi toplulukları düzeyinde, tüm Chiapas yerlileri düzeyinde bile çözülemez. Chiapas yerlilerini yoksulluktan kurtarmanın yolu, en azından tüm Meksika düzeyinde bir toplumsal dönüşümdür.”</span><span class="dip"><a class="footnote-link" href="#footnote-225-424" id="footnote-225-424-backlink">424</a></span> <span>Hareketin sınırlı gücü ve alanı, Zapatistaları belli bir coğrafyada “ikili iktidar” durumunu kalıcılaştırma hedefine kilitlemiş durumdadır. İkili iktidar ise her zaman geçici bir durumdur. Geleceği kazanmak üzere zaman kazanmanın sınırları vardır. Meksika ordusu ve “kuzeydeki komşu” silahlı bastırma ve yıkım güçleriyle orada durmaktadır. Bir başka sorun, Zapatista hareketinin Meksika düzeyindeki öteki emekçi halk örgütlenmeleriyle ilişkisidir. Bu hareketler, içeriden ya da dışarıdan gelecek bir karşıdevrimci harekete karşı birliklerini oluşturamaz, ülke çapında bir örgütlülük ve eşgüdüm kuramazlarsa yenilgi kaçınılmazdır. Bunları yapmak durumundalar. “Çünkü, yerine bir şey koymadan Meksika’daki kapitalist devlete sırtlarını dönseler bile, devlet onlara sırtını dönmeyecektir.”</span><span class="dip"><a class="footnote-link" href="#footnote-225-425" id="footnote-225-425-backlink">425</a></span></p>

      <p class="paragraf-3 para-style-override-18"><span>Nitekim Marcos, 28 Kasım 2006’da, 1 Aralık’ta şaibeli bir seçimden sonra başkan ilan edilen Feelibe Calderon’un başkanlık görevini devralmasıyla birlikte Meksika’nın “büyük bir başkaldırı ya da iç savaşın öngününe” girdiğini açıkladı.</span><span class="dip"><a class="footnote-link" href="#footnote-225-426" id="footnote-225-426-backlink">426</a></span> <span>Meksika düzeyinde siyasal gerilim tırmanıyor. Muhalefetin başkan adayı Lopez Obrador seçim sonuçlarını kabul etmediğini açıkladı ve ülke düzeyinde bir yeni “kurucu iktidar” için çağrı yaptı. Sorun ise olanca çıplaklığıyla şu: Obrador’a yüzde 35 dolaylarında bir destek veren seçmenler örgütlü değil. “Muhalefet, Meksika hükümetiyle mücadele etmeye yetecek bir güç ortaya koyacak örgütlenme, yapı ve önderliğe sahip görünmüyor. Michoacan gibi birkaç şehir ve Mexico City dışında, PRD (Demokratik Devrim Partisi) bir azınlık partisi ve ayrıca parti aşırı bölünmüş fraksiyonel bir parti. 1989’da kurulan PRD bir seçim partisi oldu, bir toplumsal harekete liderlik ederek kurulmadı.”</span><span class="dip"><a class="footnote-link" href="#footnote-225-427" id="footnote-225-427-backlink">427</a></span> <span>Ülke düzeyinde örgütlülük, birlik ve iç savaş gündemde ve taraflardan biri tüm güçleriyle devlet biçiminde örgütlenmiş Meksika ve ABD egemen sınıfları.</span></p>

      <p class="paragraf-3 para-style-override-18"><span>Bu durumda Zapatista hareketinin Holloway’in savını doğrulayan bir örnek olduğu söylenebilir mi? Yanılma riskini göze alarak bu deneyimin karşı karşıya olduğu üç yollu kavşağı ben söyleyeyim: Bu hareket, hiç dilemiyorum ama ya düzen güçleri tarafından dağıtılacak; ya olduğu kadarıyla devrimci varlık ve misyonunu yitirerek asimile edilecek; ya da Meksika düzeyindeki güçlerle birlikte iktidar olmaya yönelecektir. İktidar olmadan devrim yapma olasılığı yoktur!</span></p>

      <p class="paragraf-3 para-style-override-18"><span>Venezüella ise üzerinde çeşitli yönleriyle durulması gereken ötekilerden farklı ve özgün bir deneyim. 1989’da yürürlüğe konan devlet işletmelerinin özelleştirilmesini, zenginler için vergi indirimini devletin toplumsal sorumluluklarının azaltılması vb. getiren IMF paketine karşı 27 Şubat 1989 günü Caracas’ta başlayan protestolar kitlesel bir kalkışmaya dönüştü. Kalkışma, 2000 sivilin öldürülmesiyle, şiddetle bastırıldı. Hugo Chaves 1992’de başarısız bir darbe girişiminde bulundu, tutuklandı ve mahkûm edildi. Dört yıllık bir siyasal kampanyanın sonunda 1998’de seçimle iktidara geldi. 12 Nisan 2002’de, yalnızca 48 saat süren karşı devrimci darbe püskürtüldü. Art arda yapılan 10 seçimde halk desteğini pekiştirdi.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Emekçiler, yoksullar okul, sağlık ocağı, ucuz yiyecek, iş biçiminde özetlenecek kazanımlarının değerinin bilincindeler ve bunları korumak için mücadele ediyorlar. Halk, devlet örgütlenmesindeki katılımcı programa, “bizim anayasa”, “bizim demokrasi” diyerek sahip çıkıyor. Chavez sosyalizm yönünde kararlı ve toplum içindeki örgütlenmesini güçlendiriyor. İşletilmeyen 1149 fabrika kamulaştırıldı. Fabrikalarda kimi zaman deneme yanılma yoluyla da olsa işçilerin yönetime katılması uygulamaları var. Emekçiler, gecekondu mahallelerinde (</span><span class="char-style-override-2" xml:lang="tr-TR">barrio</span><span xml:lang="tr-TR">) kurulan kooperatif merkezlerinde çekirdek (</span><span class="char-style-override-2" xml:lang="tr-TR">nucleo</span><span xml:lang="tr-TR">) adı verilen hücre ya da halkalar biçiminde örgütlenmiş durumdalar. Kooperatifçilik hareketi 2001 yılında “Kooperatif Birlikleri için Özel Yasa”nın onaylanmasından sonra hızlandı. Chavez 1998 yılında başkan seçildiğinde, resmi kayıtlı 20,000 üyeli 762 kooperatif vardı. Sayı 2001 yılında yaklaşık 1000’e, 2002 yılında 2000’e ve 2003’te 8,000’e yükseldi. 2006 yılının ortasında Ulusal Kooperatifler Yüksek Kurulu (SUNACOOP) 1.5 milyon üyeyi temsil eden 108,000’den fazla kooperatifin kayıtlı olduğunu açıkladı.</span><span class="dip" xml:lang="tr-TR"><a class="footnote-link" href="#footnote-225-428" id="footnote-225-428-backlink">428</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Hükümet yaygın yoksulluğa çözüm bulmak için yeni sosyal programlara milyarlar harcıyor: Milyonlarca kişi şimdi bedava sağlık hizmetlerinden yararlanıyor, 1.3 milyon kişi okuma-yazma öğrendi ve halkın tahmini %35-40’ı kamuya ait pazarlarda indirimli fiyatla alışveriş yapıyor. Öğrencilere bedava yemek verilen ilköğretim okullarına devam eden öğrenci sayısı bir milyondan fazla arttı. Kırsal kesimde ve gecekondu bölgelerinde toprak reformu başladı. Kısaca, Chavez açıkladığı “21inci yüzyıl sosyalizmini yaratmak” düşüncesine uygun olarak sosyalizmi uygulanabilir bir model şeklinde yeniden yürürlüğe sokmağa çalışıyor. Venezüella’yı gerçekten değiştirebilmek için Chavez’in öncelikle PDVSA’ya egemen olması gerekiyor. Kavga sürüyor ve henüz sonuçlanmış değil. Şimdilik petrol gelirleri Bolivarcı devrimin denetiminde.</span></p>

      <p class="paragraf-3 para-style-override-18"><span>Sosyalizm yönündeki kavga, kapitalizm-sosyalizm mücadelesi, Chavez’in 4 Aralık 2006 seçimlerini büyük bir çoğunlukla kazanmasıyla yeni bir evreye girdi. Ülke çapında yapılan, henüz kesin ve tam sonuçları alınamayan bir ankete göre Venezüella’da halkın yüzde 25.7 si kapitalizm, yüzde 47.9’u sosyalizm istiyor. Kışlalarda sosyalizm tartışmaları yapılıyor. Öte yandan, iç ve dış güçlerin Chavez’e 7 yıl daha katlanmaları beklenmiyor. Önümüzdeki dönemde, sosyalizm yolunda adımlarla karşı devrimci darbe denemeleri birbirini izleyeceğe benziyor.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Bugüne, bu satırların yazıldığı zamana kadar (18 Mart 2007) olanlar ise Venezüella’nın “başkalığı”nın nerede olduğunu apaçık gösteriyor: Bu deneyimde aşağıdan halk hareketi ile yukarıdan iktidar birleştirilmiştir. Venezüella’yı Chavez’in deyişiyle “21. yüzyılın sosyalizm denemesi” yapan özellik budur. Venezüella’da sistem bugün hâlâ kapitalisttir. Burjuvazi hâlâ egemen sınıftır. Sonuç belirleyici karşılaşma gerçekleşmiş, taraflar son sözlerini söylemiş değil. Ama Venezüella devrimi hem aşağıdan, hem yukarıdan derinleşiyor. Aşağıdan halk inisiyatifi ve ona alan açan, kaynaklar yaratan bir siyasal iktidar. Chavez iktidarı olmasaydı, petrol kaynakları devrimin denetimine alınmasaydı emekçi halk kazanımları gerçekleşemez ve süreklileşemezdi. Aşağıdan aktif halk inisiyatifi ve desteği olmasaydı, Chavez iktidarda kalamazdı.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">İktidarı almadan dünyayı değiştirmek mümkün değildir.</span></p>

      <p class="paragraf-3 para-style-override-21"><span class="char-style-override-2">İmparatorluk ve Çokluk: Siyasetsiz ve örgütsüz, sanal devrimcilik mi?</span></p>

      <p class="paragraf-3 para-style-override-18"><span>Bu başlıkta ele alacağımız görüşlerle Holloway’in iktidarsız dönüşüm tezi arasında benzerlik, ve düşünsel süreklilik var.</span></p>

      <p class="paragraf-3 para-style-override-18"><span>Bu altbölümde, 2000’de yayımlanan</span> <span class="char-style-override-2">İmparatorluk</span><span class="dip"><a class="footnote-link" href="#footnote-225-429" id="footnote-225-429-backlink">429</a></span> <span>ve 2004’te yayımlanan</span> <span class="char-style-override-2">Çokluk</span><span class="dip"><a class="footnote-link" href="#footnote-225-430" id="footnote-225-430-backlink">430</a></span> <span>başlıklı kitaplarıyla “küreselleşme karşıtı” hareketlerin ideologları ve sözcüleri konumuna gelen Michael Hardt ile Antonio Negri’nin görüşlerini irdeleyeceğiz. Bu yazarların dünyanın her yerinde çok satılan kitapları bir yanıyla, son otuz yılda Marksizmin içinden ve dışından gelen ve “yeni” diye sunulan görüşlerin pek de sistematik olmayan bir katalogu, yığışımı görünümünde. Öte yandan Hardt ve Negri bu kitaplarda, yeni sözler söylüyorlar. Yer yer bir ansiklopediye benzeyen, Antik toplumdan bugüne, Machiaevelli’den Spinoza’ya, Roma hukukundan</span> <span class="char-style-override-2">Magna Carta</span><span>’ya gidiş gelişlerle, benzetme ve anıştırmalarla, örtülü ve çetrefil formülasyonlarla dolu metinlerden sözün özünü bulup çıkarmak gerçekten zahmetli bir iş. Burada Hardt ve Negri’nin görüşlerinin sistematik bir değerlendirmesine, eleştirisine girmek türünden bir amacım yok. Siyaset ve örgütlenme başlığına giren görüşlerini süzüp, tartışmayı deneyeceğim.</span></p>

      <p class="paragraf-3 para-style-override-18"><span>Hardt ve Negri’nin</span> <span class="char-style-override-2">İmparatorluk</span><span>’ta öne sürdükleri görüşleri şöyle özetleyebiliriz:</span></p>

      <p class="paragraf-3 para-style-override-18"><span class="char-style-override-2">Küreselleşme ile birlikte emperyalizm sona ermiştir.</span> <span>“İmparatorluk, giderek bütün yer küreyi kendi açık ve genişleyen hudutları içine katmakta olan merkezsiz ve topraksız bir yönetim aygıtıdır.” (s.19) “Biz tıpkı Marx’ın kapitalizmin kendinden önceki toplum biçimleri ve üretim tarzlarından daha iyi olduğunu vurguladığı anlamda İmparatorluğun daha iyi olduğunu iddia ediyoruz… bugün biz İmparatorluğun modern iktidarın zalim rejimlerini ortadan kaldırdığını ve aynı zamanda özgürlük potansiyelini çoğalttığını görüyoruz.” (s. 68)</span></p>

      <p class="paragraf-3 para-style-override-18"><span class="char-style-override-2">Hardt-Negri’ye göre emperyalizmle birlikte</span> <span class="char-style-override-2">emperyalistler arası ve anti-emperyalist savaşlar dönemi bitmiş, yerel mücadeleler önemsizleşmiştir</span><span>: “Emperyalist, emperyalistler arası ve anti-emperyalist savaşlar bitmiştir. Bu tarihin sonu barışın hükümranlığını getirmiştir. Daha doğrusu, küçük ve iç çatışmalar çağına girmekteyiz.” (s.204)</span></p>

      <p class="Basic-Paragraph para-style-override-20" xml:lang="en-GB"><span class="char-style-override-2" xml:lang="tr-TR">Ulus devlet siyasal erk ve mücadele birimi olmaktan çıkmıştır</span><span xml:lang="tr-TR">. “Bir zamanlar tanık olduğumuz birkaç emperyalist güç arasındaki çatışma ya da rekabetin yerini (bütün bunları üst-belirleyen, bir-örnek yapılandıran ve tartışmasız post-kolonyal ve post-emperyalist olan tek bir ortak hak nosyonu altında toplayan) tek bir iktidar fikri almıştır” (33) “Küresel düşünüp küresel davranmak zorundayız.” (220-221) Mücadele</span> <span class="char-style-override-2" xml:lang="tr-TR">doğrudan</span> <span xml:lang="tr-TR">küresel olmalıdır. Programatik hedef, alternatif bir küreselleşme için mücadeledir. Siyasal hedef demokrasi, demokratik küreselleşmedir.</span><span class="dip" xml:lang="tr-TR"><a class="footnote-link" href="#footnote-225-431" id="footnote-225-431-backlink">431</a></span> <span xml:lang="tr-TR">Devrimci özne “çokluk” denilen tanımsız bir yığındır. Örgütlenme federatif, gevşek ve ağ biçiminde olacaktır.</span></p>

      <p class="Basic-Paragraph para-style-override-20" xml:lang="en-GB"><span class="char-style-override-2" xml:lang="tr-TR">İmparatorluk</span> <span xml:lang="tr-TR">kitabında başlangıç düşünceleri verilen, sınıf, devlet ve örgütlenmeye ilişkin tezler ise</span> <span class="char-style-override-2" xml:lang="tr-TR">Çokluk</span><span xml:lang="tr-TR">’ kitabında yer alıyor.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">“Çokluk”a girmeden önce, yukarıda özetini verdiğim</span> <span class="char-style-override-2" xml:lang="tr-TR">İmparatorluk</span><span xml:lang="tr-TR">’taki görüşler üzerinde kısaca durmak gerekiyor. Kısaca. Çünkü, birincisi bu görüşler, doğrudan ya da dolaylı olarak uluslararası düzeyde ve Türkiye’de, çokça eleştirildi.</span><span class="dip" xml:lang="tr-TR"><a class="footnote-link" href="#footnote-225-432" id="footnote-225-432-backlink">432</a></span> <span xml:lang="tr-TR">İkincisi, başlı başına geniş bir konu olan “emperyalizm”, “imparatorluk” vb. temalarını, burada özetlediğim görüşler çerçevesinde olsun tartışmak bu kitabı amacından uzaklaştırır. Ve üçüncüsü, 2000’li yılların başında yükselişte olan “küreselleşme karşıtı” hareketler bugün iniştedir ve Hardt-Negri tezlerinin, asıl büyük eleştiricisi toplumsal pratiktir. Emperyalist yeniden paylaşımın, değişik biçimlerde sürdüğü, emperyalistler arası rekabet ve çatışmanın şimdilik barışçıl ama derin ve yoğun bir karakterde sürdüğü, bir tarafında emperyalistlerin bulunduğu savaşların yaşandığı, silahlanmanın baş döndürücü hızla tırmandığı bir tarih kesitinde söz konusu tezler boşlukta kalıyor. İmparatorluk kavramının ve çözümlemesinin keyfiliği ve uçuculuğu bir yana, “İmparatorluğun” merkezsiz ve topraksız olduğu, zalim rejimleri ortadan kaldırdığı, özgürlük potansiyelini çoğalttığı, anti-emperyalist savaşların bittiği, barışın “hükümranlığının” kurulduğu vb. türünden hiçbir gerçekliğe karşılık düşmeyen tezleri çürütmeye çalışmak, eskilerin deyişiyle abesle iştigal olur. Hiç kuşku yok, her şey gibi emperyalizm de değişiyor. Ne var ki, emperyalizmi tanımlanan öğeleriyle emperyalizm olmaktan çıkaran bir nitel değişiklik söz konusu değil. Çok daha önemlisi, yalnız Hardt-Negri tarafından değil, sağ ve sol çok geniş bir kesimce kullanılan “İmparatorluk” kavramı ne teorik ne de siyasal olarak tanımlanmış değil. Roma İmparatorluğu üzerinden geliştirilen benzetme, kurgu ve fanteziler kavramı kayganlaştırıyor, sorunu anlamayı güçleştiriyor. İmparatorluğun temel referansı küreselleşmedir. Peki küreselleşme nedir? Okuyucuya tuhaf gelecek ama</span> <span class="char-style-override-2" xml:lang="tr-TR">İmparatorluk</span> <span xml:lang="tr-TR">kitabında bu sorunun yanıtı yoktur. Küreselleşme bir “yok kavram”dır. Kavramların muğlaklığı, kayganlığı Hardt-Negri yazınının karakteristik özelliğidir.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Bu nedenlerle, burada, yalnızca iki nokta üzerinde duracağım.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Sömürgecilikle karıştırılmadığı, bir devletin kendi sınırlarının ötesine yayılması olarak dar biçimde tanımlanmadığı zaman emperyalizmin bittiğini söylemek akıl dışıdır. Kapitalizm, sınırsız uzayda sonsuz bir sermaye birikimi sürecidir. Sonsuz sermaye birikimi sınırsız bir siyasal gücün varlığını gerektirmekte, sistem esas olarak bu nedenle en büyük güç yoğunlaşması olan devletsiz yapamamakta, ama bugünkü öncelikleri bakımından, özellikle de bağımlı ülke devletlerini siyasal ve ekonomik birim olmaktan çıkarmaya çalışmaktadır. Çelişki ve gerilimin kaynağı buradadır. Bunun siyasete yansıması ise, ulus devletin bugün devreye giren yeni öğelerle (halkçı anti-emperyalist hareket temelinin güçlenmesi) birlikte, siyasal mücadelenin yoğunlaştığı bir birim, alan olmaya devam etmesidir. Ulus devlet, sınıf ilişkileri ve genel ekonomik yapısıyla, dünya pazarı içinde özgül bir altbirim oluşturmaya devam ediyor. Başkası yok. İkincisi ve daha önemlisi, ulus-devlet hâlâ sınıf iktidarının sürdürüldüğü, savunulduğu, sınıf ve iktidar mücadelesinin yürütüldüğü temel siyasal birimdir. Üçüncü dünya ve kalkınmacılık söylemlerinin yerini “uyum” kavramının almış olması, emperyalizmin eskisinden daha emperyalist olduğunun kanıtıdır. Küreselleşme ve “İmparatorluk” un “ilerleme” olduğunu söylemek ise apaçık burjuva egemen söyleme katılmak anlamına geliyor.</span></p>

      <p class="Basic-Paragraph para-style-override-20" xml:lang="en-GB"><span class="char-style-override-2" xml:lang="tr-TR">İmparatorluk</span><span xml:lang="tr-TR">’taki bakış ve çözümleme üzerinden yükselen</span> <span class="char-style-override-2" xml:lang="tr-TR">Çokluk</span><span xml:lang="tr-TR">’a gelince. Yer yer doğru ve yerinde saptamaların da yapıldığı, ancak ana doğrultusuyla son derece sorunlu, kanıtlanmamış, ya da kanıtı kendinden menkul önermelerle dolu kitaptaki en temel tezleri şöyle özetleyebiliriz.</span></p>

      <p class="paragraf-3 para-style-override-18"><span class="char-style-override-2">Hardt ve Negri üretimin artık esas olarak “maddi üretim” olmaktan çıkıp“toplumsal üretim” haline geldiğini söylüyor ve Çokluk’u bu temele oturtuyorlar.</span> <span>Onlara göre, Çokluk, işçi sınıfından daha açık ve kapsayıcı bir kavramdır. “Bir yandan sanayi işçi sınıfı, dünya çapındaki sayıları azalmasa da, artık küresel ekonomide hegemonik bir rol oynamıyor; diğer yandan bugün üretimin sadece ekonomik değil daha geniş anlamda, toplumsal üretim olarak anlaşılması gerekiyor, yani sadece maddi malların değil iletişimin, ilişkilerin ve yaşam biçimlerinin de üretimi olarak. Böylelikle çokluk, potansiyel olarak, toplumsal üretime katılan tüm figürlerden oluşur. Bir kez daha, internet gibi yaygın bir ağ çokluk için iyi bir ilk imge ya da model sunar; çünkü, farklı düğümler farklarını korudukları halde web üzerinde bağlantılıdırlar ve bunun yanı sıra ağın dış çeperleri açık olduğundan yeni düğümlerin ve yeni ilişkilerin eklenmesi mümkündür.”</span><span class="dip"><a class="footnote-link" href="#footnote-225-433" id="footnote-225-433-backlink">433</a></span></p>

      <p class="paragraf-3 para-style-override-18"><span>Tüm dünyada, ama en çok da emperyalist ülkelerde sermayenin canlı emeğe bağımlılığının azalmasına koşut olarak sanayide çalışan işçi sayı ve oranlarında bir düşme olduğu gerçektir. Ancak bu hiçbir biçimde dünyadaki toplam maddi üretimin azaldığı ve üretken işçinin kapitalist dünya ekonomisindeki yerinin ve rolünün önemsizleştiği anlamına gelmiyor. Çin, Hindistan, Brezilya gibi ülkelerde maddi üretim dev ölçeklerde gerçekleşiyor. Dünya sanayi üretimindeki yer değiştirme, hiçbir biçimde kapitalist dünya ekonomisinin maddesizleştiğini göstermiyor. Bilgi-işlem emeğinin yaygınlaştığı doğrudur. Ancak bilişim ağları maddeden tümüyle kopuk mu? Fiziksel ve maddi bir altyapı ve araçlar olmadan bu ağları düşünmek bile olanaklı değil: Fiber optik kablolar, uydular, PC’ler, cep telefonları, modemler, tarayıcılar, printerler… Bilgisayar ve internet ağlarının bir başka özelliğini daha gözden kaçırmamak gerekir. Ursula Huws’un kişisel bilgisayar sahibi bir “maddi olmayan emekçi” ile evde çalışan el dokumacısı arasında yaptığı karşılaştırma son derece önemli bir noktaya dikkat çekiyor. Huws, bilgisayar sahibinin, evde çalışan el dokuması sahibinin eşdeğeri sayılabileceğini belirttikten sonra şunları yazıyor: “Ama kişisel bilgisayar tek başına üretim aracı sayılabilir mi? Bir dokuma tezgâhı, başka bir tezgâhtan bağımsız olarak üretimde kullanılabilir, ama birçok durumda bilgisayarın değeri başkalarına bağlı olmasından gelir, bu sisteme ise işçi sahip değildir.”</span><span class="dip"><a class="footnote-link" href="#footnote-225-434" id="footnote-225-434-backlink">434</a></span> <span>Buradan bakıldığında “ağ” özgürleştirici değil, bağımlılığı artırıcı bir işlev görmektedir. Ursula Huws’un altını çizdiği kanımca son derece önemli, üzerinde düşünülmesi gereken bir nokta daha var. Huws, “En azından ileri derecede metalaşmış bir ekonomide bireylerin sermaye ile ilişkilerini (ve dolayısıyla) sınıfsal konumlarını yalnız üretim araçlarıyla ilişkileri bağlamında değil, ama aynı zamanda ‘tüketim araçları’yla ya da “yenidenüretim araçları’yla ilişkileri içinde ele almak..” gerektiğini yazıyor.</span><span class="dip"><a class="footnote-link" href="#footnote-225-435" id="footnote-225-435-backlink">435</a></span> <span>Çünkü, arabadan çamaşır makinasına, konuttan televizyona bu tüketim araçları sahipliği emekçileri pazara, düzene bağlamakta, hatta mahkûm etmektedir.</span></p>

      <p class="paragraf-3 para-style-override-18"><span>Tarihin zamansızlaştığı, ekonominin dijital ve bilgi temelli hale geldiği, gerçeğin yerini sanalın, emek-değerin yerini bilgi-değerin aldığı vb. savları büyük ölçüde ideolojiktir. Hardt ve Negri’nin yaptıkları, egemen sese, koroya katılmaktır. Bilişim teknolojilerinin her şeyin, herkes tarafından, her yerde yapılabileceği bir durum yarattığını, yeryüzündeki tüm insanların bir tür sanal işgücü olduğunu düşünmek tam bir yanılsamadır. Bugün tüm dünyada bilgisayar ve internet kullanan insanlar hâlâ küçük bir azınlıktır. Büyük çoğunluğun kullanması ise, yaratacağı daha büyük bağımlılık ve hiyerarşiyle birlikte düşünüldüğünde emekçiyi bağımsız ve özgür kılmayacaktır.</span></p>

      <p class="paragraf-3 para-style-override-18"><span>İnternet’in “demokratikliği” üzerine çok şey söylenebilir. İnternet aynı zamanda, ona bağlanan herkesin doğrudan ve dakikası dakikasına denetim altında tutulduğu, yerinin saptandığı bir ağdır. İnternetin insanlara ulaşımını sağlayan yapı tekellerin elindedir. İnternet yolu ile kâr elde etmek, kapitalizmin yasalarına uymayı gerektirmektedir. Aynen yazılı basında olduğu gibi, “reklam” ana gelir kalemidir ve reklam pastasını elinde tutanların istemedikleri haber ve bilgilerin sansür edildiğinin yüzlerce örneği vardır. Sınır Tanımayan Gazeteciler üyesi Julien Pain’in şu sözleri durumun özetidir: “İnternetin dünyayı özgürleştireceğine, bütün diktatörlüklerin düşeceğine dair bir rüyamız vardı. Gerçekten sadece bir rüya olduğunu gördük.”</span><span class="dip"><a class="footnote-link" href="#footnote-225-436" id="footnote-225-436-backlink">436</a></span></p>

      <p class="paragraf-3 para-style-override-18"><span class="char-style-override-2">Hardt ve Negri maddi olmayan emeğin hegemonik bir konum kazandığını savunuyorlar</span><span>. “Maddi olmayan emek, iletişimi, toplumsal ilişkileri ve işbirliğini ürettiği için merkezi ve hegemonik konumdadır.” (128) “Bir hegemonik üretim biçiminin nihai rolü de budur: Yani tüm toplumu kendi imajına göre dönüştürmek, ki hiçbir istatistik bu eğilimi yakalayamaz. Gerçekte söz konusu eğilimin asıl ispatı, üretimin biyopolitik hale gelişidir.”</span><span class="dip"><a class="footnote-link" href="#footnote-225-437" id="footnote-225-437-backlink">437</a></span></p>

      <p class="paragraf-3 para-style-override-18"><span>Gelişmiş kapitalist ülkelerde sanayi emeğinde düşüş, “maddi olmayan emekte” yükseliş olduğu, buna bağlı olarak entelektüel emeğin, başka deyişe kafa emeğinin üretimdeki rolünün arttığı doğrudur. Ancak durum göründüğü kadar yalın değil. Ursula Huws’un belirttiği gibi, hizmetliler istihdamındaki büyümenin nedenlerinden biri, ev hizmetlerindeki düşüşle açıklanabilir. Ev ve komşuluk ilişkileri içinde daha önce parasız yapılan çocuk bakımı, temizlik, yemek, saç tıraşı gibi hizmetler toplumsallaşmış ve metalaşmıştır.</span><span class="dip"><a class="footnote-link" href="#footnote-225-438" id="footnote-225-438-backlink">438</a></span> <span>Eğitim, öğretim, araştırma hizmetleri de metalaşıyor. Evet şimdi “bilgi emeği” (knowledge work) kategorisinden söz ediliyor. Yazarlar, şairler, müzisyenler, dramaturglar, tasarımcılar, yüz yıllardır maddi olmayan düşünsel, işitsel, görsel ürünler üretiyorlar. Temel soru, bu tür emeğin sermaye ile ilişkisinin ve bu tür emeğe yapılan ödemenin kaynağının ne olduğu, nereden geldiğidir. İlişkinin metalaştırma ilişkisi olduğu ortada. Kaynak ise, tüm bu maddi olmayan üretimleri olanaklı kılan geçmişteki insanların</span> <span class="char-style-override-2">ölü</span> <span>emek birikimi ve aynı zamanda nitelikli olmayan emekçinin maddi olmayan ürünü maddileştiren (baskı, çoğaltma, taşıma, ses kayıt, müzik aletleri üretimi vb.)</span> <span class="char-style-override-2">canlı</span> <span>emeğidir. Son olarak, “yaratıcı ve özgün” diye tanımlanacak bir emekten daha söz edilebilir. Bu tür emeğin ürettiği değeri hesaplamak zordur ve bu emeğin karşılığı da genel olarak ücret değil “telif”, “patent” ya da “lisans” hakkıdır. Bütün bunlar bir yana, nicel veriler durumun hiç de Hardt ve Negri’nin abarttığı gibi olmadığını gösteriyor. Amerikan Çalışma Bakanlığı’nın rakamlarına göre, 2010’da bilgi teknolojisi alanındaki istihdam, genel istihdamın ancak yüzde 2,4’ünü temsil edecektir. Fransa’da sanayideki işçi sınıfının aktif nüfus içindeki payı yüzde 35’ten yüzde 27’ye geriledi, ancak işçiler ve memurlar hâlâ açık arayla en kalabalık kesimi oluşturuyorlar. İşçiler 7,8 milyon, memurlar 7,1 milyon. Çocukların yüzde 40’ının ebeveynlerinden biri işçi.</span><span class="dip"><a class="footnote-link" href="#footnote-225-439" id="footnote-225-439-backlink">439</a></span></p>

      <p class="paragraf-3 para-style-override-18"><span>Hardt ve Negri, maddi olmayan emeğin hegemonik rolüne yaptıkları vurgu nedeniyle, yeni bir öncülük teorisi geliştirdikleri için eleştirildiklerinde ise şunu söylüyorlar: “Hayır, bir üretim şeklinin ekonomideki hegemonyası illa ki siyasal hegemonyasını zorunlu kılmaz.”(241) İki sonuç yazabiliyoruz: Bir, maddi olmayan emek ekonomide egemen değildir. İki, egemen olduğunu söyleyenler açısından bile bunun siyasal bir sonucu yoktur.</span></p>

      <p class="paragraf-3 para-style-override-18"><span class="char-style-override-2">Hardt ve Negri’nin Çokluk’ları çok geniş, sınırları belirsiz bir kavramdır.</span> <span>“Çokluk, proletarya kavramına, sermayenin idaresi altında emek veren ve üreten herkes şeklindeki en geniş tanımını kazandırır.”(121)</span></p>

      <p class="paragraf-3 para-style-override-18"><span>Halk ve sınıf kavramlarının artık geçersiz olduğunu ilan ediyor, kimi yerlerde ise kendiliğindenliğin açmazlarını sezip, Çokluk’un kendisini var etmek için “bir siyasal projeye gereksinimi” olduğu yazıyor, ancak bir türlü bunun ne olduğunu açıklamıyorlar. Birleştirici ilkeleri, “ortak payda”dır. (230) Ortak payda, yoksulluk ve biyopolitik figür olma özelliğidir. “Bugün emeği en iyi temsil eden özne figürü yoksuldur.”, “Bunun nedeni yoksulların çulsuz veya zenginlikten dışlanmış olmaları değil, yoksulların üretim devrelerinin içinde yer alması ve sermayenin ve küresel siyasal bedenin asla gasp ve kontrol edemeyeceği kadar büyük bir potansiyel barındırması. Bu ortak artık, küresel siyasal bedene karşı ve çokluk uğruna yürütülen mücadelelerin inşa edileceği ilk sütundur.” (230)</span></p>

      <p class="paragraf-3 para-style-override-18"><span>En geniş proletarya anlamındaki tanım, toplumsal özne sorununa hiçbir açıklık ve yeni boyut getirmemektedir. Yoksulların önemli bir bölümü “işsizler” olarak ekonomik üretimin dışına çıkarılmış, “biyopolitik üretim” denilen süreçlerin de kenarına itilmiş durumdadır. Küresel “siyasal beden” değil, ama “ulusal siyasal beden” bu yoksulları denetim ve baskı altında tutmaya devam etmektedir. Bu kadar, kaygan ve amorf (biçimsiz) bir tanım üzere mücadele sütunu inşa edilebilir mi?</span></p>

      <p class="Basic-Paragraph para-style-override-20" xml:lang="en-GB"><span class="char-style-override-2" xml:lang="tr-TR">Mücadele (sınıf mücadelesi değil, çokluğun imparatorluğa karşı mücadelesi) artık süreklidir ve her yerdedir, küresel bir savaştır.</span> <span xml:lang="tr-TR">“Savaş bir biyoiktidar rejimi, yani sadece nüfusu kontrol etmeyi değil toplumsal yaşamın tüm yönlerini üretme ve yeniden üretmeyi amaçlayan bir idare biçimi haline gelmiştir.”(30) Çokluk açısından, “düşman belirli bir ulus-devlet ya da siyasal cemaat, hatta birey olarak değil de, soyut kavramlar veya bir pratikler dizisi olarak kurgulanır… Böylece savaş benzetmesi ve retoriğinden, belirsiz, elle tutulur olmayan düşmanlara yönelik gerçek savaşlara geçmiş oluruz.” (31) “Düşman soyut ve sınırlandırılmamış olduğu ölçüde, dostların ittifakı da geniş ve potansiyel olarak evrenseldir. Prensipte tüm insanlık terörizm gibi soyut bir kavrama ya da pratiğe karşı birleştirilebilir.” (32)</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Hardt ve Negri’nin İmparatorluk ve Çokluk biçimindeki düşman tanımlaması tümüyle keyfi ve fantastiktir. İkisi de tanımları gereği tanımlanamayan, “her yerde” olan, hiçbir yerde olmayan, “merkezsiz” “ağlar” hayali topluluklardır. Tanım fantastik ama gerçeklik direngendir. Egemenlerin, yerleri, merkezleri, kurdukları ve denetim altında işlettikleri şebekeleri, ağları var. “Çokluk”, ise kendi halinde dağınıktır.</span></p>

      <p class="Basic-Paragraph para-style-override-20" xml:lang="en-GB"><span class="char-style-override-2" xml:lang="tr-TR">İki yazarın tezlerine göre, Çokluğun mücadelesi, merkezsiz, belirsiz, yeni bir biçime bürünmüş bir düşmana, bir ağa karşıdır.</span> <span class="char-style-override-2" xml:lang="tr-TR">Çokluk da “gerilladan ağa” doğru bir mücadele ve örgütlenme çizgisi izlemelidir.</span> <span xml:lang="tr-TR">“Gerilla yapılanması çok merkezli bir ağdır; güneş sistemleri gibi sayısız, görece otonom kümeden oluşur ve her yıldız kendisine bağlı düğümleri yönetir ve diğer yıldızlarla iletişim kurar. Bu dizideki son modelse, dağınık ya da tam matris biçimi alır; merkezi yoktur ve her düğüm diğerleriyle doğrudan iletişim kurabilir... Amorf görünüşlü bu çoğulluk tek bir noktayı her ... yandan vurabileceği gibi çevreye dağılıp görünmez hale de gelebilir. Böyle bir sürüyü yakalamak çok zordur.”(75) “Postfordist üretimin temel eksenlerini teşkil eden enformasyon, iletişim ve işbirliği ağları yeni gerilla hareketlerini şekillendirmeye başlar. Hareketler, internet gibi teknolojileri sadece örgütlenme aracı olarak kullanmakla kalmaz, giderek bu teknolojileri kendi örgütsel yapılarının modeli olarak benimser” (99) “Artık ‘halk’ temel teşkil etmez ve artık hedef, egemen devlet yapısının iktidarını almak değildir. Gerilla yapısının demokratik öğeleri, ağ biçiminde daha da geliştirilir ve örgüt bir araç olmaktan çıkıp kendi başına amaç haline gelir.” (100) Hardt-Negri’ye göre de Zapatistalar bu dönüşümün net bir örneğini sunmaktadır. “Seattle, Cenova, Porto Allegre ve Mumbai’deki Dünya Sosyal Forumu’na yayılan ve çeşitli hareketleri savaşa karşı mücadeleye geçiren küreselleşme hareketleri, dağınık ağ örgütlenmesinin şu ana kadarki en açık örneğidir.” (103) Enformasyon bastırıcı, dikeyine hiyerarşik; iletişim yaygın, çapraz ve iki yönlüdür. Enformasyon egemenliği, iletişim isyanı temsil etmektedir.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Hoş ve şiirsel sözler havada uçuşuyor. Gerçekler ise başka. Hiçbir gerilla örgütlenmesi merkezsiz değildir; merkezin ve kadroların hareketliliği yalnızca sabit bir merkezin olmadığını, merkezin sürekli yer değiştirdiğini anlatır. Gerillayı birbiriyle ilişkili hale getiren de, hayali ağın düğümlerinin birbirlerine rastlantısal değmesi olmayıp hareketin merkezi yönetim ve eşgüdümüdür. Başka türlü olabilir mi, bir tek örnek gösterilebilir mi?</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Francis Fukuyama</span> <span class="char-style-override-2" xml:lang="tr-TR">Çokluk</span> <span xml:lang="tr-TR">için, “Bu kitap hayali ve gerçek problemlerle ilgileniyor. Ne yazık ki, gerçek problemlere hayali çözümler getiriyor”</span><span class="dip" xml:lang="tr-TR"><a class="footnote-link" href="#footnote-225-440" id="footnote-225-440-backlink">440</a></span> <span xml:lang="tr-TR">derken sonuna dek haklıdır.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Tekelci kapitalizm, gerçekten bir ahtapot gibi, aynı sinir merkezine bağlı son derece gelişkin bir şebeke, ağ biçiminde örgütlenmiştir. Çokluk’un içinde sayılan insanlar ise, hep altı çizildiği üzere bireylerdir. Birbirleriyle somut yüz yüze ilişkileri, ortak mekân ve çalışma ortamlarında birlikleri giderek azalan, kendi içinde bölünmüş, birbirinden yalıtılmış, saçılmış bireyler... Bugünkü süreçlerin sınıf mücadelesi açısından en önemli ve etkili sonuçlarından biri, emekçilerin konum, çıkar, statü, sendikal örgütlenme olarak bölünmesi ve daha önemlisi ortak çıkarlara, ortak geleceğe sahiplik duygusunun ortak aidiyet bilincinin aşınmasıdır. Farklılaşma ve bilinç parçalanması düzenin tüm ideolojik mekanizmaları tarafından sistematik olarak beslenip, körükleniyor. Bir gezici ürün pazarlamacısının, tam gün çalışmayan ve evinde çalışan bir reklâmcının, e-ticaret yapan bir tüccarın “maddi olmayan bireysel emeğinin” ortak çalışma mekanlarında, fabrika, hastane, okul vb. de bir “işyeri”nde çalışan kolektif işçiden daha devrimci bir gizil güç taşıdığını düşünmemiz için hiçbir neden yoktur. Egemen düzenin, emekçileri bölme ve ortak aidiyet duygusundan uzaklaştırmalarının etkili bir başka yöntemi, “tüketici” ve “seçmen”i “yurttaş”ın ve sınıfın yerine koymalarıdır. Etkilidir ve bölücüdür.</span></p>

      <p class="Basic-Paragraph para-style-override-20" xml:lang="en-GB"><span class="char-style-override-2" xml:lang="tr-TR">Hardt ve Negri göç etme ve terk etme “özgürlüğünü” devrimci bir potansiyelin işareti olarak görüyorlar</span><span xml:lang="tr-TR">. “Demokratik ilke, terk, çıkış ve göçerliktir. Disiplinci çağda</span> <span class="char-style-override-2" xml:lang="tr-TR">sabotaj</span> <span xml:lang="tr-TR">temel bir direniş nosyonuyken, emperyal kontrol çağında bu nosyon</span> <span class="char-style-override-2" xml:lang="tr-TR">terk</span> <span xml:lang="tr-TR">olabilir… İmparatorluğa karşı savaşlar eksilme ve çekilme yoluyla kazanılabilir. Bu terkin bir yeri yoktur; iktidar alanlarını boşaltmak anlamına gelir.”</span><span class="dip" xml:lang="tr-TR"><a class="footnote-link" href="#footnote-225-441" id="footnote-225-441-backlink">441</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Negri, bir söyleşide, Çokluk hareketinin sahip olduğu kartların ne olduğu sorusuna şu yanıtı veriyor: “İki kartı var; çıkış ve direniş. Çıkış, bir diğer deyişle oyundan çıkmak, oyunu reddetmek, şu an oynanmakta olan elin dışındaki bir elde yer alma durumu.”</span><span class="dip" xml:lang="tr-TR"><a class="footnote-link" href="#footnote-225-442" id="footnote-225-442-backlink">442</a></span> <span xml:lang="tr-TR">Negri Çokluk’u her yeri terk etmeye çağırıyor. Okul, ordu terk edilmeli, “savaş sanatının karşısına terk etme sanatı konulmalıdır.</span><span class="dip" xml:lang="tr-TR"><a class="footnote-link" href="#footnote-225-443" id="footnote-225-443-backlink">443</a></span> <span xml:lang="tr-TR">Bu çağrı tümüyle karşılıksızdır. Terk, çalışmanın, herhangi bir yere kaydolmanın, sığınma evlerinde yaşamanın yadsındığı bireysel ve ayrıksı bir davranış olarak kaldığı zaman bir tür sınıf ve toplum dışılıktan başka bir şeyi anlatmamaktadır. Bu çağrı ancak sınıf çelişkilerinin keskinleştiği alt üst oluş dönemlerinde toplumsal bir karşılık bulur ve o zaman da “terk et” çağrısı devrimci değil, ancak yatıştırıcı bir işlev görür. Toplumsal ölçeklerde yükselişte olan, zaten terk ve reddetmekte olan bir toplumsal özneye “terk et!” demek ise anlamsızdır. “Sivil itaatsizlik” çağrısının, tekil bireylerin günlük yaşamdaki bireysel tepkileri olmanın ötesine geçer, kitlesel bir karşılık bulursa yöntemin pasifist olmasına rağmen devrimci olanaklar yaratması ayrı bir konudur. Bu da ayrıca, propaganda ve eşgüdüm işlevlerini yerine getirecek asgari bir örgütlülük gerektirir.</span></p>

      <p class="paragraf-3 para-style-override-18"><span class="char-style-override-2">Çokluğun ve alternatif küreselleşme hareketinin hedefi “mutlak demokrasi”dir.</span> <span>“Çokluğun ve İmparatorluğun, onları bir araya getiren biyopolitik alandaki yüz yüze çarpışmasında, İmparatorluk meşruluğu savaşta ararken, çokluk kendi siyasal temelini demokraside arıyor. Savaşa karşı çıkan bu demokrasi bir ‘mutlak demokrasi’dir.” (107) Peki biyopolitik alan ya da üretim nedir? Biyopolitik üretim, “hakim üretim biçimlerinin artık bilgilerin, duygulanımların, iletişimin ve toplumsal ilişkilerin üretimini, kısacası yaşamın ortak toplumsal biçimlerinin üretimi”ni içeriyor.(323)</span></p>

      <p class="paragraf-3 para-style-override-18"><span>Hardt ve Negri, demokrasi başlığında doğru iki saptama yapıyorlar: Bir: Burjuva temsilin iki çelişkili işlevi, çoğunluğu, “çokluk”u hem yönetime</span> <span class="char-style-override-2">bağlaması</span><span>, hem de yönetimden</span> <span class="char-style-override-2">ayırmasıdır</span><span>!</span> <span>“Dolayısıyla temsil, hem bağlayan hem kesen, hem birleştiren hem bölen, ayırıcı bir sentezdir.” (258) Temsili sistem bitmiştir ve yerini “kamuoyu” denilen şey almaktadır.</span> <span>Güzel! Sonrası ise son derece sorunlu. Çünkü, Hardt ve Negri, bunları söyledikten sonra, “mutlak demokrasi” yolunda “küresel demokrasi talepleri” üzerine akıl yürütmeye başlıyorlar. “Biyopolitik şikayetlerin en önemlisi olan mevcut küresel savaş haline yönelik bir reform tahayyül etmek kesinlikle çok güç.”(319) dedikten sonra, “savaş sistemi dışındaki biyopolitik meselelerde, reform önerileri” tasarlamanın daha kolay olduğunu belirtip, çok somut konuları kapsayan 1997 Kyoto Anlaşması, Su Ajansı, Küresel İletişim Otoritesi kurulması türünden önerileri destekliyorlar.(319-20) Bunların desteklenmesine itiraz edilemez. Buradaki sorun bu girişim ve anlaşmaların desteklenmesinde değil, “mutlak demokrasi”nin kapitalizm ve tekelci iktidarlar alaşağı edilmeden sağlanacağı yanılsamasının yayılmasındadır.</span></p>

      <p class="paragraf-3 para-style-override-18"><span>Çokluk’la İmparatorluk’un savaştığı gölge oyununda, yalnız ulus-devlet değil, partiler, sendikalar, çeşitli halk örgütlenmeleri, kısacası tüm siyasal araçlar siliniyor. Hardt ve Negri için siyaset, yalnızca çokluğun hareketi olarak tanımlanıyor.</span><span class="dip"><a class="footnote-link" href="#footnote-225-444" id="footnote-225-444-backlink">444</a></span> <span>“Tam demokrasi” hedefleri ise, kapitalizmden kurtulma perspektifini gerilere atıyor, reformlarla iyileştirilip yaşanabilecek bir kapitalizm düşüncesini olanaklı ve meşru gösteriyor.</span></p>

      <p class="paragraf-3 para-style-override-18"><span class="char-style-override-2">Son olarak, Hardt ve Negri’ye göre Çokluk’un ağ biçiminde örgütlenmesi için herhangi bir iradi müdahaleye gerek yoktur.</span> <span>“Emperyal egemenlik ve biyopolitik üretim çağında dengeler öylesine değişti ki, artık yönetilenler kendi başlarına toplumsal örgütlenmeyi üretiyorlar... Bu... yönetenlerin giderek asalağa dönüştüğü ve egemenliğin giderek gereksizleştiği anlamına geliyor. Buna karşılık, yönetilenler de giderek otonom hale geliyor ve kendi başlarına toplumu oluşturmaya kadir oluyor... Emeğin, maddi mallar değil de toplumsal ilişkiler, iletişim ağları ve yaşam biçimleri ürettiği anda, ekonomik üretim dosdoğru siyasal üretime, daha doğrusu bizzat toplumun üretimine işaret eder. Artık eski şantaj elimizi kolumuzu bağlamıyor: Egemenlik ve anarşi arasında tercih yapmak durumunda değiliz. Çokluğun toplumsal ilişkiler üretme gücü, egemenlik ve anarşinin arasında duruyor. Dolayısıyla siyasete yeni olanaklar taşıyor.”(351) “Çokluğun otonomisi ve ekonomik, toplumsal ve siyasal öz-örgütlenme kapasitesi, hükümdarın rolünü ortadan kaldırıyor. Siyasetin yegane alanı olmaktan çıkan egemenlik, aynı zamanda çokluk tarafından, siyasetten de kovuluyor. Nihayet çokluğun kendini yönetmesiyle birlikte, demokrasi mümkün hale geliyor.”(355)</span></p>

      <p class="paragraf-3 para-style-override-18"><span>Keşke böyle ve bu kadar kolay olsaydı!</span></p>

      <p class="paragraf-3 para-style-override-18"><span>Yönetenler çoktan asalak ve dahası kapitalizm çoktan gereksiz. Ama yönetenler özerk değil nesnel varlıkları kendiliğinden toplumu ve kendilerini oluşturamıyor. Yaşamda Hardt ve Negri’nin kurguladıkları ve şu cümlelerle anlattıkları türden bir otomatizm yok: “Yeni toplumun gelecekteki kurumsal yapısı; toplumsal üretimin duygulanım, iletişim ve işbirliği ilişkilerine gömülüdür. Başka bir deyişle, toplumsal üretim ağları yeni bir toplumu taşıyacak kurumsal mantığı inşa eder. Böylece çokluğun toplumsal emeği dosdoğru, çokluğun bir kurucu güç olarak ortaya çıkmasına yol açar.”(364)</span></p>

      <p class="paragraf-3 para-style-override-18"><span>Bu tezlerin boşlukta uçuştuğunu anlamış olacaklar ki şunu eklemeden edemiyorlar:</span></p>

      <p class="paragraf-3 para-style-override-18"><span>“Ancak bu süreç asla kendiliğinden ve doğaçlama olamaz. Bir yanda egemenliğin imhası örgütlenirken diğer yanda da mevcut koşullar temelinde yeni demokratik kurumsal yapıların kuruluşu gerçekleştirilmelidir.”(367)</span></p>

      <p class="paragraf-3 para-style-override-18"><span>“İmha” ve “kuruluş”. Bunların ikisi de siyasal bir yoğunlaşma, program ve örgütlülük ister. Hardt ve Negri ise ne bir siyasal strateji, ne de örgütlülük öneriyorlar. Okuyucuyu yüz yüze bıraktıkları büyük bir boşluktan başka bir şey değildir.</span></p>

      <p class="paragraf-3 para-style-override-18"><span>Hardt ve Negri’nin</span> <span class="char-style-override-2">İmparatorluk, Çokluk</span> <span>ve öteki kitaplarını basıp dağıtan kurum ve kuruluşların sınıfsal ve ideolojik karakteri ve burjuva akademik, medyatik çevrelerin bu kişilere ve kitaplarına gösterdikleri ilgi ve destekle savunulan tezlerin ana doğrultusu arasındaki ilişkinin ayrıca değerlendirilmesi gerekiyor. Bunu bir yana bırakıp, Hardt ve Negri’nin bir tür devrimci iyimserlikle Çokluk’a misyonlar biçtiklerini düşündüğümüzde ise söylenebilecek olan şudur: Yaptıkları çözümleme ve önerdikleri çözümler temellendirilmedikleri için boş, keyfi ve karşılıksızdır; karşılığının yokluğu ve yanılsatıcılığı nedeniyle iyimserlik tam karşıtına dönüşmekte, gerçekdışı bakış umutsuzluğu beslemekte, bunların tümünden daha önemli olmak üzere, bu tezler son çözümlemede siyaset ve örgütlülükten kaçış değirmenine su taşımaktadır.</span></p>

      <p class="araa para-style-override-14"><span class="char-style-override-12">Küreselleşme karşıtlığı</span></p>

      <p class="paragraf-3 para-style-override-18"><span>“Küreselleşme karşıtı” ya da “alternatif küreselleşmeci” hareket ve çıkışların örgütlülük ve eylem pratiklerine gelince.</span></p>

      <p class="paragraf-3 para-style-override-18"><span>Fransız köylü önderi, aynı zamanda anti-küreselleşmeci hareketin önderlerinden sayılan José Bové 2001 sonbaharında şunları söylüyordu:</span></p>

      <p class="paragraf-3 para-style-override-18"><span>“150 yıldan beri, toplumsal dönüşüm belli bir kalıp içinde tanımlandı. İçinde bulunduğumuz küreselleşme başladığından beri, yeni tür toplu eylem biçimleri ortaya çıkmaya başladı. Biz iktidarı talep etmiyoruz, karşı iktidar oluşturuyoruz… Uluslararası planda bu yeni meşruiyetin temsil araçlarının yaratılmasını ve yerleştirilmesini beklerken, doğrudan söz alma, katılımcı demokrasi ve sorunlarımızın ortak paydalarında birleşmek üzerine dayalı bir siyaset, bugün insanların gözünde değer bulmayan siyasetin de yeniden saygınlığını kazanmasını sağlayacaktır. Bu sayede, dünya, tepedekiyle aynı hızla tabanda da küreselleşecektir.”</span><span class="dip"><a class="footnote-link" href="#footnote-225-445" id="footnote-225-445-backlink">445</a></span></p>

      <p class="paragraf-3 para-style-override-18"><span>“Karşı iktidar oluşturmak”, “tabanda küreselleşmek” türünden sözler kulağa hoş geliyor; ünü McDonald kulübesini yıkan çıkışından gelen José Bowé ve arkadaşlarının eylemleri kapitalist global saldırıya karşı koyulabileceğini somut olarak göstermesi bakımından bir anlam ve değer de taşıyor. Ancak, el yordamıyla geliştirilen, eşgüdüm anlamında bile süreklilikten yoksun bu tür hareketlerle 150 yılın dönüşüm yöntemlerini aşan, “karşı iktidar oluşturan” bir model geliştirildiğini ileri sürmek son derece zayıf ve aldatıcı kalıyor.</span></p>

      <p class="paragraf-3 para-style-override-18"><span>José Bowé’nin bu sözleri söylediği günlerde, dünya kapitalizminin rafine sözcülerinden</span> <span class="char-style-override-2">The Economist</span><span>, Prag olaylarını konu edindiği sayısındaki, “</span><span class="char-style-override-2">Öfke ve etkinlik</span><span>” başlıklı özel dosyada, protestocuların önderlikten yoksun, “küçük eğilim grupları” ndan oluştuğunu, buna karşı Çek polisinin FBI ve İngiliz polisiyle işbirliği içinde önlem aldığını yazıyor ve ekliyordu:</span></p>

      <p class="paragraf-3 para-style-override-18"><span>“Eğer, yalnızca sorunlarını ifade etmekle kalsalardı, kuşkusuz sivil toplum örgütlerinin etkisine ve protestoculara bir itiraz olmayabilirdi. Protestocuların çoğu, bu noktayı aşarak kapitalist alt yapıyı sabote etmeye, tahribe kalktılar. Eğer yollarına devam ederlerse, öyle görünüyor ki, bu demokrasinin zaferi değil, yenilgisi olacak… Protestocuların çıkarlarını savunduklarını iddia ettikleri dünya yoksullarının durumunu iyileştirecek ödünler alınacak olsa ona da tamam denebilirdi. Bu bile çok kuşkulu görünüyor.”</span><span class="dip"><a class="footnote-link" href="#footnote-225-446" id="footnote-225-446-backlink">446</a></span></p>

      <p class="G-vde-Metni para-style-override-18"><span class="char-style-override-2">The Economist’</span><span>in İngiliz egemenlerine özgü ince ve ironik dille söylediği şudur: İleri giderseniz, hem “demokrasiden” olursunuz hem de ekonomik ödün filan alamazsınız! Zayıf ve geçici örgütlenmenize güvenmeyin, bakın orada yalnız Çek polisi değil, Amerikan ve İngiliz polisleri de sizi bekliyor!</span></p>

      <p class="G-vde-Metni para-style-override-18"><span>Kapitalistler, sınıf mücadelesinin çıplak mantığını bu denli yalın kavrayıp ona göre davrandıkları için bu haksız düzeni ve yöneten sınıf olmayı sürdürebiliyorlar.</span></p>

      <p class="G-vde-Metni para-style-override-18"><span>Amerika’yı yeniden keşfetmeye de, sınıf mücadelesinin acımasız mantığını burjuvalardan öğrenmeye de gerek yok. Küçük bir azınlığın büyük çoğunluk üzerindeki sömürü ve baskısının hangi mekanizma ve örgütlenmelerle sürekli kılındığı, devrimci kalkışmaların karşılarında hangi güçleri bulduğu onlarca deney üzerinden biliniyor ve daha fazla yorum gerekmiyor.</span></p>

      <p class="araa para-style-override-14"><span class="char-style-override-12">Örgütlenmek ya da örgütlenmemek</span></p>

      <p class="paragraf-3 para-style-override-18"><span>Düzen dışı örgütlenmenin zorunluluk ve sorunları, siyaset ve örgütlülükten kaçışçı görüşlerle birlikte özellikle örgütlülük temasını çetin ve çetrefil bir duruma getiriyor. Gerçekten, bir yandan bireysel kurtuluş yok ve özgürlükçü, eşitlikçi bir mücadele için bir araya gelmek, kolektif bir irade ve birlik oluşturmak gerekiyor. Öte yandan, düzen dışı örgütlülükler de var olan burjuva örgütlülüklerin kimi özelliklerini yeniden üretiyor.</span></p>

      <p class="paragraf-3 para-style-override-18"><span>Merkeze siyasal iktidarı koyan, öncü sınıf partisine dayanan Sovyet deneyimi programını gerçekleştirmeden çözülüp tarih sahnesinden çekildi. Bugünkü sosyal demokrat partilere dönüşen Avrupa Marksist hareketi ise süreç içinde özdeşleştiği kapitalizm içinde programını gerçekleştirdiği ölçüde işlevsizleşti. Bu iki pratik sonuç iki örneğiyle de Marksist, sosyalist örgütlenmelere duyulan güven ve ilgiyi köklü biçimde sarstı. Bu örnekler de, siyaset ve örgütlülükten kaçış eğilimini güçlendirdi. Daha kritiği, siyaset ve örgütlülük düşüncesinin kendisini sorgulanır duruma getirdi. Örgütlenmek ya da örgütlenmemek çoğu kez bir ikilem olarak algılanırken, siyasal mücadele ve örgütlenme konularında ünlü “ne yapmalı?” sorusunun yerini “ne yapmamalı?” sorusu almaya başladı.</span></p>

      <p class="paragraf-3 para-style-override-18"><span>Birçok konuda çok farklı düşündüğüm bir yazardan aktarmalar yaparak söz konusu ikilemin bir başka örneğini göstermek istiyorum.</span></p>

      <p class="paragraf-3 para-style-override-18"><span>Bülent Somay’ın aşağıdaki sosyalizm ve topyekûn kurtuluş tanımlarına katılıyorum:</span></p>

      <p class="paragraf-3 para-style-override-18"><span>“ ‘Sosyalizm’ ancak, ilk aile içi işbölümünden çağdaş kapitalizmin örtük, robotize/atomize artı-değer sömürüsüne kadar, tüm sömürü, toplumsal işbölümü/özel mülkiyet ve baskı sistemlerine karşı geliştirilmiş bir ‘topyekun kurtuluş’ projesi olarak tanımlandığında değer ve anlam kazanır.”</span><span class="dip"><a class="footnote-link" href="#footnote-225-447" id="footnote-225-447-backlink">447</a></span> <span>“ ‘Topyekûn Kurtuluş’ : Yani zorunlu çalışmadan, sömürüden, toplumsal işbölümünden, toplumsal cinsiyet, ırk ve inanç farklılığına dayalı baskıdan kurtuluş. Özel mülkiyetin/toplumsal işbölümünün ilgasıyla, sınıfların ve devletin yok olmasıyla gerçekleşecek bir kurtuluş”</span><span class="dip"><a class="footnote-link" href="#footnote-225-448" id="footnote-225-448-backlink">448</a></span></p>

      <p class="paragraf-3 para-style-override-18"><span>Yanlış anlamadıysam Somay, “kalabalıklar kendi adlarına, kendi kurtuluşları için mücadele etmeye başlayana kadar” öncülüğün de kaçınılmaz olduğunu kabul etmektedir.</span><span class="dip"><a class="footnote-link" href="#footnote-225-449" id="footnote-225-449-backlink">449</a></span> <span>Somay’a göre bu öncü ve temsilcilerin başarırlarsa “yeni egemenler” olmaları kaçınılmazdır; bu tartışılabilir; ancak buradaki sorunumuz bu değil. Önemli olan, hiç istemesek ve istenmeyen sonu kaçınılmaz görsek de öncülük ve “politika”nın zorunluluğunu kabul edip etmemek. Politikanın bir boyutuyla, “sivil toplumun işbölümüne göre parçalanmışlığının üzerine çıkan, ancak aynı topluma ‘resmiyet’ biçiminde, işbölümünün içinde yer almak üzere geri dönmeyen bir ‘politika’ ”</span><span class="dip"><a class="footnote-link" href="#footnote-225-450" id="footnote-225-450-backlink">450</a></span> <span>olarak tanımlanmasına da bu bağlamda itirazım yok.</span></p>

      <p class="paragraf-3 para-style-override-18"><span>Somay, “öneri ve çağrı” olduğunun altını çizdiği örgütlenmeye ilişkin düşüncelerini açık ve içtenli biçimde şöyle formüle ediyor: “Öneri: Çünkü dünyayı değiştirmeyi hedefliyorum; bunun için zaman zaman dünyayı yorumlamak zorunda kalsam da. Dünyayı tek başıma değiştirecek bir kaldıracım olmadığı için başka insanlara ihtiyacım var; yani size. Bir araya gelmenin iki temel yolu var: İman ve ikna. Hayatımın son kırk yılında hiçbir vahiy gelmediği için sizi imana çağıramam. O yüzden ikna etmeye çalışmak zorundayım. Bir denemenin samimi olması da tam bu noktada başlar. (…) Öneri: Çünkü dünya ancak gerçek bir toplumsal hareket temelinde, ama o hareketin içinde bilinçli ve örgütlü bir biçimde yer alarak değiştirilebilir. O zaman da dünyanın bizim istediğimiz, planladığımız yolda değişeceğinin bir güvencesi yoktur gerçi; ama böylelikle değiştirme mücadelesinde birer fail olunabilir, değişim etkilenebilir. Bu yüzden dünyayı değiştirme mücadelesine girerken fenersiz ve yalnız olunamaz. Mücadeleye emir ve komuta zinciri içinde, zorunlu olarak da girilmez. Gönüllü olarak ve mücadele arkadaşlarıyla, yoldaşlarıyla bir mutabakat içinde girilir. Mutabakat özdeşlik değildir. Zorunlu da değildir. Mutabık olmayanlar kurtuluş mücadelesinin büyük nehri içinde ayrı ayrı da yüzebilirler. Ama mutabakata varmayı en azından denemek gerek. Öneri bu yüzden gereklidir.”</span> <span class="dip"><a class="footnote-link" href="#footnote-225-451" id="footnote-225-451-backlink">451</a></span></p>

      <p class="paragraf-3 para-style-override-18"><span>“ ‘Temsil’ yok edilemez. Ancak her sistemleşmiş ‘temsil’ (dil gibi) köleleştirici bir kuruma da dönüşecektir. Kurumsallaşacak, gelenekselleşecektir. Bu durumda yapılacak iki şey var: Bireysel olarak bu kurumsallaşmaya baş kaldırmak, kurallarına uymamak. İyi, hoş, fakat bu ‘henüz uyanlarla’ iletişim olanaklarını ortadan kaldırmak demek… Öte yandan sistemli, kolektif bir başkaldırı ise kendi kurumsallığını, kendi geleneklerini yaratacak, bu kurum ve gelenekler ise kısa zamanda kendileri köleleştirici unsurlara dönüşecek. Çağımızın ‘isyancısı’ tam da bu ikilemin orta yerinde duruyor. Her yeni kolektif, örgütlü çıkışın bir süre sonra köhne, köleleştirici bir konuma dönüşeceğini bilmek, aynı bireysel çıkışların çözümsüzlüğü ortada olduğu için de, en azından dönüştürücü olduğu sürece bu kolektif, örgütlü çıkışa inanabilmek, bağlanabilmek ve onun coşkusunu yaşayabilmek. Bugün başaramadığımız, başarmamız gereken şey de bu. İkiyüzlü olmadan bunu başarabileceğimizde herhalde epeyce yol katetmiş olacağız.”</span><span class="dip"><a class="footnote-link" href="#footnote-225-452" id="footnote-225-452-backlink">452</a></span></p>

      <p class="paragraf-3 para-style-override-18"><span>Bülent Somay, örgütlü örgütsüz birçok devrimcinin yüz yüze olduğu bir sorunu kendi sorularını ve ruh halini de yansıtarak formüle etmiş oluyor. Bu kitapta hep yapmaya çalıştığım gibi, “sorun” başka sözcük ve formüllerle de ortaya konabilir. Buradaki kritik nokta, özgürlük-örgütlülük, bireysellik-kolektiflik, amaç-araç, gelenekçilik-devrimcilik vb. çelişki ve gerilimlerinden çıkılarak hangi sonuçlara varılacağıdır. Kanımca, çelişki ve sorunların varlığını örgütlenmeyi red ya da kabul ikilemi olarak algılamak çözümsüzlüktür. Bunları, örgütlülük zorunluluğunu ortadan kaldırmayan, ancak kolektif örgütlülük ortamında, mücadele ve hareket içinde aşılabilecek (belki de aşılamayacak) sorunlar olarak anlayıp öyle davranmak ise dünyayı değiştirmek isteyenler için tutulabilecek tek yoldur.</span></p>

      <p class="paragraf-3 para-style-override-18"><span>Örgütlülüğün çelişkileri yadsıma ile değil, yadsımanın yadsınmasıyla aşılabilir.</span></p>

      <p class="paragraf-3 para-style-override-18"><span>Örgütlülük hiçbir zaman “kendisi için” değildir. Teknik bir sorun hiç değildir. Öyleyse, örgütlülük siyasala, nihai hedefe, amaç disiplinine bağlı olarak ele alındığı zaman sağlıklı bir temele kavuşturulabilir, siyasallık ve siyaset yapma tarzı geçmişin dersleri ve yeni gereksinmeler ışığında yenilenip geliştirildiği ölçüde devrimcileştirilebilir.</span></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-394-backlink" id="footnote-225-394">394</a> Kaan Arslanoğlu, <span class="char-style-override-2">Politik Psikiyatri Yanılmanın Gerçekliği-2</span>, Adam Yayınları, İstanbul, Nisan 2003, s. 73</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-395-backlink" id="footnote-225-395">395</a> Buradaki tanımları, şu iki kaynaktan yararlanarak yazdım. Webster’s Third New İnternational Dictionary, 1993, Merriam-Webster, USA ve The Collins English Dictionary, Collins, London, 1987.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-396-backlink" id="footnote-225-396">396</a> İbid. s. 311</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-397-backlink" id="footnote-225-397">397</a> İbid. s.313</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-398-backlink" id="footnote-225-398">398</a> İbid., s.292</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-399-backlink" id="footnote-225-399">399</a> Lenin, <span class="char-style-override-2">Collected Works</span>, c. 29, s. 182</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-400-backlink" id="footnote-225-400">400</a> Agy. s. 183</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-401-backlink" id="footnote-225-401">401</a> Agy. s. 313</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-402-backlink" id="footnote-225-402">402</a> Mehmet Ali Aybar, <span class="char-style-override-2">Marksizm’de Örgüt Sorunu Leninist Parti Burjuva Modelinde Bir Örgüttür</span>, Haziran 1979. (26-30 Ağustos 1979 tarihleri arasında <span class="char-style-override-2">Cumhuriyet</span> gazetesinde yayımlanan yazıların eleştirilere yanıtları da kapsayan bu kitabın hangi yayınevi tarafından basıldığına ilişkin bir bilgi yok.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-403-backlink" id="footnote-225-403">403</a> Phil Hearse, “John Holloway’in Kitabı Üzerine Eleştirel Bir Değerlendirme İktidar Olmadan Dünyayı Değiştirmek?”, Daniel Bensaid, John Holloway, Alex Callinicos, Hillary Wainwright, Michael Lowy ile birlikte İktidar Olmadan Dünyayı Değiştirmek mi? Dünyayı Değiştirmek İçin İktidar Olmak mı? içinde, Türkçesi Mutlucan Şahan-Erkal Ünal, Yazın Yayıncılık, İstanbul, Kasım 2006, s. 65</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-404-backlink" id="footnote-225-404">404</a> Max Weber, agy.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-405-backlink" id="footnote-225-405">405</a> MECW, Cilt: 5, s. 323</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-406-backlink" id="footnote-225-406">406</a> Murathan Mungan, <span class="char-style-override-2">Bir Kutu Daha,</span> Metis Yayınları, İstanbul, Mart 2004, s.96</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-407-backlink" id="footnote-225-407">407</a> K. Murat Güney,”Foucault’un gelecek siyaseti: Devrime karşı isyan”, Birikim, Sayı: 205-206, Mayıs-Haziran 2006, s.150</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-408-backlink" id="footnote-225-408">408</a> Agy.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-409-backlink" id="footnote-225-409">409</a> David Graeber, “Devrimci eylem nedir?” <span class="char-style-override-2">Birikim,</span> <span class="char-style-override-2">,</span> Mayıs-Haziran 2006, Sayı: 205-206 s.74</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-410-backlink" id="footnote-225-410">410</a> John Sanbotmatsu, Postmodern Prens [Eleştirel Kuram, Sol Strateji ve Yeni Bir Siyasi Öznenin Oluşumu], Çev: Emre Ergüven, Bağlam Yayınları, İstanbul, Şubat 2007, s. 164</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-411-backlink" id="footnote-225-411">411</a> <span class="char-style-override-2">Birikim,</span> Mayıs-Haziran 2006, Sayı: 205-206, s.27</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-412-backlink" id="footnote-225-412">412</a> Agy. s. 37</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-413-backlink" id="footnote-225-413">413</a> Koray Çalışkan, “Tek yol topyekun devrim mi?” Birikim, agy. s. 36</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-414-backlink" id="footnote-225-414">414</a> Agy. s.38</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-415-backlink" id="footnote-225-415">415</a> Agy. s. 38-39</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-416-backlink" id="footnote-225-416">416</a> Bruno Lataour, “Bırakın ölü [devrimci] ölüsünü gömsün”, <span class="char-style-override-2">Birikim</span>, ags. s. 56-59</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-417-backlink" id="footnote-225-417">417</a> Luc Boltanski, “1968 Mayıs’ı sonrasında sol ve topyekun devrime duyulan özlem!” <span class="char-style-override-2">Birikim</span>, ags. s.109</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-418-backlink" id="footnote-225-418">418</a> “Devrim, dün, bugün, yarın” başlıklı imzasın başyazı, ya da sunuş yazısı. <span class="char-style-override-2">Birikim,</span> Mayıs-Haziran 2006, Sayı: 205-206, s.27</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-419-backlink" id="footnote-225-419">419</a> John Sanbonmatsu, agy, s. 35</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-420-backlink" id="footnote-225-420">420</a> Gündüz Vassaf, <span class="char-style-override-2">Cehenneme Övgü Gündelik Hayatta Totalitarizm</span>, Çevirenler: Zehra Gençosman-Ömer Marda, İletişim Yayınları, İstanbul 2006</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-421-backlink" id="footnote-225-421">421</a> John Holloway, <span class="char-style-override-2">İktidar Olmadan Dünyayı Değiştirmek</span>, Çeviren Pelin Siral, İletişim Yayınları, İstanbul 2003</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-422-backlink" id="footnote-225-422">422</a> Daniel Bensaid, Phil Heaarse, Alex Callinicos, Hillary Wainwright, Michael Lowy ile birlikte <span class="char-style-override-2">İktidar Olmadan Dünyayı Değiştirmek mi? Dünyayı Değiştirmek İçin İktidar Olmak mı</span>? içinde, agy. s. 75</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-423-backlink" id="footnote-225-423">423</a> Phil Hearse, “Dünyayı Değiştirmek İçin İktidarı Alın”, Daniel Bensaid-John Holloway- Alex Callinico-Hilary Wainwrigt ve Michael Lowy ile birlikte, <span class="char-style-override-2">İktidar Olmadan Dünyayı Değiştirmek mi? Dünyayı Değiştirmek için İktidar Olmak mı?</span> içinde, agy. s. 115.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-424-backlink" id="footnote-225-424">424</a> Agy. s. 117</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-425-backlink" id="footnote-225-425">425</a> Agy. s. 118</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-426-backlink" id="footnote-225-426">426</a> La Jorna, 28 Kasım 2006, www.sendika.org’dan</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-427-backlink" id="footnote-225-427">427</a> Dan La Botz, “Eşikteki Meksika: İkili İktidar İlanına Doğru, 21 Eylül 2006, www.sendika.org</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-428-backlink" id="footnote-225-428">428</a> Betsy Bowman-Bob Stone, “Venezüella’da kooperatif devrimi”, <span class="char-style-override-2">Dollars and Sense,</span>27 Eylül 2006, Latinbilgi.net için çeviren Emine Kunter, www.sendika.org</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-429-backlink" id="footnote-225-429">429</a> M. Hardt &amp; A. Negri, <span class="char-style-override-2">İmparatorluk,</span> Çeviren: Abdullah Yılmaz, Ayrıntı Yayınları, İstanbul 2001</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-430-backlink" id="footnote-225-430">430</a> M. Hardt &amp; A. Negri, <span class="char-style-override-2">Çokluk,</span> Çeviren Barış Yıldırım, Ayrıntı Yayınları, İstanbul 2004</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-431-backlink" id="footnote-225-431">431</a> Sungur Savran’ın sıraladığı gibi, Hardt ve Negri yalnız emperyalizm teorisini değil, emek-değer teorisini (54), değer yasasını (402-404), proleter enternasyonalizmini (75), proletaryanın temeli olarak ücretli işçiyi (77-78), halk kavramını (123), kapitalist egemenliği (373), zayıf halka kavramını (82) ve daha birçok kavramı yadsıyorlar. Sungur Savran “Alternatif küreselleşme mi, proleter enternasyonalizmi mi?: <span class="char-style-override-2">İmparatorluk</span>’a reddiye”, Praksis 2002/Yaz.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-432-backlink" id="footnote-225-432">432</a> Şu kaynaklara bakılabilir: Haluk Yurtsever, “<span xml:lang="en-US">D</span>ünya Kapitalist-Emperyalist Sisteminin Bugünkü Durumu ve Sosyalist Savaşım Eksenleri” Sol MeclisTebliği, 27-28 Ekim 2001, <span class="K-pr-">www.solmeclis.net</span></p>

          <p class="dipnot">Haluk Yurtsever,<span class="char-style-override-2">Tarihten Güncelliğe Sınıf Savaşları ve Devlet,</span> Yordam Kitap, İstanbul Kasım 2006.</p>

          <p class="dipnot">Sungur Savran “ ‘Alternatif     küreselleşme’ mi, proleter enternasyonalizmi mi?: <span class="char-style-override-2">İmparatorluk</span>’a reddiye”, Praksis 2002/Yaz.</p>

          <p class="dipnot"><span class="G--l-">Attila İlhan ‘Emperyalizm’in Son Aşaması?’ 12 Şubat   2001,</span> <a href="http://www.geocites.com"><span class="K-pr- char-style-override-21">www.geocites.com</span></a></p>

          <p class="dipnot">Şadi İdem - Nesrin Bekler “İmparatorluk, Marksist kategoriler üzerinde yükselen bir anarşist manifesto mu?” Toplumsal Ekoloji, Bahar 2002, Sayı: 1.</p>

          <p class="dipnot"><span class="Vurgu">Ulus Irkad, “İmparatorluk, Negri ve eleştiriler”,</span> Yeni Çağ , 23 Mayıs 2003</p>

          <p class="dipnot">Pietro Di Nardo, “İmparatorluk yoktur Toni Negri’nin düşüncelerinin bir eleştirisi” Ocak 2003, www.marxist.org</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-433-backlink" id="footnote-225-433">433</a> M. Hardt-A. Negri, <span class="char-style-override-2">Çokluk,</span> agy, s. 13</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-434-backlink" id="footnote-225-434">434</a> Ursula Huws, “The Making of a Cybertariat? Virtual Work in a Real World”, Socialist Register 2001, s. 14</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-435-backlink" id="footnote-225-435">435</a> Agy. s. 15</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-436-backlink" id="footnote-225-436">436</a> Cumhuriyet, 19 Eylül 2005</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-437-backlink" id="footnote-225-437">437</a> <span class="char-style-override-2">Çokluk,</span> agy. s. 129, Bundan sonra sayfa numaralarını parantez içinde vereceğim.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-438-backlink" id="footnote-225-438">438</a> Ursula Huws, “Material World: The Myth of the ‘Weightless Economy?, Socialist Register, 1999.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-439-backlink" id="footnote-225-439">439</a> Daniel Bensaid, agy. s.136-137</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-440-backlink" id="footnote-225-440">440</a> Francis Fukuyama, “ ‘Multitude’: An Antidote to Empire” , The New York Times, 25 Temmuz 2004</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-441-backlink" id="footnote-225-441">441</a> M. Hardt-Antonio Negri, <span class="char-style-override-2">İmparatorluk</span>, agy, s. 225</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-442-backlink" id="footnote-225-442">442</a> <span class="char-style-override-2">Manifesto,</span> 14 Eylül 2002, aktaran Daniel Bensaid, agy. s.150</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-443-backlink" id="footnote-225-443">443</a> Negri’nin La Sapienza Üniversitesi’nde Ekim 2001’de verdiği konferans, aktaran agy.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-444-backlink" id="footnote-225-444">444</a> Daniel Bensaid, agy. s.145</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-445-backlink" id="footnote-225-445">445</a> Ahmet İnsel, “Küresel Karşı-İktidar Arayışı<span class="char-style-override-2">”, Radikal İki</span>, 29 Ekim 2000</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-446-backlink" id="footnote-225-446">446</a> <span class="char-style-override-2">The Economist</span>, 23-29 September 2000</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-447-backlink" id="footnote-225-447">447</a> Bülent Somay, <span class="char-style-override-2">Geriye Kalan Devrimdir</span>, Metis Yayınları, İstanbul 1996, s.11</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-448-backlink" id="footnote-225-448">448</a> Agy, s.14</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-449-backlink" id="footnote-225-449">449</a> Agy, s. 13</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-450-backlink" id="footnote-225-450">450</a> Agy, s. 92</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-451-backlink" id="footnote-225-451">451</a> Agy, s.10-11</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-452-backlink" id="footnote-225-452">452</a> Agy, s. 93</p>
        </div>
      </div>
    </div>
  </div>
</body>
</html>
