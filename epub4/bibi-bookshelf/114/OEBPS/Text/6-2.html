<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-2.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-2.html" xml:lang="tr-TR">
    <div class="Basic-Text-Frame">
      <p class="split"></p>

      <p class="Numara">İKİ</p>

      <p class="anabaslik-1 para-style-override-19" id="toc_marker-4"><span>İNSANIZ: AKLIMIZ YARATICI ELLERİMİZ HÜNERLİDİR</span></p>

      <p class="resim-1"><img alt="sekil1.png" class="image" height="24" src="../Images/sekil1_fmt3.jpeg" width="53" /></p>

      <p class="paragraf-3 para-style-override-18"><span>İnsanın bir özü var mıdır? Varsa nedir? Değişir mi? Değişirse nasıl değişir? Bu öz değişmeden toplum değişir mi? Kapitalizmin aşılıp insanlığı özgürlük toplumuna götürecek bir devrimci yürüyüş açısından insanın özü ve kişiliği ne tür bir veri ya da “sorun” oluşturur? İnsanın bilinçli etkinliğine dayanmayan, devrimsiz, dönüşümsüz, kerte kerte ilerleyen evrimci bir yoldan ileri ve özgür bir topluma ulaşmak olası mıdır? Bir yandan, insanın yapma ve yaratma gücünü artıran, öte yandan onu sakatlayıp topal bir canavara dönüştüren bir sistemden böyle bir çıkış yolu var mıdır? Bugünkü insanla bilinçli, amaçlı bir devrimci etkinlik içinde olmak, örgütlenmek, devrim yapmak, devrimden sonra özgürlük toplumuna ulaşmak mümkün müdür?</span></p>

      <p class="paragraf-3 para-style-override-18"><span>İnsan komünizme yatkın mı? Bu, karşıtlarımızın, hatta birçok durumda kapitalizmin ezdiği umutsuz insanların çok ve sık dillendirdiği bir sorudur. Günlük yaşamda, neredeyse sosyalizm/komünizm sözcüğünün geçtiği her yerde, her gün hepimizin duydukları aynıdır: Bu insanla olmaz! Olmaz; çünkü insan bireyci, çıkarcı, bencil, doğuştan kötü ve rekabetçidir. İnsan insanın kurdudur vb.</span></p>

      <p class="paragraf-3 para-style-override-18"><span>Bu tür soru ve akıl yürütmelerin problemi, insanın özünü değişmez kabul etmelerinden ve insanı, toplumsal ilişkilerle bağlamadan tek başına düşünmelerinden kaynaklanıyor.</span></p>

      <p class="paragraf-3 para-style-override-18"><span>İnsanın özü ya da doğası biyolojik maddi varlığından, doğuştan gelen yeti ve içgüdülerinden ibaret değildir. İnsan doğası, bunlarla birlikte toplumsal ilişki ve çelişkilerin, bunlardan etkilenen ve aynı zamanda bunları etkileyen bir varlığın oluşum sürecidir. Toplum değiştikçe insan doğası da değişmektedir. Tarih, insan doğasının sürekli dönüşümünden başka bir şey değildir. İnsan doğası, insanın ortaya çıkmasından ve toplumsal ilişkilere girmesinden başlayarak, tarihi oluşturmakta, aynı zamanda tarih ve toplum tarafından oluşturulmaktadır.</span></p>

      <p class="paragraf-3 para-style-override-18"><span>Marksistler arasında egemen eğilim, “insanın özü” ya da “insanın doğası” temasından uzak durmak biçimindedir. Bu uzak duruşta, Marx’ın</span> <span class="char-style-override-2">Feurbach Üzerine Tezler</span><span>’in altıncısında yazdıklarının önemli bir payı var: “İnsan özü, tek tek her bireyde doğuştan bulunan bir soyutlama değildir. Bu öz gerçekte toplumsal ilişkiler bütünüdür!”</span><span class="dip"><a class="footnote-link" href="#footnote-225-52" id="footnote-225-52-backlink">52</a></span></p>

      <p class="paragraf-3 para-style-override-18"><span>İnsanın toplumsal ilişkilerden arındırılmış bir “özü” olamaz ve böyle bir tartışma bizim için konu dışıdır. Öte yandan, Marksizmin ve Marx’ın konuyla ilgili söyledikleri bu genel formülle sınırlı değil ve insanın özü sorununu bugün çeşitli yönleriyle yeniden ele alıp çözümlemek önemli ve ivedi bir gerekliliktir.</span></p>

      <p class="paragraf-3 para-style-override-18"><span>Önce, bir parantez açıp, Marx’ın ve Marksizmin konuya ilişkin konumunu nasıl anladığımı, sonra da, bugünkü tartışma ve yenilikleri işin içine katarak kendi yaklaşımımı ortaya koymaya çalışacağım.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Maddenin hareket yasalarını anlama yöntemi olarak diyalektik ve toplumun sonuçta üretimin maddi güçleri tarafından belirlendiğini öne süren tarihsel materyalizm Marksizmin iki temel direğidir.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Marx’ın insanın “özü”nü, “doğası”nı, “yabancılaşma”sını en uzun ve kapsamlı biçimde incelediği yapıtı</span> <span class="char-style-override-2" xml:lang="tr-TR">1844 Elyazmaları</span><span xml:lang="tr-TR">’dır. Bu çalışmada Marx, insanın bilinçli bir türsel varlık olduğunu, insan etkinliğinin özgür etkinlik olduğunu, yabancılaşmış emeğin ilişkiyi tersine çevirdiğini vb. yazdı.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Althusser ve onu izleyenler, Marx’ın 1845’ten başlayarak tarihi ve siyaseti insanın özü üzerinde temellendiren her türlü teoriden koptuğunu ileri sürdüler. Onlara göre bu, Feuerbach humanizminden anti-hümanizme, ideolojik olandan bilimsel olana doğru bir kopuştu. “Genç” Marx’ın yabancılaşma kavramı “olgun” Marx’ın sonradan geliştirdiği materyalizmle çelişmekteydi. Sonuç olarak, insan doğası diye kendisinden yabancılaşılan bir şey yoktu; materyalizmde insan doğası kavramının yeri yoktu.</span><span class="dip" xml:lang="tr-TR"><a class="footnote-link" href="#footnote-225-53" id="footnote-225-53-backlink">53</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Burada bu çok kısaca özetlediğim görüşlerle uzun uzun tartışmayacağım. Marx’ın genç ve olgun Marx olarak bölündüğü ve “insanın özü”, “insanın doğası” kavramlarının yadsındığı bu yaklaşım kanımca ne Marksizmin bütünüyle, yöntemiyle uyumludur ne de doğrudur. Belki, Marx’ın son dönemlerinde daha az filozof ve daha çok ekonomi politik eleştirmeni olduğu söylenebilir. Ama kanımca, Marx’ın insanın özü ve yabancılaşma düşüncesinden koptuğu savı temellendirilemez. “Genç” Marx’ın felsefi görüşleri, onu olgunluk düşüncelerine hazırlamıştır. Yabancılaşma, kapitalizm ve ekonomi politik eleştirisinin önemli bir kavramıdır. Yabancılaşma kavram ve teorisiyle tarihsel materyalizm arasında bir çelişki yoktur. İnsanın uzaklaştığı bir “özü” ya da “doğa”sının olmadığı yerde yabancılaşma kavramı da olamaz. Marx’ın 1844’te yazdıklarını yinelemeyerek ya da geliştirmeyerek aslında silmiş olduğunu düşünenler olabilir. Buna karşı söylenecek şudur: Marx’ın yazdıkları insanlığın kolektif mirası içinde yer almıştır. Bir varsayım olarak, Marx’ın bu görüşlerini değiştirdiği kabul edilse bile, bu düşüncelerin doğru ve geçerli olduğunu düşünenler için kaynak olma özelliğini korurlar. Bu noktadan sonra Marx alıntıları, bu büyük ismin saygınlığından destek alma güdüsünü değil, bu görüşleri benimseyenlerin sorumluluğunu üstlendikleri düşüncelerin kaynağını belirtme borçlarını anlatmaktadır.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Kaldı ki, dikkatli bir gözle okunduğunda, “olgun” Marx’ın yazdıklarında daha önce çözümlediği durum ve kavramları yeniden tanımlama gereksinimi duymadan kullandığı görülecektir. Bertell Ollman’ın belirttiği gibi örneğin, “</span><span class="char-style-override-2" xml:lang="tr-TR">Kapital</span><span xml:lang="tr-TR">’deki analizlere dahil olduğu her durumda emek her zaman yabancılaşmış emektir; onun ima ettiği her şeyi içerir. Bu bakımdan</span> <span class="char-style-override-2" xml:lang="tr-TR">Kapital</span><span xml:lang="tr-TR">’in yabancılaşma kuramının tam bir açıklamasını içermemesi Althusser’in ve diğer birkaç yazarın iddia ettiği gibi Marx’ın fikirlerini değiştirdiği anlamına gelmez…”</span><span class="dip" xml:lang="tr-TR"><a class="footnote-link" href="#footnote-225-54" id="footnote-225-54-backlink">54</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Bu notlardan sonra, görüşlerini paylaştığım iki kaynağa başvuracağım.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Marx’ın</span> <span class="char-style-override-2" xml:lang="tr-TR">1844 Elyazmaları’</span><span xml:lang="tr-TR">na uzunca bir “sunuş” yazan E. Botigelli, kendi deyimiyle iki “ilkesel” soru soruyor: “Filozof Marx neden ekonomi politik ile ilgileniyor? Ekonomi politikte ne bulmayı umuyor?”</span><span class="dip" xml:lang="tr-TR"><a class="footnote-link" href="#footnote-225-55" id="footnote-225-55-backlink">55</a></span> <span xml:lang="tr-TR">Yanıta şöyle başlıyor: “Ekonomi politik, üretimin, yani özgül insan pratiğinin bilimidir. İnsan ürettiği için hayvandan ayrılır. Bu üretim, onun insan doğasının nesnel belirtisidir. Öyleyse yaratmış bulunduğu dünya, zorunlu olarak kendisinin bir dışavurumudur. Oysa, çelişkiler, savaşım, parçalanma imgesini işte bu dünya sunar.”</span><span class="dip" xml:lang="tr-TR"><a class="footnote-link" href="#footnote-225-56" id="footnote-225-56-backlink">56</a></span> <span xml:lang="tr-TR">Ve şöyle tamamlıyor: “Ekonomi politik, Marx’a, insanın parçalanmışlığını açınlayacaktır.”</span><span class="dip" xml:lang="tr-TR"><a class="footnote-link" href="#footnote-225-57" id="footnote-225-57-backlink">57</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Bu yanıta ve yoruma katılıyorum. Marx’ı ekonomiği politiğin eleştirisine yönelten soru ve yanıt tam da buydu. Çıkış noktası insandı. İnsanın parçalanmasını, en insani pratik olan üretim üzerinden gösterdi. Birazdan ayrıntılarıyla tartışacağımız gibi, üretim etkinliğinde kafa ve kol emeğinin birbirilerinden ayrılması sonun başlangıcı oldu. Marx ekonomi politik eleştirisini bunun için çalışmasının merkezine koydu.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">İkinci kaynak, Norman Geras’ın “deneme” demeyi uygun gördüğü küçük ama dolgun içerikli kitabı.</span><span class="dip" xml:lang="tr-TR"><a class="footnote-link" href="#footnote-225-58" id="footnote-225-58-backlink">58</a></span> <span xml:lang="tr-TR">Geras bu kitapta Marx’ın konu üzerine yazdıklarının sistematik bir dökümünü yapıyor; kendi deyimiyle insanın bir özü olmadığı yönündeki “efsaneye” karşı güçlü kanıtlar getiriyor. Konuyla ilgili okuyucuya daha geniş bilgi ve kaynak için bu kitabı öneriyorum.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Geras’ın konunun tartışmalı iki yönünü kapsayan iki cümlesi şöyle: “Marx bireyin doğal yapısında bazı yetilerin doğuştan var olduğunu kabul etmekle beraber, bunların ortaya çıkması için toplumsal yaşamın varlığını önkoşul sayıyordu.” Ve “…insanın tabiatı toplumsal ilişkilerin bütününe bağımlıysa da bu total bir bağımlılık değildir, toplumsal ilişkiler insan tabiatını tümüyle belirlemez sadece koşullandırır.”</span><span class="dip" xml:lang="tr-TR"><a class="footnote-link" href="#footnote-225-59" id="footnote-225-59-backlink">59</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Geras’ın değerlendirmesinin Marx’ın yaklaşımının aslına uygun bir özeti olduğunu düşünüyorum. İnsanın özünü, doğasını açığa çıkaran toplumsal yaşamdır. Ama toplumsal ilişkilere kendisi de toplumu etkileyerek ve değiştirerek müdahale eden bir varlık olarak insan, edilgin ve belirlenen değil, aynı zamanda etkin ve belirleyendir.</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Aşağıdaki saptama ise, “bu insanla olur mu?” sorusunu soranlara yanıt niteliğinde:</span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">“Tıpkı hiçbir balığın Mozart olamayacağı gibi, üyelerinin çoğunluğu doğuştan gelen niteliklerinden ötürü sosyalizme uygun erdemlere hiçbir koşulda sahip olamayacak olan hiçbir tür sosyalizmi gerçekleştiremez.”</span><span class="dip" xml:lang="tr-TR"><a class="footnote-link" href="#footnote-225-60" id="footnote-225-60-backlink">60</a></span></p>

      <p class="Basic-Paragraph para-style-override-20" xml:lang="en-GB"><span xml:lang="tr-TR">Gerçekten de öyle, insan bir</span> <span class="char-style-override-2" xml:lang="tr-TR">tür varlık</span> <span xml:lang="tr-TR">olarak sosyalizme uygun değilse, sosyalizm ve komünizm boşlukta kalır.</span></p>

      <p class="paragraf-3 para-style-override-18"><span>Eksik ve yanlış algılamalara yol vermemek için bütün bunları Gramsci’nin formülasyonuyla tamamlamak yerinde olur: “Bir Marksist için ‘insan nedir?’ sorusu aslında insanın ne olabileceğine ilişkin bir sorudur.”</span><span class="dip"><a class="footnote-link" href="#footnote-225-61" id="footnote-225-61-backlink">61</a></span></p>

      <p class="ara1"><span class="char-style-override-15">Nereden geldik?</span></p>

      <p class="paragraf-3 para-style-override-18"><span>Dar ve özgül anlamıyla insan türünün (</span><span class="char-style-override-2">Homo Sapiens</span><span>) yeryüzünde bir milyon yıl kadar önce, canlının organik evriminden kültürel evrimine geçiş evresinde belirdiği kabul ediliyor.</span><span class="dip"><a class="footnote-link" href="#footnote-225-62" id="footnote-225-62-backlink">62</a></span></p>

      <p class="paragraf-3 para-style-override-18"><span>İnsanın serüvenini anlamakta hareket noktası, olağanüstü yavaş ilerleyen bir süreç olan evrimdir. Evrim, olgusal bir süreçtir. Bu sürecin nedenlerini bularak açıklayan kavramsal dizgeye ise “evrim teorisi” diyoruz. Evrim teorisi, bugün genetik mühendislik, biyoteknoloji, ekoloji, tıp gibi temel ve uygulamalı alanları içeren biyoloji biliminin temel felsefesini oluşturmakta,</span><span class="dip"><a class="footnote-link" href="#footnote-225-63" id="footnote-225-63-backlink">63</a></span> <span>bu alanlardaki yeni bilgi ve bulgularla doğrulanıp zenginleşmektedir.</span></p>

      <p class="paragraf-3 para-style-override-18"><span>Evrim teorisi ve içinden geçmekte olduğumuz gericilik döneminde yeniden alevlendirilen tartışmalar bu kitabın konusu değil.</span></p>

      <p class="paragraf-3 para-style-override-18"><span>Aşağıdaki noktaların altını çizmek ise bundan sonra söylenecekler için son derece gerekli.</span></p>

      <p class="paragraf-3 para-style-override-18"><span>Bir: Evrim teorisi, insanın evrimini var olanlar içinde en kapsamlı ve doyurucu biçimde açıklayan bir teoridir.</span></p>

      <p class="paragraf-3 para-style-override-18"><span>İki: Teoride son yoktur ve evrim teorisi de başka teori seçeneklerini olanaksız kılmamaktadır.</span><span class="dip"><a class="footnote-link" href="#footnote-225-64" id="footnote-225-64-backlink">64</a></span> <span>Evrim teoricilerinin birçok varsayımının sonradan yanlış çıktığını, antropologların buldukları her fosilden sonra ateşli tartışmaların sökün ettiğini, kimi zaman öncekileri destekleyen, kimi zaman çürüten tez ve yeni varsayımlar üretildiğini biliyoruz. Öte yandan, bunların hiçbiri evrim teorisinin değerini hiçbir biçimde azaltmıyor. Bilim, bilinmeyenden bilmeye doğru kesintisiz bir yolculuktur.</span></p>

      <p class="paragraf-3 para-style-override-18"><span>Üç: Hiçbir teorinin tüm sorulara yanıt verme gücü yoktur. Var olan evrim teorisinin de yanıtlayamadığı birçok soru var. Yanıtlanmamış soruların varlığı hiçbir teoriyi, evrim teorisini de geçersiz kılmaz. Bugün evrenin ilk oluşumunun ve insanın evriminin hâlâ açığa çıkarılamamış “sır”ları var. İnsan soyağacının tam bir şeması, dilin ilk ne zaman ortaya çıktığı, beynin çarpıcı oranlarda büyümesine yol açan asal etmenin ne olduğu, insanın dünyanın her yerinde hemen hemen eşzamanlı bir evrimin mi yoksa, tek bir coğrafyada (olasılıkla Afrika’da) oluşan türün dünyaya yayılmasının mı ürünü olduğu, ilk ailenin tek eşli mi çok eşli mi olduğu, alet yapımının leş yiyiciliğine mi yoksa avcılığa mı denk geldiği, bugünkü insanın hangi noktadan, hangi zamandan başlayarak geliştiği vb…</span></p>

      <p class="paragraf-3 para-style-override-18"><span>Dört: Evrim teorisi, insanın kendisi, doğaya ilişkin kavrayışı, kısaca dünya görüşü açısından da temel önemdedir. “Bu kuramla birlikte insanın geçmişte aradığı Altın Çağ yokluğa karıştı; durağan yaşam beklentisi yerini değişen, yeniliğe açılan, ilerleyen bir yaşam anlayışına bıraktı; geçmişten gelen, geleceğe açılan yaşam serüvenimiz gözümüzde binlerce kat büyüdü.”</span><span class="dip"><a class="footnote-link" href="#footnote-225-65" id="footnote-225-65-backlink">65</a></span></p>

      <p class="paragraf-3 para-style-override-18"><span>Beş: İnsanın tarih içindeki milyonlarca yılı alan yavaş, kerteci (tedrici) evrimi, doğanın, insanın ve insan toplumlarının aynı zamanda devrimci sıçramalarla geliştiği gerçeği ile çelişmez. Evrimi böyle anlayan Darwincilerle diyalektik materyalistler arasında önemli farklar vardır. Plehanov bu farkı şöyle anlatmıştı:</span></p>

      <p class="paragraf-3 para-style-override-18"><span>“Modern evrimciler kendi öğretilerine hatırı sayılır bir muhafazakârlık katıp katıştırıyorlar. Ne doğada ne tarihte herhangi bir sıçrama olmadığını kanıtlamak istiyorlar. Diğer taraftan diyalektik çok iyi bilir ki, hem doğada hem de insan düşüncesinde ve tarihte sıçramalar</span> <span class="char-style-override-2">kaçınılmazdır</span><span>. Ancak diyalektik, aynı</span> <span class="char-style-override-2">kesintisiz sürecin</span><span>, değişimin tüm evrelerinde işlemekte olduğu reddedilmez gerçeğinin de üstünden atlamaz. O yalnızca, tedrici değişimin kaçınılmaz olarak bir sıçramaya yol açmak durumunda olduğu koşullar dizisini açığa kavuşturmaya çalışır.”</span><span class="dip"><a class="footnote-link" href="#footnote-225-66" id="footnote-225-66-backlink">66</a></span></p>

      <p class="paragraf-3 para-style-override-18"><span>Evrim, aşağıdan yukarıya, doğrusal, kerteci bir hareket, tekdüze bir süreklilik değildir. Yaşamın tarihi; yavaş birikim dönemlerini, kısa ve ani kitlesel tükeniş ve çeşitlenmelerin, kopuş ve sıçramaların izlediği bir tarihtir. Bu anlamda evrim ve devrim aynı sürecin iki yönüdür. Eğer türler yüzlerce ya da binlerce yılda ortaya çıkıyor ve ardından da birkaç milyon yıl büyük ölçüde değişmeksizin hayatta kalıyorlarsa, bu, onların ortaya çıkış döneminin, toplam varoluş sürelerinin yüzde birlik küçük bir bölümü olduğu anlamına gelir</span><span class="dip"><a class="footnote-link" href="#footnote-225-67" id="footnote-225-67-backlink">67</a></span></p>

      <p class="paragraf-3 para-style-override-18"><span>Var olan bilgi ve bulgular, alet üretimi, kadınla erkek arasındaki işbölümü, dilin gelişimi, işbirliğine dayalı bir toplum gibi insanı ortaya çıkaran öğelerin, evrimci sürecin görece kısa bir döneminde oluştuğunu gösteriyor. Paleontolog (varlıkbilimci) Lewis Binford, “Bizim türümüz, tedrici, ilerleyen süreçlerin sonucu olarak değil, tersine göreli kısa bir zaman aralığında patlamalı bir şekilde ortaya çıktı.”</span><span class="dip"><a class="footnote-link" href="#footnote-225-68" id="footnote-225-68-backlink">68</a></span> <span>diye yazıyor. Molekül kanıtlarına dayanan araştırmalar ilk insan türünün yaklaşık 7 milyon yıl önce görüldüğüne, alet yapmaya ise ancak 2,5 milyon yıl önce başladıklarına ilişkin kanıtlar geliştirdi. Bugünkü insanın 35 bin yıl önce ortaya çıktığı genel olarak kabul ediliyor. İnsanın dik durmasından alet yapmasına kadar olan 4,5 milyon yıl ve ilk alet yapımından modern insana kadar olan 2 milyon yıldan daha fazla zaman, evrimdeki her yeni adım ya da sıçramayı, çok az şeyin olağanüstü yavaş değiştiği uzun durağan dönemlerin izlediğini gösteriyor. “Ama değişim en nihayet geldiğinde, baş döndürücüydü; belki de ardındaki gerçeğe karşı gözümüzü kör edebilecek denli baş döndürücü. Yaklaşık 35 bin yıl önce Avrupa’da insanlar özenle işlenmiş taş bıçaklardan en mükemmel şekilde aletler yapmaya başladılar… Durağanlaşmanın egemen olduğu önceki dönemlerin tersine, kültürün özünü artık yenilik oluşturmaya başladı ve değişim yüz binlerce yıl yerine, binlerce yılla ölçülmeye başlandı.”</span><span class="dip"><a class="footnote-link" href="#footnote-225-69" id="footnote-225-69-backlink">69</a></span></p>

      <p class="paragraf-3 para-style-override-18"><span>Altı: Malthusçu teoriyi hayvanlar ve bitkiler dünyasına da uygulaması, “en uygun olanın yaşamda kalması”, “doğal ayıklanma” (doğal seleksiyon) kavramlarına ilerlemeyle eşdeğer anlamlar yüklemesi Darwin’in evrim teorisinin en sorunlu yanlarıdır. Toplumsal Darwinciler, bu kavramları doğada ve toplumda en iyi rekabet edenin kazanacağı düşüncesini güçlendirmek yönünde kullandılar. “Doğal seleksiyon”un evrim teorisinin vazgeçilmez kavramlarından biri olduğunda kuşku yok. Ancak, bu kavram tehlikeli, tekinsiz bir yan da taşıyor. Engels’in, bununla ilgili, kanımca buradaki bağlamın ötesine geçen, son derece önemli ve bugün için özellikle öne çıkarılması gereken bir saptaması var. Şöyle:</span></p>

      <p class="paragraf-3 para-style-override-18"><span>“Değişen koşullara daha büyük uyum yeteneğiyle seleksiyon; ki burada hayatta kalanlar bu</span> <span class="char-style-override-2">koşullara</span> <span>daha iyi uyum sağlarlar, ama bu uyum bir bütün olarak ilerleme kadar gerileme anlamına da gelebilir (asalak bir yaşama uyum gösterme</span> <span class="char-style-override-2">daima</span> <span>gerilemedir).</span></p>

      <p class="paragraf-3 para-style-override-18"><span>Esas nokta: Organik evrimde her ilerleme, tek yönlü evrimi sabitleştirmek ve diğer birçok doğrultuda evrimi dışlamak suretiyle, aynı zamanda gerilemedir. Ne var ki bu</span> <span class="char-style-override-2">temel bir yasadır</span><span>.”</span><span class="dip"><a class="footnote-link" href="#footnote-225-70" id="footnote-225-70-backlink">70</a></span></p>

      <p class="paragraf-3 para-style-override-18"><span>İlerlemenin gerileme olduğu bir tarih evresinde bu saptamanın, özellikle toplumsal süreçlere ilişkin çözümlemelerde hep akılda tutulması gerektiğini düşünüyorum.</span></p>

      <p class="paragraf-3 para-style-override-18"><span>Bu notlardan sonra, evrim teorisinin ve insanın gelişimiyle ilgili araştırma ve çalışmaların sağladığı bilgi birikiminden yararlanarak insana daha yakından bakabiliriz.</span></p>

      <p class="ara1"><span class="char-style-override-15">Aklımız yaratıcı, ellerimiz hünerlidir</span><span class="dip" style="font-size:0.69em;"><a class="footnote-link" href="#footnote-225-71" id="footnote-225-71-backlink">71</a></span></p>

      <p class="paragraf-3 para-style-override-18"><span>“Canlılığın yapı taşı, bir kimyasal bileşik, bir asittir.</span><span class="dip"><a class="footnote-link" href="#footnote-225-72" id="footnote-225-72-backlink">72</a></span> <span>“Organik evrimin düzeneği, çok özel bir simetrik örgütlü karmaşık maddenin, biyokimyasal süreçlerle kopyalanması (replikasyon) yapısının değişmesi (mutasyon) yeniden ve ardarda kopyalanması (reprodüksiyon) evrelerinden oluşur.”</span><span class="dip"><a class="footnote-link" href="#footnote-225-73" id="footnote-225-73-backlink">73</a></span></p>

      <p class="paragraf-3 para-style-override-18"><span>Organik evrim, kimyasal ve biyolojik nedenselliklere, yasalara dayanan biyokimyasal bir süreçtir ve daha önce de belirttiğim gibi insan, canlının organik evriminden toplumsal-kültürel evrimine geçildiği noktada ortaya çıkmıştır.</span></p>

      <p class="paragraf-3 para-style-override-18"><span>İnsanın ayakları üzerinde dikilmesinin gelişmesindeki en önemli adımlardan biri olduğunda hiç kuşku yok. Dik durarak hareket etmenin sonraki insan tarihinin büyük adımı olduğu kabul ediliyor. Dik durmayla birlikte, eller serbestleşti; görüş çevreni genişledi; boş kalan eller ağız ve çene yerine avlanma, toplama işlevlerini üstlenmeye başladı; büyüyen beyinle işleyen, tutan ellerin işbirliği en basitinden alet üretimine geçişi kolaylaştırdı. Milyonlarca yıl alan, birkaç cümleyle özetlemeye çalıştığım serüvenin en önemli adımı hiç kuşku yok üretme etkinliğidir. İnsanın özü açısından en önemli veri de buradadır:</span> <span class="char-style-override-2">Üretme kapasitesi, gizilgücü bir canlı türünde, insanda ortaya çıkmıştır.</span></p>

      <p class="paragraf-3 para-style-override-18"><span>Büyüyen beynin iki önemli sonucu olan düşünme ve konuşmanın insanın biyolojik evriminin sıçrama noktaları olduğu açık. Ama ikisini de olanaklı kılan, ellerin gelişmesidir. İnsan bilgisinin ve yeteneklerinin temelinde deneyim, etkinlik, pratik yer almaktadır. Bunlarda ise eller, belirleyici rol oynamaktadır.</span></p>

      <p class="paragraf-3 para-style-override-18"><span>Büyüyen beyin ve serbestleşen eller… İkisinin birbirinden kopmaz birliği… “İnsanın özü” sorunsalının en önemli ipucu buradadır. Başka türlü söylemek gerekirse, evrimsel gelişmenin dinamiği olan pratik etkinlikle, hayvanlar dünyasından kopuşu olanaklı kılan türsel beyin kapasitesi, ikisi birlikte hayvandan insana yükselişin iki temel öğesini oluşturuyorlar. İnsan bu ikisinin birliğidir. Çünkü, insanı hayvandan ayıran en önemli etkinlik olan üretim, ikisinin, yani el(kol) gücü ile zihinsel gücün, başka deyimle kafa ve kol emeğinin birliğinden, işbirliğinden çıkmıştır. Bu noktaya birazdan dönmek üzere, “insanın özü” ve “yabancılaşma” sorunsallarının kaynağında da bu birlik ve ayrılığın olduğunu kaydedelim.</span></p>

      <p class="paragraf-3 para-style-override-18"><span>Akıl dediğimiz şey beynin varoluş biçimidir.</span></p>

      <p class="paragraf-3 para-style-override-18"><span>Nörobiyoloji beynin sırlarını çözdükçe aklı, doğa-üstü güçlere başvurmaksızın beyin etkinliklerinin toplamı</span><span class="dip"><a class="footnote-link" href="#footnote-225-74" id="footnote-225-74-backlink">74</a></span> <span>olarak açıklamak ve kanıtlamak olanaklı hale geldi.</span></p>

      <p class="paragraf-3 para-style-override-18"><span>Devam edebilmek için beyinle ilgili kimi temel bilgiler: Beyin, yaklaşık 1500 gram ağırlığı olan, 100 milyar civarında hücre (nöron) ve onu destekleyen</span> <span class="char-style-override-2">glia</span> <span>denilen daha küçük, sayılamaz sayıda hücrelerden oluştuğu tahmin edilen bir organ. Beynin büyük bölümünü, iki eşit parçaya bölünmüş olan serebrum oluşturuyor. Korteks olarak adlandırılan serebrumun yüzeyinin büyüklüğü, insanı bütün diğer organizmalardan ayırıyor. Serebrumun arkasında, vücuttaki tüm küçük kas hareketlerini kontrol eden beyincik uzanıyor. Altında omuriliğin devamı olan kalın bir sap ya da beyin sapı bulunuyor. Burası, her şeyi beyinle işleme sokmak üzere, beyinden çıkarak omurilikten geçen ve vücudun tüm sinir sistemine uzanan sinir liflerini taşıyor. Beyin bir yetişkinin vücut ağırlığının % 2’sini oluşturuyor, toplam oksijen tüketiminin % 20’sini, glikoz tüketiminin % 20’sini tüketiyor.</span> <span class="dip"><a class="footnote-link" href="#footnote-225-75" id="footnote-225-75-backlink">75</a></span></p>

      <p class="paragraf-3 para-style-override-18"><span>Beyin kendi kendine işleyen makineye, elektrik şebekesine, telefon santralına vb. benzetilmiştir. Şimdilerde bilgisayara benzetiliyor; bilgisayarla karşılaştırılıyor. Oysa beyin, yalnız işlem kapasitesiyle, bir sistemin, şebekenin merkezi olma özellikleriyle değil, kapasitesi, işlem türü ve işlevleriyle de benzersizdir.</span></p>

      <p class="paragraf-3 para-style-override-18"><span>“En hızlı bilgisayar saniyede bir milyar işlem yapabilmektedir. Duvarda duran sineğin beyni aynı anda 100 milyar işlem yapabilmektir.”</span><span class="dip"><a class="footnote-link" href="#footnote-225-76" id="footnote-225-76-backlink">76</a></span> <span>Bu karşılaştırma, sinek beyni ile en gelişmiş bilgisayar arasında bile ne kadar büyük bir fark olduğunu gösteriyor. Bu veriler, siz bu satırları okurken değişmiş, daha gelişmiş bir bilgisayar daha çok işlem yapıyor olabilir. Konu bu değil. Daha önemlisi, beynin bilgisayardaki gibi bilgiyle değil</span> <span class="char-style-override-2">anlamla</span><span>rla, kavramlarla çalışmasıdır. Anlam, doğal ve toplumsal çevreleriyle etkileşim içindeki bireylerin tarihsel ve evrimsel edinimidir. Beyin bilgi ve veriler üzerinde sürekli işlem yapar, onları dönüştürür; “onlar basitçe depodan çağrılıp, bir kez danışılıp, değişmemiş olarak yerlerine konan” şeyler değillerdir; onlar her ele alınışta yeniden yaratılırlar.</span><span class="dip"><a class="footnote-link" href="#footnote-225-77" id="footnote-225-77-backlink">77</a></span></p>

      <p class="paragraf-3 para-style-override-18"><span>Aklın yaratıcılığı, doğada</span> <span>yan yana bulunmayan, birleşmeyen nesnelerin imgelerini, simgelerini düş gücünde birleştirme yetisinden gelir. İnsan, doğada karşılığı bulunmayan simgeler oluşturabildiği için, yalnızca kopyacı değil, gerçek bir yaratıcıdır.</span><span class="dip"><a class="footnote-link" href="#footnote-225-78" id="footnote-225-78-backlink">78</a></span></p>

      <p class="paragraf-3 para-style-override-18"><span>İnsan beyninin çok önemli özelliklerinden biri, “aşırı uzmanlaşma tehlikesinden uzak olarak gelişen tek organ” olmasıdır.</span><span class="dip"><a class="footnote-link" href="#footnote-225-79" id="footnote-225-79-backlink">79</a></span> <span>“Doğası” gereği böyledir. Çünkü beynin işlevi, organizmanın öteki öğelerinin dış dünyayla olan karşılıklı ilişkilerinin tümünü denetlemektir.</span></p>

      <p class="paragraf-3 para-style-override-18"><span>İnsan aklı, beynin kendisinden, duyu organlarından, sinirlerden oluşan maddi-biyolojik ve aynı zamanda duyusal bir dizgedir. Aklın, simgeleştirme, somut ve soyut şeyler arasında bağ kurma, seçme, ölçme, tartma, sınıflandırma eşgüdüm, orkestrasyon vb. türünden yetileri var. Aklın ilk edimi, kendi varlığının farkına varmaktır. Tüm bilgi düzeneği varlık bilincinin üzerinde yükseliyor. Beyin ya da akıl, “hem duyu, duygu hem düşünce (simge)”</span><span class="dip"><a class="footnote-link" href="#footnote-225-80" id="footnote-225-80-backlink">80</a></span> <span>işlediği, yukarıda sıraladığım yetilerle birlikte, yaşama içgüdüsü, korku, güven, sempati, empati vb. türünden duygularla da güdülendiği için, hem</span> <span class="char-style-override-2">rasyonel</span><span>, hem</span> <span class="char-style-override-2">ideolojiktir</span><span>. Rasyonalliği burada, insanın maddi varlığını, yaşamını sürdürme güdüsüyle tutarlı, hesaplı-ölçülü ve pragmatik düşünüp davranmak olarak tanımlıyorum.</span><span class="dip"><a class="footnote-link" href="#footnote-225-81" id="footnote-225-81-backlink">81</a></span> <span>Öte yandan, akıl ideolojiktir; çünkü insan dünyayı her zaman gerçekte olduğu gibi göremiyor; görmesi, görmemesi, hareket halindeki maddenin ve dünyanın ilk bakışta görünmeyen derindeki özünü algılayıp algılayamaması yalnız beynin kapasitesine değil, toplumsal, psikolojik vb. birçok etmene bağlı. Toplumsal varoluş, deneyim, kişisel ve grupsal amaç, toplumsal psikoloji, kişilik, inanç durumları başka başka olduğu zaman, bunlar üzerinden olgular ve toplumsal ilişkiler arasındaki bağ da başka türlü kuruluyor. İnsan, dünyayla ideolojik bir bakış ve duruşla bağ kuruyor. Tüm bunlar, insanın özgürleşmesi mücadelesinde, insan aklı üzerindeki ideolojik mücadelenin önemini gösteriyor.</span><span class="dip"><a class="footnote-link" href="#footnote-225-82" id="footnote-225-82-backlink">82</a></span></p>

      <p class="ara1"><span class="char-style-override-15">Organik evrimden toplumsal/kültürel evrime</span></p>

      <p class="paragraf-3 para-style-override-18"><span>İnsanın bir tür olarak, biyolojik bir varlık olarak evriminin, dar ve özgül anlamıyla insan topluluklarının ortaya çıkmasıyla birlikte durduğu ya da en azından bu tarihten önceki hız ve etkide sürmediği kabul ediliyor. Adam Şenel’in belirttiği gibi, durup durmadığı tartışması o kadar önemli değil; önemli olan, yaşamdaki değişmelerin artık “kültürel evrim düzenekleri tarafından” belirlendiğidir. Yönlendirmesi azalarak sürüyor olsa da organik devrim belirleyici olmaktan çıkmıştır.</span><span class="dip"><a class="footnote-link" href="#footnote-225-83" id="footnote-225-83-backlink">83</a></span> <span>İnsan artık, yalnız cansız doğa üzerinde değil, canlılar üzerinde de egemenlik kuracak noktaya geldi. Yok olmuş türleri bile varetmek olanaklı artık. “Soyu yok olmuş ama fosilleri yok olmamış bulunan bitki ve hayvanlar arasından, genleri fosillerinden çıkarılabilenler, botanik ve hayvanat bahçelerini doldurabilir. Mamutlar, yeniden yaşama döndürülebilir… Bir dinozor kadar iri, dolayısıyla günde bin ton süt verebilecek inek türleri yaratılabilir.”</span><span class="dip"><a class="footnote-link" href="#footnote-225-84" id="footnote-225-84-backlink">84</a></span></p>

      <p class="paragraf-3 para-style-override-18"><span>Organik evrimden, toplumsal/kültürel evrime geçiş, üretim, toplumsal işbölümü, dil ile birlikte simgesel üretim demektir. Bu geçişle birlikte insan, kısaca “ ‘sistemli olarak maddesel ve simgesel araçlar yapıp kullanan ve bu araçlarını değiştirip geliştiren toplumsal bir canlı türü’ olarak tanımlanabilir. Bu tür araçların varlıklarının ya da ipuçlarının çıkarıldığı arkeolojik katmanların ölçülebilen tarihi, organik evrimden kültürel evrime geçilmesiyle insanlığın başladığı tarih olarak alınabilir.”</span><span class="dip"><a class="footnote-link" href="#footnote-225-85" id="footnote-225-85-backlink">85</a></span></p>

      <p class="paragraf-3 para-style-override-18"><span>İnsanın giderek daha çok toplumsal/kültürel koşullar tarafından belirlenmesinin</span> <span class="char-style-override-2">sonuçlarına</span> <span>gelmeden önce</span> <span class="char-style-override-2">nedenini</span> <span>anlamaya çalıştığımızda ise karşımıza yine beyin çıkıyor. Sonradan insan olan tür, öteki memelilerden daha uzun bir gebelik yaşıyor; daha zor doğum yapıyor; bu zorluğu azaltmak için de erken doğurmak zorunda kalıyor. Yavru bedenini yönetebilecek, kısa zamanda kendine yeterli hale gelecek kadar gelişmeden dünyaya gelmiş oluyor. Bütün bunların nedeni, insan soyu için bugün de geçerli olmak üzere beynin büyüklüğüdür. “İnsanlar beyinlerinin yetişkin beyni boyutuna yaşamın erken dönemlerinde erişmesi açısından insansı maymunlara benzerler; dolayısıyla, insansı maymunlar gibi beyin boyutları iki katına çıkacak olsaydı, yeni doğmuş insan beyinlerinin 675 cm</span><span class="char-style-override-14">3</span> <span>olması gerekirdi.”</span> <span class="dip"><a class="footnote-link" href="#footnote-225-86" id="footnote-225-86-backlink">86</a></span> <span>Bu beyin büyüklüğündeki bir bebeği doğurmak olanaksızdır. “Diğer primatlarla yapılan karşılaştırmalara dayanan basit bir hesaplama, ortalama beyin kapasitesi 1350 cm</span><span class="char-style-override-14">3</span> <span>olan insanda gebelik süresinin şu andaki gibi dokuz ay değil, yirmi bir ay olması gerektiğini gösteriyor. Dolayısıyla, insan bebeklerinin doğduklarında bir yıllık bir arayı kapatmaları gerekiyor ve bu nedenle çaresiz durumda oluyorlar.”</span><span class="dip"><a class="footnote-link" href="#footnote-225-87" id="footnote-225-87-backlink">87</a></span></p>

      <p class="paragraf-3 para-style-override-18"><span>Sonuç olarak, insan yavrusu öteki memeli türlerine göre erken doğuyor. Erken doğum ise, yavrunun başta anne ve babası olmak üzere topluma muhtaç ve bağlı kaldığı büyüme süresinin, aynı anlamda olmak üzere “toplumsal/ kültürel kalıttan yararlanma süresinin” uzamasını getiriyor.</span><span class="dip"><a class="footnote-link" href="#footnote-225-88" id="footnote-225-88-backlink">88</a></span></p>

      <p class="paragraf-3 para-style-override-18"><span>O halde, artık toplumsal bir varlık olan insanın koptuğu kökten, hayvandan ayrılarak geliştirdiği, özünü veren özelliklerine bakabiliriz. Tam bir sıralama ve sınıflandırma olmadığını bilerek bu özelliklerin en önemlilerinin yeni</span> <span class="char-style-override-2">maddeler ve simgeler üretme</span><span>,</span> <span class="char-style-override-2">dil</span><span>/</span><span class="char-style-override-2">konuşma</span><span>,</span> <span class="char-style-override-2">soyut kavram ve duygular edinme olarak</span> <span>özetleyebiliriz.</span></p>

      <p class="ara1"><span class="char-style-override-15">Üretim/Emek</span></p>

      <p class="paragraf-3 para-style-override-18"><span>İnsan, nesnel doğanın fiziksel, kimyasal, biyolojik süreçlerini organik bedeninde taşıyan bir canlıdır. İnsan ile doğanın birliğini sağlayan araç emektir. İnsan doğayla emek yoluyla, üretim yaparak etkileşim kurar. İnsan kendisine en yakın canlı türü olan hayvandan en başta üretme yeteneğiyle ayrılır.</span></p>

      <p class="paragraf-3 para-style-override-18"><span>Öyleyse, emeğe ve insanın üretme etkinliğinin ayırt edici yönüne bakmamız gerekiyor.</span></p>

      <p class="paragraf-3 para-style-override-18"><span>Marx’ın en önemli buluşlarından biri, insanın gelişimini, daha doğrusu insanın doğasının ortaya çıkışını emek süreci ile açıklamasıdır. Şöyle:</span></p>

      <p class="paragraf-3 para-style-override-18"><span>“İnsan, pratik etkinliğiyle bir</span> <span class="char-style-override-2">nesneler dünyası</span> <span>yaratarak, inorganik dünya</span> <span class="char-style-override-2">üzerinde çalışarak</span> <span>bilinçli bir canlı türü olduğunu… kanıtlar. Gerçi hayvanlar da üretir. Arı, kunduz, karınca vb. gibileri kendilerine yuva, barınak kurar. Ama hayvan yalnızca kendisi ve yavruları için doğrudan gerekenleri üretir. Hayvanın üretimi tek yanlıdır, oysa insanın üretimi evrenseldir. Hayvan acil fiziksel gereksinmelerin dayatmasıyla üretir. İnsan ise fiziksel gereksinmelerden özgür olduğu zaman da üretir ve asıl üretimini fiziksel gereksinmelerden özgür olduğu zaman yapar. Hayvan yalnızca kendini üretir, oysa insan tüm doğayı yeniden üretir. Hayvanın ürünü doğrudan doğruya kendi fiziksel bedenine aittir. Oysa insan kendi ürünü ile özgürce karşı karşıya gelir. Hayvan yalnızca kendi türünün standart ve gereksinmelerine göre nesneleri biçimlendirir. Oysa insan, tüm türlerin standartlarına göre üretmeyi ve her nesneye o nesnenin kendi iç doğasının standartlarını uygulamayı bilir. Demek ki, insan, aynı zamanda güzellik yasalarına göre de üretir.</span></p>

      <p class="paragraf-3 para-style-override-18"><span>“O halde insanın bir</span> <span class="char-style-override-2">türsel varlık</span> <span>olduğunu gerçekten kanıtlaması, tam da nesnel dünya üstündeki çalışmasıyla olur. Bu üretim, onun aktif türsel yaşamıdır. Bu üretim sayesinde doğa</span> <span class="char-style-override-2">onun</span> <span>eseri ve gerçekliği olarak görünür. Bu nedenle, insan emeğinin amacı insanın</span> <span class="char-style-override-2">türsel yaşamının nesnelleşmesidir</span><span>: Çünkü insan, kendisini yalnızca entelektüel olarak bilinçte değil, ama aynı zamanda, aktif olarak fiilen de üretir. Böylece kendi yaratmış olduğu dünyada kendisini görür.”</span><span class="dip"><a class="footnote-link" href="#footnote-225-89" id="footnote-225-89-backlink">89</a></span></p>

      <p class="paragraf-3 para-style-override-18"><span>Bu iki paragrafta ayrı ayrı ele alınıp irdelenmesi, işlenmesi gereken birden çok önerme var: İnsan bilinçli bir türdür; insanın emek etkinliği ne yalnızca kendi acil gereksinimlerini karşılamak, ne yalnızca yaşamını sürdürmek ne de yalnızca üretmek içindir. İnsan, pratik etkinliğiyle, türsel yaşamına uygun yeni bir dünya yaratmaktadır! Dünyayı yeniden kurmaktadır!</span></p>

      <p class="paragraf-3 para-style-override-18"><span>Pratik etkinliğin yapı taşı olan insan emeği ve üretim, insanı öteki canlılardan ayırmaktadır. “İnsanın özü” tartışmasının özü buradadır. Yine Marx’tan, bu kez</span> <span class="char-style-override-2">Kapital</span><span>’den aktarıyorum:</span></p>

      <p class="paragraf-3 para-style-override-18"><span>“Emek, her şeyden önce, hem insanın, hem doğanın katıldığı bir süreçtir. Bu süreçte insan, kendisi ile doğa arasındaki maddi tepkimeleri kendi iradesiyle başlatır, düzenler ve denetler. Doğa güçlerinden biri olan insan, kendi isteklerine uyarlanmış biçimdeki doğa ürünlerini elde etmek için kollarını, bacaklarını, kafasını ve ellerini, yani vücudunun doğal güçlerini harekete geçirerek, kendisini doğanın karşısına koyar. Dış dünya üzerinde bu biçimde etki yapıp onu değiştirerek, aynı zamanda, kendi doğasını da değiştirir… Örümcek dokumacıya benzer biçimde çalışır. Arı peteğini pek çok mimarı utandıracak biçimde yapar. Yine de, en kötü mimarı en iyi arıdan ayıran, mimarın yapısını fiilen inşa etmeden önce onu zihninde tasarlamasıdır. Her emek sürecinin sonunda, daha iş başlamadan önce emekçinin zihninde varolan bir sonuç elde ederiz.”</span><span class="dip"><a class="footnote-link" href="#footnote-225-90" id="footnote-225-90-backlink">90</a></span></p>

      <p class="paragraf-3 para-style-override-18"><span>İnsan emeğinin ayırt edici özelliği bilinçli oluşudur. Doğa ile üreterek etkileşime giren insan tam da bu süreçte bilen, var eden, yaratan bir özne olduğunun bilincine varır. İnsan, emek sürecinin tüm uğraklarına egemendir. Ne yapacağını, nasıl yapacağını tasarlar, ölçer, biçer, dener, tartar, kararlar alır, her şeyi yeniden ve yeniden değerlendirir. En başta</span> <span class="char-style-override-2">beyniyle elleri</span> <span>olmak üzere tüm bedensel olanaklarını emek etkinliğinde birleştirir. İnsan üretimini bilinçli yapan, hayvansal üretim etkinliğinden ayıran özellik tam da budur:</span> <span class="char-style-override-2">Zihinsel emekle, el/kol emeğinin birleşikliği.</span> <span>İnsanın nesnelerin yanı sıra simgeler de üretebilmesini olanaklı kılan da bu birliktir. Aslında, “İnsan ‘bir şey yaparken iki şey yapar’. Onu hem kafasının dışında yapar, hem o işle ilgili simgelerle o işi kafasının içinde yapar. Öyleyse emek, nesneler dünyası ile simgeler dünyası arasında bağlantı kurularak yapılan etkinliktir. Kısacası ‘düşünülerek’ yapılan bir etkinliktir. Bunun sonucu ise ‘emeğin verimliliği’ olacaktır. Bu olgudan çıkarılacak öteki sonuç, emek etkinliğinin kas gücü ve kafa gücü olarak iki öğesinin birbirinden ayrılmasının, ayırma derecesinde insanı insanlıktan çıkaracağı gerçeğidir.”</span><span class="dip"><a class="footnote-link" href="#footnote-225-91" id="footnote-225-91-backlink">91</a></span></p>

      <p class="paragraf-3 para-style-override-18"><span>İnsanın, insanlıktan nasıl çıkarıldığını, “yabancılaşma”yı işlerken daha yakından göreceğiz. İnsan türü olarak sorunumuz budur!</span></p>

      <p class="paragraf-3 para-style-override-18"><span>Şimdi insanı hayvandan ayıran ikinci yetiye, dil ve konuşmaya bakalım.</span></p>

      <p class="ara1"><span class="char-style-override-15">Dil/konuşma</span></p>

      <p class="paragraf-3 para-style-override-18"><span>Emek, ardından da net konuşma, insansı maymunun beyninin insan beynine dönüşmesinin iki temel dürtüsüdür. Beynin gelişimi, duyu organlarının gelişimiyle el ele yürüdü. Konuşmanın gelişimine dille birlikte kulak eşlik etti. Duyular inceldikçe beyin gelişti, beyin geliştikçe duyu organları daha da duyarlılaştı.</span></p>

      <p class="paragraf-3 para-style-override-18"><span>Hayvanlara konuşmayı öğretme çabalarının tümü başarısızlıkla sonuçlanmıştır. En ileri maymun türleri birtakım sesler çıkarabiliyor, el kol hareketleriyle iletişim kurabiliyor ama konuşamıyorlar.</span></p>

      <p class="paragraf-3 para-style-override-18"><span>Dil de, eller ve beyin gibi birleşik, karmaşık bir evrim sürecinin ürünüdür. Bildiğimiz, dilin de aletler üretmeye, aletler üretmek için işbirliği yapmaya yatkın bir tür içinde çıktığıdır. Dili gereksinim durumuna getiren, dolayısıyla oluşumunun itici gücü olan ise emeğin giderek işbirliği ve ortak eylem gerektiren niteliğidir.</span></p>

      <p class="paragraf-3 para-style-override-18"><span>O halde, özetin özeti olarak dilin ortaya çıkışının biri türsel</span> <span class="char-style-override-2">yatkınlık/kapasite</span><span>, öteki yaşamı işbirliğiyle, kolektif olarak üretme, başka deyimle “</span><span class="char-style-override-2">toplumsal örgütlenme</span><span>” olmak üzere iki dinamiğe dayandığını söyleyebiliriz.</span></p>

      <p class="paragraf-3 para-style-override-18"><span>İnsan ve dil, “tüm hayvanların en toplumsalı olan” türden şöyle çıktı:</span></p>

      <p class="paragraf-3 para-style-override-18"><span>“Elin gelişimiyle, emekle başlayan doğa üzerindeki egemenlik, her yeni ilerlemede insanın ufkunu genişletti. İnsan, sürekli olarak doğal nesnelerin yeni, daha önce bilinmeyen özelliklerini keşfediyordu… Kısacası, oluşum halindeki insan, birbirine söyleyecek bir şeylerinin bulunduğu bir noktaya ulaştı. Gereksinme, kendi organının oluşumuna yol açtı; insansı maymunun gelişmemiş gırtlağı, ton değişiklikleri aracılığıyla yavaş ama kararlı adımlarla daha da gelişmiş bir modülasyona dönüştü ve ağız yavaş yavaş birbiri peşisıra net seslendirilen harfleri çıkarmayı öğrendi.”</span><span class="dip"><a class="footnote-link" href="#footnote-225-92" id="footnote-225-92-backlink">92</a></span></p>

      <p class="paragraf-3 para-style-override-18"><span>Dilbilimci Noam Chomsky şunları söylüyor:</span></p>

      <p class="paragraf-3 para-style-override-18"><span>“İnsan dili, hayvanlar dünyasında kayda değer bir benzeri olmayan, eşsiz bir olgu olarak görünür. Eğer durum buysa, insan dilinin evrimini, daha düşük bir zekâ kapasitesinde görünen daha ilkel iletişim sistemlerinden hareketle izah etme sorununu ortaya atmak tümüyle anlamsızdır. (…) Bildiğimiz kadarıyla, insanın bir dile sahip olması, yalnızca daha üst bir zekâ düzeyiyle değil, özgül bir zihinsel örgütleniş türüyle ilişkilidir.”</span><span class="dip"><a class="footnote-link" href="#footnote-225-93" id="footnote-225-93-backlink">93</a></span></p>

      <p class="paragraf-3 para-style-override-18"><span>Chomsky’nin yaklaşımı linguistik dünyasını sarstı; tepki ve eleştiriler topladı.</span></p>

      <p class="paragraf-3 para-style-override-18"><span>Her olgu ya da kanıt, duruma, olguları kanıtları değerlendirenin niyetine göre farklı, dahası zıt yorumlara, vargılara yol açabilir.</span> <span class="char-style-override-2">Homo Sapiens</span><span>’teki hızlı, ayrıntılı, olağanüstü dizgeli düşünce ve iletişim yetisinin benzersizliğinden, isteyen başka birçok şeyde olduğu gibi, yaradılış teorisine kanıt taşıyabilir. Öte yandan,</span> <span class="char-style-override-2">Homo Sapiens</span><span>’in dil konusundaki benzersiz yeteneğinin tam gelişmiş bir beynin mi ürünü olduğu, yoksa beynin dilin gelişmesiyle mi büyümüş olduğu sorusunun yanıtı doyurucu biçimde verilmiş değildir. İkisi ilişki ve etkileşim içinde gelişmişlerdir. Anatomik ve arkeolojik kanıtlar dilin, erken dönemlerde ortaya çıktığını, insanın tarih öncesi döneminde yavaş yavaş, görece yakın zamanlarda büyük ve sıçramalı bir gelişme gösterdiğine işaret ediyor.</span></p>

      <p class="paragraf-3 para-style-override-18"><span>Antropologlar, dilbilimciler arasında yürüyen tartışmalar konumuzu ancak dolaylı olarak ilgilendiriyor. Bizi ilgilendiren, dilin insanın</span> <span class="char-style-override-2">benzersiz</span> <span>bir özelliği olduğu ve üretimle, üretimin en ilkel toplumsal örgütlenmesiyle birlikte ortaya çıktığı saptamasıdır.</span></p>

      <p class="paragraf-3 para-style-override-18"><span>Dil, insanı tüm öteki yaratıkların tutsak oldukları “an”dan kurtarıp sonsuz zaman ve uzama açan en önemli insan yetilerinden biridir.</span></p>

      <p class="ara1"><span class="char-style-override-15">Zaman</span></p>

      <p class="paragraf-3 para-style-override-18"><span>Zamanın, maddi fiziksel evrenin nesnel bir özelliği mi, yoksa tümüyle öznel bir şey, aklın bir yanılsaması mı olduğu sorusu yüzlerce yıldır filozof ve fizik bilginlerinin tartıştığı, idealizmle diyalektik materyalizmin ayrıştığı, kapıştığı sorulardır.</span></p>

      <p class="paragraf-3 para-style-override-18"><span>İdealistler zamanı aklın yanılsamalı bir ürünü olarak kabul ediyorlar. Gören, gözleyen yoksa ne hareket vardır, ne geçmiş, ne şu an ne de gelecek.</span></p>

      <p class="paragraf-3 para-style-override-18"><span>Materyalistler için zaman, maddenin değişim, başkalaşım sürecidir.</span> <span class="char-style-override-2">Var olan her şeyi yok olmaya yazgılı kılan</span><span>, maddenin hareketinden, bu tanımıyla zamandan başka bir şey değildir.</span></p>

      <p class="paragraf-3 para-style-override-18"><span>“Her şey hem kendisidir hem de değildir, her şey akar, aynı ırmakta iki kez yıkanılmaz” diyen Heraklit’in, “Hareket de zaman gibi süreklidir, çünkü zaman hem hareketle aynı şeydir hem de onun bir niteliğidir… Zaman ne var edilebilir ne de sona erdirilebilir” diye yazan Aristo’nun ve tüm süreçleri “çelişkiler aracılığıyla gerçekleşen değişim”e bağlayan Hegel’in zamanla ilgili felsefi yaklaşımları, bugün “başı”, “sonu” ve yaradanı olan bir evren kavramını savunan sözde bilim adamlarınınkinden ileriydi.</span><span class="dip"><a class="footnote-link" href="#footnote-225-94" id="footnote-225-94-backlink">94</a></span></p>

      <p class="A--klama-Metni para-style-override-18"><span class="char-style-override-9">Bilimin yapı taşlarından biri olan “ölçme” ancak zaman ve uzayla olanaklıdır. Zaman her yerde vardır, her şeyin içindedir. Zaman ve uzay arasındaki fark; maddenin ileri, geri, yukarı, aşağıya doğru</span> <span class="char-style-override-16">konum değişimlerinin</span> <span class="char-style-override-9">uzay içinde gerçekleşmesidir. Bunun önemli sonucu, uzayda hareketin tersinir olması, yani bir önceki duruma dönebilmesidir. Zamanda hareket ise tersinmezdir.</span><span class="dip" style="font-size:0.9em;"><a class="footnote-link" href="#footnote-225-95" id="footnote-225-95-backlink">95</a></span> <span class="char-style-override-9">Zaman oku tek yönlüdür. Geçmiş zamana dönüşlü “zaman tüneli” fanteziden başka bir şey değildir. Yalnızca zamanın göreceliğinden söz edilebilir. Örneğin, gördüğümüz yıldızlar ya da başka cisimler, uzaydaki uzaklıkları nedeniyle gözlediğimiz zamanı değil, geçmişi gösterebiliyorlar.</span></p>

      <p class="paragraf-3 para-style-override-18"><span>Maddi evren ölümsüzdür; sonsuzdur ve sürekli değişim halindedir. İnsan aklının sonsuz evreni kavrayabilmesi için, onu sonlu kavramların diline çevirmesi, analiz etmesi, ölçmesi gerekmektedir.</span></p>

      <p class="paragraf-3 para-style-override-18"><span>İşte, “dün”, “bugün”, “yarın”, bunların daha genel anlatımı olan “geçmiş”, “şimdiki zaman”, “gelecek” kavramları ve bunları belli bir referans dizgesine bağlayan takvim insan aklının icadıdır. Zaman bilinci, insanı insan yapan özelliklerden biridir. Güneşin batışına ve doğuşuna göre belli hareketleri yapan hayvanlar var ve yüzünü gündüz bir yana gece başka bir yöne çeviren bitkiler olduğunu biliyoruz. Ama hayvanlarda zaman kavramı yok. Kavram yok. Hayvan esas olarak nesneler dünyasında yaşıyor; insanın dünyasında ise nesnelerin yanı sıra simgeler de var. İnsan “an”’ı yaşarken, geçmişi ve geleceği de “an”ın içine katabiliyor. İnsan zihni, tek yönlü ilerleyen zamanı geriye ve ileriye uzatabiliyor. İnsan zihninde zaman çok yönlü, çok boyutludur. İnsan zihninde zaman kaybolmuyor.</span></p>

      <p class="paragraf-3 para-style-override-18"><span>Zaman bilincinin, gelecek kavramının insan için dramatik bir sonucu var: İnsan, yaşamının ölümle sonuçlanacağını bilen tek canlıdır. Hayvanlar da, yaşamlarına yönelen ani bir tehlikeyi fark edip tepki gösteriyorlar, ancak ölümü bilmiyorlar.</span></p>

      <p class="paragraf-3 para-style-override-18"><span>Yaşamın ölümle sonuçlanacağı gerçeği ve bunun bilinmesi insanda üç yönelim doğuruyor: Bir: Kendisini ölümden sonra doğaüstü biçimde yeniden var olacak ayrıcalıklı bir canlı olarak hayal etmek. Dinsel öteki dünya inancı ya da her türden, insan ruhunun bir bedenden başka bedene geçerek yaşamaya devam edeceğini ileri süren yeniden dirilişçi görüşler bu kategori içinde sayılabilir. İki: Doğaya karşı mücadeleyi insan yaşamını uzatma, ölümsüzleştirme çizgisinde yoğunlaştırmak. Üç: Ölümle biteceği belli kısa yaşamını ölümsüzleştirmek için bu dünyaya kalıcı izler bırakmak.</span></p>

      <p class="paragraf-3 para-style-override-18"><span>Tolstoy, ünlü</span> <span class="char-style-override-2">İtiraflarım’</span><span>da, kendisini elli yaşında intihar düşüncesine sürükleyen soruları sıralıyor: “Bugün yaptığım, yarın yapacağım şeyin sonucu ne olacak, bütün hayatımın sonu ne olacak? Niçin yaşıyorum? Niçin arzuluyorum? Niçin çalışıyorum? Hayatımda kaçınılmaz olan ölümümle yok olmayacak bir anlam var mıdır?”</span><span class="dip"><a class="footnote-link" href="#footnote-225-96" id="footnote-225-96-backlink">96</a></span> <span>Tolstoy’un yaşamı boyunca bu soruların yanıtını aradığını, inançla akıl, dinle sanatsal etkinlik arasında gidip geldiğini, kendisini ve yaşamı anlama arayışının 82 yaşında evinden kaçıp, İstanbul’a gitmeye çalışırken bir tren istasyonunda noktalandığını biliyoruz.</span></p>

      <p class="paragraf-3 para-style-override-18"><span>Zaman, gelecek ve ölüm kavramlarına sahip olmak insan doğasının ayrılmazlarıdır.</span></p>

      <p class="ara1"><span class="char-style-override-15">Psikolojik evrim, kişilik</span></p>

      <p class="paragraf-3 para-style-override-18"><span>İnsanın doğasını, kişiliğini ve toplum içindeki davranışlarını belirleyen ne yalnızca biyolojik varlığı ne de toplumsallığıdır. Toplumsal/kültürel evrimin bir boyutu da psikolojik evrimdir.</span></p>

      <p class="paragraf-3 para-style-override-18"><span>İnsan hayvandan geliyor ve bu kökten tümüyle kopamıyor. Yalnızca biyolojik yapımız, organlarımız, beslenme, üreme içgüdülerimiz değil; coşku, korku, cinsel istek duymamıza yol açan hormonlarımız da hayvan kökenimizin kalıtlarıdır. Toplumsal/kültürel evrim bir yönüyle, bu hayvani yanları denetim altına almanın, bastırmanın, başka yönlere çevirmenin anlatımıdır. Sonra, insanın doğuştan gelen içgüdüleri ile sonradan toplumsal/kültürel koşullarla ortaya çıkan güdüler arasında da ayrım yapmak gerekiyor. Örneğin ihtiras, açgözlülük, istifçilik vb. doğuştan var olan içgüdüler değildirler.</span></p>

      <p class="paragraf-3 para-style-override-18"><span>Bir de, tümüyle insana özgü, insanın toplumsal yaşam içinde geliştirdiği “sempati” ve “empati” türünden duygu durumları var. “İnsanın geliştirdiği, hayvanlarda bulunmayan bir duygu da sempatidir. Duygudaşlık olarak da adlandırılabilecek olan bu duygu, bir insanın, kendi sinirlerine ve beynine bağlı olmamasına karşın başka bir insanın duyduğu acı, sevinç vb. duyguların benzerini (simgelerin bağlantısıyla) duymasıdır. Çağrışımla, benzeri durumlarda duyduğu duyguları, örneğin çektiği acıları anımsayarak, başka insanlara acımasıdır. İnsandaki simgeler dünyasının ürünü olan bu ‘insanca’ duygunun geliştirilmesi gerekirken törpülenip, köreltilmesi, köreltildiği ölçüde insanı insanlıktan çıkarır. Geliştirildiğinde ise insanı, duygu, düşünce ve davranışlarını, kendini ilişkide bulunduğu kişinin yerine koyup ‘onun iç ve dış koşulları içinde bulunsaydım ne yapardım’ diye düşünerek o kimseye karşı tutumunu ayarlamaya yönelten ‘empati’ denilen bir başka duyguya dönüşür.”</span><span class="dip"><a class="footnote-link" href="#footnote-225-97" id="footnote-225-97-backlink">97</a></span> <span>Empatinin tanımında insanın karşısındakini anlamaya çalışması ve anladığını belli ederek ona yardımcı olması da var.</span></p>

      <p class="paragraf-3 para-style-override-18"><span>Sonra hem bir içgüdü hem de sonradan geliştirilen bir duygu olan cinsellik ve cinsel sevgi var. İnsan cinselliği, artık yalnızca biyolojik değil, toplumsal/kültürel bir olgu olan insan doğasının en karmaşık alanlarından birini oluşturuyor. Cinsellik, dinlerin, ahlâk okullarının en çok karıştığı, kural ve yaptırımlar koyduğu alandır. Cinsellik ve cinsel kompleksler, psikiyatrinin, mitolojinin ve edebiyatın vazgeçilmez temalarıdır. Üreme içgüdüsüne bağımlı olmadan sevişebilen tek varlık insandır. Kendi cinsel doğasını en çok sınırlayan, kutsallaştıran, tabulaştıran, yasaklayan da insandır. Cinsellik, insanın özünü bozucu yönde toplumsal karışmanın en yoğun olduğu alanların belki de başında yer alıyor.</span></p>

      <p class="paragraf-3 para-style-override-18"><span>İnsanın biyolojik varlığının, toplumsal/kültürel evriminin ürünü olan doğası, somut olarak, psikolojik etmenlerin de işe karıştığı “kişilik” denilen bir yapıda cisimleşmektedir.</span></p>

      <p class="paragraf-3 para-style-override-18"><span>İnsan kişiliğinin, insan düşünce ve davranış biçimlerinin anlaşılmasında tüm bu etmenler önemli olmaktadır.</span></p>

      <p class="paragraf-3 para-style-override-18"><span>İnsanın duygu, düşünce ve davranışlarının temel hareket ettirici güdüsünün onun bilinçli varlığı kadar, bilinçaltı ya da bilinçdışı benliği olduğu belirlemesinden yola çıkan</span> <span class="char-style-override-2">psikanaliz</span> <span>ise katkılarıyla birlikte yeni sorunlar getiren bir ekoldür. Bu ekolün, yüz yılı aşan tarihinin, kimi önemli farklılaşmaları ve evrimi şöyle özetlenebilir: Psikanaliz yöntem ve ideolojinin kurucusu olan Sigmund Freud, insanı yıkıcı güdüleri toplum tarafından denetim altında tutulması gereken bencil bir varlık olarak tanımlamış, cinselliğin önde olduğunu, sevgi, dostluk, yardımseverlik gibi duyguların ise insan doğasının bir parçası olmadığını savunmuştur.</span><span class="dip"><a class="footnote-link" href="#footnote-225-98" id="footnote-225-98-backlink">98</a></span> <span>Alfred Adler, “insanı yalnız kendisine değil, başkalarına da yardımcı olabilecek amaçlar geliştirme eğiliminde olan, içinde bulunduğu koşullara göre iyi ya da kötü olabilen seçici ve yaratıcı bir varlık olarak” tanımlamış, daha çok çevre-birey etkileşiminin ürünü olarak ele almıştır.</span><span class="dip"><a class="footnote-link" href="#footnote-225-99" id="footnote-225-99-backlink">99</a></span> <span>Carl Gustav Jung “kolektif bilinçaltı” kavramını geliştirmiş, insan zihninin, insanın evrimi tarafından biçimlendirildiğini, insanın kişisel bilinçdışının daha önce bilinçte var olmuş yaşantılardan oluştuğunu ileri sürmüştür. Toplumsallığa daha büyük ağırlık veren, birey-toplum ve özellikle de kapitalist tüketim toplumu-insan ilişkilerini didikleyen Erich Fromm, kapitalist topluma insandan bakan önemli eleştiriler getirmiş, insanın temel sorununun “sahip olmak ya da olmak” biçiminde tanımlamıştır. Fromm, insanların ve hayvanların yaşamda kalmak üzere içgüdüsel olarak birbirleriyle mücadele ettiğini, bunun gerekli ve zararsız bir saldırganlık türü olduğunu, insandaki yaşamı yok etme eğiliminin ise kendisini gerçekleştirmesinin engellenmesiyle ortaya çıkan zararlı bir saldırganlık türü olduğunu savunmuştur.</span><span class="dip"><a class="footnote-link" href="#footnote-225-100" id="footnote-225-100-backlink">100</a></span></p>

      <p class="paragraf-3 para-style-override-18"><span>Psikoloji ve psikanalizin insanın, insan kişiliğinin çözümlenmesinde mutlaka yararlanılması gereken disiplinler olduğunu kabul etmek, ancak bu disipline insanla ilgili tüm soruların yanıtlarının bulunduğu bir misyon yüklendiği zaman yanlış ve saçma sonuçlara varmanın çok kolay olduğunu da görmek gerekiyor. Her meslek için söz konusu olabilecek mesleki deformasyon konusunda dikkatli bir psikiyatrist olan Engin Geçtan bu alanın sınırlarını belirten sözleri içtenlikli ve aydınlatıcı:</span></p>

      <p class="paragraf-3 para-style-override-18"><span>“… sonunda öyle bir noktaya geliniyor ki, insan doğasını psikiyatrinin sınırları içerisinde anlama çabaları yetersiz kalıyor. Bireyi içinde bulunduğu anla ve kişisel geçmişiyle birlikte incelemek ya da toplumsal olguları içinde yaşanılan zaman kesitinde anlamaya çalışmak bazı boşlukları da birlikte getiriyor. İnsan böylesi boşlukları nasıl giderebileceğini biraz da sezgi yoluyla buluyor. Son yıllarda tarih ve sosyal antropolojiye eğilmem de mantıksal bir çıkarsama sonucu olmadı. Ama sonunda, hiç bilmediğim için varlığını sürekli yadsımaya çalıştığım bir alan olan ekonomiyle karşılaşmak zorunda kalmak benim için şaşırtıcı ve biraz da can sıkıcı oldu. Bu konuya gereğince eğilebilme yürekliliğini de henüz bulabilmiş olduğumu söyleyemem.”</span><span class="dip"><a class="footnote-link" href="#footnote-225-101" id="footnote-225-101-backlink">101</a></span></p>

      <p class="ara1"><span class="char-style-override-15">İşbirliğinden toplumsal işbölümüne</span></p>

      <p class="paragraf-3 para-style-override-18"><span>Daha sonra, başta yabancılaşma olmak üzere yol açtığı sonuçlara dönmek üzere, insanın toplumsal evrimindeki en önemli evrenin sürüden topluma, ilkel işbirliğinden ilk toplumsal işbölümüne geçiş olduğunu yineleyelim.</span></p>

      <p class="paragraf-3 para-style-override-18"><span>Bu geçişin öyküsü kısaca şöyle: “Bizim soy çizgimizin de etkisinde kaldığı ikibiçimçilik (dimorfizm), bir türün erkeği ile dişisinin, cinsellik dışındaki bazı anatomik özelliklerinde farklı biçimler almalarıydı. Bunun bir sonucu olarak, açıkça belirtmek gerekirse, bazı bakımlardan eşitsiz olmalarıydı. Kültürel evrimimiz başlamadan önce, atalarımızın erkek dişi cinsleri arasında organik evrimin ürünü olan bir eşitsizliğin bulunduğunu yadsımamalıyız. Bunu kabul etmezsek, kültürel evrimimizin bu eşitsizliği kapatan eşitlikçi etkisini gereğince görüp kavrayamayız.”</span><span class="dip"><a class="footnote-link" href="#footnote-225-102" id="footnote-225-102-backlink">102</a></span> <span>İki ayak üzerinde dikilmenin ve bu eylemden başlayan sürecin bir sonucu olarak insan bebeğin doğumunun güçleştiğine değinmiştik. Bu süreçte, “Doğal ayıklanma düzenekleri işleyip, tür içinde daha geniş pelvisli (leğen kemikli) dolayısıyla doğumda bebeğin başının pelvis çıkışından görece kolay geçebildiği dişilerin soylarının çoğunluk oluşturması yolunda bir sonuç doğurdu. … Organik evrimimizle ilgili bu iki değişikliğin ileride kültürel evrimimizi belirleyici iki sonucu görülecekti. Kadınlar, öteki nedenler yanı sıra, daha dar kalçalı erkekler kadar hızlı koşamadıkları için, kaçmayı ve saldırmayı gerektiren avlanmayı erkekler üstlendi. Kadınlara toplayıcılık kaldı. Bu olgu biyolojik evrimimizin kültürel evrimimizi ‘belirleme’ derecesinde etkilemesinin iyi bir örneğidir. Çünkü, kolektif geçim etkinliği tam da kültürel evrim alanına giren bir iştir.”</span><span class="dip"><a class="footnote-link" href="#footnote-225-103" id="footnote-225-103-backlink">103</a></span></p>

      <p class="paragraf-3 para-style-override-18"><span>“Böylece kültürel bir devrim ile, büyük bir olasılıkla ‘kadınlar’, insanlığı asalaklıktan üreticiliğe geçirmiş oldular. Tarımsal üretimle birlikte toprağa yerleşildi; tüm yaşam biçimi değişti. Erkekler ise, tarımın olanak verdiği sap, saman artıklarıyla, daha önce avladıkları bazı sürü hayvanlarını bu kez beslemeyi akıl ederek evcilleştirdiler. Sonuçta, kadının bitkisel besin üretimini üstlendiği, erkeğin hayvansal besin üretimiyle uğraştığı ‘Neolitik’ denen yaşam biçimi gelip yerleşti.”</span><span class="dip"><a class="footnote-link" href="#footnote-225-104" id="footnote-225-104-backlink">104</a></span></p>

      <p class="paragraf-3 para-style-override-18"><span>İlk toplumsal işbölümünün, tümüyle Adam Şenel’in aktardığı senaryoya göre gerçekleşip gerçekleşmediği de başka birçok varsayım gibi kesin olarak, adım adım kanıtlanmış değildir. İlk toplumsal örgütlenmenin, göçebe yaşayan toplulukların bir ana üs edinmeleriyle ve ister avcılık, ister leşçilik, ister toplayıcılık biçimlerinde olsun</span> <span class="char-style-override-2">yiyecek arayıcılığı ve yiyeceklerin paylaşılmasıyla</span> <span>başladığı kesine yakın bir bilgidir. Avcılık/toplayıcılık farklılaşmasının daha sonradan geldiği anlaşılmaktadır. Hangisi olursa olsun, ilk toplumsal işbölümü, ilk mülkiyetin biçimlerinin ortaya çıkmasını tetiklemiştir. Özel mülk edinme, ilk büyük toplumsal işbölümüyle, toprağı ve kadını mülkiyet nesnesi yapan süreç tarımsal üretimle başlamıştır.</span></p>

      <p class="paragraf-3 para-style-override-18"><span>Buradaki kritik sorun, insanlığın toplumsal/kültürel evriminin de ürünü olan insan doğası ile mülkiyet ve sonuçları arasındaki ilişkinin doğal ve evrensel olup olmadığı noktasında. Daha açık söylemek gerekirse, “başkasının emeğine el koyma” bu el koyma işlemini sürekli kılarak biriktirme/sahip olma ve bunun sonucu olarak sömürme, hükmetme/yönetme, ezme ilişkilerinin insan doğasının ve evriminin kaçınılmaz bir sonucu olup olmadığı noktasında. Bu soruya da doyurucu ve kanıtlayıcı bir yanıt vermek olanaksız. Çünkü, kapitalizm bir kez oluştuktan sonra yeryüzünün her yerinde kendi ilke ve işleyişlerini dayattı; tüm dünyayı kendi suretinde biçimlendirdi. Dolayısıyla, dünyanın farklı yerlerinde, hatta farklı zamanlarda varlığını sürdüren ilkel topluluklar kapitalizmin müdahalesi olmasaydı nasıl bir evrim geçirirlerdi sorusu pratik olarak yanıtsız kaldı.</span></p>

      <p class="paragraf-3 para-style-override-18"><span>Bu böyle olmakla birlikte, “ilkel” toplumlar üzerinde çalışan antropologlar, sınıflı toplumlarda ve kapitalizmde egemen olan rekabetçi, hırslı, bencil insanın bu toplumlar için “doğal” olmadığına ilişkin birçok bulgu, gözlem ve veri koydular ortaya. Bu ilkel toplumların ekonomisi çoğunlukla karşılıklılık ve yeniden dağıtım biçimindeydi, ticaret olmakla birlikte kabileler arası kişisel kazanç söz konusu olmuyordu. Tarımsal topraklar ne özel mülktü ne de alınıp satılırdı, tersine, bunlar genellikle köy şefleri tarafından dağıtılır ve yeniden dağıtılırdı.</span><span class="dip"><a class="footnote-link" href="#footnote-225-105" id="footnote-225-105-backlink">105</a></span></p>

      <p class="paragraf-3 para-style-override-18"><span>Christof Colomb’un Batı’ya yaptığı ilk yolculuktan sonra yazdıkları ilginç:</span></p>

      <p class="paragraf-3 para-style-override-18"><span>“Kişisel mülkiyete sahip olup olmadıklarını da öğrenemedim, çünkü bana öyle geliyor ki, herkesin sahip olduğundan herkes bir pay alıyor… Sahip olduklarıyla birlikte öylesine saf ve özgürler ki, bunu görmeyen hiç kimse buna inanamaz; sahip oldukları herhangi bir şeyi vermeleri istendiğinde, asla hayır demiyorlar; tersine sizi onu paylaşmaya davet ediyorlar ve sanki onunla birlikte kalplerini de verirmişçesine büyük bir sevgi gösteriyorlar.”</span><span class="dip"><a class="footnote-link" href="#footnote-225-106" id="footnote-225-106-backlink">106</a></span></p>

      <p class="paragraf-3 para-style-override-18"><span>1650’lerde Karayipler’de yazan misyoner Du Tertre: “ …kimsenin hiçbir türden bir üstünlüğü ya da hiçbir türden köleliği kabul etmediği bir biçimde, hepsi eşitler… Hiç kimse yoldaşından daha zengin ya da daha yoksul değil ve tüm diğer şeyler, fuzuli şeyler karşısında da bunlar sahip olmaya değer şeyler değilmişçesine, küçümseyiciler…” diyordu</span><span class="dip"><a class="footnote-link" href="#footnote-225-107" id="footnote-225-107-backlink">107</a></span><span>.</span></p>

      <p class="paragraf-3 para-style-override-18"><span>Howard Zinn,</span> <span class="char-style-override-2">Öteki Amerika</span><span>’da Küba’nın talan edilmesine katılan Bartolome de la Casas’ın yazdıklarından şunları aktarıyor:</span></p>

      <p class="paragraf-3 para-style-override-18"><span>“Evlilikle ilgili yasalar bulunmuyor; kadınlar ve erkekler eşlerini seçiyorlar ve yine aynı şekilde istedikleri zaman saldırı, kıskançlık veya öfke olmadan terk ediyorlar. Nüfus büyük bir hızla artıyor; hamile kadınlar son ana kadar çalışıyor ve neredeyse ağrısız bir şekilde doğum yapıyor; ertesi gün nehirde yıkanıyorlar ve doğumdan önceki kadar temiz ve sağlıklı oluyorlar. Erkeklerinden bıkarlarsa edep yerlerini yapraklar veya pamuklu bezlerle örterek şifalı otların yardımıyla düşük yapıyorlar. Biz bir adamın kafasına veya ellerine nasıl aldırmadan bakıyorsak hepsi çıplak olan kadın ve erkek yerliler de birbirlerine öyle bakıyorlar… Sağlam tahtadan yapılmış, çatısı palmiye yapraklarıyla örtülmüş ve aynı anda altı yüz kişiyi alabilen çok büyük çan şeklinde komünal binalarda yaşıyorlar… altın ve benzeri değerli taşları hiç önemsemiyorlar. Almak ve satmak da dahil olmak üzere ticaretten tümüyle uzaklar ve doğal koşullar içinde yaşamlarını sürdürüyorlar. Kendilerinin ve dostlarının sahip oldukları şeyler konusunda son derece cömertler ve aynı düzeyde özgürlüğe sahip olmayı bekliyorlar…”</span><span class="dip"><a class="footnote-link" href="#footnote-225-108" id="footnote-225-108-backlink">108</a></span></p>

      <p class="paragraf-3 para-style-override-18"><span>Bugün Pennsylvania ve Yukarı New York olan coğrafyada kuzey batı kabilelerinin en güçlüleri yaşıyordu. “Iroquois Birliği” adı altında bir araya gelmişlerdi.</span></p>

      <p class="paragraf-3 para-style-override-18"><span>Iroquois köylerinde toprak ortak mülkiyete aitti ve ortakça çalışılıyordu. Avcılık da birlikte yapılıyor ve avlanan hayvanlar köyde yaşayanlar arasında paylaştırılıyordu. Evler de ortak mülkiyetin bir parçası olarak görülüyordu, bir evde birkaç aile kalabiliyordu. Toprağın ve evlerin özel mülkiyet konusu olması Iroquais Kızılderililerine yabancı düşüncelerdi. 1650’lerde onlarla karşılaşan bir Fransız Cizvit rahibi şöyle yazıyordu: “Hiç yoksul ev görünmüyordu, çünkü aralarında ne dilenciler ne düşkün kişiler vardı… Nezaketleri, insancıllıkları ve incelikleri onları sadece liberal kılmıyordu ama aynı zamanda ortak mülkiyet dışında herhangi bir şeye sahip olmalarını da engelliyordu. Iroquois toplumunda kadınlar önemli ve saygın bir yer tutuyorlardı. Aileler anaerkildi.”</span><span class="dip"><a class="footnote-link" href="#footnote-225-109" id="footnote-225-109-backlink">109</a></span></p>

      <p class="paragraf-3 para-style-override-18"><span>“Samimiyetsizlik” de doğal değil, “uygarlık” ürünü bir duygudur:</span></p>

      <p class="paragraf-3 para-style-override-18"><span>“Samimiyetsizlik ilkel toplumların bilmediği bir davranış biçimidir. Örneğin, eskiden Hotantolar’da rüşvet ve ihanet yoktu. Ancak toplumlararası ilişkiler geliştikçe Hotantolar da bu sanatı Avrupalılardan öğrenmeye başladılar. Samimiyetsizlik uygarlıkla gelişmiştir. Çünkü uygarlıkla birlikte diplomasi de gelişmiş, çalınacak şeylerin sayısı da artmıştır. İlkel insanlarda mülkiyet geliştikçe hırsızlık ve yalan da başlamıştır.”</span><span class="dip"><a class="footnote-link" href="#footnote-225-110" id="footnote-225-110-backlink">110</a></span></p>

      <p class="paragraf-3 para-style-override-18"><span>Mehmet İnanç Turan bir paragrafta süreci ve sonucu özetliyor:</span></p>

      <p class="paragraf-3 para-style-override-18"><span>“Tarih öncesi avcıların, toplayıcıların özel mülkiyetçi ve kıskanç olduklarına dair hiçbir olgu yoktur. Kıskançlık, mülkiyet hırsı insanın kopmaz içgüdüsü olsaydı, bu tutkuları her toplum biçiminde görmemiz gerekirdi. Kazanma dürtüsü ilkel topluma ait değil, sınıflı topluma aittir.</span></p>

      <p class="paragraf-3 para-style-override-18"><span>İnsanın doğal bir savaş içgüdüsü yoktur. Eskimolar uzun yıllar boyunca ne savaşı ne de mülkiyet hırsıyla insanların birbirini öldürmelerini anlayamamışlardır.”</span><span class="dip"><a class="footnote-link" href="#footnote-225-111" id="footnote-225-111-backlink">111</a></span></p>

      <p class="paragraf-3 para-style-override-18"><span>Bireysel rekabet, insanın doğuştan gelen bir içgüdüsü değil, toplumsal koşulların yarattığı bir tutkudur. Engels,</span> <span class="char-style-override-2">Ailenin Özel Mülkiyetin ve Devletin Kökeni</span> <span>çalışmasının “Barbarlık ve uygarlık” başlıklı son bölümünde, uygarlığın “insandaki en iğrenç içgüdü ve tutkularla oynayarak bu iğrenç içgüdü ve tutkuları, insanın bütün öteki yetenekleri zararına geliştirdiğini”</span><span class="dip"><a class="footnote-link" href="#footnote-225-112" id="footnote-225-112-backlink">112</a></span> <span>yazıyor.</span></p>

      <p class="paragraf-3 para-style-override-18"><span>Engin Geçtan da bencil, yıkıcı eğilimlerin, sahip olma tutkusunun sonradan edinildiğini şöyle açıklıyor:</span></p>

      <p class="paragraf-3 para-style-override-18"><span>“Tarihi dikkatle incelediğimizde, bencil ve yıkıcı eğilimlerin, insanların birbirlerinden alabilecekleri ya da çalabilecekleri şeylere sahip olmalarıyla başladığını görüyoruz. Avlanacak hayvan azaldığında tarımla uğraşanların zengin tarlalarına saldırılar düzenleyen avcılarla başlayan bu süreç, insanda sahip olma tutkusuyla bencil ve yıkıcı eğilimlerin iç içe ve birlikte gelişmesine neden olmuş ve bugüne dek hiçbir politik düzen bu eğilimleri gerçek anlamda ortadan kaldırabilmeyi başaramamıştır. Çünkü sahip olma eğilimi mülkiyet ve parayla da sınırlanmamış, iktidara ve diğer insanlara sahip olma tutkularını da birlikte getirmiştir. Günümüzde dünyamızı yöneten en önemli güçlerden birinin uluslararası silah ticareti olması, bu iki eğilimin nasıl iç içe geçmiş olduğunun somut bir kanıtıdır.” “Toplumlar bir yandan bize anlamlı yaşamanın gereği olan düzeni sağlarken, öte yandan bireyin kendisini gerçekleştirmesini engelleyici sistemler oluşturabiliyor.”</span><span class="dip"><a class="footnote-link" href="#footnote-225-113" id="footnote-225-113-backlink">113</a></span></p>

      <p class="paragraf-3 para-style-override-18"><span>Şöyle de denebilir: İnsanın özünü oluşturan, insan olmasından gelen niteliklerinden farklı olarak sınıflı toplumda, bugün için konuşursak kapitalizmde yaşamasından, onun bir parçası olmasından kaynaklanan sonradan kazandığı özelliklerin yaşamı son çözümlemede kapitalizmin yaşamıyla sınırlıdır. İnsanı insani doğasından uzaklaştıran, yaratıcılığını, kendisini gerçekleştirmesini engelleyen toplumsal koşullar kaldırıldığı zaman gerçek insanlık tarihinin başlayacağı önermesi bunun için doğrudur.</span></p>

      <p class="ara1"><span class="char-style-override-15">Genetiğin getirdikleri</span></p>

      <p class="paragraf-3 para-style-override-18"><span>Canlı yaşamının gelişim ve süreklilik düzeneklerinden biri genetiktir.</span></p>

      <p class="paragraf-3 para-style-override-18"><span>Konuyla ilgili özet bilgileri güvenilir bir kaynaktan kendi cümlelerimle özetliyorum:</span></p>

      <p class="paragraf-3 para-style-override-18"><span>Evrim, kendini kopyalayan bir molekülün ortaya çıkmasıyla süreklilik kazandı. Yaşam biçimlerinin tüm özelliklerini gelecek kuşaklara ileten bu molekül</span> <span class="char-style-override-2">deoksirikbonükleik asit</span> <span>(DNA)dır. Kendini üretme yeteneğine sahip DNA molekülü vücudun belli bir bölgesinde yoğunlaşmayıp, her hücre tarafından içerilmektedir. Gebeliğin başlangıcındaki tek hücreli embriyodan oluşan insan cenininin milyarlarca hücreye çoğalmasının sırrı, bu tek hücrenin içinde bir insanın inşası için gerekli genetik kodu barındıran DNA molekülünün varlığıdır. Genler tarafından taşınan genetik bilgi, kimyasal olarak kodlanmış biçimde depolanır. Bir gen, DNA’nın bir bölümüdür ve belli tipte protein oluşturacak bilgileri içermektedir. Gen kalıtım birimidir. Bir organizmanın sahip olduğu tüm genler toplamına</span> <span class="char-style-override-2">genom</span> <span>deniliyor. Bilim insanları yoğun biçimde, yaklaşık yüz bin genden oluşan insan genomundaki tüm genleri tanımlayacak bir proje üzerinde çalışıyorlar. Her insan hücresinin, her tür insan hücresini ve bu nedenle de tam bir insanın oluşumu için gerekli genetik bilgiyi içerdiği önermesi klonlama deneyleriyle doğrulanıyor. Ama her hücrede bu bilginin yalnızca seçili bir bölümü kullanılıyor.</span><span class="dip"><a class="footnote-link" href="#footnote-225-114" id="footnote-225-114-backlink">114</a></span></p>

      <p class="paragraf-3 para-style-override-18"><span>Genetikteki gelişmelerle birlikte, biyolojik determinist ve indirgemeci ideolojiler de tırmanışa geçti. Konumuz açısından en önemli biyolojik determinist tez şudur:</span> <span class="char-style-override-2">İnsan davranışlarını genler belirlemektedir</span><span>!</span> <span class="char-style-override-2">Toplumu da bu davranışların toplamı belirlemektedir</span><span>! O halde toplumsal tüm olgu ve süreçler insan kişilik ve davranışlarının kalıtsal ve değiştirilemez karakterini, sınırlarını, hatta olanaksızlılarını şu ya da bu ölçüde yansıtırlar. Farklı renk ve tondaki biyolojik determinist okulun ortak çıkış tezi budur. Bundan sonrası, farklı içerik ve vurgulara kayabilir. Biyolojik determinist yaklaşımla, örneğin toplumsal eşitsizliklerin insanların kalıtsal talihsizliğinden kaynaklandığını, bunları ortadan kaldırmaya çalışmanın “doğaya karşı çıkmak” olduğunu savunmak da, aslında “istenir” olan eşitlikçi ve özgürlükçü bir dünyanın genetik yapısı değişmeyen ya da çok yavaş değişen</span> <span class="char-style-override-2">bu</span> <span>insanla kurulamayacağını öne sürmek de olanaklıdır.</span></p>

      <p class="paragraf-3 para-style-override-18"><span>Biyolojik determinizmin güçlenmesine, kendilerini çevreye uyduran bireylerin uğradığı değişikliklerin kuşaktan kuşağa geçtiğini öne süren Lamarkçı evrim teorisinin ve çevrenin kalıtımsal malzemeyi doğrudan değiştirdiği savı üzerinden geliştirilen Lisenkoculuğun katkıları olduğunu da unutmamak gerekiyor.</span></p>

      <p class="paragraf-3 para-style-override-18"><span class="char-style-override-2">Bencil Gen</span> <span>başlıklı kitabın yazarı Richard Dawkins ise yaşamı kopyalayan şeyin gen olduğunu, genlerin içinde var oldukları organizmanın yalnızca bir araç işlevi gördüğünü, evrimin, kendisini kopyalamaya çabalayan genler arası bir mücadeleden başka bir şey olmadığını savunmaktadır.</span><span class="dip"><a class="footnote-link" href="#footnote-225-115" id="footnote-225-115-backlink">115</a></span></p>

      <p class="paragraf-3 para-style-override-18"><span>Oysa, “İnsan evrimi hem bir ‘doğaya’ hem de bir ‘tarihe’ sahiptir. Genetik hammadde, toplumsal, ekonomik ve kültürel çevreyle dinamik bir ilişki içine girer. Biyolojik ve ‘kültürel’ öğeler arasında sürekli bir ilişki olduğundan, bu iki şeyden herhangi birisini yalıtık bir şekilde ele alarak evrim sürecini anlamak imkânsızdır.”</span><span class="dip"><a class="footnote-link" href="#footnote-225-116" id="footnote-225-116-backlink">116</a></span></p>

      <p class="paragraf-3 para-style-override-18"><span>Genlerin ancak fizyolojik özellikleri denetleyip, tek bir duygunun, tek bir düşüncenin, tek bir sözcüğün kalıtımla (genlerle) geçirilmediği kabul edilmektedir.</span><span class="dip"><a class="footnote-link" href="#footnote-225-117" id="footnote-225-117-backlink">117</a></span></p>

      <p class="paragraf-3 para-style-override-18"><span>Alan Woods ve Ted Grant’ın bilgilendirici ve aynı zamanda çözümleyici değerlendirmeleri şöyle:</span></p>

      <p class="paragraf-3 para-style-override-18"><span>“Biyologlar organizmayı iki kısma ayırıyorlar,</span> <span class="char-style-override-2">genotip</span> <span>olarak bilinen genetik yapı ve</span> <span class="char-style-override-2">fenotip</span> <span>olarak bilinen dış görünüşe ait özellikler. Bu ikisi arasındaki ilişkiyi basit bir neden-sonuç ilişkisi olarak değerlendirmek yaygın bir hatadır. Bu [</span><span class="char-style-override-2">hatalı-HY</span><span>] görüşe göre genotip fenotipten önce gelir ve bu nedenle de denklemdeki belirleyici öğedir. Değiştiremediğimiz verili bir genler takımıyla birlikte doğarız ve bu bizim kaderimizi belirler, tıpkı astrolojide gezegenlerin konumu gibi… Gerçekte genotip ya da her hücrenin çekirdeğinde bulunan genler, seyrek mutasyonlarla beraber az çok değişmezdirler. Fenotip ya da bireyin morfolojik, fizyolojik ve davranışsal özellikleri toplamı ise değişmez değildir. Tersine, genotip ile çevre arasındaki ve fenotip ile çevre arasındaki etkileşim tarafından organizmanın tüm yaşamı boyunca sürekli olarak değişir. Diğer bir deyişle, organizma ile çevre arasındaki diyalektik karşılıklı etkileşimin ürünüdür.”</span><span class="dip"><a class="footnote-link" href="#footnote-225-118" id="footnote-225-118-backlink">118</a></span></p>

      <p class="paragraf-3 para-style-override-18"><span>Genetikteki gelişmelerin evrim teorisi ile ilişkisi aynı kaynakta şöyle özetleniyor:</span></p>

      <p class="paragraf-3 para-style-override-18"><span>“Genetik incelemeler idealizme kesin bir yanıt sunmaktadır. Hiçbir organizma bir genotip olmaksızın var olamaz. Ve hiçbir genotip uzaysal-zamansal bir süreklilik -çevre- dışında var olamaz. Genler, insanın gelişim sürecini ortaya çıkarmak üzere çevreyle etkileşirler. Aslında, eğer kalıtım kusursuz olsaydı, evrim diye bir şey olmayabilirdi, çünkü kalıtım tutucu bir güçtür. Özünde bir kendini kopyalama mekanizmasıdır. Fakat genelde içsel bir çelişki söz konusudur, bu vasıtayla ara sıra kusurlu bir kopya üretilir: Mutasyon. Böylesi kazalar sonsuz sayıdadır, çoğu da yalnızca yararsız olmakla kalmaz, organizmaya mutlak surette zarar verir.”</span></p>

      <p class="paragraf-3 para-style-override-18"><span>“Tek bir mutasyon bir türü başka bir türe dönüştüremez. Gende içerilen bilgi orada görkemli bir yalıtılmışlık içinde durmaz. Fiziksel dünyayla temas içine girer, orada sınanır, işlenir, ifade edilir ve değişikliğe uğratılır. Eğer özel bir varyant verili çevrede bulunanlardan daha iyi bir protein sağlarsa, başarılı olur ve gelişip büyür, diğerleri ise bertaraf edilirler. Belli bir noktada, küçük değişimler nitel bir aşamaya ulaşır ve yeni bir tür oluşur. Doğal seleksiyonun anlamı budur. Yaklaşık dört milyon yıldan bu yana her canlı varlığın –bitkilerin ve insanlar da dahil hayvanların- genleri bu şekilde oluşmuştur.”</span><span class="dip"><a class="footnote-link" href="#footnote-225-119" id="footnote-225-119-backlink">119</a></span></p>

      <p class="paragraf-3 para-style-override-18"><span>Bunlara rağmen, tekelci düzende genetik, gerici ideolojiler tarafından kötüye kullanılmaktadır.</span></p>

      <p class="paragraf-3 para-style-override-18"><span>Örneğin zekâ testleriyle ve başka sözde verilerle, erkeklerin kadınlardan, Hıristiyanların Yahudilerden, beyazların siyahlardan, İngilizlerin İrlandalılardan, üst sınıfların alt sınıflardan daha zeki doğduğunun “kanıtlandığının” iddia edildiğini, insan soyunu düzeltme gerekçesiyle 1930’larda ABD’nin 30 eyaletinde kısırlaştırma yasaları çıkarılıp, 1935 Ocak ayında 20 bin insanın zorla kısırlaştırıldığını, bilimin hangi bireylerin suçlu olacağını önceden söylemesi gerektiğinin sözde bilim adamlarınca ciddi ciddi savunulduğunu, genetiğin ırkçılık ideolojisinin dayanaklarından biri haline getirildiğini biliyoruz.</span><span class="dip"><a class="footnote-link" href="#footnote-225-120" id="footnote-225-120-backlink">120</a></span></p>

      <p class="paragraf-3 para-style-override-18"><span>Bu tezleri çürüten kanıtlar ise popülasyon genetiği alanındaki 50 yıldan fazla süren araştırmaların bir sentezi olan, Luca Cavalli-Sforza, Paolo Mennozi ve Alberto Piazza tarafından yazılan</span> <span class="char-style-override-2">İnsan Genlerinin Tarihi ve Coğrafyası</span> <span>çalışmasıyla ortaya koyuldu.</span><span class="dip"><a class="footnote-link" href="#footnote-225-121" id="footnote-225-121-backlink">121</a></span> <span>Kanıtlanan tez tek cümleyle şuydu:</span> <span class="char-style-override-2">Bireyler arasındaki çeşitlenmeler, her türlü gruplar arası çeşitlenmelerden çok daha büyüktür</span><span>. Amerikan</span> <span class="char-style-override-2">Time</span> <span>dergisi bile bu çalışma üzerine, “aslında, bireyler arasındaki farklılıklar o denli büyüktür ki, ırk kavramının tümü genetik düzeyde anlamsız hale gelmektedir. Otoriteler, herhangi bir popülasyonun bir başkası karşısında genetik üstünlüğünün çığırtkanlığını yapan teorilerin ‘hiçbir bilimsel temeli’ olmadığını söylüyorlar”</span><span class="dip"><a class="footnote-link" href="#footnote-225-122" id="footnote-225-122-backlink">122</a></span> <span>diye yazdı.</span></p>

      <p class="paragraf-3 para-style-override-18"><span>Irkçı gerici yaklaşım ve yorumları çürütmek o kadar zor değil.</span></p>

      <p class="paragraf-3 para-style-override-18"><span>Öte yandan, insanlar arasında toplumsal ya da grupsal değil doğuştan gelen, yapısal, genetik farklılıklar gerçekten var ve değişimi uzun-yavaş bir evrim süreci gerektiren bu farklılıklar bireyin kısa yaşam döneminde aynı kalıyor. Çevreyi, toplumsal/kültürel koşulları ise görece daha kısa sürede değiştirmek mümkün. Peki toplumsal koşulları geliştirmek ve değiştirmek insandaki zekâ, yetenek vb. türünden genetik “kusur” ve eksikliklerin yol açtığı sorunların üstesinden gelmeye yetecek midir? Ya da bizi gölge gibi izleyen bir soru olarak, bu kusur ve eksiklikler giderilmeden insanlık gelişmesinin daha ileri, eşitlikçi ve özgürlükçü bir evresine adım atabilecek midir?</span></p>

      <p class="paragraf-3 para-style-override-18"><span>Bu soruları irdelemeye geçmeden önce, uzunca bir parantez açarak, ortaya konuyla ilgili değişik soru ve tezler atan “bizden” birinin yazdıklarına bakmamızın yararlı olacağını düşünüyorum. Hem bu toprakların insanı hem de solcu olduğu için “bizden” dediğim Kaan Arslanoğlu aynı zamanda politik psikiyatri konusunda yayımlanmış kitap ve makaleleri olan uzman psikiyatrist bir hekim. Arslanoğlu’nun sözcüğün iki anlamıyla da “eleştirel Marksist” diyebileceğimiz bir konumu var. Hem içinde yaşadığımız bu kapitalist dünyayı esas olarak Marksist bir bakış açısıyla eleştirip, sosyalizm/komünizm hedefini benimsiyor ve hem de Marksizmin özellikle kendi alanıyla ilgili önerme ve görüşlerine eleştirel yaklaşıyor. Arslanoğlu’nun, siyaset ve örgütlülük konusunda yazdıklarını ayrıca ve ileride dönmek üzere, burada genetik, insan doğası ve insan kişiliği ile ilgili görüşleri üzerinde duracağım.</span></p>

      <p class="paragraf-3 para-style-override-18"><span>Önce, birçokları arasında şu an ilgilendiğimiz konuyla ilgili katıldığım iki saptama:</span></p>

      <p class="paragraf-3 para-style-override-18"><span>“İnsan doğasının biyolojik temellerini tanımayan anlayışlar, karşı suçlamaları, yaygaraları bir yana, öz olarak idealisttir ve böyle bir insan merkezcilik hiç değilse bu noktada Marx’a mal edilemez.”</span><span class="dip"><a class="footnote-link" href="#footnote-225-123" id="footnote-225-123-backlink">123</a></span></p>

      <p class="paragraf-3 para-style-override-18"><span>Katılıyorum.</span></p>

      <p class="paragraf-3 para-style-override-18"><span>“Marksizm, insanın özünü-doğasını değişmez bir kalıp olarak görmez. İnsan, yaşamı için gerekli nesneleri, koşulları üretme mücadelesi içinde insan olduğuna ve aynı uğraşı devam ettiğine göre özünün değişim süreci, bir başka deyişle, insanlaşma süreci de devam etmektedir. İnsanı yaratan emektir, toplumsal varlığı ve üretimidir.”</span><span class="dip"><a class="footnote-link" href="#footnote-225-124" id="footnote-225-124-backlink">124</a></span></p>

      <p class="paragraf-3 para-style-override-18"><span>Yukarıda genişçe ele almıştık, güzel ve eklenecek bir şey yok.</span></p>

      <p class="paragraf-3 para-style-override-18"><span>Sorunlu, tartışmalı alana Arslanoğlu’nun Marx ve Engels’i eleştirdiği önemli bir noktadan girebiliriz. Şöyle yazıyor:</span></p>

      <p class="paragraf-3 para-style-override-18"><span>“Marx ve Engels, Darwin’i ve görüşlerini çok iyi biliyorlardı, ona çok önem veriyorlardı. Ama evrim kuramı yeterince gelişmemişti yaşadıkları dönemde. O yüzden bu iki ustanın Darwin’den anladıkları tek yönlüydü. İnsanın temelinin evrime dayandığını kanıtlaması ve bu yolla insanın Tanrı eliyle bir günde yaratıldığını öne süren teolojik teze büyük darbe indirmesi. Hepsi bu! Ama Darwinizm, ilkine ek olarak insanın hayvandan geldiği, hayvanla ortak çok özelliğinin bulunduğu ve dolayısıyla sınırlarının (akıl ve kişilik sınırlarının) evrimsel, biyolojik açıdan çok da geniş sayılamayacağı sonuçlarına götüremedi onları. Gerçi Marx, insana ‘zoon politikon’ diyordu, fakat söz ettiği hayvandan yeteneklerini çok aşan şeyler bekliyordu. Zoon politikonun yeteneklerini hayli kısıtlayan şeyin neredeyse yalnızca ekonomik toplumsal sistem olduğunu sanıyor, sözü geçen hayvanın evrimdeki aşamasının geriliğini (dönemdeki bilgilerin büyük kısıtlılığı, öte yandan henüz büyük sosyalist deneyin gerçekleştirilememiş olmasından ötürü) sezemiyordu. Belki de sezmek istemiyorlardı gerçeği. Aksi durumda tüm ütopya çökebilirdi; tüm devrimci atılım gereksiz gibi görülebilirdi. Onlar birer devrimci olarak ütopyalarına sahip çıkmakta sonuna dek haklıydılar, ancak kuramcı olarak açıkça yanıldılar. İki usta adeta Lamarkçı bir anlayışla sosyokültürel yapının insanı bugünden yarına kolayca değiştirdiği ve değiştirebileceği yanılgısına kapıldılar ve daha sonra da sosyalist devrimin tüm toplumu birkaç kuşakta değiştirebileceği hayalini yaydılar. Marx ve Engels uzun yıllar boyunca Batı Avrupa’daki işçi sınıfının kendi yaşamları içinde sosyalist bir devrimi topyekûn başarabileceği düşüncesindeydiler. Son yıllarda bunun gerçekleşmeyebileceğini, yani kendi gözleriyle devrimi göremeyeceklerini anlamaya başladılar. Fakat yakın bir zamanda gerçekleşecek ve her şeyi kökünden değiştirecek bir işçi devrimi ütopyası hemen tüm eserlerinin baş güdüleme kaynağı olarak kaldı.”</span><span class="dip"><a class="footnote-link" href="#footnote-225-125" id="footnote-225-125-backlink">125</a></span></p>

      <p class="paragraf-3 para-style-override-18"><span>Marx ve Engels’in Darwin’i ve evrim teorisini tek yönlü anladıkları görüşü, tersi yönde birçok kaynağın da gösterilebileceği, kanıtları ortaya konulmamış bir savdır. Bu noktanın üzerinde durmayacağım. Marx ve Engels’in insanın hayvan köküne ve buradan kaynaklanan sınırlarına yeterli dikkati göstermedikleri savı ise, bu “ihmal”in nedeni ortaya konulmak koşuluyla tartışılabilir. Marx ve Engels, esas olarak insan türünün hayvanlar dünyasından ayrıştığı noktaların altını çizdiler. Esas vurguyu insanın gelişen değişen, gelişip değişirken cansız doğayla birlikte kendisini de değiştiren bir varlık olduğu noktasına, insanın değişme ve değiştirme gücüne yaptılar. Kapitalizmle birlikte, insanın bir yandan “birey” olurken, bir yandan da kendisine yabancılaştığını, özgürleşmek için daha ileri bir yeniden sentez olarak özüne dönmesi gerektiğini belirtip, bu hedefi gerçekleştirmek için kolektif pratik eleştirel etkinlik içinde olması gerektiğini savundular. Arslanoğlu’nun deyişiyle insanın “akıl ve kişilik” sınırlarını bildikleri ise,</span> <span class="char-style-override-2">Alman İdeolojisi</span><span>’nden</span> <span class="char-style-override-2">Kapital</span><span>’e bütün yazdıklarından belli değil mi? Fetişlerin, dinin vb. yarattığı yanılsamalı bilinç, olgunun ilk bakışta görünmeyen derindeki özünün adına “bilim” dedikleri bir dolayımla gösterilmesi gerekliliği, siyaset ve öncülük gereksinimi vb… Marksizm, toplumsal devrim ve dönüşümler için üstün insan gerektiği türünden bir yaklaşımdan hep uzak kalmıştır. Ayrıca, süpermenlerden oluşacak hayali bir toplumda “siyaset”, “devrim” ve benzeri kategorilerin somut olarak bir karşılığı olup olmayacağını, olursa da neye karşılık düşeceğini kimse bilmiyor. Marx ve Marksizm işçiye, proletere de insan üstü, tanrısal bir güç yakıştırmış değildir. Proletaryanın bir</span> <span class="char-style-override-2">sınıf olarak</span> <span>devrimci rolü, insanlık-dışı yaşam koşullarını değiştirmek için kendisini de değiştirmek, hatta kendi varlığına son vermek zorunda olmasından gelmektedir. Devrimci gelişmenin dinamiği ile engel ve yükleri aynı çelişkinin içindedir.</span></p>

      <p class="paragraf-3 para-style-override-18"><span>Marksizmin, komünizmin çıkış noktası, insanlar arasındaki toplumsal farklılıkları ortadan kaldırarak, doğal farklılıkları uyumlu ve barışçıl hale getirmektir. Marx’ın bu kitapta sık sık yinelediğim sözlerinde anlatıldığı gibi:</span> <span class="char-style-override-2">İnsanın insanla birliği insanlar arasındaki gerçek farklılıkları temel alır</span><span>.</span></p>

      <p class="paragraf-3 para-style-override-18"><span>Arslanoğlu, Marx ve Engels’in “Lamarkçı bir anlayışla sosyokültürel yapının insanı bugünden yarına kolayca değiştirdiği ve değiştirebileceği yanılgısına” kapıldıkları iddiasını destekleyecek kaynak ve argümanlar göstermediği için bu “saptamasına” da katılmadığımı belirterek geçiyorum. Marx ve Engels’in ekonomik toplumsal olgu ve etmenlere belirgin bir öncelik verdikleri, bunun siyaset, psikoloji vb. alanlarına yeterli yoğunluk ve dikkatle eğilmeme sonucunu doğurduğu ise doğrudur. Devrimci etkinliğin, başta işçi sınıfı olmak üzere bu mücadelenin insanlarını “yığınsal bir değişikliğe” uğratacağı, toplumsal/kültürel yapının değişmesiyle insanın da değişeceği noktasında abartılı bir devrimci iyimserlik içinde oldukları eleştirisine de katılıyorum. Buna, Marx ve Engels’in işçi sınıfının aşağıdan gelen enerjisinin dalgalar halinde sürekli gelişeceğine ilişkin öngörülerinin pratik tarafından doğrulanmadığı saptamasını da ekleyebiliriz.</span></p>

      <p class="paragraf-3 para-style-override-18"><span>“İnsan” ve yeni insan, sosyalizm denemelerinin de en kritik sorunlarından biri oldu. Bu denemelerin tarihsel çelişki ve nesnel sınırları bir yandan, kapitalist bilinç ve kültürün toplumsal koşullardan daha direngen olması gerçeği bir başka yönden sorunu çetrefil, karmaşık hale getiren olgulardır.</span></p>

      <p class="paragraf-3 para-style-override-18"><span>Arslanoğlu şöyle devam ediyor:</span></p>

      <p class="paragraf-3 para-style-override-18"><span>“Sınıflar kendi sınıf çıkarları doğrultusunda hareket etmedikleri zaman buna getirilen tek açıklama onların bilinç durumlarının geriliğiydi. Ama bilinç durumlarının geriliğine ne veya neler sebep oluyordu? Yine yüzeysel ve hiçbir zaman genel durumu açıklamaya yetmeyecek birkaç bahane: Çünkü onlar cahiller, eğitimsiz bırakılmışlar, kandırılıyorlar, din onları uyuşturuyor, gelenekler uyuşturuyor; hepsi bu. Peki toplumlardaki bir kesimi tüm bunlar etkilemezken, bir kesim devrim için ayağa kalkarken, öbür büyük kesim neden sürekli olumsuzlardan etkilenme eğiliminde bulunuyor? Cevap yok, daha doğrusu böyle bir soru da yok.”</span><span class="dip"><a class="footnote-link" href="#footnote-225-126" id="footnote-225-126-backlink">126</a></span></p>

      <p class="paragraf-3 para-style-override-18"><span>Çoğu zaman, yanıtlar soruların içinde oluyor. Arslanoğlu’nun, başka yerlerde yazdıklarından, ona göre “bir kesimi”, “öteki kesimden” ayıran şeyin ne olduğunu anlamaya çalışalım.</span></p>

      <p class="paragraf-3 para-style-override-18"><span>Kaan Arslanoğlu, insanın “büyüklü küçüklü tüm yaşamsal yeğlemelerinde ilk ve son sözü kişiliğin söylediğini”</span><span class="dip"><a class="footnote-link" href="#footnote-225-127" id="footnote-225-127-backlink">127</a></span> <span>belirttikten sonra, “kişilik oluşumunda genetik mi daha belirleyici, çevre mi” sorusunu soruyor, “bu iki etmeni birbirinden kesinkes ayırmanın” olanaklı olmadığı kaydını koyduktan sonra şu yanıtı veriyor: “Ancak, yine de hangisi esastır diye bir soru sorulsa, ben genetik etmenin esas olduğunda ısrarlıyım.”</span><span class="dip"><a class="footnote-link" href="#footnote-225-128" id="footnote-225-128-backlink">128</a></span></p>

      <p class="paragraf-3 para-style-override-18"><span>Genetik-çevre etkileşimi konusunda yukarıda yazılanları ve Arslanoğlu’nun iki etmenin birbirinden kesinkes ayrılamayacağı kaydını anımsatarak, “yine de” genetik etmenin belirleyiciliğinde ısrar etmesinin verdiği örnekler üzerinden ne anlama geldiğine bakalım.</span></p>

      <p class="paragraf-3 para-style-override-18"><span>Birinci örnek: “Genetik anlamda orta derece zekâlı bir insanı çevre koşullarını ne denli uygun düzenlerseniz düzenleyin, bir deha haline getiremezsiniz. Ya da genetik anlamda başkaları için bir şeyler yapma tutkusu güçlü bir insanı çevre koşulları ne kadar olumsuz olursa olsun, ‘bana dokunmayan yılan bin yaşasın’ mantığına kazanamazsınız.”</span><span class="dip"><a class="footnote-link" href="#footnote-225-129" id="footnote-225-129-backlink">129</a></span></p>

      <p class="paragraf-3 para-style-override-18"><span>Zekâ derecesini ölçmenin IQ testleri başta olmak üzere bilinen yöntemleriyle ilgili çok haklı soru ve kuşkuları saklı tutarak, bir kişinin var olan bilişsel zekâ düzeyinin çevre koşullarıyla değiştirilemeyeceği kabul edilebilir. Ancak, “duygusal zekâ” konusundaki araştırma ve çalışmalar artık üç tezi kanıtlarıyla ortaya koymuş durumdadır. Bir kez “EQ”nun, yani duygusal zekânın çoğu kez sanıldığının tersine, beyin yapısı içinde maddi altyapısı olduğu,</span><span class="dip"><a class="footnote-link" href="#footnote-225-130" id="footnote-225-130-backlink">130</a></span> <span>duygularımızın akılcı zihinden bağımsız olarak görüş edinebilen bağımsız bir zihinleri olduğu tezi kabul ediliyor.</span><span class="dip"><a class="footnote-link" href="#footnote-225-131" id="footnote-225-131-backlink">131</a></span> <span>İkincisi, duygusal zekâ çevreden fazlasıyla etkileniyor. Üçüncüsü, duygusal zekânın akılcı zekânın algılama ve işleyişi üzerinde yadsınamaz bir etkisi var.</span></p>

      <p class="paragraf-3 para-style-override-18"><span>Bu not bir yana, Arslanoğlu’nun dışarıdan bir müdahale olmadıkça, insanın akılcı zekâsının ve daha birçok başka biyolojik özelliğinin değiştirilemez olduğuna dair görüşünün haklı olduğunu kabul etsek bile, “başkaları için bir şeyler yapma tutkusunun” genetik bir veri olduğunu iddia etmek doğru değil. İnsanda bu tür davranış ve bilinç genleri olduğuna ilişkin hiçbir bilimsel bulgu, kanıt bilinmiyor. Daha önce değindik.</span></p>

      <p class="paragraf-3 para-style-override-18"><span>İkinci örnek: “Sözgelimi, yüzbinler neden</span> <span class="char-style-override-2">Sabah</span> <span>ya da</span> <span class="char-style-override-2">Sun</span> <span>gazetesi alırlar, okurlar …</span> <span class="char-style-override-2">Sabah</span> <span>okuyanların çok büyük bir çoğunluğu aslında yanılmak için o gazeteyi almaktadır. Başka bir deyişle bilinçli bir seçim vardır burada… Onların pek çok kişilik özelliğinin ortak olacağını göreceksiniz. Bu insanların yaşam biçimi, hayattan beklentileri, genel dünya görüşleri, savundukları ve savunmadıkları değerler, estetik anlayışları, okudukları okumadıkları romanlar, gidip beğendikleri filmler bile büyük benzerlik gösterir.”</span><span class="dip"><a class="footnote-link" href="#footnote-225-132" id="footnote-225-132-backlink">132</a></span></p>

      <p class="paragraf-3 para-style-override-18"><span>Hiçbir ciddi araştırma ya da kanıta dayanmadan</span> <span class="char-style-override-2">Sabah</span> <span>okurlarını, onlara kimi kişilik özellikleri atfedip tanımlayarak gruplandırmak son derece yanıltıcıdır.</span> <span class="char-style-override-2">Sabah</span> <span>okurlarının kimi ortak özellikleri kadar, sayısız farklı özellik ve güdüleri olduğunu ileri sürmek pekâlâ mümkündür. Güçlü bir tekel grubunun tanıtım, reklam, dağıtım vb. olanakları ve bu olanaklarla sağlanan yaygın etki nedeniyle birçok okuyucunun yanılsamalı bir seçim yaptıkları söylenebilir. Büyük çoğunluğun o gazeteyi “yanılmak için aldıklarını” öne sürmek bundan çok farklıdır ve bence doğru da değildir. Birçok bakımdan farklı kişilik özelliklerine sahip insanlar bu gazeteyi logosunun altında yer alan “Türkiye’nin en iyi gazetesi” ibaresinden etkilendikleri, spor sayfasını beğendikleri, mizanpajını çekici buldukları, filan yazarını sevdikleri, en etkili iş ya da kiralık ev ilanlarının en çok o gazetede bulunduğuna inandıkları, doğru haber verdiğine güvendikleri, daha doğrusu nasıl olsa hiçbir gazete doğru haber vermiyor deyip fark etmeyeceğini düşündükleri, yıldız fallarının çok doğru çıktığı söylentisini paylaştıkları, magazin haberleri ve erotik resimleri alışkanlık yarattığı için vb. alıyor olabilirler. Sonsuza kadar uzatılacak bu özellik ve güdüleri</span> <span class="char-style-override-2">Sabah</span> <span>tipi bir gazete okuru olma eğilimi yaratan bir genetik ortaklığa bağlamak hiç akılcı değildir.</span></p>

      <p class="paragraf-3 para-style-override-18"><span>Üçüncü örnek: “Aşırı sağcı, aşırı solcu veya siyasi ya da toplumsal olarak aşırı bilmem neci olmak, genellikle güçlü bir genetik yatkınlığı gerektirir. Başka bir deyişle siyasi akımlarda aşırılığı seçmek daha çok kişideki genetik eğilimler doğrultusundadır.”</span><span class="dip"><a class="footnote-link" href="#footnote-225-133" id="footnote-225-133-backlink">133</a></span></p>

      <p class="paragraf-3 para-style-override-18"><span>Siyasal eğilimler, örneğin Kaan Arslanoğlu’nun değindiği “aşırı” sağ ya da sol eğilimler genetik-kişisel özelliklerden çok, siyasal ortamın koşullarına, sınıf mücadelesinin düzeyine, şiddetine göre güçlenip zayıflıyorlar. Genetik kalıt ve kişilik özellikleri bireysel seçimlerde belli bir rol oynayabilir. Ama kişiliği oluşturan etmenlerin önemli bir bölümü bile yalıtılmış bireylerin özbenliğinden değil, o bireylerin öteki bireyle ilişkilerinden doğmaktadır. Daha önemlisi, toplumsal düzey söz konusu olduğunda örneğin sınıfsal-siyasal kutuplaşma ve cepheleşme bu kişisel özelliklerden çok daha büyük bir rol oynamaktadır. D. Bohm’un “su molekülleri-su kütlesi” üzerine söyledikleri, yöntemsel bir yaklaşım olarak tartıştığımız konu için de aynen geçerlidir. Su kütlesinin özelliklerini kavramak istiyorsanız, onu bir moleküller toplamı olarak değil, makroskobik düzeyde var olan ve bu düzeye denk düşen yasalara uyan bir olgu olarak ele alırsınız. Moleküler düzey ile makro bütünsellik düzeyinin yasallıkları ayrı ayrıdır, maddenin ve de toplumun farklı düzeyleri, en küçük birim düzeyine kadar bölümlere ve altbölümlere ayrılabilir. Su molekülü için de geçerlidir bu. “Bir su kütlesi düşünecek olursak, doğrudan büyük-ölçekli deneyim sayesinde biliriz ki, bu kütle kendine has biçimde bir</span> <span class="char-style-override-2">sıvı</span> <span>olarak davranacaktır. Bununla kastettiğimiz, sıvıyla ilişkilendirdiğimiz tüm makroskobik nitelikleri göstereceğidir. Mesela akar, şeyleri “ıslatır”, belli bir hacmi koruma eğilimindedir vb.”</span><span class="dip"><a class="footnote-link" href="#footnote-225-134" id="footnote-225-134-backlink">134</a></span> <span>Aynı yöntemsel yaklaşım insan-toplum düzeylerinde de, bu düzeylerin kendine özgü son derece karmaşık karakterine rağmen geçerlidir. Psikoloji ve psikiyatri, kişi olarak insanı yetenekleri, kişisel ve psişik özellikleriyle, disiplinlerinin kavram ve yasallıklarıyla inceleyip sonuç ve sentezlere varabilirler ve bunlar doğrulukları/yanlışlıkları bir yana toplum bilimciler, siyasetçiler için de veri oluşturabilir. Bu sonuçların toplumsal ölçekte geçerli yasallıklar olarak sunulması ise kesinlikle yanlış olur. Çünkü, su kütlesi gibi sınıflar, toplum, sınıfsal, toplumsal ve siyasal eğilimler de, asla tek tek kişilerin, kişiliklerin, kişisel karakter ve eğilimlerin aritmetik toplamı değildir. “Sınıf”, “toplum” vb. dediğiniz andan başlayarak, bu bireysel öğelerle toplumsal olanların tümünü birbirleriyle, dünyayla, ülkeyle, siyasal akımlarla iletişim ve etkileşimleri içinde çözümlemek zorundasınız. Tarih, felsefe, sosyoloji, toplumsal psikoloji vb., bunların tümü ve her biri bu karmaşık bütünü anlamamıza yardım eden araçlardır.</span></p>

      <p class="paragraf-3 para-style-override-18"><span>Sonuncu örnek: “Gittiğimiz bir fabrikada yüz işçiye size kucak açtıran, diyelim on işçiye size düşman gibi baktıran, kalan bilmem kaç yüz işçiyi ise edilgen seyirci durumunda tutan, onların kişilikleridir.”</span><span class="dip"><a class="footnote-link" href="#footnote-225-135" id="footnote-225-135-backlink">135</a></span></p>

      <p class="paragraf-3 para-style-override-18"><span>Hangi tarihte, neredeki hangi fabrikaya gittiğinize bağlı olarak, davranış tipleri ve oranları çarpıcı biçimde değişecektir. Bir komünistin Torino’daki aynı otomobil fabrikasında 1920’deki ve bugünkü karşılanma biçimi tüm kişilik tiplerinin ötesinde bir toplumsal eğilim farkı gösterecektir. Türkiye’de bir dönem sosyalist eğilimli işçilerin önderliğinde işgallerin gerçekleştirildiği, bu işçilerin çok büyük oy oranlarıyla işçi temsilcisi seçildikleri fabrikalarda bugün sendikal ve siyasal örgütlenmenin gerilemesini, işçilerin sola ve hatta siyasete ilgisizliğini genetik-kişisel nedenlerle mi açıklayacağız?</span></p>

      <p class="paragraf-3 para-style-override-18"><span>Örnekler, özellikle siyasal tutum ve davranışlarda genetik etmenlerin belirleyici olamayacağını konunun soyut tartışmasından çok daha açık biçimde ortaya koyuyor.</span></p>

      <p class="paragraf-3 para-style-override-18"><span>Parantezi kapatıp, yukarıdaki sorularımıza, değişmesi uzun zaman alan genetik özellikler yerine, daha çabuk ve kolay değişmesi mümkün çevre koşullarına yöneldiğimizde ortaya çıkacak olan insandaki zekâ, yetenek vb. türünden genetik kusur ve eksikliklerin yaratacağı sorunlara dönelim.</span></p>

      <p class="paragraf-3 para-style-override-18"><span>İnsanlar arasında doğuştan gelen farklılıklar vardır ve genetik bilimindeki gelişmelerle insan türü kitlesel ve biyoteknolojik bir dönüşümden geçirilmediği sürece komünizmde de var olmaya devam edecektir. “Doğal farklılık” başka şeylerle birlikte, “zekâ ve kişilik sınırlılıklarının” bireyden bireye değiştiği, bu çerçevede göreli olduğu anlamına geliyor. Daha ileri bir topluma geçmek için tüm insanların, tek tek derin bir kavrayışla, bu geçişin istenir ve olanaklı olduğunu görmesi ne yazık ki, yalnızca toplumsal nedenlerle değil, söz konusu kişisel eksiklikler nedeniyle de mümkün olamıyor. Ayrıca, eklemek gerekiyor, toplumsal olanlarla birleştiği zaman doğal farklılık ve sınırlılıklar her türlü toplumsal mücadele açısından çok büyük ve karmaşık bir problem oluşturuyor. Bu problemin varlığının en somut göstergesi, yöneten-yönetilen, üst-alt vb. ilişkilerinin eşitlik ve özgürlük mücadelesi yürüten kolektiflerin içinde de üretilmeleridir. Kitabın temel sorunsallarından birini oluşturan bu son temaya tekrar ve ayrıntılı olarak döneceğim. Buradaki tartışmanın kritik noktası ise şudur: İnsanın biyolojik-evrimsel sınırlarına aşırı vurgu, bu vurguyu yapanların amacı ve niyeti bu olmasa da sonuç olarak, “bu insanla sosyalizm/komünizm olmaz!” düşüncesine zemin hazırlıyor. Tüm koşulların verili eşitliğinde insanın evriminin, dolayısıyla söz konusu zekâ ve kişilik sınırlarının aşılmasının olağanüstü yavaş ilerlediği gerçektir. Bununla bağlı ve bir ölçüde bağımsız olarak, insanlığın komünist topluma geçişinin, bir ya da birkaç devrimci hamlede gerçekleşmeyeceğini, önceden kestiremeyeceğimiz uzun bir süreç gerektireceğini, kapitalizmin ise eşitlikçi ve özgürlükçü bir topluma kendiliğinden evrimleşmeyeceğini biliyoruz. Öyleyse, eleştirel-pratik etkinlikle dünyayı değiştirmek isteyenler için “ne yapmalı” sorusunun yanıtı şundan başkası olabilir mi? İnsanı değiştirmek çok uzun zaman alacağına ve bugün yaşayan insanların, bizlerin iradesini aştığına göre, yapmamız gereken</span> <span class="char-style-override-2">bugünkü insanla</span><span>,</span> <span class="char-style-override-2">bugünkü toplumsal koşulları</span> <span>değiştirmek için mücadele etmektir. Dünyanın kapitalizm altındaki bir yanıyla başıboş, bir yanıyla insanlık dışı gidişini durdurup başka yöne çevirmek hem gerekli hem de olanaklıdır. İnsanda bu gizilgüç vardır. Tek tek bütün insanlarda olması gerekmiyor. Bu insanla olmaz demek yerine, bu insanla olabilecekleri son sınırına dek zorlamak ve sınamak gerekiyor.</span></p>

      <p class="paragraf-3 para-style-override-18"><span>Genetikteki gelişmeler, insanın kendi doğasına da egemen olacağı günlerin uzak olmadığını gösteriyor. İnsanlığın genetik hastalıklardan arındırılması, kalıtsal özürlerin, olumsuzlukların giderilmesi, insan genomuna olumlu nitelikler kazandıracak genlerin eklenmesi olanaklı hale geliyor.</span></p>

      <p class="paragraf-3 para-style-override-18"><span>“Ancak bunların hiçbiri, insan-doğa, insan-insan ilişkilerinin uyumlu, barışçı ve mutlu gitmesine yetmez. Hiçbiri bireylerin yaratıcılıklarını, organik evrimin sunduğu uçsuz bucaksız gizilgüçlerini, kültürel evrimimizin ortak kalıtımından yararlanarak ortaya döküp geliştirmelerine yetecek yollar değildir. Ayrıca, geleceğin olanaklarıyla ilgili geleceğin sorunlarıdır. Yakın ve yakıcı sorunlarımız, organik evrim kalıtımızın yetersizliğinden (doğuştan gelen eşitsizliklerden) kaynaklanmamaktadır. Daha çok ekonomik eşitsizliğin ürünü olarak, insanlığın ortak kültürel kalıtından yararlanma yolunda eşit olanakların sunulmamasından doğmaktadır. Çünkü insan, organik evriminin ürünü bir hayvan olmaktan çok, kültürel evrimin hem yaratıcısı hem yaratığı olan bir canlı türüdür.”</span><span class="dip"><a class="footnote-link" href="#footnote-225-136" id="footnote-225-136-backlink">136</a></span></p>

      <p class="paragraf-3 para-style-override-18"><span>Olanakları insanlığın hizmetine sokmak kapitalizmden kurtulmayı gerektiriyor.</span></p>

      <p class="paragraf-3 para-style-override-18"><span>Yoksa ne olacağı bellidir.</span></p>

      <p class="paragraf-3 para-style-override-18"><span>Gen mühendisleri, en çok 20-30 yıl içinde “gen zenginleri” ve “doğuştan olmalar” diye iki biyolojik sınıfın ortaya çıkacağını duyuruyorlar. Emperyalist kapitalizm, dünya nüfusunun çok küçük bir azınlığını oluşturan gen zengini süperinsanlarla, yoksul ve “doğal” kölelerden oluşan yeni türden bir köleci uygarlığa geçişe hazırlanıyor.</span></p>

      <p class="ara1"><span class="char-style-override-15">Sonuç yerine yeniden Marksizm ve insanın özü</span></p>

      <p class="paragraf-3 para-style-override-18"><span>Baştaki konuya, Marx’ın ve Marksizmin insanın özü sorunundaki konumuna yeniden dönüyorum.</span></p>

      <p class="paragraf-3 para-style-override-18"><span>Marx,</span> <span class="char-style-override-2">Feuerbach Üzerine Tezler’</span><span>in altıncısında “insan özü” denilen şeyin, toplumsal ilişkiler bütünü olduğunun, eleştirilmesi ve değiştirilmesi gerekenin bu toplumsal ilişkiler bütünü olduğunun altını çiziyordu ki, bu komünizmin temel önermesidir. “Her bireyin her kuşağın bir veri olarak hazır bulduğu üretim güçlerinin, sermayelerin ve toplumsal ilişki biçimlerinin toplamı, filozofların ‘töz’ olarak ve ‘insanın özü’ olarak tasarladıkları, göklere çıkardıkları ya da savaştıkları şeyin gerçek temelidir.”</span><span class="dip"><a class="footnote-link" href="#footnote-225-137" id="footnote-225-137-backlink">137</a></span></p>

      <p class="paragraf-3 para-style-override-18"><span>Öte yandan Marx,</span> <span class="char-style-override-2">1844 Elyazmaları</span> <span>dışında birçok yerde daha, insanın doğası, özü sorununa başka bir bakış açısıyla da yaklaşmıştır.</span></p>

      <p class="paragraf-3 para-style-override-18"><span>Örneğin</span> <span class="char-style-override-2">Kapital</span><span>’in birinci cildinde şunları yazmıştır:</span></p>

      <p class="paragraf-3 para-style-override-18"><span>“Üretmek, insan varlığının toplum biçimlerinden bağımsız doğal bir durumudur; insan ve doğa arasında metabolizmaya aracılık eden, bizzat insan yaşamına ilişkin ebedi ve doğal bir zorunluluktur.”</span><span class="dip"><a class="footnote-link" href="#footnote-225-138" id="footnote-225-138-backlink">138</a></span></p>

      <p class="paragraf-3 para-style-override-18"><span>O halde, üretmek insanın evrensel doğasıdır. Marksistler arasındaki “insanın özü” ile ilgili tartışmalarda yapılan yanlışlardan biri, insanın üretim ilişkilerinin, toplumsal ilişkilerin ürünü olması doğru önermesinden, tek tek toplum biçimlerinden bağımsız, her toplumda geçerli bir doğası, özü olmadığı sonucunu türetmeleridir.</span></p>

      <p class="paragraf-3 para-style-override-18"><span>Marx’tan başka bir örnek: “Zorunluluk alanında özgürlük, doğanın kör kuvvetlerince kontrol edilmekten çok onunla ilişkilerini akılcı biçimde düzenleyebilen ve bunu da asgari enerjiyi harcayarak</span><span class="char-style-override-2">, insan doğasına en uygun ve layık biçimde</span> <span>(abç) becerebilen kolektif üreticilerde, toplumsallaşmış insanda söz konusu olabilir.”</span><span class="dip"><a class="footnote-link" href="#footnote-225-139" id="footnote-225-139-backlink">139</a></span></p>

      <p class="paragraf-3 para-style-override-18"><span>Doğayla ilişkileri düzenlerken, olabilecek en az enerjiyi harcamak ve insan doğasına en uygun biçimleri bulmak önerilmektedir.</span></p>

      <p class="paragraf-3 para-style-override-18"><span>Marx’ın</span> <span class="char-style-override-2">Artı Değer Teorileri</span><span>’nde söyledikleri var:</span></p>

      <p class="paragraf-3 para-style-override-18"><span>“Ricardo kendi zamanına göre haklı olarak, kapitalist üretim biçimini, genel olarak üretim ve zenginlik yaratma açısından en avantajlı biçim sayar.</span> <span class="char-style-override-2">Üretim için üretim ister, bunun için iyi bir nedeni de vardır.</span> <span>Ricardo’nun duygusal karşıtlarının yaptığı gibi, üretimin amaç olmadığını vurgulamak, üretimin başlıca amacının insani üretici güçleri geliştirmekten başka bir şey olmadığını, başka bir deyişle</span> <span class="char-style-override-2">kendinden bir amaç olan</span> <span class="char-style-override-2">insan doğasının zenginliğini geliştirmekten</span> <span>başka bir şey olmadığını unutmak anlamına gelir.”</span><span class="dip"><a class="footnote-link" href="#footnote-225-140" id="footnote-225-140-backlink">140</a></span> <span class="char-style-override-14">-</span> <span class="dip"><a class="footnote-link" href="#footnote-225-141" id="footnote-225-141-backlink">141</a></span><span class="char-style-override-14">*</span></p>

      <p class="paragraf-3 para-style-override-18"><span>İnsan doğasının zenginliğini geliştirmeyi üretimin başlıca amacı saymak son derece önemlidir.</span></p>

      <p class="paragraf-3 para-style-override-18"><span>Üreterek ve yaratarak kendini gerçekleştirmesi insanın özü ve özgürlüğüdür. İnsan, doğallığıyla ve kuşkusuz milyonlarca yılda katettiği yolla, madde ve düşünce üretme, yaşam ortamını, gereçlerini, birbiriyle ilişkilerini yeniden ve yeniden üretme, zaman ve tarih bilincine sahip olma kapasitesiyle öteki canlılardan ayrılmaktadır ve doğasını da bu özellikleri oluşturmaktadır.</span></p>

      <p class="paragraf-3 para-style-override-18"><span>İnsanın özüyle ilgili sorunsalın bir yönünün böyle özetlenebileceğini düşünüyorum.</span></p>

      <p class="paragraf-3 para-style-override-18"><span>İkinci yön, son derece dramatik ve problematiktir. Biyolojik/organik evrimini tamamladığı ve neredeyse tümüyle toplumsal/kültürel evrim tarafından belirlendiği bir tarih döneminde insanın biyolojik gereksinmelerini karşılamak dev bir sorun olarak insanlığın karşısındadır.</span></p>

      <p class="paragraf-3 para-style-override-18"><span>Marx,</span> <span class="char-style-override-2">Alman İdeolojisinde, Grundrisse’</span><span>de ve başka metinlerde, insan gereksinmelerini, “doğal gereksinmeler”, “fiziksel olarak vazgeçilmez yaşamda kalma araçları” türünden terimlerle tanımladığı gibi, “toplumsal gereklilikler” olarak da tanımlıyor. Elbette ihtiyaçlar doğal, tarihsel ve toplumsal ortamlara göre değişiyor; içerikleri ve nicelikleri üretim biçimine, toplumsal gelişmişlik düzeyine göre belirleniyor. Yine de bir bölüm gereksinme tüm bu koşullarda aynı kalıyor: Besin, giyecek, barınak, ısınma, dinlenme koşulları, hijyen, “bedenin sağlıklı koşullarda bulundurulması”, temiz hava, güneş ışığı, cinsel gereksinmeler, çocukluk, yaşlılık ya da özürlülükten kaynaklanan destek gereksinimi, güvenli ve sağlıklı çalışma koşulları. Marx şöyle yazıyor: “Gerçek özgürleşmeyi ancak gerçek hayatta sahici araçlarla sağlayabiliriz (...) yeterli miktarda ve kalitede giyecek, yiyecek, içecek ve barınma olanakları sağlanmadan insanlar özgürleşemez.”</span><span class="dip"><a class="footnote-link" href="#footnote-225-142" id="footnote-225-142-backlink">142</a></span></p>

      <p class="paragraf-3 para-style-override-18"><span>Marx’ın en önemli hedefi, insanları ekonomik gereksinmelerin doğurduğu baskı ve bağımlılıktan kurtarmaktı.</span></p>

      <p class="paragraf-3 para-style-override-18"><span>O halde iki büyük ve evrensel sorun iç içedir: İnsanın fiziksel gereksinmelerinin karşılanması ve insanın yazgısını eline alması, yaratıcılığını ve özgürlüğünü gerçekleştirmesi.</span></p>

      <p class="G-vde-Metni para-style-override-18"><span>İlkelinden bugüne, tüm toplumların çözmekle yükümlü oldukları birincil sorun, insanın maddi-biyolojik ihtiyaçlarının karşılanmasıdır. Milyonlarca yıllık evrimden sonra hâlâ gerçekleşmeyen de budur.</span></p>

      <p class="paragraf-3 para-style-override-18"><span>Materyalist tarih anlayışına göre, tarihte nihai belirleyici etmen, gerçek yaşamın üretimi ve yeniden üretimidir. Bu önerme, asla biricik belirleyici etmenin ekonomi olduğu anlamına gelmez; ancak en temel sorunun çözümü için ekonominin önkoşul olduğu anlamına gelir. Başka türlü ve buradaki bağlama yerleştirerek formüle etmek gerekirse, ekonomik sorunun belirleyici olmaktan çıkarılıp öteki toplumsal ve insani sorunların tüm açılımlarıyla gerçek gündem haline gelmesi, gerçek yaşam gereksinmelerini</span> <span class="char-style-override-2">tüm</span> <span>insanlar için sürekli olarak sağlayacak üretim ve dağıtım koşullarının sağlanmış olmasına bağlıdır.</span></p>

      <p class="paragraf-3 para-style-override-18"><span>Temel gereksinmelerin</span> <span class="char-style-override-2">tüm insanlar için</span> <span>karşılanması insan sorununun en kritik eşiğidir. Bu eşik geçilmedikçe, gerçek özgürlük, kardeşlik yoluna da girilemeyecektir. Çünkü insan, bu gereksinmelerin karşılandığı noktadan başlamaktadır.</span></p>

      <p class="paragraf-3 para-style-override-18"><span>Ekim Devrimi’nin ve sosyalizm denemelerinin önemi buradadır. Bu denemeler, emperyalist kuşatmanın, azgelişmişliğin olağanüstü zor koşullarına rağmen (kuşkusuz bu koşulların koyduğu sınırlar içinde) temel gereksinmelerin tüm insanlar için karşılandığı eşitlikçi bir toplumun mümkün olduğunu gösterdiler. Bu büyük başlangıç, cüretli yürüyüş, özgürlük toplumuna ve özgür insana ulaşamadı. Neden ulaşamadığı, nesnel koşulların kısıtlılığıyla birlikte, nerelerde yanlış yapıldığı sorularına da hak ettiği önemin verildiği ciddi teorik çaba ve tarih çözümlemeleriyle, dersleriyle ortaya konulmak durumundadır. Öte yandan, bu deneylerden çıkarılacak en yanlış sonuçlardan biri, toplumsal eşitlik ve insanın özgürleşmesinde siyasetin, devrimin, devletin oynayacakları vazgeçilmez rollerin yadsınmasıdır.</span></p>

      <p class="paragraf-3 para-style-override-18"><span>İnsanlığın yarısını açlığa, daha çoğunu yoksulluğa mahkûm eden bugünkü çıplak gerçekler önümüzde durduğu sürece, “sivil toplumu inşa”, “hemen şimdi özgürlük”, “demokrasiyi genişletme” çığlıklarının fazla bir anlamı yoktur. Çünkü bunlar, son çözümlemede eşitsiz bir dünyayı kabullenme, onun içinde “refah” ve “özgürlük” adacıkları yaratma düşüncesine dayanmaktadır. Ortak özgürlüğün başarısını, bireylerin bireysel özgürleşmesine bağlı kılmak boş hayaldir. Toplumsal eşitliğin olmadığı yerde özgürlüğün sözü bile edilemez. Yalnız sömürülen, ezilen ve yoksun bırakılanlar için değil, sömüren, ezen ve “sahip olan”lar için de. Çünkü ezen özgür olamaz!</span></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-52-backlink" id="footnote-225-52">52</a> K. Marx and F. Engels, <span class="char-style-override-2">Selected Works</span> in three volumes, <span class="char-style-override-2">Progress Publishers</span>, Moscow 1977, c.1, s. 14</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-53-backlink" id="footnote-225-53">53</a> L.Altusser, <span class="char-style-override-2">For Marx</span>, NLB 1969, Londra ve L. Altusser, <span class="char-style-override-2">Reading Capital</span>, NLB 1970, Londra</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-54-backlink" id="footnote-225-54">54</a> Bertell Ollman, <span class="char-style-override-2">Diyalektiğin Dansı</span>, Çeviren: Cenk Saraçoğlu, Yordam Kitap, İstanbul, Ekim 2006, s. 233</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-55-backlink" id="footnote-225-55">55</a> Karl Marx, <span class="char-style-override-2">1844 Elyazmaları Ekonomi Politik ve Felsefe</span>, Çeviren Kenan Somer, Temmuz 1976, Sol Yayınlar, Ankara, s. 51</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-56-backlink" id="footnote-225-56">56</a> Agy.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-57-backlink" id="footnote-225-57">57</a> Agy. s. 52 “Açınlamak” Kenan Somer’in çevirisinden aynen alındı. Sözlükler, “açınlamak”ı “bir sorunu ya da konuyu ele alıp en ince noktalarına kadar gözden geçirerek anlatmak, şerh etmek, teşrih etmek (açma, yayma, didikleme)” olarak veriyorlar. <span class="char-style-override-2">Türkçe Sözlük</span>, TDK, Ankara 1974</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-58-backlink" id="footnote-225-58">58</a> Norman Geras, <span class="char-style-override-2">Marx ve İnsan Doğası</span>, Çevirenler: İsmet Akça-M. Görkem Doğan, 2002 İstanbul, Birikim Yayınları</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-59-backlink" id="footnote-225-59">59</a> Agy. s. 72</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-60-backlink" id="footnote-225-60">60</a> Agy. s. 120</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-61-backlink" id="footnote-225-61">61</a> A. Gramsci, <span class="char-style-override-2">Selections from Prison Notebooks</span>, Çevirenler Quentin Hoare and Geoffrey Nowell Smith, International Publishers, New York, 1971, s. 351</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-62-backlink" id="footnote-225-62">62</a> Adam Şenel, <span class="char-style-override-2">İnsan ve Evrim Gerçeği</span>, Özgür Üniversite Kitaplığı, Ankara, Mayıs 2003, s. 79</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-63-backlink" id="footnote-225-63">63</a> Prof. Dr. Aykut Kence, “Evrim Kuramı, bilimler için temeldir”, <span class="char-style-override-2">Bilim ve Gelecek</span>, Ağustos 2004, sayı: 6, s. 21</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-64-backlink" id="footnote-225-64">64</a> Prof. Dr. Cemal Yıldırım, “Evrim Kuramı’nın bilimsel konumu”, <span class="char-style-override-2">Bilim ve Gelecek</span>, Ağustos 2004, sayı: 6, s.12</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-65-backlink" id="footnote-225-65">65</a> Juilan Huxley, <span class="char-style-override-2">Man in the Modern World</span>, A Mentor Book, Harper and Brothers, 1955. Aktaran Cemal Yıldırım, agy.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-66-backlink" id="footnote-225-66">66</a> Plekhanov, <span class="char-style-override-2">Selected Works</span>, C. I, s. 480, Aktaran: Alan Woods ve Ted Grant, <span class="char-style-override-2">Aklın İsyanı</span>, Çevirenler Ömer Gemici-Ufuk Demirsoy, <span class="char-style-override-2">Tarih Bilinci Yayınları</span>, Ekim 2004, İstanbul, s. 324</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-67-backlink" id="footnote-225-67">67</a> Alan Woods ve Ted Grant, <span class="char-style-override-2">Aklın İsyanı</span>, agy. s. 326</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-68-backlink" id="footnote-225-68">68</a> Aklın İsyanı, agy. s. 286</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-69-backlink" id="footnote-225-69">69</a> Richard Leakey, <span class="char-style-override-2">İnsanın Kökeni</span>, Türçesi: Sinem Gül, Varlık Yayınları, İkinci Basım: İstanbul 2006, s. 104-105</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-70-backlink" id="footnote-225-70">70</a> F. Engels, <span class="char-style-override-2">The Dialectics of Nature</span>, Aktaranlar: Alan Woods-Ted Grant, agy. s. 333</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-71-backlink" id="footnote-225-71">71</a> 1974 yılında Londra’da İngiltere Türkiyeli İlericiler Birliği (İTİB) tarafından yerel bir işçi gazetesi olarak yayımlanmaya başlayan, sonradan TKP 1978 ayrışmasında muhalefetin sözcüsü olan <span class="char-style-override-2">İşçinin Sesi</span> gazetesinin ilk sayılarında, logonun hemen yanındaki kutuda bir işçi fotoğrafının yanında bu ibare yer alıyordu: Aklımız yaratıcı, ellerimiz hünerlidir. Oradan aldım.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-72-backlink" id="footnote-225-72">72</a> Adam Şenel, agy. s. 44</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-73-backlink" id="footnote-225-73">73</a> Agy.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-74-backlink" id="footnote-225-74">74</a> Alan Woods ve Ted Grant, agy. s. 300</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-75-backlink" id="footnote-225-75">75</a> Agy. s. 302-303</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-76-backlink" id="footnote-225-76">76</a> Agy. s. 56</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-77-backlink" id="footnote-225-77">77</a> Agy. s. 302, Tırnak içindeki paragraf S. Rose, <span class="char-style-override-2">The Making of Memory (Belleğin Oluşumu)</span> s. 91’den aktarılma.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-78-backlink" id="footnote-225-78">78</a> Adam Şenel, agy. 84</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-79-backlink" id="footnote-225-79">79</a> George Thomson, <span class="char-style-override-2">İnsanın Özü</span>, Çeviren: Celal Üster, Payel Y. İstanbul, Ekim 1991, s. 29</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-80-backlink" id="footnote-225-80">80</a> Adam Şenel, agy. s. 96</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-81-backlink" id="footnote-225-81">81</a> Bu tanım “rasyonel” kavramının köküne son derece uygundur. Latince <span class="char-style-override-2">ratio</span> kökünden gelen bu sözcük, <span class="char-style-override-2">hesap, hesapçılık</span> anlamları taşıyor.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-82-backlink" id="footnote-225-82">82</a> Mehmet Uysal, <span class="char-style-override-2">Cumhuriyet Bilim Teknik</span>, 25 Mart 2006, Sayı: 992’deki “Özgürlük bilgiden değil, bilgi özgürlükten doğar” başlıklı, katıldığım saptamaların da yer aldığı yazısında akıl üzerindeki ideolojik mücadeleyi dikkate almadığı için, kanımca doğru olmayan şu sonuca varıyor: “Özetleyip sonuçlandıracak olur isek; eğer kendi kendine harekete geçiyorsa, her şeyi bir kabuk gibi sarıp kapsama alanı içine alabiliyorsa ve kapsama alanındaki her şey üzerinde düşünme etkinliğinde bulunarak ilgilenebiliyorsa, akıl, özgür hem de mutlak olarak özgür demektir. ‘Akıl’ oluşundan itibaren böyle olduğu için o hep özgürdü, bu nedenle insanın özgürlük diye bir sorunu hiç olmamıştır.”</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-83-backlink" id="footnote-225-83">83</a> Adam Şenel, agy. s. 142</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-84-backlink" id="footnote-225-84">84</a> Agy. s. 145</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-85-backlink" id="footnote-225-85">85</a> Agy. s. 80</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-86-backlink" id="footnote-225-86">86</a> Richard Leakey, agy. s. 57-58</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-87-backlink" id="footnote-225-87">87</a> Agy. s. 57</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-88-backlink" id="footnote-225-88">88</a> Adam Şenel, agy. s. 99</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-89-backlink" id="footnote-225-89">89</a> Karl Marx, <span class="char-style-override-2">Economic and Philosophical Manuscripts of 1844</span>, Progress, s. 73-74, Türkçe kaynak: 1844 <span class="char-style-override-2">Elyazmaları Ekonomi Politik ve Felsefe</span>, Çeviren: Kenan Somer, Sol Y. Ankara 1976, s. 161-162</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-90-backlink" id="footnote-225-90">90</a> Karl Marx, <span class="char-style-override-2">Capital</span>, Progress Publishers, Moscow 1983, c.1, s.173-174, Türkçesi: <span class="char-style-override-2">Kapital,</span> Çeviren: Alaattin Bilgi, Sol Y. 1975, Ankara, s. 203-204</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-91-backlink" id="footnote-225-91">91</a> Adam Şenel, agy, s. 87-88</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-92-backlink" id="footnote-225-92">92</a> F. Engels, <span class="char-style-override-2">The Dialectics of Nature</span>, Moscow, 1954, s. 231-232 [Doğanın Diyalektiği, s. 220]</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-93-backlink" id="footnote-225-93">93</a> N. Chomsky, Language and Mind, s. 67-70, Aktaran: Aklın İsyanı, s. 284-285</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-94-backlink" id="footnote-225-94">94</a> <span class="char-style-override-2">Aklın İsyanı</span>, agy. s. 146-148</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-95-backlink" id="footnote-225-95">95</a> Agy. s.144</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-96-backlink" id="footnote-225-96">96</a> Lev Nikolayeviç Tolstoy, <span class="char-style-override-2">İtiraflarım</span>, Türçesi Dr. Orhan Yetkin, Kaknüs Yayınları, İstanbul, Şubat 1999, s. 34</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-97-backlink" id="footnote-225-97">97</a> Adam Şenel, agy. s. 98</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-98-backlink" id="footnote-225-98">98</a> Engin Geçtan, <span class="char-style-override-2">İnsan Olmak</span>, Metis Y, İstanbul, 2006, s. 172</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-99-backlink" id="footnote-225-99">99</a> Agy. s. 173</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-100-backlink" id="footnote-225-100">100</a> Agy. s. 174-175</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-101-backlink" id="footnote-225-101">101</a> Agy. s. 176</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-102-backlink" id="footnote-225-102">102</a> Adam Şenel, agy. s. 137</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-103-backlink" id="footnote-225-103">103</a> Agy. s. 137-138</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-104-backlink" id="footnote-225-104">104</a> Agy. s. 139</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-105-backlink" id="footnote-225-105">105</a> Harry Magdoff ve Fred Magdoff, “Yaklaşan Sosyalizm”, Montly Review (Türkçe), Ocak 2006, Sayı:1, s. 33</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-106-backlink" id="footnote-225-106">106</a> Agy. s.34</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-107-backlink" id="footnote-225-107">107</a> Agy.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-108-backlink" id="footnote-225-108">108</a> Howard Zinn, <span class="char-style-override-2">Öteki Amerika</span>, Türkçesi: Seyfi Öngider, Aykırı Tarih, İstanbul 2000, s.15-17</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-109-backlink" id="footnote-225-109">109</a> Agy.s. 36</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-110-backlink" id="footnote-225-110">110</a> Engin Geçtan, agy. s. 17</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-111-backlink" id="footnote-225-111">111</a> Mehmet İnanç Turan, <span class="char-style-override-2">İnsan Olması Engellenmiş İnsan</span>, Etki/Bulut Yayınları, 2001, İzmir s. 163</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-112-backlink" id="footnote-225-112">112</a> K. Marx-F. Engels, <span class="char-style-override-2">Selected Works</span>, agy, c. 3, s. 332-333</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-113-backlink" id="footnote-225-113">113</a> Agy. s. 179</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-114-backlink" id="footnote-225-114">114</a> Alan Woods-Ted Grant, agy. s. 338-342</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-115-backlink" id="footnote-225-115">115</a> Agy. s. 355-362</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-116-backlink" id="footnote-225-116">116</a> Agy, s. 342</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-117-backlink" id="footnote-225-117">117</a> Agy, s. 164</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-118-backlink" id="footnote-225-118">118</a> Alan Woods-Ted Grant, <span class="char-style-override-2">Aklın İsyanı</span>, agy, s. 343</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-119-backlink" id="footnote-225-119">119</a> Agy.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-120-backlink" id="footnote-225-120">120</a> Agy, s. 346-355</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-121-backlink" id="footnote-225-121">121</a> Agy.s. 354</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-122-backlink" id="footnote-225-122">122</a> <span class="char-style-override-2">Time</span>, 16 Ocak 1995, Aktaran Alan Woods-Ted Grant, agy. s. 354</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-123-backlink" id="footnote-225-123">123</a> Kaan Arslanoğlu, <span class="char-style-override-2">Memleketimden Karakter Manzaraları</span>, İthaki Y., İstanbul, Ocak 2006, s. 97</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-124-backlink" id="footnote-225-124">124</a> Kaan Arslanoğlu, <span class="char-style-override-2">Yanılmanın Gerçekliği</span> C. 1, İthaki Y., İstanbul, Eylül 2005, s. 86-87</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-125-backlink" id="footnote-225-125">125</a> Kaan Arslanoğlu, <span class="char-style-override-2">Politik Psikiyatri</span>, Adam Yayınları, İstanbul, Nisan 2003, s. 122</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-126-backlink" id="footnote-225-126">126</a> Agy.s. 123</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-127-backlink" id="footnote-225-127">127</a> Kaan Arslanoğlu, <span class="char-style-override-2">Yanılmanın Gerçekliği</span>, agy, s. 186</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-128-backlink" id="footnote-225-128">128</a> Agy, s. 189</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-129-backlink" id="footnote-225-129">129</a> Agy.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-130-backlink" id="footnote-225-130">130</a> Daniel Goleman, “…beyin sapının üzerinde bulunan ve birbiriyle bağlantılı yapılardan oluşan badem şeklinde bir kütle” olarak tanımladığı Yunanca “badem” anlamına gelen amigdala beyinden ayrılırsa, “olayların duygusal anlamını değerlendirmekte inanılmaz bir yetersizlik, hatta ‘duygusal körlük’ denilen bir durum” ortaya çıkacağını söylüyor ve şöyle bir örnek veriyor: “Yoğun nöbetleri kontrol altına almak için ameliyatla amigdalası alınmış genç bir adam insanlarla ilgisini tamamen kesmiş, herkesten uzak, yapayalnız yaşamayı tercih etmişti… Amigdalası olmadığı için hissetmeyi unutmuş gibiydi. Amigdala duygusal belleğin ve başlı başına anlamın deposudur; amigdalasız yaşam, kişisel anlamlarından soyutlanmış bir yaşamdır.” Daniel Goleman, <span class="char-style-override-2">Duygusal Zeka EQ neden IQ’dan daha önemlidir?</span>,Çev. Banu Seçkin Yüksel, Varlık Yayınları, Otuzuncu Basım İstanbul, 2006, s. 42</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-131-backlink" id="footnote-225-131">131</a> Daniel Goleman, agy, s. 46</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-132-backlink" id="footnote-225-132">132</a> Agy, s. 191-192</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-133-backlink" id="footnote-225-133">133</a> Kaan Arslanoğlu, <span class="char-style-override-2">Politik Psikiyatri</span>, agy, s. 97</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-134-backlink" id="footnote-225-134">134</a> D. Bohm, <span class="char-style-override-2">Causality and Change in Modern Physics</span>, Aktaranlar: Alan Woods-Ted Grant, agy. s. 128-129</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-135-backlink" id="footnote-225-135">135</a> Kaan Arslanoğlu, <span class="char-style-override-2">Yanılmanın Gerçekliği</span> C. 1, agy, s. 133</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-136-backlink" id="footnote-225-136">136</a> Adam Şenel, agy, s. 147</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-137-backlink" id="footnote-225-137">137</a> K. Marx F. Engels, <span class="char-style-override-2">Alman İdeolojisi</span>, Çeviren: Sevim Belli, Sol Yayınları, Ankara, Beşinci Baskı, 2004, s. 68-69</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-138-backlink" id="footnote-225-138">138</a> Aktaran Norman Geras, agy, s. 88</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-139-backlink" id="footnote-225-139">139</a> Aktaran Norman Geras, agy<span class="char-style-override-2">, s.</span> 86</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-140-backlink" id="footnote-225-140">140</a> Karl Marx, <span class="char-style-override-2">Artı-Değer Teorileri, İkinci Kitap</span>, Çeviren Yurdakul Fincancı, Sol Y. Ankara 1999, s. 106-107</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-141-backlink" id="footnote-225-141">141</a> Türkçe çeviri sorunlu, İngilizcesinden kendim çevirdim. İngilizcesi şöyle: <span xml:lang="en-US">“Ricardo, rightly for his time, regards the capitalist mode of production as the most advantageous for production in general, as the most advantageous for the creation of wealth.  He wants</span> <span class="Vurgu" xml:lang="en-US">production for the sake of production</span> <span xml:lang="en-US">and this with</span> <span class="Vurgu" xml:lang="en-US">good reason</span><span xml:lang="en-US">.  To assert, as sentimental opponents of Ricardo’s did, that production as such is not the object, is to forget that production for its own sake means nothing but the development of human productive forces, in other words the</span> <span class="Vurgu" xml:lang="en-US">development of the richness of human nature as an end in itself</span><span xml:lang="en-US">.”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-142-backlink" id="footnote-225-142">142</a> Aktaran Norman Geras, agy, s. 75</p>
        </div>
      </div>
    </div>
  </div>
</body>
</html>
