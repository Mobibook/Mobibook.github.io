<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>MadameBovary</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_20">VIII</h2>

  <p class="normal">O pek beklenilen tarım şenlikleri nihayet başladı. Tören günü daha sabahtan köy halkı, evlerinin kapısı önüne çıkmış, hazırlıklardan söz ediyorlardı; belediye dairesinin saçağı, sarmaşıkla donatılmıştı; bir çayıra, ziyafet için bir çadır kurulmuş, kilisenin önündeki meydanın ortasına da, valinin geldiğini haber vermek, madalya kazanan çiftçilerin adlarını bildirmek için bir <span class="ideitalik">bombarde</span><sup class="calibre2"><a href="../Text/MadameBovary_split_045.html#footnote-100-27" id="footnote-100-27-backlink">[27]</a></sup> konulmuştu. Buchy milli muhafız kıtası da (Yonville'de muhafız kıtası teşkil edilmemişti) gelip Binet'nin idaresindeki itfaiye bölüğüne katılmıştı. Binet o gün her günkünden de dik bir yaka takmıştı; sımsıkı forması içinde bedeni o kadar kaskatı kesilmiş, o kadar hareketsizleşmişti ki, bütün kişiliği, bir tek hareketle yavaş yavaş usul üzere, adım adım kalkıp inen bacaklarında toplanmıştı. Vergi tahsildarı ile albay arasında öteden beri bir rekabet devam edegeldiğinden her ikisi de emirleri altındaki adamları ayrı ayrı talim ettiriyorlardı. Birbiri arkasından bidüziye kırmızı apoletlerin, sonra göğüslüklerin geçtiği görülüyordu. Bu hiç durmuyor, boyuna yeniden başlıyordu! Bu kadar şatafat asla görülmemişti! Köy halkının çoğu evlerini bir gün önceden temizlemişlerdi; yarı açık pencerelerden üç renkli bayraklar sarkıyordu, bütün meyhaneler doluydu; kolalı başlıklar, altın haçlar, renk renk atkılar, hava güzel olduğu için, kardan daha beyaz gözüküyor, güneşin berrak ışığında parlıyor, kara redingotlarla mavi bez ceketlerin monotonluğunu, saçılmış karışık renkleriyle süslüyorlardı. Civar çiftliklerden gelen kadınlar, lekelenir diye korkup bellerine kaldırdıkları fistanlarını tutan iğneleri attan inince çıkarıyor; kocaları ise, şapkalarını korumak için üzerlerine örttükleri mendilleri yerlerinde bırakıp bir uçlarını dişleriyle tutmakta devam ediyorlardı.</p>

  <p class="normal">Halk, caddeye köyün iki ucundan geliyordu. Sokakçılardan, ağaçlı yollardan boyuna insan taşıyor, ara sıra da, gidip şenliği görmek için evlerden çıkan keten eldivenli hanımların arkasından kapı tokmaklarının çarptığı duyuluyordu. Herkesin en çok hayran olduğu şey, büyük memurların oturacağı parmaklıklı tribünün iki tarafına dikilmiş, üzerlerine fenerler asılmış iki uzun porsuk ağacıydı; bundan başka, belediye dairesinin dört sütununa dayanmış, her birine yeşilimsi bir bayrak asılıp üzerine sarı sırma ile yazılar işlenmiş dört tane sırık vardı. Bunların birine: "Yaşasın Ticaret", ötekine: "Yaşasın Tarım", üçüncüsüne: "Yaşasın Sanayi", dördüncüsüne de: "Yaşasın Güzel Sanatlar" yazılmıştı.</p>

  <p class="normal">Fakat bütün yüzlerde bir çiçek gibi açılan sevinç, otelci Madam Lefrançois'yı kederlendirmişe benziyordu. Madam Lefrançois, mutfak merdiveninin basamaklarında durmuş, kendi kendine homurdanıyordu:</p>

  <p class="normal">— Ne budala herifler! Öyle bezden baraka yaptılar da iyi halt ettiler! Bir vali, cambazlar gibi çadır altında yemek yemekten hoşlanır mı sanıyorlar? Böyle işgüzarlıkların adına "memlekete hizmet" diyorlar! Ta Neufchâtel'den pis bir aşçı getirmeye değerdi ya! Hem de kimler için! Bir alay inek çobanı, baldırı çıplak alayı için!..</p>

  <p class="normal">Eczacı oradan geçiyordu. Siyah bir setre, Nankin pamuklusundan pantolon, kunduz derisinden kundura giymiş, her zamankinin tersine olarak da başına bir şapka, basık bir şapka geçirmişti.</p>

  <p class="normal">— Allah ömürler versin! dedi; Af buyurun, acele işim var.</p>

  <p class="normal">Şişman dul kadın nereye gittiğini sorunca:</p>

  <p class="normal">— Size garip geliyor, değil mi?.. dedi. Ben ki daima laboratuvarımda otururum, şairin peynire soktuğu fareden de daha münzeviyim...</p>

  <p class="normal">Otelci kadın:</p>

  <p class="normal">— Ne peyniri? diye sordu.</p>

  <p class="normal">Homais:</p>

  <p class="normal">— Hiç! Hiç! dedi. Sadece şunu söylemek istemiştim, Madam Lefrançois: Her zaman dükkânıma kapanır otururum. Ama bugün, böyle bir münasebetle...</p>

  <p class="normal">Madam Lefrançois küçümseyen bir tavırla:</p>

  <p class="normal">— Haa! Oraya mı gidiyorsunuz? dedi.</p>

  <p class="normal">Eczacı hayretle cevap verdi:</p>

  <p class="normal">— Evet, oraya gidiyorum. Ben danışma komisyonunda üye değil miyim ya!</p>

  <p class="normal">Madam Lefrançois onu birkaç saniye süzdü, sonra gülümseyerek cevap verdi:</p>

  <p class="normal">— Öyleyse başka! Ama tarımdan size ne? Siz ondan da anlar mısınız?</p>

  <p class="normal">— Elbette anlarım; ben eczacı, yani kimyager değil miyim? Kimyanın konusu da, Madam Lefrançois, doğadaki bütün cisimlerin birbiri üzerine etkilerini araştırmak olduğundan, bunun sonucu olarak tarım da onun alanına dahil demektir! Hem, gübrelerin bileşimi, sıvıların mayalanması, gazların çözümlenmesi, miyasmaların etkisi gibi şeyler, sorarım size, doğrudan doğruya kimya değil de nedir?</p>

  <p class="normal">Otelci kadın cevap vermedi. Homais devam etti:</p>

  <p class="normal">— Siz bir insanın tarım uzmanı olması için bizzat toprağı sürmesi, kümes hayvanları beslemiş olması mı lazımdır sanıyorsunuz? O işlerden ziyade, söz konusu maddelerin yapısını, toprağın, maden filizlerinin durumunu, havanın etkilerini, arazinin niteliğini, madenlerin, suların özelliklerini, çeşitli cisimlerin yoğunluğunu, kılcallığını bilmek lazımdır! Daha ne bileyim? Binaların yapılışını, hayvanların yemini, uşakların yemeğini incelemek, gerekirse bu konularda karar vermek, tutulan yolu eleştirebilmek için sağlık bilgisi kurallarını da çok iyi bilmek gerekir! Bundan başka botanik biliminden de anlamak, ağaçları otları tanımak gereklidir, Madam Lefrançois! Anlıyor musunuz? Hangileri sağlığa zararlı, hangileri yararlıdır? Hangileri verimsizdir, hangileri besleyicidir? Hangilerini yok etmeli, hangilerini etmemelidir? Falan ağaç ya da ot nerede tutar, nerede tutmaz? Bütün bunları bilmek, ayırt etmek, kısacası broşürleri, dergileri okuyup bilimin ilerlemesinden haberdar olmak, her zaman uyanık davranıp ıslahatı göstermek lazımdır...</p>

  <p class="normal">Otelci kadın gözlerini <span class="ideitalik">Café Français</span>'nin kapısından ayırmıyordu, eczacı devam etti:</p>

  <p class="normal">— Ah! Bizim tarımcılarımız birer kimyager olsa, hiç olmazsa bilimin öğütlerini dinler kimseler olsalar! Mesela ben geçenlerde büyükçe bir risale, yetmiş iki sayfalık bir muhtıra kaleme almış, <span class="ideitalik">Elma şarabı, imal tarzı, tesirleri ve bu hususta bazı yeni düşünceler</span> diye ad koymuştum; Rouen'daki Tarım Derneği'ne gönderdim; bu sayede derneğin tarım bölümü yemiş ağaçları koluna üye olmak şerefine erdim. İşte benim o eserim basılıp yayılsaydı...</p>

  <p class="normal">Fakat, Madam Lefrançois zihnen o kadar dalgın görünüyordu ki eczacı durmak zorunda kaldı. Kadın:</p>

  <p class="normal">— Hele şunlara bakın!.. diyordu. Anlaşılır şey değil. Böyle pis bir aşçı dükkânı!..</p>

  <p class="normal">Yün örgü ceketinin ilmiklerini göğsüne doğru çeken omuz silkintileri ile iki elini kaldırıp rakibinin meyhanesini gösteriyordu. O sırada oradan şarkı sesleri yükselmekteydi.</p>

  <p class="normal">— Zaten, dedi; artık çok sürmez; sekiz güne varmaz her şey biter.</p>

  <p class="normal">Homais hayretle geriledi. Madam Lefrançois üç basamak merdiveni indi ve eczacının kulağına eğildi:</p>

  <p class="normal">— Nasıl? dedi; sizin haberiniz yok mu? Bu hafta haciz koyacaklar. Lheureux dava açıp eşyanın satılmasını istemiş. Onu senetlerle katletti.</p>

  <p class="normal">Akla hayale gelebilecek her türlü hal ve fırsata uygun cümleleri olan eczacı:</p>

  <p class="normal">— Ne korkunç felaket! dedi.</p>

  <p class="normal">Otelci kadın, Mösyö Guillaumin'in uşağı Théodore'dan öğrendiği bu işi anlatmaya başladı. Tellier'den nefret etmesine rağmen bu hususta Lheureux'yü ayıpladığını, onun "yüze gülüşünün, yılan gibi" olduğunu söylüyordu.</p>

  <p class="normal">— İşte, dedi; kendisi şurada, pazaryerinde: Madam Bovary'yi selamlıyor. Madam Bovary'nin başında yeşil bir şapka var, Boulanger'nin koluna girmiş.</p>

  <p class="normal">Homais:</p>

  <p class="normal">— Madam Bovary mi? dedi. Ben hemen gidip kendisine saygılarımı sunayım. Belki içeride, sütunlar altında bir yer bulursak memnun olur.</p>

  <p class="normal">Eczacı, tafsilat vermek için çağıran Madam Lefrançois'yı dinlemeden, dudaklarında gülümseme, hızlı hızlı uzaklaştı; sağına soluna selamlar dağıtıyor, arkasında rüzgâra kapılıp dalgalanan kara setrenin etekleriyle hayli yer kaplıyordu.</p>

  <p class="normal">Rodolphe onu uzaktan görmüş, hızla yürümeye başlamıştı; fakat Madam Bovary'nin soluğu kesildi: Rodolphe da adımlarını ağırlatıp gülümsedi; ve nezakete bakmayarak:</p>

  <p class="normal">— Şu şişman heriften kaçınmak istiyordum da onun için, dedi; biliyorsunuz ya? Şu eczacı.</p>

  <p class="normal">Emma ona dirseği ile vurdu, Rodolphe kendi kendine: "Bu da ne demek?" diye düşündü ve yürümesine devam etmekle beraber kadını göz ucuyla süzdü.</p>

  <p class="normal">Böyle yandan bakılınca kadının yüzü o kadar sakindi ki, bir şey anlamak kabil olmuyordu. Uçuk renkleriyle birer saz yaprağını andıran kurdelelerin süslediği oval siyah şapka, o çehrenin beyazlığını bir kat daha belirtiyordu. Kıvrık iri kirpikli gözleri önüne bakıyor ve iyice açık oldukları halde, ince derisinin altında hafif hafif vuran kanı, onları biraz elmacıkların altına çekilmiş gibi gösteriyordu. Burun zarını pembe bir renk kaplamıştı. Emma başını omzuna eğmişti; dudakları arasından da dişlerinin sedef gibi parlayan uçları gözüküyordu.</p>

  <p class="normal">Rodolphe: "Acaba benimle eğleniyor mu?" diye düşündü.</p>

  <p class="normal">Emma'nın öyle dirsek vurması, sadece dikkat etmesini ihtar içindi; çünkü, Mösyö Lheureux de onlarla beraberdi ve ikide bir, sohbete girişmek ümidi ile olacak, onlara:</p>

  <p class="normal">— Hava doğrusu enfes!.. Herkesler dışarıda!.. Rüzgâr doğudan esiyor, gibi sözler söylüyordu.</p>

  <p class="normal">Madam Bovary'nin de, Rodolphe'un da hemen hiçbir cevap vermemelerine rağmen Mösyö Lheureux, onların en küçük bir hareketlerini görünce: "Ne emir buyurdunuz?" diye yaklaşıp elini şapkasına götürüyordu.</p>

  <p class="normal">Nalbandın evi önüne vardıkları zaman Rodolphe, yolu çite kadar takip edeceğine birdenbire bir patikaya saptı; Madam Bovary'yi de beraber sürüklemişti.</p>

  <p class="normal">— Allahaısmarladık, Mösyö Lheureux! diye bağırdı. İnşallah yine görüşürüz!..</p>

  <p class="normal">Emma gülerek:</p>

  <p class="normal">— Herifi nasıl da savdınız! dedi.</p>

  <p class="normal">— Başımıza başkalarını musallat etmenin yeri var mı ya! Hem, mademki bugün sizinle bulunmak bahtiyarlığına erdim...</p>

  <p class="normal">Emma kızardı. Rodolphe sözünü tamamladı. Artık havanın güzelliğinden, böyle çayır çimende yürümenin zevkinden bahsediyordu. Yeniden çiçek açmış birkaç papatya gördüler.</p>

  <p class="normal">Rodolphe:</p>

  <p class="normal">— Şu koyungözlerine de bakın! dedi. Ne güzel! Köydeki sevdalı kızların hepsinin de falına bakmaya yeter.</p>

  <p class="normal">Sonra ilave etti:</p>

  <p class="normal">— Birkaç tane koparayım mı? Ne dersiniz?..</p>

  <p class="normal">Emma biraz öksürüp:</p>

  <p class="normal">— Sizin de bir sevdiğiniz var mı?.. diye sordu.</p>

  <p class="normal">Rodolphe:</p>

  <p class="normal">— Orasını Allah bilir! diye cevap verdi.</p>

  <p class="normal">Çayır artık kalabalıklaşmaya başlıyor, iri şemsiyeleri, sepetleri, çocukları ile gelmiş kadınlar insana çarpıyorlardı.</p>

  <p class="normal">Ayaklarına mavi çoraplar, topuksuz pabuçlar giyip parmaklarına gümüş yüzükler takınmış, yanlarından geçilince süt kokan hizmetçi kızlara ikide bir yol vermek gerekiyordu. Bunlar el ele vermiş, uzun bir dizi halinde yürüyor ve böylece, ta akçakavaklardan ziyafet çadırına kadar, boylu boyunca bütün çayıra serpiliyorlardı. Artık hayvanları tetkik zamanı da gelmişti: kazıklara bağlanmış uzun bir iple koşu meydanı gibi bir yer ayrılmıştı, çiftçiler, birbiri arkasından, oraya girmeye başlamışlardı.</p>

  <p class="normal">Hayvanlar orada, yüzleri ipten tarafa çevrilmiş, birbirininkinden ya yüksek, ya alçak gelen sağrıları ile karmakarışık dizilmişlerdi. Uykusu gelmiş domuzlar burunları ile toprağı deşiyor, danalar böğürüyor, koyunlar meliyor, bir dizlerini kıvırmış inekler karınlarını da çimene yaymış, ağır ağır geviş getiriyor ve ertaflarında vızıldayan küçük sineklerden korumak için gözlerini kırpıyorlardı.</p>

  <p class="normal">Kolları sıvalı arabacılar, kısraklar tarafında burunlarını aça aça bakıp kişneyen, şaha kalkmış aygırları zapt ediyorlardı. Kısraklar, başları uzanmış, yeleleri sarkmış, sakin sakin duruyor, tayları da onların gölgelerinde yatıyor veya bazen meme emmeye geliyorlardı. Bu bir araya tıkıştırılmış vücutların meydana getirdiği dalga boyunca, rüzgâra kapılan bir yelenin bir bayrak gibi havalandığı, bazen de birkaç sivri boynuzun veya koşan birkaç insan başının yükseldiği görülüyordu. Sahadan yüz adım kadar ötede, ayrıca bir yerde, ağzı bağlanmış, burnuna demir halka vurulmuş kocaman kara bir boğa vardı ki sanki tunçtanmış gibi hiç kımıldamıyordu. Üstü başı lime lime bir çocuk onu bir iple tutuyordu.</p>

  <p class="normal">İki sıra arasında, hakem heyeti azaları ağır ağır dolaşmaya başladılar; her hayvanın önünde durup bakıyor, sonra birbirlerine yavaş yavaş fikir danışıyorlardı. İçlerinde en önemlileri gibi gözüken biri, hem yürüyor, hem de elindeki deftere bir şeyler kaydediyordu. Bu zat, hakem heyeti başkanı Mösyö Derozerays da la Panville'di. Rodolphe'u görür görmez hemen yanına gitti ve nazik bir tavırla gülümseyerek:</p>

  <p class="normal">— Nasıl, bizi huzurunuzdan mahrum mu edeceksiniz, Mösyö Boulanger? dedi.</p>

  <p class="normal">Rodolphe hemen geleceğini söyleyerek özür diledi, ama başkan uzaklaşır uzaklaşmaz, Emma'ya:</p>

  <p class="normal">— Doğrusu, dedi; gitmeye hiç de niyetim yok: Sizin yanınızda olmayı, onun yanında olmaya tercih ederim.</p>

  <p class="normal">Rodolphe, Tarım Komisyonu toplantılarına hiçbir önem vermemekle beraber, daha rahat dolaşabilmek için jandarmalara mavi kartını gösteriyor, hatta güzel bir hayvan gördü mü, durup bakıyordu. Fakat Madam Bovary'nin böyle şeylerle ilgilendiği yoktu; Rodolphe bunu sezince, Yonville hanımlarının tuvaleti ile alaya başladı; kendisi üstüne başına pek bakmadığı için özür diledi. Rodolphe'un giyiminde, aleladelikle özenip bezenmenin bir araya gelmesinden hasıl olan bir karmakarışıklık vardı; avamdan kimseler bunu, garip bir surette yaşamanın, pek tuhaf hisler beslemenin, sanat hevesine esir olmanın ve toplum kurallarını daima hafifsemenin bir belirtisi sanarak, ya hoşlanır, ya da sinirlenir. Örneğin, Rodolphe'un kollukları pastalı patiska gömleği, rüzgâr estikçe, kül rengi toz bezden yeleği içinde kabarır, kalın çizgili pantolonunun altında da, alt kısmı vernikli, koncu Nankin bezinden potinleri gözükürdü. Bunlara o kadar vernik vururdu ki ayna gibi parlatırdı; çayırda baksanız otların aksettiğini görürdünüz. Rodolphe onlarla at pisliklerine basar, elini ceketinin cebine sokar, şapkasını yan giyerdi.</p>

  <p class="normal">— Zaten, dedi; insan köyde oturunca...</p>

  <p class="normal">Emma:</p>

  <p class="normal">— İyi giyinmek zahmetine değmez, dedi.</p>

  <p class="normal">— Çok doğru! Bu adamlardan hiçbiri, bir elbisesinin biçimi, dikişi nedir, onu bile anlamaz; insan bunu düşündükçe...</p>

  <p class="normal">Sonra taşranın bayağılığından, onun boğduğu hayatlardan, orada sönüp giden emellerden, hülyalardan bahsettiler.</p>

  <p class="normal">Rodolphe:</p>

  <p class="normal">— Bunun içindir ki, diyordu; ben de günden güne kendimi hüzne daldırıp gidiyorum.</p>

  <p class="normal">Emma hayretle:</p>

  <p class="normal">— Siz mi? dedi. Ben sizi neşeli bir adam sanıyordum.</p>

  <p class="normal">— Evet, ama görünüşte öyle; çünkü herkesin önünde yüzüme bir alaycı maskesi takmasını bilirim. Ama kaç kere, mehtapta bir mezarlık görünce, gidip orada uyuyanlara katılmanın daha iyi olup olmayacağını kendi kendime sormuşumdur...</p>

  <p class="normal">— Ah, ya dostlarınız ne olacak? Onları hiç düşünmüyor musunuz?</p>

  <p class="normal">— Dostlarım mı? Peki hangileri? Dostum var mı benim? Kim beni düşünüyor ki?</p>

  <p class="normal">Bu son kelimeleri söylerken sesi dudaklarından adeta ıslık gibi çıkıyordu.</p>

  <p class="normal">Arkalarında, üst üste konmuş bir sürü iskemle taşıyan bir adam yüzünden, birbirlerinden uzaklaşmak zorunda kaldılar. Adam öylesine yüklenmişti ki, yalnız tahta kunduralarının burnu ile, öne doğru uzattığı kollarının ucu görülüyordu. Bu, kilisesinin iskemlelerini kalabalıktan oradan oraya taşıyıp duran mezar kazıcısı Lestiboudois'ydı. Kendi çıkarları söz konusu olunca kafası pek güzel işlediği için, Tarım Komisyonu toplantılarından faydalanmanın çaresini bulmuştu. Fikri de para getiriyordu; müşteriden baş alamaz olmuştu. Nitekim, sıcaktan bunalan kasabalılar, hasırı buhur kokan bu iskemleleri kapışıyorlar ve kilise mumlarının damlalarıyla kirlenmiş kocaman arkalıklarına bir nevi saygıyla yaslanıyorlardı.</p>

  <p class="normal">Madam Bovary, Rodolphe'un kolunu tekrar yakaladı; o, kendi kendine konuşuyormuş gibi devam etti:</p>

  <p class="normal">— Evet, birçok şeylerden mahrum kaldım; hep yapayalnız. Ah, hayatta bir gayem olsaydı, bir sevgiye rast gelseydim, birini bulsaydım... O zaman içimdeki bütün enerjiyi harcar, her şeyi alt eder, her şeyi silip süpürürdüm!</p>

  <p class="normal">Emma:</p>

  <p class="normal">— Ama hiç de acınacak bir halde değilsiniz gibi geliyor bana, dedi.</p>

  <p class="normal">Rodolphe:</p>

  <p class="normal">— Öyle mi sanıyorsunuz?</p>

  <p class="normal">— Ne de olsa... serbestsiniz.</p>

  <p class="normal">Tereddütle ilave etti:</p>

  <p class="normal">— Zenginsiniz.</p>

  <p class="normal">Rodolphe:</p>

  <p class="normal">— Benimle alay etmeyiniz, dedi.</p>

  <p class="normal">Emma alay etmediğine yemin ederken, bir top sesi gümbürdedi. Herkes, itişe kakışa kasabaya doğru yollanmaya başladı.</p>

  <p class="normal">Bu, yanlış bir işaretti. Vali bey henüz gözükmemişti. Jüri azaları sıkıntılı bir duruma düşmüşlerdi; oturumu açmak mı, yoksa biraz daha beklemek mi lazım geldiğini bilemiyorlardı.</p>

  <p class="normal">Nihayet, meydanın ucunda bir büyük kira landosu gözüktü. Beyaz şapkalı bir arabacının boyuna kırbaç savurduğu iki sıska beygir arabayı çekiyordu. Binet: "Silah başına!" diye bağıracak zamanı ancak bulabildi; albay da onu taklit etti. Herkes silah çatılarına doğru koşuştu, birbirine girdi. Bazıları yakalarını bile unuttu. Fakat vilayet arabası bu karışıklığı tahmin etmişe benziyordu; arabaya koşulmuş iki sıska beygir, tam milli muhafızlarla itfaiyeciler trampet çalarak sert adımlarla saf tutmaya geldikleri anda, gemlerini kırıta kırıta çekerek, hafif tırısla, belediye binasının önüne vardılar.</p>

  <p class="normal">Binet bağırdı:</p>

  <p class="normal">— Hizaya gel!</p>

  <p class="normal">Albay haykırdı:</p>

  <p class="normal">— Dur! Sola saf bağla!</p>

  <p class="normal">Namlu bileziklerinin merdivenlerden tekerlenen bir bakır kazan gibi ses verip gittiği bir selam dur vaziyetinden sonra bütün tüfekler tekrar yere indirildi.</p>

  <p class="normal">O zaman, gümüş sırma işlemeli kısa bir frak giymiş, alın tarafı dazlak, başının arka tarafında bir yumak saç, uçuk benizle, pek halim selim görünüşlü bir zatın arabadan indiği görüldü. Adam, pek kocaman ve kalın gözkapaklarıyla örtülü gözlerini, kalabalığa bakarken yarı yarıya kapatıyor, aynı zamanda sivri uçlu burnunu yukarıya dikiyor ve içeriye gömük ağzına bir gülümseme konduruyordu. Belediye başkanını hamailinden tanıdı ve valinin gelemediğini söyledi. Kendisi Vilayet Meclisi üyesindenmiş, sonra özür diledi. Tuvache iltifatlarla mukabelede bulundu; beriki bundan pek mahcup olduğunu bildirdi. Böylece her ikisi, etraflarında jüri üyeleri, Belediye Meclisi'nin ve kasabanın ileri gelenleri, Milli Muhafız Kıtası ve halk olduğu halde, alınları birbirine değercesine karşı karşıya kaldılar. Vilayet Meclisi üyesi bey, üç köşeli siyah şapkasını göğsüne bastırarak muhatabını tekrar tekrar selamlarken Mösyö Tuvache da, yay gibi eğilmiş, gülümsüyor, kekeliyor, söyleyecek söz bulamıyor, krallığa olan bağlılığını ve Yonville'e lütfedilen şerefi belirtmeye çalışıyordu.</p>

  <p class="normal">Hanın uşağı Hippolyte, arabacının beygirlerini dizginlerinden yakaladı ve küt ayağı ile topallaya topallaya <span class="ideitalik">Altın Aslan</span>'ın sundurması altına götürdü. Orada bir sürü köylü toplanarak arabaya bakmaya başladılar. Trampet çaldı, top gürledi ve beyler birbiri peşi sıra kerevete çıkarak, Madam Tuvache'ın iğreti verdiği kırmızı Utrecht kadifesi kaplı koltuklara oturdular.</p>

  <p class="normal">Bütün bu insanlar birbirine benziyordu; güneşten hafifçe yanmış kumral ve gevşek yüzleri tatlı elma şarabı rengi bağlamıştı. Kabarık favorileri, fiyongu iyice gerilmiş beyaz kravatların tuttuğu katı yakalıklardan taşıyordu. Bütün yelekler kadifeden ve geniş, devrik yakalıydı. Bütün saatlere, ucunda yumurta biçimi, akikten birer mühür sallanan uzun bir kurdele bağlıydı. Herkes iki elini kalçaları üzerine dayıyor, henüz apresi olduğu gibi kaldığı için, kocaman çizmelerin meşininden daha çok parlayan çuhadan yapılmış pantolonlarının apış aralarını ihtimamla aralıklıyordu.</p>

  <p class="normal">İleri gelenlerin hanımları arkada, girişte, sütunlar arasında bulunuyorlar, kalabalığın büyük kısmı ise karşıda ayakta duruyor veya iskemlelere oturuyordu. Lestiboudois, çayırdan sırtlayıp getirdiği bütün iskemleleri oraya yerleştirmiş, hâlâ gidip kiliseden iskemle getiriyordu. Bu alışverişiyle ortalıkta öyle bir tıkanıklığa sebep oluyordu ki, kerevetin basamaklarına çok güçlükle varılabiliyordu.</p>

  <p class="normal">Mösyö Lheureux, yerine oturmak üzere önünden geçen eczacıya:</p>

  <p class="normal">— Bana kalırsa, dedi; şuraya iki Venedik direği dikmek lazımdı: Yenilik olarak biraz ciddi ve zengin şeylerle donatarak. Hani göze pek güzel görünürdü.</p>

  <p class="normal">Homais:</p>

  <p class="normal">— Şüphesiz, dedi. Ama ne yaparsınız! Her şeye belediye başkanı el attı. Şu zavallı Tuvache'ın pek zevki yoktur. Hele sanat dehası denilen şeyden büsbütün mahrumdur.</p>

  <p class="normal">Bu arada Rodolphe, Madam Bovary ile birlikte, Belediye Konağı'nın birinci katına, toplantı salonuna çıkmış bulunuyordu. Salon bomboş olduğu için Rodolphe, manzarayı oradan rahatça seyredebileceklerini söylemişti. Yumurta biçimi büyük masanın etrafından, tam hükümdarın büstü altında bulunanlardan üç tabure aldı ve pencerelerden birine yaklaştırdı. İkisi de taburelere yan yana oturdular.</p>

  <p class="normal">Kerevetin üstünde bir kıpırdama, uzun fısıldamalar, müzakereler oldu. Nihayet Vilayet Meclisi üyesi ayağa kalktı; adının Lieuvain olduğu artık öğrenilmişti. İsmi ağızdan ağıza kalabalık arasında dolaşıyordu. Bir iki kâğıdı sıraya koyup daha iyi görmek için gözlerine uygun bir mesafeye getirdikten sonra söze başladı:</p>

  <p class="normal1">"Beyler,</p>

  <p class="normal1">Evvela müsaade ediniz de (bugünkü toplantının mevzuu hakkında söze başlamadan önce, bu hususta benimle hemfikir olduğunuzdan eminim), arz ettiğim gibi müsaade ediniz de, Yüksek İdare Makamları'na, Hükümet'e, Şevketmeab'a, Hükümdarımıza, evet, beyler, amme ve fert refahının hiçbir şubesi nazarlarından uzak kalmayan, harp gibi, sulhü, sanayii, ticareti, ziraati ve güzel sanatları da saydırmasını bilerek, fırtınalı bir denizin bin bir muhatarası arasında devlet gerdunesini metin olduğu kadar da hakim bir elle sevk ve idare eden Sevgili Kralımıza minnet ve şükranlarımızı sunayım."</p>

  <p class="normal">Rodolphe:</p>

  <p class="normal">— Biraz geri çekilelim, dedi.</p>

  <p class="normal">— Niçin?</p>

  <p class="normal">Tam o sırada Vilayet Meclisi üyesinin sesi görülmemiş bir şiddetle yükseldi:</p>

  <p class="normal1">"Vatandaşlar arasındaki çekişmelerin sokak ve meydanlarımızı kana buladığı, mülk sahibinin, tüccarın, hatta bizzat amelenin, geceleri huzur içinde uykuya dalarken birdenbire yangını haber veren çan seslerinin gürültüsüyle uyanmaktan titrediği, en yıkıcı sözlerin büyük bir cüretle memleketi temelinden çökerttiği günler artık mazi olmuştur, beyler!"</p>

  <p class="normal">Rodolphe:</p>

  <p class="normal">— Belki aşağıdan beni görürler, dedi. Kötü şöhretim malum, en azından on beş gün müddetle herkese dert anlatmak zorunda kalırım sonra.</p>

  <p class="normal">Emma:</p>

  <p class="normal">— Doğrusu, kendinize iftira ediyorsunuz, dedi.</p>

  <p class="normal">— Hayır, hayır, adım pek kötüye çıkmıştır, yemin ederim.</p>

  <p class="normal">Vilayet Meclisi üyesi devam ediyordu:</p>

  <p class="normal1">"Şayet hafızamdan bu karanlık levhaları def edip nazarlarımı güzel vatanımızın bugünkü vaziyetine çevirecek olursam, ne görürüm? Her yerde ticaret ve zanaat yeşermekte, her yerde yeni münakale yolları, devletin bedeninde yeni kan damarları gibi çoğalarak yeni irtibatlar kurmakta, büyük imalat merkezlerimiz tekrar faaliyete geçmekte, din daha çok kuvvet bularak gönüllerimizde gülümsemekte, limanlarımız dolup taşmakta, itimat yeniden doğmakta ve nihayet Fransa rahatça nefes almaktadır!.."</p>

  <p class="normal">Rodolphe:</p>

  <p class="normal">— İnsanlık bakımından belki de bu haklı ve yerinde bir şey, dedi.</p>

  <p class="normal">Emma:</p>

  <p class="normal">— Ne gibi?</p>

  <p class="normal">— Ne gibisi var mı? Kaplarına sığmayan insanlar bulunduğunu bilmez misiniz?.. Böylelerine hem hülya, hem hareket, hem en temiz ihtiraslar, hem de en coşkun keyifler lazımdır. Böylece insan her çeşit fanteziye, çılgınlığa kendini kapıp koyuverir.</p>

  <p class="normal">Bu söz üzerine Emma, ona, harikulade memleketleri gezip dolaşmış bir yolcuyu seyreder gibi baktı ve:</p>

  <p class="normal">— Biz zavallı kadınların, dedi; böyle bir eğlencemiz bile yok!</p>

  <p class="normal">— Hazin eğlence; çünkü insan bu eğlencede saadet bulamaz.</p>

  <p class="normal">— Fakat saadet bulunur mu hiç?</p>

  <p class="normal">Rodolphe:</p>

  <p class="normal">— Evet, diye cevap verdi; saadete rast gelinir bir gün.</p>

  <p class="normal">Vilayet Meclisi üyesi devam ediyordu:</p>

  <p class="normal1">"Sizler de zaten bunu anlamış bulunuyorsunuz. Sizler, köylerde yaşayan çiftçiler ve işçiler, baştan başa medeniyet olan bir eserin barışsever akıncıları! Sizler, terakki ve ahlaklılığın mücahitleri! Artık anlamış bulunuyorsunuz ki, politika fırtınaları atmosferdeki karışıklardan hakikaten çok daha tehlikelidir..."</p>

  <p class="normal">Rodolphe:</p>

  <p class="normal">— Saadete rast gelinir bir gün, diye tekrarladı; ansızın, tam ümitsizliğe düşüldüğü bir günde. O zaman ufuklar aralanır, sanki, "İşte o!" diyen bir sestir bu. O kimseye içinizi dökmek, her şeyinizi vermek, her şeyi feda etmek ihtiyacını duyarsınız! Karşılıklı uzun uzadıya konuşmazsanız, birbirinizin içindekileri sezersiniz, birbirinizi rüyalarda görürsünüz. (Bunu söylerken kadına bakıyordu.) Nihayet, o kadar aranılmış olan bu hazine, şuracığa, karşınıza gelir, parıldar, kıvılcım saçar. Ama yine de tereddüt edilir, inanmaya cesaret edilmez, sanki karanlıktan birdenbire ışığa çıkmış gibi, insanın gözleri kamaşır.</p>

  <p class="normal">Rodolphe sözlerini bitirirken, cümlesine pandomima da kattı. Sanki başı dönmüş gibi elini yüzüne götürdü; sonra Emma'nın eline bırakıverdi. Kadın elini çekti. Ama Vilayet Meclisi üyesi hep devam ediyordu:</p>

  <p class="normal1">"Bundan kim hayrete düşer, beyler? Ancak, insanın gözü kör, kafası geçmiş zamanın peşin hükümleri içine gömülmüş (evet, söylemekten çekinmiyorum), iyice gömülmüş bulunmalı ki, tarımla geçinen ahalinin zihniyetini yanlış anlasın. Gerçekten, bundan fazla vatanseverlik, siyasi davaya bundan fazla bağlılık, bir kelime ile, bundan fazla zekâ ve anlayış köylerden başka nerede bulunur? Zekâ deyince, beyler, o satıhta kalan zekâyı, aylak kafaların o lüzumsuz süsünü değil, fakat herkesin hayrına, ammenin kemaline, devlete muin olmaya çalışmak suretiyle, her şeyden önce faydalı gayeler peşinde koşmaya kendini adamış derin ve ölçülü zekâyı, kanunlara saygı ile vazifelerin ifasından doğan zekâyı kastediyorum..."</p>

  <p class="normal">Rodolphe:</p>

  <p class="normal">— Ah, yine, dedi. Yine, hep vazife, vazife. Bu kelime harap ediyor beni. Yün fanilalı bir sürü bunakla ayağı tandırlı, eli tespihli bir alay sofu karı, durmamacasına kafamızı şişiriyor vazife, vazife diye. Anladık, ama vazife, büyük olanı hissetmek, güzel olanı candan sevmektir; yoksa toplumun sırtımıza yüklediği bayağılıkları ile birlikte bütün göreneklerini kabullenmek değildir.</p>

  <p class="normal">Madam Bovary itiraz ediyordu:</p>

  <p class="normal">— Ama yine de... ama yine de...</p>

  <p class="normal">— Hayır, hayır! Ne diye ihtirasların aleyhinde nutuk vermeli? Şu dünyada tek güzel şey, kahramanlığın, coşkunluğun, şiirin, müziğin, sanatların, nihayet her şeyin kaynağı değil mi o ihtiraslar?</p>

  <p class="normal">Emma:</p>

  <p class="normal">— Ama, herkesin kanaatine biraz uymak ve ahlak kurallarına boyun eğmek de lazım, dedi.</p>

  <p class="normal">Rodolphe:</p>

  <p class="normal">— Fakat iki türlü ahlak vardır, dedi; biri, küçüğü, göreneğe kaçanı, insanların ahlak dediği şey, durmadan değişen ve yüksek perdeden atıp tutan, saman altından su yürüten, şurada gördüğümüz budala toplantısı gibi, çıkarcıların ahlakı. Fakat öbürü, ebedi ahlak; etrafımızı saran peyzaj ve bizi aydınlatan mavi gökyüzü gibi, çepeçevre ve yukarda bulunan ahlak.</p>

  <p class="normal">Mösyö Lieuvain, cebinden çıkardığı mendile ağzını silmişti; tekrar söze başladı:</p>

  <p class="normal1">"Burada size tarımın lüzumunu ispat etmem mi lazım, beyler? Kim karşılıyor bizim ihtiyaçlarımızı? Varlığımızı kim doyuruyor? Çiftçi değil mi? Çiftçi, beyler. Toprağın o bereketli saban izlerine gayretli bir elle tohum saçarak buğdayı yetiştiriyor; o buğday da, gayet hünerli cihazlar sayesinde öğütülüp toz haline getirtiliyor ve değirmenden un adıyla çıkıyor, oradan şehirlere götürülüyor, fırıncının eline geçiyor, o da ondan, fakir kadar zengin için de lüzumlu bir gıda imal ediyor. Elbiselerimiz için, koskoca sürülerini merada otlatıp semirten de çiftçi değil midir? Tarım olmasaydı, sırtımıza ne giyerdik, karnımızı nasıl doyururduk? Hem sonra, beyler, misal bulmak için bu kadar uzaklara gitmeye lüzum var mı? Kümeslerimizin süslü olan o mütevazı hayvanın ehemmiyetini sık sık düşünmeyen var mıdır içimizde? O hayvancık değil midir, yataklarımıza yumuşak yastıkları, soframıza o lezzetli eti ve yumurtalarını temin eden? Tıpkı cömert bir ana gibi çocuklarına her şeyi veren, iyi işlenmiş bir toprağın bütün nimetlerini birbiri peşi sıra saymak lazım gelse, bunun sonu gelmez. Burada bağ vardır, başka yerde meyvesinden elma şarabı yapılan elma ağaçları, ötede kolza, daha ileride peynirin türlüsü; keten, beyler, keteni unutmayalım! O keten ki, son yıllarda büyük bir gelişme göstermiştir, o keten ki, üzerine bilhassa dikkatinizi çekmek isterim."</p>

  <p class="normal">Kimsenin dikkatini çekmesine gerek yoktu; çünkü sözlerini yutacakmış gibi kalabalığın ağzı bir karış açıktı. Yanında duran Tuvache, hatibi dinlerken gözlerini dört açıyordu. Mösyö Derozerays, vakit vakit gözlerini hafifçe yumuyordu. Daha ötede, eczacı, bacaklarının arasında oğlu Napoléon, nutkun bir hecesini dahi kaybetmemek için, avcunu açarak kulağına götürmüş, dinliyordu. Jürinin diğer azaları, onaylama anlamında, yeleklerine gömülmüş gerdanlarını hafifçe oynatıyorlardı. İtfaiyeciler, kerevetin aşağısında, süngülerine dayanarak dinleniyorlardı; ve Binet, kılıcının ucu havada, dirseklerini gererek, dimdik duruyordu. Belki nutku işitiyordu, ama miğferinin ta burnuna kadar inen viziyeri yüzünden hiçbir şey görmesine imkân yoktu. Tuvache efendinin küçük oğlu olan muavininin miğferi çok daha mübalağalıydı; kafasına öyle kocaman bir miğfer geçirmişti ki, hiç durmadan sallanıyor ve başına doladığı basma sargının bir ucu aşağıya sarkıyordu. Oğlan, o miğferin altında çocuksu bir tebessümle tatlı tatlı gülümsüyor, damla damla terleyen küçük, solgun yüzünde keyif, yorgunluk ve uyku ifadesi beliriyordu.</p>

  <p class="normal">Meydan, ta evlere kadar hıncahınç dolmuştu. Dirseklerini pencerelere dayamış, yahut kapılarda ayakta duran insanlar görülüyordu. Justin'in, eczanenin camekânı önünde, baktığı şeyin temaşasına dalmış gibi bir hali vardı. Sessizliğe rağmen, Mösyö Lieuvain'in konuşması havada kayboluyordu. Sesi, kalabalıktan gelen iskemle gıcırtılarının yer yer kestiği cümle kırıntıları halinde kulağa erişiyordu. Sonra, ansızın, arka taraftan bir öküzün uzun uzun böğürdüğü, yahut köşe başlarında birbirlerine cevap yetiştiren koyunların melediği duyuluyordu. Sığırtmaçlarla çobanlar, hayvanlarını ta oraya kadar sürmüşlerdi. İnekler burunlarına kadar sarkan yaprakları dilleriyle kopararak, arada bir böğürüp duruyorlardı.</p>

  <p class="normal">Rodolphe, Emma'ya yaklaşmıştı; alçak sesle, hızlı hızlı söylüyordu:</p>

  <p class="normal">— Topluluğun bu komplosu sizi isyan ettirmiyor mu? Onun mahkûm etmediği bir tek duygu var mı? En soylu içgüdüler, en temiz sempatiler hırpalanıyor, kötüleniyor; ama iki zavallı gönül birbirine kayacak olursa, kavuşmamaları için her türlü oyunlar oynanıyor. Onlar, yine de deneyecekler, kanat çırpacaklar, birbirlerini çağıracaklardır. Ne yaparlarsa yapsınlar, er geç, altı ayda, on yılda bir araya gelecekler, birbirlerini seveceklerdir; çünkü alın yazıları budur; çünkü birbirleri için yaratılmışlardır.</p>

  <p class="normal">Kollarını dizleri üstünde kavuşturmuş duruyor, yüzünü Emma'ya çevirerek ona yakından sabit bakışlarla bakıyordu. Emma, Rodolphe'un gözlerinde, siyah gözbebeklerinin etrafına çizik çizik yayılan küçücük altın ışınlar fark ediyor, hatta saçlarına parlaklık veren pomadın kokusunu duyuyordu. Üzerine bir rehavet çöktü. Vaubyessard'da kendisini valse kaldırmış olan Vikont hatırına geldi; onun da sakalından, bu saçlar gibi etrafa aynı vanilya ve limon kokusu yayılıyordu. Gayri ihtiyari, kokuyu daha iyi içine çekmek için gözlerini yarı yarıya yumdu. Fakat iskemlesinin üzerinde dikilerek yaptığı bu hareket sırasında, ta uzakta, ufkun ta ötesinde, arkasında uzun bir toz bulutu bırakarak Leux yamacından yavaşça aşağı inmekte olan eski yolcu arabası <span class="ideitalik">Kırlangıç</span>'ı gördü. Léon hep bu sarı arabaya binerek ona gelirdi; sonunda, bir daha dönmemek üzere yine o yoldan geçip gitmişti! Onu, pencereden, tam karşısında görür gibi oldu; sonra her şey birbirine karıştı, bulutlar geçti; hâlâ kendini avizelerin parıltısı altında, Vikont'un koluna girmiş, valste dönüyor sandı, Léon uzakta değilmiş de hemen gelecekmiş zannetti; ama yine de Rodolphe'un başını hep yanında hissediyordu. Bu duygunun tatlılığı, eski arzularının içine siniyor ve üzerinden rüzgâr esen kum taneleri gibi, o arzular, ruhuna yayılan bu kokunun harikulade nefesiyle dönüyor, dönüyordu. Birçok kere, sütun başlıklarını saran sarmaşıkların serinliğini içine çekmek için, burun kanatlarını hızla açıp kapadı. Eldivenlerini çıkarıp ellerini kuruladı; sonra, mendili ile yüzünü yelpazeledi. Bu sırada, şakaklarının zonklaması arasından kalabalığın uğultusunu ve cümlelerini dua okur gibi sıralayan Vilayet Meclisi üyesinin sesini duyuyordu.</p>

  <p class="normal">Diyordu ki:</p>

  <p class="normal1">"Devam ediniz! Sebat ediniz! Ne göreneğin telkinlerini, ne de pervasız bir ampirizmin fazla aceleci nasihatlerini dinleyiniz. Bilhassa toprağı ıslah etmeye, iyi gübre kullanmaya, beygir, sığır, koyun ve domuz cinslerini geliştirmeye dikkat ve himmet ediniz! Bu tarım yarışmaları sizler için birer er meydanı olsun. Bunlardan galip çıkan, elini mağluba uzatıp daha iyi bir başarı temennisiyle onunla canciğer olsun! Ve sizler, zahmetli mesailerini hiçbir hükümetin nazarı itibara almadığı saygıdeğer hizmetkârlar, mütevazı çiftlik uşakları, gelin de o sessiz faziletlerinizin mükâfatını alın ve emin olun ki, devlet bundan böyle, gözlerini size dikmiş, sizi desteklemekte, sizi himaye etmektedir. Haklı taleplerinizi karşılayacak ve elinden geldiği kadar meşakkatli fedakârlıklarınızın yükünü hafifletecektir!"</p>

  <p class="normal">Mösyö Lieuvain artık oturdu; Mösyö Derozerays kalkıp başka bir nutka başladı. Nutku, belki üyeninki kadar süslü değildi, fakat daha olumlu bir üslup niteliği taşıyordu; yani daha özel bilgiler ve daha esaslı düşünceler içeriyordu. Mesela, nutukta hükümetin övgüsü daha az yer tutuyor, buna karşılık, din ve tarım bahsi daha uzun sürüyordu. Bu bahiste din ile tarım arasındaki ilişkiler, her ikisinin nasıl uygarlığa elbirliğiyle hizmet etmiş olduğu anlatılıyordu. Rodolphe ile Madam Bovary ise, rüyalardan, önsezilerden, manyetizmadan söz açmışlardı. Hatip, toplumların meydana çıktığı tarihe kadar çıkarak, insanların ormanlar içinde meşe palamutlarıyla karın doyurduğu o hoyrat zamanları tasvir ediyordu. Sonra bu insanlar hayvan postlarını terk etmişler, kumaştan elbise giymişler, toprağı çizik çizik etmişler, asma dikmişlerdi. Bu, insanlığın hayrına olmuştu; acaba bu keşifte faydadan çok zarar yok muydu? Mösyö Derozerays bu meseleyi ele almıştı. Sayın başkan, sabanı ile tarla süren Cincinnatus'u, lahana yetiştiren Diocletianus'u, tarlalara tohum atarak yeni yılı açan Çin imparatorlarını zikrederken, Rodolphe da manyetizma bahsinden yavaş yavaş yakınlıklar bahsine geçmiş, genç kadına, bu dayanılmaz cazibelerin nedenini çok daha önce yaşanmış hayatlarda aramak lazım geldiğini anlatıyordu.</p>

  <p class="normal">— Nitekim, biz, diyordu; neden birbirimizle tanıştık? Hangi rastlantı bunu istedi? Hiç şüphe yok, birbirine kavuşmak için akan iki nehir gibi, aradaki mesafeye rağmen, ikimizin de üstünden kayıp gittiğimiz inişler bizi birbirimize doğru itti.</p>

  <p class="normal">Ve kadının elini yakaladı, Emma elini çekmedi.</p>

  <p class="normal">Başkan:</p>

  <p class="normal">"<span class="ideitalik">Mükemmel ürün ödülü!..</span>" diye bağırdı.</p>

  <p class="normal">— Mesela az evvel size geldiğim zaman...</p>

  <p class="normal">"<span class="ideitalik">Quincampoix'dan Mösyö Bizet'ye...</span>"</p>

  <p class="normal">— Size refakat edeceğimi biliyor muydum?</p>

  <p class="normal">"<span class="ideitalik">Yetmiş frank!</span>"</p>

  <p class="normal">— Hatta yüz kere kalkıp gitmek istedim, sizi takip ettim, kaldım.</p>

  <p class="normal">"<span class="ideitalik">Fışkılar</span>."</p>

  <p class="normal">— Bu akşam, yarın, diğer günler ve bütün hayatım boyunca kalacağım gibi!</p>

  <p class="normal">"<span class="ideitalik">Argueil'den Mösyö Caron'a, bir altın madalya!</span>"</p>

  <p class="normal">— Çünkü kimsede bu kadar tam bir cazibe ve güzellik görmedim.</p>

  <p class="normal">"<span class="ideitalik">Givry-Saint-Martin'den Mösyö Bain'e!</span>"</p>

  <p class="normal">— Nitekim hatıranızı hep gönlümde saklayacağım.</p>

  <p class="normal">"<span class="ideitalik">Bir merinos koçu için...</span>"</p>

  <p class="normal">— Ama unutursunuz beni, bir gölge gibi silinir giderim.</p>

  <p class="normal">"<span class="ideitalik">Norte-Dame'dan Mösyö Belot'ya...</span>"</p>

  <p class="normal">— Hayır, hayır, düşüncenizde, hayatınızda benim de bir yerim olacak, değil mi?</p>

  <p class="normal">"<span class="ideitalik">Domuz cinsi, iki birincilik mükâfatı: Mösyö Léhérisse ile Mösyö Cullembourg; altmış frank!</span>"</p>

  <p class="normal">Rodophe kadının elini sıkıyor, o elin, yakalanmış da tekrar havalanmak isteyen bir kumru gibi sımsıcak ve titremeler içinde olduğunu hissediyordu. Fakat kadın, ya elini kurtarmak istediğinden, yahut bu tazyike cevap verdiğinden, parmaklarını oynatır gibi oldu. Rodolphe haykırdı:</p>

  <p class="normal">— Ah teşekkür ederim! Beni reddetmiyorsunuz! Ne kadar iyi kalplisiniz! Anlıyorsunuz ki ben sizinim! Bırakın da sizi göreyim, sizi seyredeyim.</p>

  <p class="normal">Pencerelerden giren bir rüzgâr, masanın örtüsünü buruşturdu ve meydanda, aşağıda köylü kadınların bütün o kocaman başlıkları, beyaz kelebeklerin çırpınan kanatları gibi hafifçe havalandı.</p>

  <p class="normal">Başkan: "<span class="ideitalik">Yağlı tohum küspelerinin kullanılışı</span>" diye devam ediyordu. Sonra, birbiri ardından sıraladı:</p>

  <p class="normal">"<span class="ideitalik">Flaman gübresi, – keten üretimi, – kanal açma, – uzun vadeli icarlar, – hizmetkârların emeği.</span>"</p>

  <p class="normal">Rodolphe artık konuşmuyordu. Birbirlerine bakıyorlardı. Kurumuş dudakları dayanılmaz bir arzu ile titriyordu ve parmakları, kendiliklerinden, tatlı bir gevşemeyle, birbirlerine kenetlendi.</p>

  <p class="normal">"<span class="ideitalik">Sassetot-la-Guerriére'den Catherine-Nicaise-Elisabeth Leroux'ya, aynı çiftlikte elli dört yıl müddetle hizmet gördüğü için, yirmi beş frank kıymetinde, bir gümüş madalya!</span>"</p>

  <p class="normal">Vilayet Meclisi üyesi, "<span class="ideitalik">Nerede Catherine Leroux?</span>" deyip duruyordu.</p>

  <p class="normal">Kadın bir türlü meydana çıkmıyordu, fısıltı halinde sesler geliyordu:</p>

  <p class="normal">— Gitsene!</p>

  <p class="normal">— Sola!</p>

  <p class="normal">— Korkma!</p>

  <p class="normal">— Ah, ne budala kadın!</p>

  <p class="normal">Tuvache seslendi:</p>

  <p class="normal">— Nerede kaldı bu kadın!</p>

  <p class="normal">— İşte geliyor!..</p>

  <p class="normal">— Yaklaşsa ya!</p>

  <p class="normal">O zaman, pek fakirane elbisesi içinde büsbütün büzülmüş gibi görünen ufak tefek bir ihtiyar kadıncağızın ürkek ürkek kerevete yaklaştığı görüldü. Ayaklarında tahtadan kocaman galoşlar, belinde de büyük bir mavi önlük vardı. Kenarı işlemesiz başlığının çerçevelediği sıska yüzü, buruşukluklarla suyu çekilmiş bir elmadan daha fazla kırış kırış olmuştu. Kırmızı gömleğinin yenlerinden, mafsalları boğumlu iki uzun el çıkıyordu. Ambarların tozu, çamaşır yıkamaların sodası, yapağının kiri o elleri öylesine sıvamış, katılaştırmış, çizik çizik etmişti ki, temiz suda bol bol yıkanmış olmasına rağmen yine de kirli görünüyor ve hizmet göre göre, sanki çekilmiş bin bir meşakkatin mütevazı deliliymiş gibi hep yarı açık duruyordu. Yüzünün ifadesinde bir nevi manastır sertliği vardı. Bu solgun bakışı kederli veya içli hiçbir şey yumuşatmıyordu. Hayvanlarla düşe kalka, onların dilsizliği ve vurdumduymazlığı kendisine de geçmişti. Hayatında ilk defa böyle bir kalabalığın ortasında bulunuyordu. Bayraklar, trampetler, siyah elbiseli beyler ve Vilayet Meclisi üyesinin göğsündeki nişanla ürkmüş, ilerlemek mi, yoksa kaçmak mı lazım geldiğini, halkın kendisini neden ortaya ittiğini, jüri üyelerinin kendisine niçin gülümsediklerini kestiremeyerek olduğu yerde dimdik duruyordu. Bu yarım asırlık kölelik, neşe ile açılıp saçılan o burjuvaların karşısında işte böyle kalakalmıştı.</p>

  <p class="normal">Başkanın elinden kazananların listesini almış olan Vilayet Meclisi üyesi:</p>

  <p class="normal">— Yaklaşın pek sayın Catherine-Nicaise-Elisabeth Leroux, dedi.</p>

  <p class="normal">Kâh elindeki kâğıda, kâh ihtiyar kadıncağıza bakarak, babacan bir tavırla:</p>

  <p class="normal">— Yaklaşın, yaklaşın... diye tekrarladı.</p>

  <p class="normal">Tuvache, koltuğundan sıçrayarak:</p>

  <p class="normal">— Sağır mısınız kuzum? dedi ve kulağına bağırmaya başladı:</p>

  <p class="normal">— Elli dört senelik hizmet! Bir gümüş madalya! Yirmi beş frank! Bunlar hep sizin.</p>

  <p class="normal">Kadın, madalyayı eline alınca, iyice baktı. O zaman yüzünde saadetle dolup taşan bir tebessüm belirdi ve giderken şöyle homurdandığı duyuldu:</p>

  <p class="normal">— Namıma ayin yapsın diye bizim köyün papazına vereceğim bunu.</p>

  <p class="normal">Eczacı, notere eğilerek:</p>

  <p class="normal">— Ne kaba sofuluk bu, dedi.</p>

  <p class="normal">Toplantı sona ermişti; kalabalık dağıldı. Artık nutuklar okunmuş, bitmişti. Herkes yine eski mevkiine dönüyor, her şey eskisi gibi olup bitiyordu: Efendiler uşakları azarlıyor, onlar da, boynuzlarında yeşil çelenklerle ahırlarına dönen, müsabakanın gamsız galiplerini dövüyorlardı.</p>

  <p class="normal">Bununla beraber, milli muhafızlar, süngülerine geçirmiş oldukları çöreklerle, belediye binasının birinci katına çıkmışlardı. Taburun trampetçisi şişe ile dolu bir sepet getirmişti. Madam Bovary, Rodolphe'un koluna girdi. O da kendisini evine kadar götürdü. Kapıda birbirlerinden ayrıldılar. Rodolphe, ziyafet saatini bekleyerek, çayırda tek başını gezindi.</p>

  <p class="normal">Şölen uzun sürdü; gürültülü ve düzensiz geçti. O kadar izdiham vardı ki, herkes dirseğini güçlükle kımıldatıyordu. Sıra yerine geçen daracık tahtalar, az kalsın davetlilerin ağırlığı altında kırılacaktı. Bol bol yiyip içtiler, herkes, ziyafet için verdiği paranın acısını çıkarmaya bakıyordu. Bütün alınlardan damla damla ter akıyor, sofranın üstünde, tavana asılmış gaz lambaları arasında, bir sonbahar sabahı nehirden yükselen buğu gibi, beyazımtırak bir duman dalgalanıyordu. Rodolphe, sırtını çadırın bezine dayamış, öylesine Emma'yı düşünmeye dalmıştı ki, hiçbir şey işitmiyordu. Arkasında, çimen üstünde uşaklar kirli tabakları istif ediyorlar, yanındakiler boyuna konuşuyor, fakat o, cevap bile vermiyordu. Kadehine şarap koyuyorlardı; uğultunun artmasına rağmen, düşüncesine tam bir sessizlik çökmüştü. Emma'nın söylediklerini, dudaklarının biçimini hayalinden geçiriyordu. Yüzü, sihirli bir aynadaymış gibi, asker serpuşlarının madeni tokalarında parıldıyor, elbisesinin kıvrımları duvarlar boyunca iniyor ve yaşanacak aşk günleri istikbalin panoramasında sonsuzluğa kadar uzayıp gidiyordu.</p>

  <p class="normal">Onu, geceleyin, donanma fişekleri atılırken tekrar gördü; fakat kocası, Madam Homais ve eczacı ile beraberdi. Eczacı, havaya karışıp giden fişekleri tehlikeli buluyor, endişe ediyordu.</p>

  <p class="normal">İkide birde yanındakilerden ayrılıp Binet'ye tavsiyelerde bulunmaya gidiyordu.</p>

  <p class="normal">Mösyö Tuvache'ın adresine gönderilmiş olan donanma fişekleri, aşırı bir ihtiyatkârlıkla, mahzene yerleştirilmişti. Bu sebeple, rutubet alan barut pek ateş almıyordu. Nitekim, havada kuyruğunu ısıran bir ejder şekli çizmesi gereken en belli başlı fişek de güme gitti. Vakit vakit zavallı bir Roma şamdanı havaya yükseliyor, o zaman halk, ağzı bir karış açık, bir uğultudur koparıyordu. Bu uğultuya, karanlıkta öte berileri çimdiklenen kadınların çığlığı da karışıyordu. Emma, sessiz, yavaşça kocasının omzuna yaslanmıştı; sonra başını kaldırıp kapkaranlık gökyüzünde fişeklerin ışıklı yolunu takip etmeye başladı. Rodolphe yanmakta olan kâğıt fenerlerin ışığında kadını seyrediyordu.</p>

  <p class="normal">Fenerler de birer ikişer söndü; yıldızlar yandı. Yere birkaç damla yağmur düştü. Emma, eşarbını şapkasız başına bağladı.</p>

  <p class="normal">Tam o sırada, Vilayet Meclisi üyesinin kira arabası handan çıktı. Adamakıllı sarhoş olan arabacı, birdenbire uyuklamaya başladı. Uzaktan, arabanın körüğü üstünden, iki fenerin arasında, bütün vücudunun sarsıntılara uyarak bir sağa, bir sola yıkıldığı görülüyordu.</p>

  <p class="normal">Eczacı:</p>

  <p class="normal">— Doğrusunu söylemek lazımsa, dedi; sarhoşlukla adamakıllı mücade etmeli! Bence her hafta belediyenin kapısına bir liste asmalı ve o hafta içinde kendilerini alkolle zehirlemiş ne kadar kimse varsa, hepsinin adlarını teker teker o listeye yazmalı. Zaten, istatistik bakımından da, böylece, doğru yıllık rakamlar elde edilmiş olur ve icabında... Ama özür dilerim!..</p>

  <p class="normal">Yeniden yüzbaşıya doğru koştu.</p>

  <p class="normal">Yüzbaşı evine dönüyordu, tornasına kavuşacaktı. Homais:</p>

  <p class="normal">— Acaba iyi olmaz mı, dedi; adamlarınızdan birini gönderseniz veyahut bizzat kendiniz gitseniz?..</p>

  <p class="normal">Tahsildar:</p>

  <p class="normal">— Beni rahat bırakın, dedi; mademki hiçbir şey yok!</p>

  <p class="normal">Eczacı, dostlarının yanına dönünce:</p>

  <p class="normal">— Müsterih olun, dedi. Mösyö Binet bana bütün tedbirlerin alınmış olduğuna dair teminat verdi. Yerlere bir tek kıvılcım bile düşmeyecek; tulumbalar dolu. Haydi, artık gidelim de yatalım.</p>

  <p class="normal">Madam Homais, gerine gerine esneyerek:</p>

  <p class="normal">— Doğrusu, benim de uykum var, dedi. Ne olursa olsun, şu bayram günü de pek güzel geçti işte.</p>

  <p class="normal">Rodolphe, tatlı bir bakışla ve alçak bir sesle:</p>

  <p class="normal">— Hem de ne kadar güzel, dedi.</p>

  <p class="normal">Birbirlerini selamladılar, sonra aksi istikamette yollarına devam ettiler.</p>

  <p class="normal">İki gün sonra, <span class="ideitalik">Rouen Feneri</span> gazetesinde, o şenlik hakkında uzun bir makale çıktı. Bunu Homais, hemen ertesi gün, hararetle kaleme almıştı:</p>

  <p class="normal1">"Bu örgü örgü yeşillikler, bu çiçekler, bu girlantlar neye? Hararetini, sürülmüş topraklarımıza saçan tropikal bir güneşin selleri altında, gazaba gelmiş bir denizin dalgaları gibi, bu kalabalık böyle nereye koşuyor?"</p>

  <p class="normal">Arkasından, köylülerin hayat şartlarından bahsediyordu. Şüphesiz, hükümet elinden geleni yapıyordu, ama bu kâfi değildi. "<span class="ideitalik">Cesaret!"</span> diye bağırıyordu hükümete, "<span class="ideitalik">daha binlerce ıslahata lüzum var, onları da yapalım.</span>" Sonra Vilayet Meclisi üyesinin kasabaya girişini anlatırken, ne "<span class="ideitalik">milisin cengâver tavrını</span>", ne "<span class="ideitalik">kasabanın en şen kadınlarını</span>", ne de "<span class="ideitalik">orada bulunan ve bazıları, ölümsüz saflarımızın kalıntıları olup da trampetlerin erkek sesini duyar duymaz hâlâ yüreklerininin çarptığını hisseden yaşlı aile babaları</span>" dediği dazlak kafalı ihtiyarları unutuyordu. Jüri üyelerini sayıp dökerken kendi adını da baş tarafta zikrediyor, hatta, eczacı Mösyö Homais'nin Tarım Derneği'ne elma şarabı hakkında bir muhtıra göndermiş olduğunu da bir notla hatırlatıyordu. Ödüllerin dağılışına gelince, kazananların sevincini, methiyeye kaçan bir üslupla tasvir ediyordu. "<span class="ideitalik">Baba oğlunu, kardeş kardeşi, koca karısını öpüyordu. İçlerinden birçoğu, kazandığı mütevazı madalyayı gururla herkese gösteriyordu. Hiç şüphe yok, evine ve sevgili karısının yanına dönünce de o madalyayı, gözyaşları içinde, kulübesinin gösterişsiz duvarlarına asacaktı.</span></p>

  <p class="normal1">Saat altıya doğru, Mösyö Leigeard'ın çayırı üstünde kurulan ziyafet sofrasında, bayramın belli başlı tertipçileri toplanmış bulunuyordu. Yemek tam bir dostluk ve samimiyet havası içinde yendi. Mösyö Lieuvain Kral'ın, Mösyö Tuvache Vali'nin, Mösyö Derozerays tarımın, Mösyö Homais iki kardeş olan sanayi ve güzel sanatların, Mösyö Leplichey ıslahatın şerefine kadeh kaldırdı. Gece, parlak bir donanma şenliği havayı ışığa boğdu. İnsanın bu manzaraya hakiki bir hayalnüma, gerçek bir opera dekoru diyesi geliyordu. An geldi ki, küçük kasabamız, kendini herhalde bir Bin Bir Gece rüyası içinde sandı.</p>

  <p class="normal1">Bu aile toplantısını hiçbir üzücü hadisenin ihlal etmediğini de belirtmek isteriz."</p>

  <p class="normal">Ve ilave ediyordu:</p>

  <p class="normal1">"Yalnız kilise mensuplarının bayrama katılmayışı dikkati çekti. Herhalde din adamları terakkiyi bambaşka bir tarzda anlıyor olmalılar. O da sizin bileceğiniz iş. De Loyola beyler!"<sup class="calibre2"><a href="../Text/MadameBovary_split_045.html#footnote-100-28" id="footnote-100-28-backlink">[28]</a></sup></p>
</body>
</html>
