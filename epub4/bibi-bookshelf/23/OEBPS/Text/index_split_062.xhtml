<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>unnamed</title>
  <meta content="User" name="author" />
  <meta content="2015-1-7" name="creation-time" />
  <meta content="2015-1-13" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s1">
      <p class="calibre2"> </p>
    </div>

    <div class="s1">
      <h1 class="calibre2"><span class="none5">Bölüm</span> <span class="none5">59</span></h1>

      <p class="calibre2"> </p>

      <p class="calibre2"> </p>

      <p class="calibre2"><span class="none4">NOEL Akşamı erken saatlerde, elinde galeriden aldığı broşürle evine dönen Junior, rehber yıldızlar ve bakir doğumlarla ilgisi olmayan sır dolu olayları merakla düşünüp durdu.</span></p>

      <p class="calibre2"><span class="none4">Bir elinde bir bardak Dry Sack ve diğer elinde Celestina White’in resmiyle oturma odasında oturduğu sırada, pencerelerin ötesinden görünen kış gecesi, pırıl pırıl parlayan kentin üstüne çökmüş ve onu bir is tabakası gibi kaplamıştı.</span></p>

      <p class="calibre2"><span class="none4">Seraphim’in doğum sırasında öldüğünü gerçekten de biliyordu. Naomi’nin defnedildiği gün, mezarlıkta onun cenaze törenine katılan siyahileri görmüş ve manyak polisin telesekreterinde Max Bellini’nin mesajını duymuştu.</span></p>

      <p class="calibre2"><span class="none4">Her neyse, eğer Seraphim hâlâ yaşıyorsa bile, şimdi yalnızca on dokuz yaşında olurdu, yani Güzel Sanatlar Akademisi’nden mezun olamayacak kadar genç.</span></p>

      <p class="calibre2"><span class="none4">Bu ressamla Seraphim arasındaki çarpıcı benzerlik, fotoğrafın altındaki özgeçmiş bilgileriyle birlikte, iki kızın kardeş olduklarının bir kanıtıydı.</span></p>

      <p class="calibre2"><span class="none4">Junior’ı şaşırtmıştı bu. Çok iyi anımsadığına göre, Seraphim’in ona fizik tedavi için geldiği haftalarda, genç kız bir abladan ya da bir kız kardeşten hiç söz etmemişti.</span></p>

      <p class="calibre2"><span class="none4">Aslında, aralarında geçen konuşmaları anımsamak için hayli çaba göstermesine karşın, sanki kendisi o günlerde taş gibi sağırmışçasına, Seraphim’in tedavi sırasında söylemiş olduğu hiçbir şeyi bilinçaltından çıkaramıyordu. Anımsadıkları yalnızca duygusal izlenimlerdi: onun yüzünün güzelliği, cildinin yumuşaklığı, ellerinin altında hissettiği etlerinin sıkılığı.</span></p>

      <p class="calibre2"><span class="none4">Yaklaşık dört yıl öncesini düşünen Junior, Seraphim’le rahip lojmanında yaşadığı o arzu dolu geceyi belleğinde canlandırmaya çalıştı. Ama tıpkı az önce düşünürken olduğu gibi, onun sıra dışı güzelliğiyle mükemmel dirilikteki vücudundan başka hiçbir şey anımsamıyordu.</span></p>

      <p class="calibre2"><span class="none4">Rahibin evinde bir ablanın varlığını belirtecek herhangi bir şey görmemişti. Ne aile fotoğrafları ne de gururla çerçevelenmiş bir lise mezuniyet resmi. Ve yalnızca Seraphim’le meşgul olduğu için de aileyle pek ilgilenmemişti. Ayrıca, kendisi geçmişi bir yük olarak düşünen ve bundan kurtulmak gerektiğine inanan, geleceğe odaklanmış bir adam olduğundan, anıları geliştirme çabasında asla bulunmamıştı. Çoğu insanın hoşuna giden</span> <span class="none4">aşırı</span> <span class="none4">nostaljik duygular onu hiç ilgilendirmezdi. Ama Dry Sack’ini yudumlarken, geçmişte kalan bu olayı anımsamak için gösterdiği çaba, Seraphim’in o tatlı, çapkın görüntülerinin yanı sıra ona bir şey daha anımsatmıştı. Genç kızın babasının kasetteki sesini. Dindar kızı yatağa attığında, rahibin okuduğu vaazı.</span></p>

      <p class="calibre2"><span class="none4">Seraphim’in babası için yazıya döktüğü yeni vaazın kaba müsveddesi kasette çalarken genç kıza sahip olmak, her ne kadar kendisinde garip ve heyecanlı bir duygu yaratmışsa da, Junior rahibin ses tonunun ve bunun özelliğinin dışında onun söylediği şeylerin hiçbirini anımsamıyordu. Ama o bantın içeriğinde belirgin sözcükler olması konusunda şimdi kendisini rahatsız eden şey ya içgüdüsü ya da sinirsel huzursuzluğuydu veya bunun suçunu yalnızca içtiği şeride aramak gerekirdi.</span></p>

      <p class="calibre2"><span class="none4">Ön sayfaya bakmak için, elindeki broşürü çevirdi. Serginin adının, rahibin anımsanamayan vaazını akla getirdiğinden kuşkulanmaya başlamıştı şimdi.</span></p>

      <p class="calibre2"><span class="none4">Bu Önemli Gün.</span></p>

      <p class="calibre2"><span class="none4">Üç sözcüğü yüksek sesle söyleyen Junior, bunlarla Rahip White’ın sesinin o bulanık anıları arasında garip bir tınlama olduğunu sezinledi. Ama eğer aslında böyle bir şey varsa bile, anımsanması güç bir bağlantıydı bu.</span></p>

      <p class="calibre2"><span class="none4">Üçe katlanmış broşürdeki röprodüksiyonlar, Celestina White’ın tablolarının örnekleriydi ve Junior bunları deneyimsiz, ruhsuz ve son derece sönük bulmuştu. Celestina tablolarını gerçek ressamların küçümsediği tüm özelliklerle doldurmuştu: Realistik detaylar, öykü anlatımı, güzellik, iyimserlik ve hatta çekicilik.</span></p>

      <p class="calibre2"><span class="none4">Sanat değildi bu. Yalnızca örneklerle resimleme şeklinde çalışılan ve tuval yerine kadife kumaş üzerinde yapılması daha uygun olan bir duygu tellallığıydı.</span></p>

      <p class="calibre2"><span class="none4">Broşürü inceleyen Junior, bu ressama karşı göstermesi gereken en iyi tepkinin şimdi doğruca banyoya girmesi, bir parmağını boğazından aşağıya sokması ve kendini kusturması olduğunu hissediyordu. Ama tıbbi geçmişini düşündüğünde, böylesine duygu belirtici bir eleştirmen olmayı göze alamamıştı.</span></p>

      <p class="calibre2"><span class="none4">Bardağına biraz daha seri ve buz koymak için mutfağa gittiğinde, San Francisco’nun telefon rehberinde White, Celestina’yı aradı. Numarası yazılıydı, ama adresi yoktu.</span></p>

      <p class="calibre2"><span class="none4">Onu aramayı düşünmekle birlikte, eğer telefonu açarsa kendisine ne söyleyeceğini bilmiyordu.</span></p>

      <p class="calibre2"><span class="none4">Yazgıya, kendisinden ve geleceğini kurma konusundaki özyeteneğinden başka hiçbir şeye inanmayan Junior, Bartholomew’u bulamadığından ötürü neredeyse beyin kanaması geçirecek kadar öfkelendiği, hayalet şarkıcıyla ve yaşamındaki diğer belirgin doğaüstü olaylarla aklının karıştığı ve sinirlerinin bozulduğu, çoğu kez de şimdiye dek hissetmediği kadar büyük bir korkuya kapıldığı böylesine kötü bir zamanda, bu genç kızla yollarının kesişmesinin ne denli olağanüstü bir durum olduğunun farkındaydı. İşte burada Seraphim’e ulaşan bir bağlantı vardı ve onun aracılığıyla da Bartholomew’a.</span></p>

      <p class="calibre2"><span class="none4">Evlat edinme kayıtları, herkesten olduğu gibi Celestina’dan da gizlenmiş olmalıydı. Ama belki de o, kız kardeşinin piç oğlunun yazgısıyla ilgili olarak, Junior’ın bilmediği bir şeyi biliyordu; ona önemsiz görünen, ama kendisini doğru izin ardına götürecek küçük bir detayı.</span></p>

      <p class="calibre2"><span class="none4">Celestina’ya yaklaşırken dikkatli olmalıydı. Ama böyle bir yaklaşımı hemen gerçekleştirmeye cesaret edemiyordu. Bunu iyice düşünmeli ve bir strateji gerçekleştirmeliydi. Bu değerli fırsatın harcanmaması gerekiyordu.</span></p>

      <p class="calibre2"><span class="none4">İçkisini tazeledikten sonra oturma odasına geri dönen Junior, Celestina’nın broşürdeki fotoğrafını inceledi. O da kız kardeşi kadar şaşırtıcı bir güzellikteydi, ama zavallı kız kardeşinin aksine yaşıyordu ve bu nedenle de insanı aşka davet edecek kadar çekici bir görünümdeydi. Bartolomew’u arayışı konusunda kendisine yardımcı olacak gerekli tüm bilgileri ondan öğrenmeliydi, yine de bu işi onu kuşkulandırmadan yapmalıydı. Aynı zamanda, birlikte eğlenmemeleri, bir aşk ilişkisi yaşamamaları ve hatta ciddi bir beraberlik geçirmemeleri için hiçbir neden yoktu.</span></p>

      <p class="calibre2"><span class="none4">Eğer Seraphim’in piç oğlunun teyzesi Celestina, son birkaç yıldır Junior’ın tatmin edici beraberlikleriyle sıradan cinsel yaşamında özlem duyduğu o gönül arkadaşı olabilirse, ne kadar da garip olurdu. Ama onun çocuksu nitelikteki tablolarına bakılırsa, bu pek olası görünmemekle birlikte, belki kendisi onun bu konuda yetişmesine ve gerçek bir ressam olarak gelişmesine yardımcı olabilirdi.</span></p>

      <p class="calibre2"><span class="none4">Seraphim’le geçirdiği o ateşli geceyle ilgili duygusal anılar şimdi kendisinde bir arzu uyandırmıştı. Ne yazık ki şu anda yanında bulunan tek dişi Endüstri Kadını’ydı, ama o kadar da zor durumda sayılmazdı tabii.</span></p>

      <p class="calibre2"><span class="none4">Noel Akşamı kutlaması için, şeytana tapınanların düzenlediği bir partiye davet edilmesine karşın, buna katılmaya niyeti yoktu. Parti, ilginç olabilecek gerçek satanistler tarafından değil de, çarpık espri anlayışına sahip, tümü inançsız olan bir grup ressam tarafından veriliyordu. Ama ardından, Bavol Poriferan heykeli yerine daha uyumlu bir kadınla ilişki kurabileceği içgüdüsüne kapılarak, sonuçta bu partiye katılmaya karar verdi. Ve tam evden ayrılırken, son anda aklına gelen bir düşünceyle, “Bu Önemli Gün” broşürünü ceketinin cebine koydu. Celestina’nın tebrik kartı resimleri görüntüsündeki çalışmalarının, dobra dobra konuşan bir grup genç ressam tarafından analiz edilmesini duymak hayli eğlenceli olacaktı. Ayrıca, Güzel Sanatlar Akademisi, Batı Kıyısı’nın kendi türündeki en iyi okulu olduğu için, bu partiye katılanların birkaçı onu gerçekten tanıyor olabilirler ve kendisine bazı değerli bilgiler verebilirlerdi.</span></p>

      <p class="calibre2"><span class="none4">Parti, zorlu devrimin üç çekicinin, sanat, cinsellik ya da buna benzer bir şey olduğuna inanan bir grup ressamın burada yaşadığı ve şimdi toplu yerleşim merkezi ve stüdyo şekline dönüştürülen eski bir sanayi kuruluşu binasının devasa bir mağara görünümündeki çatı katında, üçüncü ve son katta süre gelmekteydi.</span></p>

      <p class="calibre2"><span class="none4">Nükleer güçlü ses düzeninden avaz avaz yükselen şarkılar the Doors’un, Jefferson Airplane’in, the Mammas and the Pappas’in, Strawberry Alarm Clock’in, Country Joe and the Fish’in, the Lovin’ Spoonful’un, ne yazık ki Donovan’ın, rahatsızlık verici the Rolling Stones’un ve insanı çileden çıkaran the Beatles’ınkilerdi. Megatonlarca müzik tuğla duvarları gümbürdetiyor, çoğu metal çerçeveli pencerelerin camlarını sanki resmigeçitteki askeri bandonun davul sesleri bunlarda yankılanıyormuş gibi sarsıyor ve insanda sürekli olarak hemen kıyamet kopacakmış ve az sonra ölüm kalım savaşı çıkacakmış, ama bu savaş eğlenceli olacakmış gibi bir duygu uyandırıyordu.</span></p>

      <p class="calibre2"><span class="none4">Kırmızı ve beyaz şarabın kendisine göre fazla ucuz bir zevk olduğunu düşünen Junior, hem Dos Equis birası içerek ve hem de buradaki çoğu kişinin kullandığı esrardan çıkan ve Virginia eyaletinde bir yılda üretilen jambonların tümünü tütsüleyecek kadar yoğun biçimde etrafı kaplayan dumanı yeterince içine çekerek, biranın yanı sıra bununla da kafa buluyordu. Partiye katılan iki ya da üç yüz kişiden bazısı LSD’yle bazısı ise amphetamine türü uyuşturucularla kendinden geçiyor, bazısı da tipik kokainmanların yaptığı gibi heyecanlı bir şekilde konuşup duruyor, ama o bu eğilimlerin hiçbirisine kapılmıyordu. Kendisi için özgelişim ve özkontrol çok önemli olduğundan ötürü, böylesine</span> <span class="none4">aşırı</span> <span class="none4">bir tiryakiliği asla onaylamazdı zaten. Ayrıca uyuşturucu bağımlısı bu kişilerin, kafa bulduktan sonra aptalca bir hüzne kapılma eğilimi gösterdiklerine, bunun hemen ardından da özeleştiri ve özaçılım aracılığıyla huzur bulmaya çalışarak günah çıkarır gibi konuştuklarına dikkat etmişti. Ama o bu şekilde davranmayacak kadar özel birisiydi. Bunun yanı sıra, eğer uyuşturucular onda böyle bir ruh hali oluştursa bile, bu durum idam hükmüyle kendisine elektrik ya da zehirli gaz verildiği veya öldürücü bir iğne yapıldığı zaman olabilir ve böyle bir şey de ancak yasal yetkenin kullanılacağı yılda, mantığı ona içini dökmesini söylediğinde gerçekleşebilirdi.</span></p>

      <p class="calibre2"><span class="none4">Söz iç dökmeye gelmişken, çatı katının her yerinde kazaklı ve mini etekli sutyensiz kızlar, tişörtlü ve mini etekli sutyensiz kızlar, kenarları ipek biyelerle süslü güderi yelekli ve kot pantolonlu sutyensiz kızlar, göğüsleri bistüer biçiminde alacalı bulacalı kuşaklarla sarılı ve göbek kısmı açık kalipso model pantolonlu sutyensiz kızlar vardı. Kalabalığın arasında da bir sürü erkek dolaşıyor, ama Junior onlara pek dikkat etmiyordu.</span></p>

      <p class="calibre2"><span class="none4">Kendisinin ilgilendiği, hem de çok ilgilendiği tek erkek konuk, onun evinin duvarlarını süsleyen üç tablonun ressamı Sklent’ti yalnızca.</span></p>

      <p class="calibre2"><span class="none4">Yaklaşık 1.85 boyunda ve yüz yirmi beş kilo olan ressam, ürkütücü tanıtım fotoğrafındaki halinden çok daha tehlikeli birisiymiş gibi görünüyordu.</span></p>

      <p class="calibre2"><span class="none4">Henüz yirmili yaşlarda olmasına karşın, omuzlarına dek inen dümdüz saçları seyrelmiş ve kırlaşmıştı. Cildi ölü beyazlığındaydı. Ak kısımları albino pembesi tonda, gümüşümsü gri, gömük gözleri tıpkı yırtıcı bir panterinkilere benzer ürpertici bir pırıltıyla parlıyordu. Yüzü korkunç yara izleriyle ve iri elleri de kıpkırmızı kesiklerle kaplıydı; sanki kılıç kuşanmış adamlara karşı silahsız olarak kendini durmaksızın savunmuş gibi.</span></p>

      <p class="calibre2"><span class="none4">Odadaki stereofonik hop</span><span class="none4">arlörlerin en uzak tarafında ol</span><span class="none4">malarına karşın, özel konuşmalarda bile insanın sesini yükseltmesi gerekiyordu. Ama Bebeğin Beynindeki Ölümcül Asalak, Uyarlama 6’nın yaratıcısı ressamın, tıpkı yeteneği kadar etkileyici olan derin, tiz ve gür bir sesi vardı.</span></p>

      <p class="calibre2"><span class="none4">Sklent öfkeli, kuşkulu ve değişken birisi olmakla birlikte, korkunç entelektüel güce sahip bir adamdı. Derin bilgisiyle şaşırtıcı konuşmalar yapıyor, insan psikolojisiyle ilgili soluk kesici içgüdülerden, sanat konusunda şaşırtıcı, ama tartışmasız fikirlerden ve devrimsel felsefi kavramlardan söz edip duruyordu. Daha sonra, hayaletler konusu dışında, Junior onun bu zeki ve gerçekten de soğukkanlı konuşmalarının tek bir sözcüğünü bile anımsamayacaktı.</span></p>

      <p class="calibre2"><span class="none4">Hayaletler. Sklent ateist olmasına karşın, yine de ruhlara inanıyordu. Söyledikleri şöyleydi: Cennet, Cehennem ve Tanrı yoktur, ama insanlar etten oluştukları kadar enerjiden de yaratılmışlardır ve ölümden sonra et çürüdüğünde, enerji kalıcı olmaya devam eder. “Bizler evrenin en inatçı, en bencil, en açgözlü, en pis, en acımasız, en manyak, en kötü yaratıklarıyız,” diye açıkladı Sklent, “ve bazılarımız da ölmeyi reddeder, ölmek için kıçımız fazla sıkar bizim. Ruh, bir zamanlar bizler için önemli olan yerlere ve kişilere bazen dadanan, yakıcı dikene benzer bir enerjidir; işte bu nedenle, ölü karıları tarafından hâlâ işkence gören zavallı hergelelerle böyle pis heriflerin evlerine hayalet dadanır. Bazen de, bu yakıcı diken az önce ölen bir kaltağın karnındaki cenine yapışır ve reenkarnasyon oluşur. Bunlar için bir tanrıya gerek yoktur. Bu işler böyle süre gelir. Yaşam ve yaşam sonrası şimdi tam burada, bizim dünyamızdadır ve insanların tümü de sonsuz dizilerden oluşmuş fıçıların arasında yuvarlanıp duran pis, uyuz maymunlardır yalnızca.”</span></p>

      <p class="calibre2"><span class="none4">Junior cheeseburgerındaki çeyrekliği bulduğundan beri, yani iki yıldır, benimseyebileceği metafiziksel bir kavram arıyordu; Zedd’den öğrenmiş olduğu tüm gerçeklerin kat kat üstünde olan ve kendisinden daha üstün bir güç olduğu kanıtlanmayacak bir şeyi.</span></p>

      <p class="calibre2"><span class="none4">İşte şimdi onu bulmuştu. Beklenmedik bir anda. Ve tümüyle. Maymunlarla fıçıların tam olarak ne anlama geldiğini hiç kavrayamamışsa da hayaletler hakkında duyduklarının geri kalanını anlamış ve üzerine huzura benzer bir duygu çökmüştü.</span></p>

      <p class="calibre2"><span class="none4">Sklent’le ruhlar konusunu konuşmaya devam etmek isterdi, ama partiye katılan birçok kişi de bu büyük adamla konuşmak istiyordu. Onun yanından ayrılacağı sırada, ressamı güldüreceğinden emin bir halde, “Bu Önemli Gün” broşürünü cebinden çıkardı ve biraz çekinerek de olsa, Sklent’den Celestina White’in tablolarıyla ilgili bir görüş bildirmesini rica etti. Ama yapılan şaka ne kadar zekice olursa olsun, anlaşıldığına göre, Sklent asla gülmüyordu. Broşürdeki resimlere baktıktan ve öfkeyle kaşlarını çatıp bunu ona hemen geri verdikten sonra, “Bu kahpeyi tabancayla vurman gerekir,” diye hırladı.</span></p>

      <p class="calibre2"><span class="none4">Bu eleştirinin eğlenceli bir abartı olduğunu düşünen Junior güldü, ama Sklent o garip renkteki gözlerini kısarak ona bakınca, gülüşü boğazında düğümlenip kalıverdi. Ardından, Sklent’in tarafını tutmak ister gibi, “Tamam, belki de bu iş ileride böyle halledilir,” dedi, ama bu sözcükleri tanıkların önünde söylediği için, anında pişman olmuştu.</span></p>

      <p class="calibre2"><span class="none4">Ünlü ressamın yanından ayrıldıktan sonra, elindeki broşürle kalabalığı yararak etrafta dolaşmaya başladı; Güzel Sanatlar Akademi’sine devam etmiş olan, Celestina White’ı tanıyabilecek kişileri arayıp duruyordu. Onun tablolarıyla ilgili gözlemler genellikle olumsuz, çoğunlukla bol kahkahalı, ama asla Sklent’inki gibi özlü ve sert değildi.</span></p>

      <p class="calibre2"><span class="none4">En sonunda, parlak beyaz plastik botlar, beyaz bir mini etek ve üzerinde Albert Einstein’ın ipek baskılı resmi bulunan Çingene pembesi bir tişört giymiş olan sutyensiz bir kız, “Tabii, onu tanıyorum,” dedi. “Bazı derslerde onunla aynı sınıftaydık. Oldukça kibar bir kızdır, ama özellikle Afrika kökenli bir Amerikalıya göre biraz gerzektir. Yani, onlar hiç de gerzek olmazlar… haklıyım, değil mi?”</span></p>

      <p class="calibre2"><span class="none4">“Haklısın, belki Buckwheat hariç.”</span></p>

      <p class="calibre2"><span class="none4">Siyah deriden iki kişilik ufacık bir koltukta yan yana oturmalarına karşın, “Kim?” diye bağırdı kız.</span></p>

      <p class="calibre2"><span class="none4">Junior sesini biraz daha yükseltti: “Küçük Keratalar adlı o eski dizi filmlerdeki kahramanlardan birisi.”</span></p>

      <p class="calibre2"><span class="none4">“Eski olan hiçbir şeyi sevmem ben. Ama White denilen bu kızın yaşlı insanlara, eski binalara, yani genelde yıllanmış olan bir sürü şeye karşı garip bir merakı var. Sanki kendisinin genç olduğunu fark etmiyormuş gibi. İnsan onu yakalay</span><span class="none4">ıp sarsmak ve ona, ‘Hey, canlan</span> <span class="none4">biraz,’ demek istiyor, anlarsın ya.”</span></p>

      <p class="calibre2"><span class="none4">“Geçmiş geçmiştir:”</span></p>

      <p class="calibre2"><span class="none4">“Nedir?” diye bağırdı kız.</span></p>

      <p class="calibre2"><span class="none4">“Geçmiştir!”</span></p>

      <p class="calibre2"><span class="none4">“Çok doğru.”</span></p>

      <p class="calibre2"><span class="none4">“Ama benim eşim o Küçük Keratalar filmlerini çok severdi.”</span></p>

      <p class="calibre2"><span class="none4">“Sen evli miydin?”</span></p>

      <p class="calibre2"><span class="none4">“Eşim öldü.”</span></p>

      <p class="calibre2"><span class="none4">“Böylesine genç yaşta mı?”</span></p>

      <p class="calibre2"><span class="none4">“Kanserden,” dedi Junior, çünkü bu, yangın kulesinden düşmekten daha trajik ve çok daha az şüphe uyandıran bir nedendi.</span></p>

      <p class="calibre2"><span class="none4">Onun kederini paylaşan kız, elini Junior’ın bacağının üstüne koydu.</span></p>

      <p class="calibre2"><span class="none4">“Şu son birkaç yıl benim için çok zor oldu,” dedi Junior. “Onu kaybetmek… ve sonra Vietnam’dan sağ çıkmak.”</span></p>

      <p class="calibre2"><span class="none4">Sarışının gözleri faltaşı gibi açıldı. “Sen orada miydin?”</span></p>

      <p class="calibre2"><span class="none4">Junior böylesine gürültülü bir ortamda acı dolu kişisel bir açıklama yapmakta hayli zorlanmasına karşın, gözlerini yaşlar la doldurmayı iyi başarmıştı. “Ülkenin iç bölgesine düzenlenecek bir saldırı için arazi keşfi yaptığımız bir sırada, sol ayağımdan vuruldum.”</span></p>

      <p class="calibre2"><span class="none4">“Ah, ne tatsız bir olay. Berbat bir şey. Ben bu savaştan nefret ediyorum.”</span></p>

      <p class="calibre2"><span class="none4">Kendisinin buraya gelişinden beri tıpkı bir sürü kadının yaptığı gibi, bu sarışının da onun üstüne üstüne geldiğini düşünen Junior, baştan çıkarma işiyle bilgi toplama işini birbirine karıştırmamaya çalıştı. Ve ardından, kızın hafifçe bacağını okşamakta olduğu elinin üzerine kendi elini koyarak, “Ben onun ağabeyini Vietnam’dan tanırdım,” dedi. “Sonra yaralandığımda buraya gönderildim ve onunla bağlantımız kesildi. Şimdi kendisini bulmak istiyorum.”</span></p>

      <p class="calibre2"><span class="none4">Şaşıran sansın, “Kimin ağabeyini?” diye sordu.</span></p>

      <p class="calibre2"><span class="none4">“Celestina White’ın.”</span></p>

      <p class="calibre2"><span class="none4">“Onun ağabeyi mi var?”</span></p>

      <p class="calibre2"><span class="none4">“Harika bir adam. Sende Celestina’nın adresi var mı? Ya da ağabeyiyle ilgili olarak ona ulaşabileceğim bir bilgiye sahipsindir belki.”</span></p>

      <p class="calibre2"><span class="none4">“Ben onu fazla tanımazdım. Ortalıkta çok dolaşmaz, partilere pek katılmazdı… özellikle bebekten sonra.”</span></p>

      <p class="calibre2"><span class="none4">Celestina’nın belki de sonuçta onun gönül arkadaşı olamayacağını düşünen Junior, “Demek evlendi,” dedi.</span></p>

      <p class="calibre2"><span class="none4">“Olabilir. Onu bir süredir görmedim.”</span></p>

      <p class="calibre2"><span class="none4">“Hayır, yani sen Bebek’ten söz ettin demek istiyorum.”</span></p>

      <p class="calibre2"><span class="none4">“Aa. Evlenen o değil, kız kardeşi. Ama sonra öldü.”</span></p>

      <p class="calibre2"><span class="none4">“Evet, biliyorum. Ama…”</span></p>

      <p class="calibre2"><span class="none4">“Böylece onu Celestina aldı.”</span></p>

      <p class="calibre2"><span class="none4">“Onu mu?”</span></p>

      <p class="calibre2"><span class="none4">“Çocuğu. Bebeği yani.”</span></p>

      <p class="calibre2"><span class="none4">Junior baştan çıkarma işini tamamen unutmuştu. “Ve o… ne?… Kız kardeşinin bebeğini mi evlat edindi o?”</span></p>

      <p class="calibre2"><span class="none4">“Garip, değil mi?”</span></p>

      <p class="calibre2"><span class="none4">“Küçük oğlanın adı Bartholomew mu?” diye sordu Junior.</span></p>

      <p class="calibre2"><span class="none4">“Ben onu hiç görmedim.”</span></p>

      <p class="calibre2"><span class="none4">“Ama adı Bartholomew, değil mi?”</span></p>

      <p class="calibre2"><span class="none4">“Tüm bildiğim ona Çişli Karınca dedikleri.”</span></p>

      <p class="calibre2"><span class="none4">“Ne?”</span></p>

      <p class="calibre2"><span class="none4">Elini Junior’ın bacağından çeken kız, “Tüm bildiğim bu diyorum,” dedi. “Her neyse, sen Celestina’yla neden bu kadar çok ilgilisin?”</span></p>

      <p class="calibre2"><span class="none4">“izninle,” diye yanıtladı Junior.</span></p>

      <p class="calibre2"><span class="none4">Partiden ayrıldıktan sonra, bir süre sokakta durdu ve derin yavaş soluklar alıp vererek, ciğerlerine biriken esrar dumanını gecenin serin havasıyla temizlemeye çalıştı; içmiş olduğu onca biraya karşın yine de ayıktı ve sanki buzlukta kalmış gibi titreyip duruyordu, ama bunun nedeni havanın serinliği değildi.</span></p>

      <p class="calibre2"><span class="none4">Aile dışında birisi tarafından evlat edinilen bir çocukla ilgili kayıtlar son derece gizli tutulurken, çocuk annesinin kız kardeşi tarafından evlat edinildiğinde böyle bir gizliliğin olmamasına çok şaşırmıştı.</span></p>

      <p class="calibre2"><span class="none4">Bunu açıklayacak yalnızca iki neden düşünebiliyordu. Birincisi, kurallar hiçbir anlam ifade etmese de, bürokrasinin kuralları körü körüne izlemesiydi. İkincisi ise, Dünyanın En Çirkin Dedektifi Nolly Wulfstan’ın yeteneksiz bir mankafa olmasıydı.</span></p>

      <p class="calibre2"><span class="none4">Junior hangi açıklamanın doğru olduğuna aldırmıyordu bile. Onun için önemli olan bir tek şey vardı: Bartholomew avı en sonunda bitmek üzereydi.</span></p>

      <p class="calibre2"><span class="none4">27 Aralık Çarşamba günü, Junior sahte belge düzenleyicisi Google’la buluşmak için, Bonnie ve Clyde filminin oynadığı bir sinemadaki matineye gitti. Ve daha önce kendisine söylendiği gibi, yiyecek içecek satılan standdan büyük bir kutu Raisenettes ve bir kutu Milk Duds satın aldıktan sonra, orta kısımdaki son üç sıradan birine oturdu ve ayaklarını yapışkan zeminde hareket ettirirken ayakkabılarının çıkardığı gıcırtıya sinirlenip yüzünü buruşturarak, Milk Duds’ı yemeye başladı; Google’ın onu bulmasını bekliyordu.</span></p>

      <p class="calibre2"><span class="none4">Olay sonrası görüntülerle dolu olan film Junior’a göre fazla şiddet içermekteydi. Kendisi Doktor Dolittle ya da Mezun filminin oynadığı bir sinemada buluşmak istemiş, ama yaşamının yarısını elektroşok deneylerle geçirdikten sonra paranoyaklaşan bir fareden hiçbir farkı olmayan Google, bu sinemayı seçmekte ısrar etmişti.</span></p>

      <p class="calibre2"><span class="none4">Aslında nötr değerde olan bir dünyanın ele alındığı filmde vurgulanan manevi görecelikle kişisel özerklik temasından hoşlanmakla birlikte, biraz sonra geleceğini tahmin ettiği her şiddet sahnesinde ka</span><span class="none4">n göreceğinden korkarak gözlerini</span> <span class="none4">kapatan Junior, Google en sonunda gelip de onun yanına oturana dek, filmin doksan dakikasına tahammül etmek zorunda kaldı.</span></p>

      <p class="calibre2"><span class="none4">Sahte belgecinin şaşı gözleri, sinema perdesinden yansıyan ışıkla pırıl pırıl parlıyordu. Dudaklarını yaladığında, belirgin gırtlak çıkıntısı daha da şişti. “Ben de senin yaptığın gibi şu Faye Dunaway’in zevkini çıkarayım biraz, ne dersin ha?”</span></p>

      <p class="calibre2"><span class="none4">Junior bu adamdan tiksindiğini belli etmemeye çalıştı. Ama Google kendisinin iğrenç bir yaratık olduğunun farkında bile değildi. Erkek arkadaşlığı ifadesi olarak varsaydığı hareketlerle kaşlarını oynatarak, Junior’a bir dirsek atfa.</span></p>

      <p class="calibre2"><span class="none4">Matinede birkaç sinemasever vardı. Yakınlarında kimse oturmadığı için, rahatça zarf değiş tokuşu yaptılar: Küçük bir sarı zarf Google’a ve bunun biraz daha büyüğü Junior’a.</span></p>

      <p class="calibre2"><span class="none4">Sahte belgeci kendi zarfından kalın bir deste halindeki yüz dolarlık banknotları çıkardıktan sonra, titrek ışıkta paraların sahte olup olmadığını kontrol etti. “Ben şimdi gidiyorum, ama sen film bitene dek bekle.”</span></p>

      <p class="calibre2"><span class="none4">“Neden ben gitmiyorum ve sen beklemiyorsun?”</span></p>

      <p class="calibre2"><span class="none4">“Çünkü böyle bir şeyi denemeye kalkışırsan, senin gözünü patlatırım.”</span></p>

      <p class="calibre2"><span class="none4">“Yalnızca sordum,” dedi Junior.</span></p>

      <p class="calibre2"><span class="none4">“Dinle, eğer benim arkam sıra hemen buradan çıkarsan, dışarıda bekleyen adamım 38’lik tabancasını senin kıçına dayayıverir.”</span></p>

      <p class="calibre2"><span class="none4">“Buradan çıkmak istememin tek nedeni filmden nefret etmiş olmam.”</span></p>

      <p class="calibre2"><span class="none4">“Delisin sen. Bu bir klasik. Hey, o Raisinettes’i yiyor musun?”</span></p>

      <p class="calibre2"><span class="none4">“Sana telefonda söylemiştim, bunu sevmem ben.”</span></p>

      <p class="calibre2"><span class="none4">“Bana ver öyleyse.”</span></p>

      <p class="calibre2"><span class="none4">Junior Raisinettes’i ona verdikten sonra, Google içi şeker dolu kutuyla ve paralarla birlikte sinemadan ayrıldı.</span></p>

      <p class="calibre2"><span class="none4">Bonnie ve Clyde’ın kursun yağmuruna tutulduğu ağır çekim ölüm balesiyle ilgili kısım, Junior’ın şimdiye dek hiçbir filmde görmediği kadar kötü bir sahneydi. Ve buna yalnızca şöyle bir bakmasının ardından, gözlerini kapatıp oturarak, filmin bitmesini bekledi.</span></p>

      <p class="calibre2"><span class="none4">Dokuz gün önce, Google’ın ona verdiği talimatlar doğrultusunda bir postanede John Pinchbeck ve diğerinde de Richard Gammoner adını kullanan Junior, iki posta kutusu kirala</span><span class="none4">mış ve sonra bunların adreslerini</span> <span class="none4">sahte belgeciye bildirmişti. Google’ın belgeleri kendisine yolladığı iki yer burasıydı.</span></p>

      <p class="calibre2"><span class="none4">28 Aralık Perşembe günü, bundan böyle kimlik belgeleri olarak kullanacağı sahte sürücü ehliyetlerini ve sosyal güvenlik kartlarını posta kutularından aldıktan sonra, daha önce hiç iş yapmadığı iki değişik bankaya gitti ve adres için posta kutularını göstererek, Pinchbeck ve Gammoner adına iki cari hesap açıp iki kasa kiraladı. Ve her hesaba beş yüz dolar yatırarak, her kasaya da gıcır gıcır banknotlar halinde yirmi bin dolar koydu.</span></p>

      <p class="calibre2"><span class="none4">Google, tıpkı Pinchbeck için düzenlediği gibi, Gammoner için de, California Motorlu Taşıtlar Dairesi’nden alınan ve her polis denetiminde geçerli olan bir sürücü ehliyetiyle birlikte, yasal bir güvenlik kartı, üzerinde adı belirtilen mahkemeden çıkarılan bir nüfus kâğıdı ve tarihi eski olan, ama geçerliliğini koruyan bir pasaport düzenlemişti.</span></p>

      <p class="calibre2"><span class="none4">Bunların yanı sıra onun Grand Cayman Bankası’nda Gammoner adına ve İsviçre’de Pinchbeck adına birer hesap açabilmesi için, düzenlediği belgeleri de tamamlamıştı.</span></p>

      <p class="calibre2"><span class="none4">Oregon’dan bu kente geldiğinden beri içinde hissettiği macera duygusunun o gece daha da fazlalaştığını fark eden Junior, kendine üç kadeh harika Bordeaux şarabıyla fleminyon ziyafeti çekmek için, üç yıl önce San Francisco’da geçirmiş olduğu ilk gece yemek yediği otelin şık restoranına gitti.</span></p>

      <p class="calibre2"><span class="none4">Pırıl pırıl ışıklarla parlayan restoran hiç değişmemiş gibi görünüyordu. Yakasına taktığı sarı gülün ve belki yeni olan smokininin dışında, piyano çalan piyanist bile aynı adamdı.</span></p>

      <p class="calibre2"><span class="none4">Toplumsal törelerin üç yılda dramatik bir biçimde değiştiğinin kanıtı olan birkaç kadın buraya yalnız gelmişlerdi. Junior onların sıcak bakışlarının ve gereksinimlerinin farkında olduğu gibi, içlerinden birini elde edebileceğini de biliyordu.</span></p>

      <p class="calibre2"><span class="none4">Son zamanlarda hissettiği gerilim, kadınlarla birlikteyken çoğu kez kurtulduğu o gerilimlerinden çok daha farklıydı. Gittikçe yükselen bir gerilimdi bu; nahoş bir sinir geriliminin aksine, sonuna dek tadını çıkarmak istediği zevkli bir duyguydu ve bunu Celestina’nın sergisinin açılış tarihi olan 12 Ocak gecesine dek dolu dolu yaşamak istiyordu. Bu gerilimden cinsel birlikteliklerle değil de, ancak Bartholomew’u öldürmekle kurtulabilirdi ve uzun süredir beklenen o an geldiğinde, yaşayacağı rahatlığın, ona bir cinsel doyumdan çok daha büyük bir rahatlık sağlayacağını umuyordu. Ama küçük Bartholomew’un cinayetinin ardından, bazı kişiler, anne Celestina’yı araştırıp duran adamı anımsayabilirlerdi. Çünkü Junior yalnızca herhangi bir adam değildi ki; çok yakışıklı olduğu için, insanların ve özellikle kadınların üzerinde güçlü bir izlenim bırakan birisiydi. Polislerin er geç kapısını çalması kaçınılmazdı.</span></p>

      <p class="calibre2"><span class="none4">Kendisinin kaçışını sağlayacak olan Pinchbeck ve Gammoner kimlikleri hazırdı tabii. Ama o bunları kullanmak istemiyordu. İstediği şey Russian Hill’deki yaşamını sürdürmekti ve evini terk etmek düşüncesinden nefret ediyordu.</span></p>

      <p class="calibre2"><span class="none4">Celestina’nın 12 Ocak’ta nerede olacağını bildiğine göre, onu daha önce bulmak amacıyla riske girmesinin hiçbir anlamı yoktu. Karşı karşıya gelmeleri ve birlikteliklerinin tadını çıkarmaları için yeterince zamanı vardı.</span></p>

      <p class="calibre2"><span class="none4">Piyanist “Bana Bakacak Birisi”ni çalmaya başladığında, Junior akşam yemeğinin hesabını ödüyor ve ne kadar bahşiş bırakması gerektiğini düşünüyordu. Şarkıyı tüm gece beklemekle birlikte, nağmeyi duyar duymaz yine de her tarafı seyirmeye başladı.</span></p>

      <p class="calibre2"><span class="none4">Buraya daha önceki iki gelişinde de, yani kentte geçirdiği ilk gece ve ondan iki gün sonraki gece, bu şarkının yalnızca piyanistin repertuvarına ait bir parça olduğunu kendi kendine kanıtlamıştı. Olağanüstü bir şey değildi bu. Ama kredi kartı fişini imzalarken, elleri titriyordu.</span></p>

      <p class="calibre2"><span class="none4">18 Ekim günü sabahın erken saatlerinde solucanlarla hamamböceklerini gördüğü o kötü düşten hayalet şarkıcının belli belirsiz duyulan küçük serenadıyla uyandığından beri, olağanüstü bir durum yaşamamıştı. Susması için ona bağırıp durmuş ve o sırada komşuları uyandırmıştı. Ama bu iğrenç müzik şimdi sinirlerini bozmaktaydı. Eğer eve tek başına giderse, Victoria Bressler’ın intikamcı hortlağı ya da başka bir şey olan hayalet şantözün kendisine yine şarkı mırıldanacağından emindi. Yani sonuçta, birisiyle kafa dağıtmak istiyordu.</span></p>

      <p class="calibre2"><span class="none4">Barda yalnız oturan çok çekici bir kadın, onun bu arzusunu kamçılamıştı. Parlak siya</span><span class="none4">h saçlar; sanki gökyüzünden kop</span><span class="none4">muş, gecenin kendi saçları gibi. Kalamata zeytininin kabuğu kadar pürüzsüz koyu renk bir ten. Sonsuzluğun simgesi yıldızları yansıtır gibi pırıldayan arzulu bakışlarla dolu gözler.</span></p>

      <p class="calibre2"><span class="none4">Vay canına. Bu kadın onun içindeki ozana ilham veriyordu.</span></p>

      <p class="calibre2"><span class="none4">Kadının cezbedici bir zarafeti vardı. Eteği diz boyunda pembe bir tayyör, boynunda bir dizi inci. Vücudu da muhteşemdi, ama bununla fiyaka yapmıyordu. Sutyen bile takmıştı. Cesur bir cinsellik içeren modanın hüküm sürdüğü bu devirde, onun böyle ağırbaşlı bir tarzda giyinmiş olması insanı daha çok baştan çıkarmaktaydı.</span></p>

      <p class="calibre2"><span class="none4">Bu güzelin yanındaki boş tabureye yerleşen Junior, ona bir içki ısmarlamayı önerince, kadın hemen kabul etti.</span></p>

      <p class="calibre2"><span class="none4">Renee Vivi ipeksi bir güney aksanıyla konuşuyordu. İç bayıltacak kadar koketçe değil, ama şuh bir biçimde, iyi tahsil görmüş ve çok okuyan birisi gibi, ama iddialı değil, ne cesur ne inatçı ama kararlı; kısacası dostluğu çok hoş bir kadın.</span></p>

      <p class="calibre2"><span class="none4">Yaşı otuzun biraz üzerinde gibiydi, belki ondan altı yaş kadar büyük, ama önemli değildi bu. Başka ırklardan ve başka etnik gruplardan olan insanlara karşı önyargılı olduğu gibi, kendisinden daha yaşlı kişilere karşı önyargılı değildi artık.</span></p>

      <p class="calibre2"><span class="none4">Sevişirken ya da insan öldürürken bağnazca davranmazdı. Junior’ın kendisiyle ilgili olarak yaptığı bir şakaydı bu. Ama doğruydu.</span></p>

      <p class="calibre2"><span class="none4">Renee’yle sevişmenin ve sonra onu öldürmenin nasıl bir şey olacağını merak ediyordu. Nedensiz olarak bir tek kişiyi öldürmüştü. Ve o da insanı öfkelendiren Bartholomewlardan birisi olduğu içindi. Terra Linda’daki Prosser. Bir erkek. O olayda hiçbir cinsel kavram yoktu. Oysa böyle bir şey ilk kez olacaktı.</span></p>

      <p class="calibre2"><span class="none4">Junior Cain cinsel sapık olan deli bir katil ya da kontrol dışı garip arzularından ötürü cinayet işleyecek birisi değildi. Tek gecelik bir cinsel ilişki ve bunun ardından gelen ölüm, yani bir kez daha yinelenmeyecek olan bir düşkünlük, ciddi bir özeleştiri yapmasını ya da bununla ilgili kararlarını yeniden düşünmesini gerektirmiyordu. Böyle bir şeyin ikinci kez yinelenmesi tehlikeli bir deliliği gösterirdi. Üçüncüsü ise bağışlanmazdı. Ama bir kez yapılırsa, sağlıklı bir deneyim olurdu.</span></p>

      <p class="calibre2"><span class="none4">Gerçek bir maceraperest bunu anlardı.</span></p>

      <p class="calibre2"><span class="none4">Kötü yazgısından habersiz olan Renee, epeyce servet sahibi birisi olduğundan söz ettiğinde, Junior onun bunu uydurduğunu ya da kendini daha arzulanır kılmak için en azından abartılı konuştuğunu düşündü. Ama yaşadığı yeri görünce, onun fantezi kuran bir vitrin bebeği olmadığını kanıtlayan lüks bir mekânla karşılaştı.</span></p>

      <p class="calibre2"><span class="none4">Renee’nin evine gitmek için arabaya binmeye veya uzun bir yürüyüş yapmaya gerek yoktu, çünkü otelin üst katında kalıyordu. Binanın son üç katı, buradaki hayli büyük dairelerin sahiplerine aitti.</span></p>

      <p class="calibre2"><span class="none4">Genç kadının dairesine girildiğinde, insan kendini bir zaman makinesinden geçmiş ve uzayda seyahat ederek başka bir yüzyıla, XIV. Louis’nin Avrupası’na gelmiş gibi hissediyordu. Geniş, yüksek tavanlı odalar Barok sanatın ve aynı tarz mobilyaların zengin koyu renkleri ve ağır biçimleriyle göz kamaştırmaktaydı. Bir müzede sergilenecek kadar kaliteli olan antika Bombay sandıkları, iskemleleri, masaları, yekpare aynaları, dolapları ve etajerleri çoğu altın yaldızlı deniz kabukları, kenger otu yaprakları ve koç boynuzları biçiminde yuvarlak, kıvrımlı şekiller süslüyordu.</span></p>

      <p class="calibre2"><span class="none4">Junior, Renee’yi bu gece öldürmenin yararsız olacağını düşündü. Böyle yapmak yerine, önce onunla evlenebilir ve sonra da bu servetin ya tümünü ya da en azından bir kısmını elde edebileceği bir kaza veya intihar olayı ayarlayabilirdi.</span></p>

      <p class="calibre2"><span class="none4">Zevk için öldürmek olmazdı bu; şimdi düşünecek zaman bulmuş ve özgelişim yapmasını sağlayacak bir nedenle de olsa, böyle bir nedenin kendisine yakışmayacağına karar vermişti. İyi ve geçerli bir neden için işlenecek bir cinayetti bu.</span></p>

      <p class="calibre2"><span class="none4">Son birkaç yıldır anlamış olduğu şey şuydu; Naomi’yi yangın kulesinden aşağıya ittikten sonra, ölüm tazminatı olarak elde ettiği o birkaç milyonluk kara parayla şimdiye dek satın aldığı özgürlüğün bundan böyle çok daha fazlasını satın alabilirdi. Elli ya da yüz milyon dolarlık büyük bir servet yalnızca daha çok özgürlük satın almakla kalmaz, daha hırslı bir özgelişim ve aynı zamanda güç sağlardı.</span></p>

      <p class="calibre2"><span class="none4">Güç kavramı Junior’ın hayli ilgisini çekiyordu.</span></p>

      <p class="calibre2"><span class="none4">Renee’nin serveti ve görgüsü ne olursa olsun, aşk ilişkilerinin sonucunda onu evliliğe ikna edebileceğinden en ufak bir kuşkusu bile yoktu. Sklent’in parlak düşüncelerini tuvale yansıtmasından, Wroth Griskin’in kalıba döktüğü bronzla rahatsızlık verici sanat eserleri yaratmasından daha kolay bir biçimde, kadınları istediği şekle sokabilirdi o. Ayrıca, bu konudaki yeteneğini ve Junior Cain’in aşk aletiyle yapılan gezintinin başka erkekleri daima nasıl solda sıfır bırakacağını ona göstermeden önce, kendisini böylesine arzulayan Renee için bir şişe şampanya açıp bunu patlatarak, onun o güzel Chanel tayyörünü mahvetmek ve bu sırada onu kendinden geçirmek akıllıca bir yöntem olabilirdi.</span></p>

      <p class="calibre2"><span class="none4">Oturma odasındaki ipek brokar perdelerle süslü yekpare pencereden kentin harika manzarası görünüyordu. Pencerenin önünde de şahane bir kumaşla kaplı, altın yaldızla boyanmış kocaman bir şezlong durmaktaydı; Renee burada sevişmek için can atıyormuş gibi, Junior’ı şezlongun üstüne doğru çekti.</span></p>

      <p class="calibre2"><span class="none4">Dudakları arzu dolu, yumuşacık vücudu sımsıcaktı; Junior elini onun eteğinin altına doğru hareket ettirdiği ve aklından yaşayacağı ilişkiyi, serveti ve gücü geçirdiği sırada, bir anda fark ettiği şey, bu miras sahibi güzelin ipek iç çamaşırı giymiş bir kadın değil de, boxer türü şort giymiş bir erkek oluşuydu. Ama kendini tutamayıp, bir tüfek gibi patlayarak boşaldı. Şaşırmış, iğrenmiş ve aşağılanmıştı; tükürük saçılan ağzını silip küfrederek, şezlongdan kalktı.</span></p>

      <p class="calibre2"><span class="none4">Sessizce ve baştan çıkmış bir halde Junior’ın ardından boşalan Renee, onu sakinleştirmeye ve yeniden kucaklamaya çalışmaktaydı.</span></p>

      <p class="calibre2"><span class="none4">Junior ise bu kadını, bu erkeği öldürmek istiyordu. Kadın mı erkek mi her neyse onu. Ama Renee’nin pis bir dövüşten biraz daha fazlasını bildiğini sezinlemekle birlikte, kendisinin şiddetli bir kavga çıkarıp çıkarmayacağını tahmin etmek zordu.</span></p>

      <p class="calibre2"><span class="none4">Kadın ya da erkek her neyse, Renee onun bu tepkisinin son olduğunu anlayınca, çok tatlı bir güneyli bayandan acımasız, zehirli bir sürüngene dönüşüverdi. Gözleri öfkeyle parlıyor, dudakları sanki dişlerinden sıyrılmış gibi görünüyor ve Junior için, kendisinin bile şimdiye dek duymadığı renkli lakaplar kullanıp küfrederek, onun kelime dağarcığını zenginleştiriyordu. “Ben buyum işte, güzel çocuk, ama sen bana içki ısmarlamayı teklif ettiğinden beri, benim ne olduğumu biliyordun. Bunu biliyordun ve istedin, beni istedin ve iş becermeye kalkışır kalkışmaz da sinirlerin bozuldu. Sinirlerin bozuldu, güzel çocuk, ama isteğin bitmedi.”</span></p>

      <p class="calibre2"><span class="none4">Geriye doğru çekilen, girişe ve ön kapıya giden yolu bulmaya çalışan ve eğer bir iskemleye takılıp tökezlerse, o zaman da bu erkekten bozma kadının tıpkı avaz avaz ciyaklayan bir şahinin bir farenin üstüne atılması gibi onun üzerine atılacağından korkan Junior, suçlamayı reddetti. “Delisin sen. Nasıl bilebilirdim ki? Kendine bir baksana! Nasıl bilebilirdim acaba?”</span></p>

      <p class="calibre2"><span class="none4">“Benim kocaman bir gırtlak çıkıntım var, öyle değil mi?” diye bağırdı Renee.</span></p>

      <p class="calibre2"><span class="none4">Evet, öyleydi, gırtlağı çıkıntılıydı, ama Google’in gırtlak çıkıntısıyla karşılaştırıldığında, bir kadın için pek fazla büyük olmayan bir çıkıntıydı bu.</span></p>

      <p class="calibre2"><span class="none4">“Ya ellerime ne dersin, güzel çocuk, ellerime?” diye öfkeyle hırladı Renee.</span></p>

      <p class="calibre2"><span class="none4">Elleri, onun şimdiye dek görmüş olduğu en kadınsı ellerdi. Zarif, yumuşak, Naomi’nin ellerinden bile daha hoş. Renee’nin neden söz ettiğini anlamamıştı.</span></p>

      <p class="calibre2"><span class="none4">Her türlü riski göze alan Junior, arkasını dönüp oradan hızla kaçtı; tahmininin aksine, Renee onun kaçıp gitmesine izin vermişti.</span></p>

      <p class="calibre2"><span class="none4">Eve döndüğünde, bir şişe naneli antiseptiğin yarısıyla gargara yaptıktan sonra, şimdiye dek almadığı kadar uzun bir duş aldı ve ardından, antiseptiğin diğer yarısını kullandı.</span></p>

      <p class="calibre2"><span class="none4">Kravatını fırlatıp atmıştı, çünkü Renee’nin ya da Renee’nin aşk yuvasından çıktıktan sonra asansörle aşağıya inerken ve kendi evine yürürken, ağzını bununla silmişti. Ardından, her olasılığa karşı, ayakkabıları da dâhil olmak üzere, o gece giydiği her şeyi çöpe attı. Ve bu olayla ilgili tüm anıları aklından çıkarıp atacağına da yemin etti. Ceasar Zedd’in en çok satanlar listesindeki Geçmişin Gücü Nasıl Reddedilir adlı kitabında, yazar bizlere psikolojik açıdan zarar, acı ve utanç veren olaylarla ilgili anıları sonsuza dek aklımızdan silebilmemiz konusunda bir dizi yöntem önerir. Yanına bu değerli kitapla birlikte neredeyse ağzına kadar dolu bir kadeh konyak alan Junior, yatağa gitti.</span></p>

      <p class="calibre2"><span class="none4">Renee Vivi’yle paylaştığı ilişkiden Öğrenebileceği değerli bir ders vardı: Bu yaşamdaki birçok şeyin ilk göründüğü gibi olmadığı. Ama Junior böylesine bir aşağılanmanın canlı anılarıyla yaşamak zorunda kalsaydı bile, bu değerli dersi yine de öğrenemeyecekti.</span></p>

      <p class="calibre2"><span class="none4">Caesar Zedd’in ve Remy Martin konyağının verdiği rahatlıkla çok geçmeden uykuya daldığı sırada, 29 Aralık’ın 28 Aralık’tan daha iyi bir gün olacağı düşüncesiyle rahatlamıştı. Ama bunda yanılıyordu.</span></p>

      <p class="calibre2"><span class="none4">Hava ister güneşli ister yağmurlu olsun, Junior her ayın son cuma günü yürüyerek en çok sevdiği altı galeriye gider, her birinde aylak aylak dolaşıp galericilerle muhabbet eder ve saat bir olunca, St. Francis Oteli’nde öğle yemeği molası verirdi. Onun vazgeçemediği bir alışkanlığıydı bu ve böyle günlerin sonunda, kendini çok rahat hissederdi.</span></p>

      <p class="calibre2"><span class="none4">29 Aralık Cuma günü harika bir gündü; hava serin olmasına karşın soğuk değildi ve açık mavi gökyüzü yüksek bulutlarla süslüydü. Sokaklar hayli kalabalık olmakla birlikte, bazen göründükleri gibi arı kovanına benzemiyorlardı. Çoğu hâlâ tatil havasında olan San Franciscolular da, çok daha çabuk gülümsüyor ve daha nazik davranıyorlardı.</span></p>

      <p class="calibre2"><span class="none4">Muhteşem bir öğle yemeğinin ardından gittiği dördüncü galeriden çıkan ve beşinciye doğru ağır ağır yürüyen Junior, çeyrekliklerin kaynağının neresi olduğunu hemen anlayamamıştı. Gerçekten de, ilk üç tanesi yaylım ateşi gibi fırlayıp yüzünün yan tarafına çarptığında, bunların ne olduklarını bile anlamamıştı aslında. Ürkerek geri çekildikten sonra, kaldırımda ses çıkardıklarını duyunca, yere doğru baktı.</span></p>

      <p class="calibre2"><span class="none4">Tak, tak, tak! Yüzünün sol tarafına üç çeyreklik daha çarptı… şakağına, yanağına ve çenesine.</span></p>

      <p class="calibre2"><span class="none4">Bunlardan biri betonun üstüne, ayağının dibine düştüğünde, bundan sonra yine taktak diye fırlayan son ikisinin kaynağının neresi olduğunu ancak o zaman gördü. Biri burnuna diğeri de dişlerine çarpan çeyreklikler, bir gazete satış makinesinin dikey konumdaki para deliğinden fırlıyorlardı.</span></p>

      <p class="calibre2"><span class="none4">Dört satış makinesinden birisi, yalnızca on sentlik günlük gazetelerle dolu olmak yerine, karşı cinse ilgi duyan özgür ruhlu insanların ilgisini çeken seks magazinleriyle doluydu.</span></p>

      <p class="calibre2"><span class="none4">Junior kalbinin havan topu gibi sesler çıkararak attığını duyduğunda, geriye, yan tarafa doğru gidip makinenin ateş hattından uzaklaştı. Ama şimdi de, sanki çeyrekliklerden biri kulağına girmiş ve beynindeki müzik kutusunu çalıştırmış gibi, Naomi’nin öldüğü günün gecesi Vanadium’un Spruce Hills’deki hastane odasında söylediklerini duyuyordu. Sen Naomi’nin telini kestiğin zaman, yalnızca onun müziğini değil, bunun, başkalarının yaşamı ve geleceğinin biçimi üzerinde yaratacağı etkilerine de son vermiş oldun…</span></p>

      <p class="calibre2"><span class="none4">Birinci makinenin yanında duran, içi eşcinseller için yayımlanan seks magazinleriyle dolu diğer makineden fırlayan bir çeyreklik Junior’ın alnına ve ikincisi de burun kemerine çarptı.</span></p>

      <p class="calibre2"><span class="none4">… Ve sonuçta, fazla belirgin olmasa da, evrenin en uzağında bile duyulabilecek bir ahenksizlik yarattın.</span></p>

      <p class="calibre2"><span class="none4">Eğer Junior göğsüne dek betona batmış olsaydı, şimdi olduğundan daha hareketli olurdu. Bacakları tümüyle hissizleşmişti.</span></p>

      <p class="calibre2"><span class="none4">Koşamadığından ötürü, çeyreklikler canını fazla acıtmamasına karşın, kollarını kaldırıp yüzünü korumaya çalıştı. Ama onlarca madeni para parmaklarına, avuçlarına, bileklerine çarpıp duruyordu.</span></p>
    </div>

    <div class="s1">
      <p class="calibre2"><span class="none4">… İşte bu ahenksizlik, baz</span><span class="none4">ıları</span> <span class="none4">umduğun ve bazıları da asla bilemeyeceğin bir biçimde sana geri dönen bir sürü titreşim oluşturur…</span></p>
    </div>

    <div class="s1">
      <p class="calibre2"><span class="none4">Satış makineleri çeyreklik alacak şekilde tasarımlanmışlardı, bunları fırlatacak şekilde değil. Para da bozmazlardı. Bu tür mekanizmaya sahip bir makinenin olması mümkün değildi.</span></p>

      <p class="calibre2"><span class="none4">… ve bazıları da asla bilemeyeceğin bir biçimde…</span></p>

      <p class="calibre2"><span class="none4">O sırada sokaktan geçen iki delikanlıyla yaşlıca bir kadın kaldırıma doğru koşuşturarak, yağmur gibi yağan çeyreklikleri yakalamaya çalıştılar. Bazılarını yakalamayı başarmışlardı, ama diğerleri parmaklarının arasından kurtulmuş ve fırıl fırıl dönüp yuvarlanarak, biraz ilerideki mazgalın içine düşmüşlerdi.</span></p>

      <p class="calibre2"><span class="none4">… Bilemeyeceğin şeylerin en kötüsü ise benim.</span></p>

      <p class="calibre2"><span class="none4">Bu leş kargalarının yanı sıra, burada bir varlık daha vardı; görülmüyor, ama sezinleniyordu. Bu görünmez varlığın ürpertisini Junior iliklerine dek hissetmekteydi; inatçı, zalim, psikopat, manyak polis Vanadium’un insanı diken gibi sokan ruhuydu bu… ölmüş olduğu eve dadanmakla tatmin olmamış, reenkarnasyona uğramaya da henüz hazırlanmamıştı ve böyle yapacağı yerde, öldükten sonra bile kurtulamadığı kuşkularının peşinden giderek, Sklent’in tablolarında ifade edilenleri başka bir biçimde ifade etmek için, kentin bu sokağında, pırıl pırıl bir günde, görünmez, iğrenç, uyuz bir maymun gibi hoplayıp zıplıyordu.</span></p>

      <p class="calibre2"><span class="none4">Bilemeyeceğin şeylerin en kötüsü ise benim.</span></p>

      <p class="calibre2"><span class="none4">Junior’a çarpan para avcılarından biri onu felç durumundan kurtarmış, ama ikinci makinenin ateş hattından kaçmaya çalışırken, bu kez de üçüncü makinenin fırlattığı çeyrekliklerin hışmına uğramıştı.</span></p>

      <p class="calibre2"><span class="none4">Bilemeyeceğin şeylerin en kötüsü ise benim… en kötüsü ise benim… en kötüsü ise benim.</span></p>
    </div>

    <div class="s1">
      <p class="calibre2"><span class="none4">Manyak dedektifin hayalet ceplerinden fırlayan ve yere düşerken tıntın öten gümüş renkli paralarla aşağılanan Junior, oradan koşa koşa kaçtı.</span></p><br class="calibre3" id="calibre_pb_62" />
    </div>
  </div>
</body>
</html>
