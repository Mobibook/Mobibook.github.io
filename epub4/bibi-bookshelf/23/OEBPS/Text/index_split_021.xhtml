<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>unnamed</title>
  <meta content="User" name="author" />
  <meta content="2015-1-7" name="creation-time" />
  <meta content="2015-1-13" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s1">
      <p class="calibre2"> </p>
    </div>

    <div class="s1">
      <h1 class="calibre2"><span class="none5">Bölüm</span> <span class="none5">18</span></h1>

      <p class="calibre2"> </p>

      <p class="calibre2"> </p>

      <p class="calibre2"><span class="none4">CENNETİN sahipleri kadar iyi kalpli olmasının dışında, Seraphim Aethionema White kendi adına hiç benzemezdi. Ne adlarını taşıdığı bu iki melek gibi kanatları vardı ne de onlar gibi tatlı şarkılar söyleyebiliyordu, çünkü Tanrı vergisi boğuk sesi ve alçakgönüllülüğüyle bir ses sanatçısı olabilmekten çok uzaktı. Aethionema açık pembe ve gül pembesi tonundaki zarif çiçeklere benzerdi ve henüz on altı yaşında olan bu kız, her açıdan güzel olduğu kadar, en sert rüzgâra bile dayanacak bir güce sahipti.</span></p>

      <p class="calibre2"><span class="none4">Onunla yeni tanışan ve kendisinin ayrıksılığından hayli etkilenen kişiler, genç kızın adını tam olarak söyleyerek ona Seraphim derlerdi. Öğretmenleri, komşuları ve eski tanıdıkları ise Sera. Onu en iyi tanıyanlar ve ablası Celestina gibi en içten bir şekilde sevenler de Phimie.</span></p>

      <p class="calibre2"><span class="none4">5 Ocak gecesi San Francisco’nun St. Mary Hastanesi’ne yatırıldığı andan itibaren, buradaki hemşirelerin de ona Phimie demelerinin nedeni, kendisini çok sevecek kadar iyi tanıdıklarından değil de, bu adı Celestina’nın kullandığını duymalarından ötürüydü.</span></p>

      <p class="calibre2"><span class="none4">Phimie 724 no’lu odayı, geçirdiği felç nedeniyle sekiz gün derin bir komada kalan ve durumu değişmediği için kısa bir süre önce yoğun bakım ünitesinden çıkarılan, seksen altı yaşındaki Nella Lombardi adlı bir kadınla paylaşıyordu. Yaşlı kadının beyaz saçları pırıl pırıl olmasına karşın, bu saçların çevrelediği yüzü sünger taşı kadar grimsi ve cildi tamamen donuktu.</span></p>

      <p class="calibre2"><span class="none4">Bayan Lombardi’nin hiç ziyaretçisi yoktu. İki çocuğu ve kocası uzun bir süre önce öldüğü için, bu dünyada yapayalnızdı.</span></p>

      <p class="calibre2"><span class="none4">Ertesi gün 6 Ocak’ta, Phimie yapılması gereken tahliller için tekerlekli iskemleyle hastanenin çeşitli bölümlerinde dolaştırıldığı sırada, Celestina 724 no’lu odada kalmış ve ileri portrecilik dersine ait çizim ödevi üzerinde çalışmıştı. Genç kız Güzel Sanatlar Akademisi üçüncü sınıf öğrencisiydi.</span></p>

      <p class="calibre2"><span class="none4">Nella Lombardi’nin daha önce çizmiş olduğu bazı portrelerini tamamlamak için Phimie’nin henüz yarısı tamamlanan karakalem portresini bir kenara koydu.</span></p>

      <p class="calibre2"><span class="none4">Hastalığın ve yaşlılığın etkilerine karşın, yaşlı kadının yüzü güzelliğini korumaktaydı. Kemik yapısı olağanüstüydü. Gençliğinde çok güzel olmalıydı.</span></p>

      <p class="calibre2"><span class="none4">Celestina, Nella’yı şu anda olduğu gibi resmetmek istiyordu; başı belki de ölüm yatağının simgesi olan yastığın üstünde, gözleri kapalı ve ağzı aralık, yüzü kül gibi soluk, ama dingin bir biçimde. Ardından, yaşlı kadının kemik yapısını ve diğer fiziksel belirginliklerini kullanarak, onun altmış, kırk, yirmi ve on yaşında nasıl olduğunu gösteren dört portre daha çizecekti.</span></p>

      <p class="calibre2"><span class="none4">Celestina üzüntülü olduğu zamanlarda, yaptığı resimler ona genellikle tüm üzüntülerden arınmış mükemmel bir sığınak sağlardı. Bu resimleri planlarken, çizerken ve geliştirirken kendisi için zamanın hiçbir anlamı kalmaz, yaşam ona hiçbir acı vermezdi. Ama bu çok önemli günde, resim yapmakla bile huzur bulamamıştı. Çoğu kez elleri titriyor ve kalemi kontrol edemiyordu. Ve bu el titreme nöbetleri resim yapmasını engellediğinde, pencerenin yanına gidiyor ve çok katlı binalarla dolu kente bakıp duruyordu.</span></p>

      <p class="calibre2"><span class="none4">San Francisco’nun yalın güzelliği ve geçmişinin eşsiz görünümü her zaman için yüreğine öylesine işler ve içinde öylesine garip arzular uyandırırdı ki, bazen yarı ciddi bile olsa, bu kentte başka zamanlarda da yaşayıp yaşamadığını merak ederdi. İlk kez ayak bastığı sokaklar çoğu kez şaşılacak kadar bildik görünürdü. Kentin 1800’lü yılların sonuyla 1900’lü yılların başında inşa edilmiş olan belirli büyük binaları, ona daha kibar ve daha varlıklı insanların yaşadığı yıllarda burada verilen partileri anımsatırken, bu anımsadıkları bazen çok canlı detaylar içerir ve anılardan da öte bir gariplikte olurdu. Ama bugün, gümüşümsü ve altınımsı emaye süslerine benzer bulutlarla bezeli Çin mavisi gökyüzünün altındaki San Francisco bile ona huzur sağlayamıyor ve sinirlerini yatıştıramıyordu. Kız kardeşinin yaşadığı ikilem kendisinin herhangi bir sorunu gibi kolayca akıldan uzaklaştırılabilecek bir şey değildi… ve Celestina, Phimie’nin şimdiki korkunç durumunu asla yaşamamıştı.</span></p>

      <p class="calibre2"><span class="none4">Phimie altı ay önce tecavüze uğramıştı.</span></p>

      <p class="calibre2"><span class="none4">Utanan ve korkan genç kız, bunu kimseye söylememişti. Bir kurban olmasına karşın, kendi kendini suçlamış ve gülünç bir duruma düşeceği düşüncesi onu öylesine korkutmuştu ki, mantığın yerini umutsuzluk almıştı. Ardından, hamile olduğunu öğrendiğinde, bu yeni travmayla eskiden on beş yaşındaki birçok deneyimsiz kızın yaptığı gibi başa çıkmaya çalışmış, tecavüze uğradığını gizlediği için çevresindeki çoğu kişinin onu aşağılayacağını ve dışlayacağını düşünmüş, ayrıca uzun vadeli olayları</span> <span class="none4">göz ardı</span> <span class="none4">ederek, kendi kendine bile kabullenmek istemediği durumunu mümkün olduğunca saklamaya çalışmıştı.</span></p>

      <p class="calibre2"><span class="none4">Sonra da, alacağı kiloları en aza indirgemek amacıyla bir süre yemek yememeye başlamış ve mide sancıları çekecek kadar aç kalmıştı.</span></p>

      <p class="calibre2"><span class="none4">Bir şeyler yemek zorunda kaldığında ise, yalnızca besleyici yiyeceklerle yetinmiş ve belki de tüm yaşamı boyunca bu kadar dengeli beslenmemişti. Kaçınılmazcasına yaklaşan doğumu düşünmemek için umutsuzca çaba harcarken bile, kuşku uyandırmayacak kadar ince kaldığı sırada, bebeğin sağlığına zarar vermemek amacıyla, yine de elinden geleni yapıyordu. Ama sessiz bir panik içinde geçen dokuz ay boyunca, ilerleyen her haftanın ardından gitgide bilinçsizleşmiş ve katı yiyeceklerden kaçınıp günlük çeşitli vitaminler almak gibi risklere girerek, hem kendisinin ve hem de bebeğin sağlığını tehlikeye atmıştı. Fiziksel görüntüsündeki değişiklikleri saklamak için bol giysiler giyiyor ve karnını bandajlarla sımsıkı sarıyordu. Sonraları da korse kullanmaya başlamıştı.</span></p>

      <p class="calibre2"><span class="none4">Tecavüze uğramasından altı hafta önce bacağı sakatlandığından ve daha sonra da tendon ameliyatı geçirdiğinden ötürü hamileliğini anlamasının yanı sıra bir süre, sıkıntı çektiğini iddia ederek, eylülde okul başladığından beri beden derslerine de girmemişti.</span></p>

      <p class="calibre2"><span class="none4">Hamileliğin son haftasına dek normalde ortalama on dört kilo alınır. Bu ağırlığın üç buçuk, dört kilosunu cenin oluşturur. Plasenta ve amnion sıvısı bir buçuk kilo gelir. Geri kalan dokuz kilo rahim suyu ve yağ birikimidir.</span></p>

      <p class="calibre2"><span class="none4">Phimie ise neredeyse altı kilo bile almamıştı. Hamileliği korsesiz olarak da fark edilemeyecek bir durumdaydı.</span></p>

      <p class="calibre2"><span class="none4">St. Mary Hastanesi’ne yatırılmadan bir gün önce, sürekli baş ağrısı, mide bulantısı ve baş dönmesi şikayetleriyle uyandı. Doğum belirtisi olmamakla birlikte, daha önce hiç geçirmediği kadar şiddetli bir karın ağrısından da yakınıyordu. Daha da kötüsü korkutucu bir göz sorunu ortaya çıkmıştı. Önce hafif bir bulanıklık olmuştu. Bunu, görmesini engelleyen göz önü benekleri izlemişti. Ve ardından, kendisini dehşete düşüren yarım dakikalık geçici bir körlük yaşamıştı.</span></p>

      <p class="calibre2"><span class="none4">Bu krize ve doğumuna bir hafta ya da on gün kalmasına karşın, durumunu annesiyle babasına açıklayacak cesareti hâlâ kendinde bulamıyordu.</span></p>

      <p class="calibre2"><span class="none4">Babaları Rahip Harrison White iyi bir Baptist ve iyi bir adamdı; insanları yargılamazdı ve çok yumuşak kalpli birisiydi. Anneleri Grace de her yönden adının anlamı gibi nazik bir kadındı.</span></p>

      <p class="calibre2"><span class="none4">Phimie’nin hamileliğini açıklamaktan çekinmesinin nedeni annesiyle babasının öfkesinden korkması değildi; genç kız onların gözlerindeki düş kırıklığını görmekten korkuyordu, çünkü onları utandırmaktansa ölmeyi yeğlerdi.</span></p>

      <p class="calibre2"><span class="none4">Aynı gün ikinci ve daha uzun süreli bir körlük geçirdiğinde, evde yalnızdı. Kendi odasından zar zor çıkıp koridoru geçti ve annesiyle babasının yatak odasındaki telefona gitti.</span></p>

      <p class="calibre2"><span class="none4">Kız kardeşi aradığında, Celestina stüdyo olarak da kullandığı küçük apartman dairesinde, kendi kübik tarz portresi üzerinde mutlulukla çalışıyordu. Phimie’nin tutarsız, heyecanlı konuşmasından ötürü, ilk önce, annesinin ya da babasının veya her ikisinin birden öldüğünü düşündü. Ama öğrendiği acı gerçek karşısında, annesini ya da babasını kaybetmiş kadar yüreği parçalanmış ve çok sevdiği kız kardeşinin tecavüze uğraması onu üzüntü ve öfkeden perişan etmişti.</span></p>

      <p class="calibre2"><span class="none4">Phimie’nin dokuz ay boyunca yaşadığı duygusal ve fiziksel sıkıntılar karşısında dehşete kapılan Celestina, annesiyle babasına ulaşmak için sabırsızlanıyordu. Whitelar bir aile olarak birlikte olduklarında, tüm güçlüklerin üstesinden gelebilirlerdi. Ama Phimie ablasıyla konuşurken yeniden görmeye başlamasına karşın, mantıksız davranmaktaydı. Annesine ya da babasına San Francisco’dan telefon etmemesi, aile doktorunu aramaması ve bu korkunç sırrı açıkladığı zaman kendisiyle birlikte olması, eve gelmesi için ona yalvarıp durdu.</span></p>

      <p class="calibre2"><span class="none4">Celestina daha mantıklı düşünse de, Phimie’ye bu konuda söz verdi. Mantığına güvendiği kadar içgüdülerine de güvendiği için, çok sevdiği kız kardeşinin bu göz yaşartıcı durumu sağduyusu üzerinde güçlü bir etki bırakmıştı. Hazırlanmak için fazla zaman kaybetmeyen Celestina, mucizevi bir şekilde, bir saat sonra, Eugene üzerinden Spruce Hills, Oregon’a giden uçaktaydı. Ve telefon konuşmasından üç saat sonra da kız kardeşinin yanında. Rahip konutunun oturma odasında, portreleri yan yana asılı duran Hz. İsa’nın ve John F. Kennedy’nin bakışları altında, Phimie annesiyle babasına ona neler yapıldığını ve aynı zamanda da umutsuzluk ve şaşkınlık içinde kendi kendisine neler yapmış olduğunu anlattı.</span></p>

      <p class="calibre2"><span class="none4">Genç kız dokuz aydır gereksinim duyduğu sımsıcak olağanüstü sevgiye, aptalca bir düşünceyle hak etmediğini sandığı o saf sevgiye şimdi yeniden kavuşmuştu.</span></p>

      <p class="calibre2"><span class="none4">Ailesinin bu sıcak yaklaşımı ve sırrını açıkladığından ötürü duyduğu rahatlık uzun süredir uzak kaldığı mantıklı davranışlarını ona yeniden kazandırmışsa da Phimie kendisine tecavüz eden adamın kimliğini açıklamamakta ısrarlıydı. Çünkü eğer bir açıklamada bulunursa, adam onu ve ailesini öldürmekle tehdit etmiş ve kendisi de onun bunu gerçekten yapacağına inanmıştı.</span></p>

      <p class="calibre2"><span class="none4">“Çocuğum,” dedi rahip, “o adam sana bir daha asla dokunamaz. Tanrı’nın yardımıyla bunu ben sağlayacağım, ama bir tabancayla değil; tabancalarını polisler kullanır.”</span></p>

      <p class="calibre2"><span class="none4">Tecavüzcü genç kızı öylesine korkutmuş ve savurduğu tehdit onun aklında öylesine silinmez bir iz bırakmıştı ki, bu son açıklamayla bile mantıklı düşünemiyordu.</span></p>

      <p class="calibre2"><span class="none4">Ona karşı yumuşak bir ısrarla yaklaşan annesi ise, kızını ahlaki sorumluluk yönünden etkilemeye çalışmaktaydı. Eğer bu adam tutuklanmaz, yargılanmaz ve hüküm giymezse er ya da geç başka masum bir kıza tecavüz edecekti. Ama bu öneri karşısında Phimie’nin kılı bile kıpırdamamıştı. “Deli o. Hasta. Kötü ruhlu.” Genç kız tir tir titriyordu. “Bunu yapacak. Hepimizi öldürecek ve polisle girişeceği çatışmada ölse ya da elektrikli iskemleye yollansa bile umurunda olmayacak. Eğer onun adını söylersem, hiçbiriniz güvencede olmazsınız.”</span></p>

      <p class="calibre2"><span class="none4">Celestina’nın ve annesiyle babasının son kararı, Phimie’nin bu konuda çocuk doğduktan sonra ikna edilmesiydi. Doğru olanı şimdi yapması için aşırı bir duyarlılık ve korku içinde olduğundan, ona şu anda baskı yapmak anlamsızdı.</span></p>

      <p class="calibre2"><span class="none4">O yıllarda kürtaj yasal değildi ve zaten aile de bu konuda gönülsüzdü; ayrıca, dini inançlarına göre, en kötü koşullarda bile bunu düşünmezlerdi. Bunun yara sıra Phimie’nin yaklaşan doğumu ve kendisinin uzun süreli aç kalmış ve korse takmış olması nedeniyle gördüğü zarar göz önünde bulundurulduğunda, kürtaj tehlikeli bir seçenek olurdu.</span></p>

      <p class="calibre2"><span class="none4">Phimie hemen doktor kontrolüne girmeliydi. Çocuk, onu sevebilecek ve nefret uyandıran babasının imajını onda asla görmeyecek olan insanlara evlatlık verilecekti.</span></p>

      <p class="calibre2"><span class="none4">“Bebeği burada doğurmayacağım,” diye ısrar etti Phimie. “Eğer o adam kendisinden bir çocuğum olduğunu fark ederse daha da delirecek. Böyle olacağını biliyorum.”</span></p>

      <p class="calibre2"><span class="none4">Genç kız Celestina’yla birlikte San Francisco’ya gitmeyi amaçlıyor ve bebeği, bir rastlantı sonucu da olsa, babanın ve kendi arkadaşlarıyla Rahip White’ın cemaatinin onun doğum yaptığını asla öğrenemeyecekleri bu kentte dünyaya getirmek istiyordu. Annesiyle babası ve ablası bu plana ne kadar karşı çıktılarsa, Phimie de bu düşüncesini o kadar çok savundu; en sonunda, eğer onun istediğini yapmazlarsa, genç kızın sağlığını ve aklını tehlikeye atacaklarından kaygılanmaya başladılar.</span></p>

      <p class="calibre2"><span class="none4">Baş ağrısı, şiddetli karın ağrısı, baş dönmesi ve görme sorunu gibi dehşet verici belirtilerin tümü yok olmuştu. Bunlar büyük olasılıkla fiziksel olmaktan çok psikolojik kökenliydi.</span></p>

      <p class="calibre2"><span class="none4">Onu doktor kontrolüne alana dek karşılaşılacak birkaç saatlik gecikme bile hâlâ riskli sayılırdı. Ama bunca zaman umutsuzca saklamak istediği duygu incinmesini yaşayacağı bir bölge hastanesine yatması için kendisini zorlamak da öyleydi.</span></p>

      <p class="calibre2"><span class="none4">Acil sözcüğüyle hemen harekete geçen Celestina, kendisinin San Francisco’daki doktoruyla çabucak iletişim kurdu. Phimie’yi tedavi altına almayı kabul eden doktor, genç kız Oregon’dan geldiğinde onu St. Mary Hastanesi’ne yatıracağını söyledi.</span></p>

      <p class="calibre2"><span class="none4">Rahip bu kadar kısa bir süre içinde kilisedeki görevlerini bırakamazdı, ama Grace kızlarıyla birlikte olmak istiyordu. Buna karşın, Phimie yalnızca Celestina’nın ona eşlik etmesi için yalvardı.</span></p>

      <p class="calibre2"><span class="none4">Genç kız annesinin neden yanında olmamasını yeğlediğini açıkça ifade edemiyorsa da onun yüreğindeki fırtınayı hepsi anlıyordu. Phimie yumuşak huylu ve iyi kalpli annesinin, onun böylesine yoğun yaşadığı ayıbı ve utancı kendisiyle paylaşmasını istememişti; ayrıca bu duygunun doğuma ve hatta bunun sonrasına uzanan saatlerde ve günlerde dayanılmayacak kadar kötü olacağını düşünüyordu.</span></p>

      <p class="calibre2"><span class="none4">Güçlü bir kadın olan Grace için inanç, utançtan da öte duygulara karşı bir zırh anlamındaydı. Celestina annesinin Oregon’da kalmakla kızının yanındayken çekeceği acıdan çok daha fazlasına katlanacağını biliyordu, ama hayli genç ve saf olan, ayrıca kendi durumundan ötürü bunu kavrayamayacak kadar korkan Phimie’ye göre de annesi güvenilmez birisi değil, her zamanki gibi ailenin temel direğiydi.</span></p>

      <p class="calibre2"><span class="none4">Grace’in, kızının bu arzusuna karşı sevecen yaklaşımı ve onun kendine özgü huzur dolu mantığı Celestina’yı duygulandırmıştı. O zaten annesini daima çok severdi ve bu sevgisini ne sözcükler ne de bir sanat eseri uygun bir biçimde tanımlayabilirdi, ama şimdi onu çok daha fazla seviyordu.</span></p>

      <p class="calibre2"><span class="none4">San Francisco’dan kalkan uçağa bir saat gibi kısa bir sürede, şaşılacak kadar kolay bilet bulup yetişen Celestina, akşam erken saatlerde Oregon’dan kalkacak olan uçak için de, sanki doğaüstü bir seyahat acentesi uzmanıymış gibi, iki dönüş bileti ayırtmıştı.</span></p>

      <p class="calibre2"><span class="none4">Phimie uçaktayken kulaklarındaki çınlamadan yakındı; yüksek basınçtan kaynaklanmış olmalıydı bu. Yere indikten sonra ise, çift görmeye başladı ve burnu kanadı; bunlar da daha önce geçirdiği belirtilerle ilgili gibi görünüyordu.</span></p>

      <p class="calibre2"><span class="none4">Kız kardeşinin uzun süren burun kanaması Celestina’yı endişelendirmiş ve onun hastaneye yatmasını geciktirmekle yanlış bir şey yaptığı korkusuna kapılmıştı.</span></p>

      <p class="calibre2"><span class="none4">San Francisco Havaalanı’ndan bir taksiye bindikten sonra, gecenin sisiyle kaplanan caddelerden geçerek, St. Mary Hastanesine geldiler ve 724 no’lu odaya yerleştiler. Ardından da, Phimie’nin tansiyonunun çok yüksek 21’e 12.6 olduğunu ve bundan ötürü bir kriz geçirdiğini, ayrıca felç, böbrek çalışması yitimi ve diğer yaşamsal komplikasyonlar gibi bazı riskler taşıdığını öğrendiler.</span></p>

      <p class="calibre2"><span class="none4">Phimie’ye hemen tansiyon düşürücü ilaçlar içeren bir serum takıldı, genç kız yatağa yatırıldı ve kalp monitörüne bağlandı.</span></p>

      <p class="calibre2"><span class="none4">Celestina’nın dâhiliyecisi Dr. Leland Daines, Ritz Carlton’da katıldığı bir akşam yemeğinden alelacele ayrılıp, hastaneye gelmişti. Daines’in saçlarının yeni kırlaşmaya başlamasının ve yüzünün de aşırı yıpranmamasının nedeni, geçen yılların onu fazla yaşlandıracak kadar etkili olmamasıydı. Hayli deneyimli bir uzman olan doktor, kibirden uzak, yumuşak huylu ve sonsuz sabırlı bir insandı.</span></p>

      <p class="calibre2"><span class="none4">Daines midesi bulanan Phimie’yi muayene ettikten sonra, karın kasılmasını ve kusmayı önleyici bir ilaçla sakinleştirici bir ilaç yazdı; bunların tümü damardan verilecekti.</span></p>

      <p class="calibre2"><span class="none4">Sakinleştirici hafif bir ilaç olmasına karşın, Phimie birkaç dakika içinde uykuya daldı. Uzun zamandır süre gelen sıkıntılarından ve son zamanlarda çektiği uykusuzluktan ötürü, yorgun düşmüştü.</span></p>

      <p class="calibre2"><span class="none4">Dr. Daines, Celestina’yla 724 no’lu odanın dışındaki koridorda konuştu. Yanlarından sessizce ve yavaşça geçen hemşirelerin bazıları başlıklı ve uzun giysili rahibelerdi.</span></p>

      <p class="calibre2"><span class="none4">“Kardeşinde preeklampsi, yani gebelik zehirlenmesi var. Bu, hamilelerin yüzde beşinde görülen bir durumdur; neredeyse daima yirmi dördüncü haftadan sonra oluşur ve genellikle başarılı bir biçimde tedavi edilebilir. Ama ben bunu hafife almayacağım, Celestina. Onun durumunda, bu daha ciddi bir halde. Şimdiye dek hiç doktora gitmemiş, hiçbir doğum öncesi kontrolden geçmemiş ve hamileliği otuz sekizinci haftanın ortasına gelmiş, yani doğum yapmasına yaklaşık on gün var.</span></p>

      <p class="calibre2"><span class="none4">Phimie’nin tecavüze uğradığı tarihi bildiklerinden ve bu ilişki onun tek cinsel deneyimi olduğundan ötürü, döllenme günü belliydi ve doğumun ne zaman olacağı da kesinlik kazanmıştı.</span></p>

      <p class="calibre2"><span class="none4">“Doğum yaklaştıkça,” dedi Dr. Daines, “preeklampsi tam bir eklampsiye dönüşebilir, yani tansiyon yükselir, albumin, ödem ve havale oluşur.”</span></p>

      <p class="calibre2"><span class="none4">Alacağı yanıttan korkan Celestina, “Eklampsi sonucunda ne olur?” diye sordu.</span></p>

      <p class="calibre2"><span class="none4">“Olası komplikasyonlar arasında beyin kanaması, akciğer ödemi, karaciğer doku yitimi, koma durumu sayılabilir.”</span></p>

      <p class="calibre2"><span class="none4">“Onu Oregon’da hastaneye yatırmam gerekirdi.”</span></p>

      <p class="calibre2"><span class="none4">Doktor elini Celesti</span><span class="none4">na’nın omzuna koydu. “Sen kendini</span> <span class="none4">suçlama. Buraya kadar gelebilmiş. Ben Oregon’daki hastaneyi bilmiyorum, ama buradaki özenin orada gösterileceğinden kuşkuluyum.”</span></p>

      <p class="calibre2"><span class="none4">Şimdi preeklampsiyi kontrol altına almak için çabaladıklarından Dr. Daines ertesi gün yapılacak bir dizi tahlil istemişti. Phimie’nin tansiyonu düşürülüp sabitleştirildiğinde, sezaryen doğum önermeyi düşünüyor, ama onun dengesiz beslenmesi ve karnını baskı altında tutması nedeniyle ortaya çıkabilecek komplikasyonları görmeden önce, bu ameliyatı da riske etmek istemiyordu.</span></p>

      <p class="calibre2"><span class="none4">Doktorun vereceği yanıtın pek iyimser olamayacağını bilmesine karşın, Celestina yine de, “Bebeğin… normal olması olasılığı var mı?” diye sordu.</span></p>

      <p class="calibre2"><span class="none4">“Öyle olur umarım,” dedi doktor, ama umarım sözcüğünü vurgulayış biçimi fazla sertti.</span></p>

      <p class="calibre2"><span class="none4">724 no’lu odada kız kardeşinin yatağının yanında yalnız başına ayakta duran ve uyuyan genç kızı izleyen Celestina, Phimie’nin durumu şimdilik iyi, dedi kendi kendine. Bu sinir bozucu gelişmeyi annesini ya da babasını çağırmadan halledebilirdi. Ama sonra, sanki hava alamıyormuş gibi soluğu tıkandı. Ve güçlükle soluk almaya çalıştığı sırada, hıçkırarak ağlamaya başladı.</span></p>

      <p class="calibre2"><span class="none4">Celestina, Phimie’den dört yaş daha büyüktü. Kendisi San Francisco’ya geldiğinden bu yana, son üç yıldır birbirlerini çok fazla görmemişlerdi. İki kent arasındaki uzaklık, geçen zaman, derslerin ağırlığı ve günlük yaşamın yoğunluğu ona Phimie’nin, sevgisini unutturmamışsa da, bu sevginin ne kadar saf ve güçlü olduğunu unutmuştu. Ve şimdi bunu yeniden keşfettiğinde öylesine kötü bir biç</span><span class="none4">imde sarsılmıştı ki yatağın yanın</span><span class="none4">a hemen bir iskemle çekip oturmak zorunda kalmıştı. Ve ardından, başını eğip soğuktan ürperen elleriyle yüzünü kapatarak, böylesine korkunç şeyler Phimie gibi masum birisinin başına geldiğinde, annesinin Tanrı’ya olan inancını hâlâ nasıl koruyabildiğini merak edip durdu.</span></p>

      <p class="calibre2"><span class="none4">Gece yarısına doğru evine döndü. Sonra ışıkları söndürüp yattı ve tavana bakmaya başladı; yine de uyuyamıyordu.</span></p>

      <p class="calibre2"><span class="none4">Pencerenin storları kalkıktı. Celestina kentin dumanlı, kırmızımsı altın renkli gece pırıltısından genellikle çok hoşlanırdı, ama bu geceki pırıltı onu huzursuz etmişti.</span></p>

      <p class="calibre2"><span class="none4">Eğer yataktan kalkıp en yakın pencereye giderse, bu büyük kentin tüm binalarının karanlık olduğunu ve hiçbir sokak lambasının yanmadığını görecekmiş gibi garip bir duyguya kapılmıştı. Ve sokak mazgallarıyla yol üstü deliklerinden, sanki bu kente ait değil de yeraltı dünyasına ait olan ürkütücü bir ışık yükselecekti.</span></p>

      <p class="calibre2"><span class="none4">Uyuduğunda bile asla kapatamadığı sanatçı gözü, yatağın üstündeki tavanda aradığı gibi, beyninin içinde de hiç durmaksızın buna benzer bir biçim, tasarım ve anlam aradığı sırada, malalanmış alçıyla kaplı tavanda oynaşan ışık ve gölgelerde ona yalvarırcasına bakan deforme olmuş ifadesiz yüzlü bebekleri ve ölümün simgelerini görüyordu.</span></p>

      <p class="calibre2"><span class="none4">Phimie St. Mary Hastanesi’ne yatırıldıktan on dokuz saat sonra, genç kızın Dr. Daines’in istediği tahlilleri yapılırken, alçalan gökyüzü erken alacakaranlıkta yüzünü asmış ve kent bir kez daha, bir önceki gece Celestina’nın evinin tavanını dolaylı biçimde aydınlatan kırmızı alçıtaşı rengiyle altın yaprak rengine bürünmüştü.</span></p>

      <p class="calibre2"><span class="none4">Bir günlük çalışmanın ardından, Nella Lombardi’nin karakalem portresi bitmiş ve sıradaki çalışma olan altmış yaşının tahmini resminin çizimi başlamıştı.</span></p>

      <p class="calibre2"><span class="none4">Celestina yaklaşık otuz altı saattir uyumamış olmasına karşın, heyecanlı olsa da, yine de aklı başındaydı. Şu anda elleri titremiyor ve trans halindeki bir medyumun kaleminden dökülen sözcükler gibi, onun kaleminden de yumuşak çizgiler ve gölgelemeler dökülüyordu.</span></p>

      <p class="calibre2"><span class="none4">Nella’nın yatağının yanında, pencerenin kenarındaki koltukta oturduğu ve kucağında duran sivri köşeli dizüstü resim tahtasının üzerinde çizim yaptığı sırada, koma halinde olan yaşlı kadınla sessiz, tek taraflı bir konuşma sürdürüyor ve ona Phimie’yle birlikte büyümeleriyle ilgili anılarından söz ediyordu; bunları anlatırken, ne kadar çok anıya sahip olduğunu fark edince hayli şaşırmıştı.</span></p>

      <p class="calibre2"><span class="none4">Nella gözlerini hiç açmamasına ve hiç hareket etmemesine karşın, bazen onu dinliyormuş gibi görünüyordu. Elektrokardiyografin sessizce zıplayan ışığı düzenli bir uyum içindeydi.</span></p>

      <p class="calibre2"><span class="none4">Akşam yemeğinden kısa bir süre önce, bir rahibe hemşire Phimie’yi tekerlekli iskemleyle odaya getirmiş ve ikisi birlikte onu dikkatle yatağına yatırmışlardı.</span></p>

      <p class="calibre2"><span class="none4">Genç kız Celestina’nın umduğundan da iyi görünmekteydi. Yorgun olmasına karşın, ona hemen gülümsemişti ve iri kahverengi gözlerinde berrak bir bakış vardı.</span></p>

      <p class="calibre2"><span class="none4">Phimie, Nella’nın biten portresiyle kendisinin yarısı tamamlanan portresini görmek istedi. “Sen bir gün ünlü bir ressam olacaksın, Celie.”</span></p>

      <p class="calibre2"><span class="none4">Babalarının en bilinen vaazlarından birini söylemeye başlayan Celestina, “Bundan sonraki dünyada hiç kimse ne ünlüdür, ne büyüleyicidir, ne bir unvan sahibidir, ne gururludur,” dedi gülümseyerek, “ve ne de güçlüdür…”</span></p>

      <p class="calibre2"><span class="none4">“… ne zalimdir, ne nefret doludur, ne kıskançtır, ne kırıcıdır,” diye devam etti Phimie, “çünkü tüm bunlar bu aşağılık dünyanın hastalıklarıdır…”</span></p>

      <p class="calibre2"><span class="none4">“… ve şimdi aranızda bir bağış tabağı dolaştığı zaman…” “… bundan sonraki dünyanın aydın bir vatandaşı gibi olacaksınız artık…”</span></p>

      <p class="calibre2"><span class="none4">“ikiyüzlü, acımasız…”</span></p>

      <p class="calibre2"><span class="none4">“… cimri…”</span></p>

      <p class="calibre2"><span class="none4">“… ve bencil davranmayın…”</span></p>

      <p class="calibre2"><span class="none4">“… bu gam yüklü dünyanın yardımseverlikten ve ahlak değerlerinden yoksun Pecksniff’ine (* Pecksniff, Charles Dickens’ın Martin Chuzzlewit adlı eserindeki bir karakterdir) benzemeyin…”</span></p>

      <p class="calibre2"><span class="none4">İki kardeş gülerek, el ele tutuştular. Phimie’nin onu Oregon’dan telefonla aramasından bu yana, Celestina ilk kez her şeyin sonunda düzeleceğini hissediyordu. Ama birkaç dakika sonra, Dr. Daines’le koridorda bir kez daha konuştuğunda, bu yeni iyimserliği yine karamsarlığa dönüştü.</span></p>

      <p class="calibre2"><span class="none4">Phimie’nin inatçı yüksek tansiyonu, idrarında görülen protein ve diğer belirtiler, preeklampsinin yeni oluşmadığını ve onun yüksek eklampsi riski taşıdığını göstermekteydi. Yüksek tansiyon yavaş yavaş kontrol altına alınıyordu, ama doktorun kullanmayı fazla yeğlemediği daha güçlü bir ilaç tedavisine başvurarak.</span></p>

      <p class="calibre2"><span class="none4">“Buna ek olarak,” dedi Daines, “kardeşinin kemik çatısı küçük ve bu da normal bir hamilede bile doğurma sorunları yaratır; ayrıca, doğum yaklaştığı sırada yumuşaması gereken rahim boynu orta kanal kas lifleri hâlâ sert. Rahim boynunun doğuma yardımcı olacak kadar genişleyebileceğini sanmıyorum.”</span></p>

      <p class="calibre2"><span class="none4">“Peki ya bebek?”</span></p>

      <p class="calibre2"><span class="none4">“Doğum bozukluklarına ait belirgin bir kanıt yok, ama yapılan tahlillerden ikisi bazı kaygı verici anormallikler olduğunu gösteriyor. Çocuğu görünce anlayacağız.”</span></p>

      <p class="calibre2"><span class="none4">Kız kardeşinin rahmine çöreklenen yarı ejder yarı böcek şeklindeki bir karnaval gösterisi canavarının görüntüsünü belleğinden uzaklaştıramayan Celestina’nın yüreğini bir korku kapladı. Tecavüzcünün çocuğundan nefret ediyordu, ama bu nefret onu çok şaşırtmıştı, çünkü bebek suçsuzdu.</span></p>

      <p class="calibre2"><span class="none4">“Eğer tansiyonu gece boyunca değişkenlik göstermezse” diye devam etti Dr. Daines, “onun sabah saat yedide sezaryene alınmasını istiyorum. Eklampsi tehlikesi doğumdan sonra tamamen ortadan kalkar. Phimie’yi Dr. Aaron Kaltenbach’a teslim edeceğim. Kendisi mükemmel bir doğum uzmanıdır.”</span></p>

      <p class="calibre2"><span class="none4">“Tabii.”</span></p>

      <p class="calibre2"><span class="none4">“Bu durumda, ben de doğuma gireceğim.”</span></p>

      <p class="calibre2"><span class="none4">“Size minnettarım, Dr. Daines. Tüm yaptıklarınız için.”</span></p>

      <p class="calibre2"><span class="none4">Bu yükü omuzlamak için güçlü ve deneyimli birisiymiş gibi davranmaya çalışan Celestina da henüz çocuk sayılırdı. Kendisini perişan hissediyordu.</span></p>

      <p class="calibre2"><span class="none4">“Sen eve git. Biraz uyu,” dedi doktor. “Eğer hastalanırsan, kız kardeşine hiçbir yardımın olmaz.” Ama Celestina akşam yemeğine dek Phimie’nin yanında kaldı.</span></p>

      <p class="calibre2"><span class="none4">Yiyecekler sulu ve lezzetsiz olmasına karşın, genç kızın iştahı yerindeydi. Ve çok geçmeden de uyudu.</span></p>

      <p class="calibre2"><span class="none4">Eve dönen Celestina, annesiyle babasına telefon ettikten sonra, kendine jambonlu bir sandviç yaptı. Ama bunun ancak çeyreğini yiyebildi. Sonra da, iki lokma çikolatalı gofretle bir kaşık ceviz ezmeli dondurma. Her yediği Phimie’nin hastane yemeği gibi lezzetsizdi ve boğazında düğümlenmişti.</span></p>

      <p class="calibre2"><span class="none4">Ardından, giysilerini çıkarmadan yatak örtüsünün üstüne yattı. Dişlerini fırçalamadan önce biraz klasik müzik dinlemek niyetindeydi.</span></p>

      <p class="calibre2"><span class="none4">Sonra, radyoyu açmamış olduğunu fark etti. Ama daha düğmeye bile uzanamadan uyuyup kalmıştı.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">7 Ocak, saat sabah dört on beş.</span></p>

      <p class="calibre2"><span class="none4">Güney California’da, Agnes Lampion düşünde yeni doğan oğlunu görüyordu. Oregon’da, Junior Cain uykusunda korkuyla bir ad sayıklıyor ve şüphelisine ölen karısının günlüğünden söz etmek için bekleyen dedektif Vanadium, parmak boğumları boyunca bir çeyrekliği hiç durmaksızın döndürdüğü sırada, onun sayıklamalarını dinlemek için koltuğunda öne doğru eğiliyordu. Ve San Francisco’da bir telefon çalıyordu.</span></p>

      <p class="calibre2"><span class="none4">Yan tarafına dönen Celestina, üçüncü kez çalan telefona karanlıkta el yordamıyla uzandı. Alo sözcüğü aynı zamanda bir esneme biçimindeydi.</span></p>

      <p class="calibre2"><span class="none4">Titrek sesli bir kadın, “Hemen buraya gel,” dedi.</span></p>

      <p class="calibre2"><span class="none4">Celestina yarı uykulu bir halde, “Ne?” diye sordu.</span></p>

      <p class="calibre2"><span class="none4">“Hemen buraya gel. Çabuk gel.”</span></p>

      <p class="calibre2"><span class="none4">“Siz kimsiniz?”</span></p>

      <p class="calibre2"><span class="none4">“Nella Lombardi. Hemen buraya gel. Kız kardeşin biraz sonra ölecek.”</span></p>

      <p class="calibre2"><span class="none4">Celestina aniden kendine gelmiş ve doğrulup yatağın kenarına oturmuştu; arayan kişinin koma halindeki yaşlı kadın olamayacağını bildiği için, “Kahretsin, kimsiniz?” dedi öfkeyle.</span></p>

      <p class="calibre2"><span class="none4">Telefonda asla olamayacak bir biçimde süre gelen derin sessizlik, arayanın yalnızca konuşmamasından kaynaklanmıyordu; hatta ne en ufak bir hışırtı ya da cızırtı ne de soluk sesi duyulmaktaydı.</span></p>

      <p class="calibre2"><span class="none4">Bu sessiz boşluğun derinliği Celestina’yı ürpertmişti. Yine konuşmaya cesaret edemiyordu; sanki bu sessizlik canlı bir şeymiş ve hattı geçip onun karşısına dikilecekmiş gibi, bilinçsiz bir korkuya kapılmıştı aniden.</span></p>

      <p class="calibre2"><span class="none4">Telefonu kapatıp yataktan fırladıktan sonra, küçük mutfak masasının yanındaki iki iskemleden birinin üstünde duran deri ceketini, anahtarlarını ve omuz çantasını kaparak, hızla evden çıktı.</span></p>

      <p class="calibre2"><span class="none4">Dışarıda, neredeyse bomboş sokaklardaki birkaç araba motorunun homurtusu, tekerleklerin altında oynayan gevşek bir yol üstü deliği kapağının sert tangırtısı, uzaklarda duyulan bir sirenin sesi, tüm gece süren bir eğlenceden dönen ve evlerinin yolunu bulmaya çalışan sarhoş alemcilerin kahkahaları gibi kent gecesine özgü sesler, gümüşümsü sisin kefene benzer örtüsü altında boğuluyordu.</span></p>

      <p class="calibre2"><span class="none4">Bunlar olağan seslerdi, ama yine de Celestina için kent şu anda, sanki daha önce hiç böyle görünmemişçesine kötülük dolu ve binaları bilinmeyen öfkeli tanrıların mekânı olan devasa yeraltı mahzenleri ya da tapınakları gibi sarkan, uzaya ait bir yer biçimindeydi. Görünmez alemcilerin sarhoş kahkahaları pus tabakasının arasında garip bir şekilde yankılanıyordu, ama bu kahkahalar sevincin değil, çılgınlığın ve acının sesiydi.</span></p>

      <p class="calibre2"><span class="none4">Celestina’nın arabası yoktu ve evden hastaneye yürüyerek gitmek de yirmi beş dakika sürüyordu. Genç kız bir taksinin geçmesi için dua ederek koşmaya başladı, ama bu duası kabul edilmemekle birlikte, on beş dakikadan az bir sürede ve soluğu kesilmiş bir halde, St. Mary Hastanesi’ne ulaşmayı başarmıştı.</span></p>

      <p class="calibre2"><span class="none4">Asansör anımsadığından çok daha yavaş bir biçimde gıcırdayarak yukarıya çıkarken, zar zor aldığı soluklarının sesi her yanı kapalı odacıkta yankılanıp duruyordu.</span></p>

      <p class="calibre2"><span class="none4">Yedinci katın koridorları bu karanlık şafak vaktinde sessiz ve bomboştu. Havayı çam kokulu bir dezenfektan kaplamıştı.</span></p>

      <p class="calibre2"><span class="none4">724 no’lu odanın kapısı açıktı. İçerideki ışıklar pırıl pırıl parlıyordu.</span></p>

      <p class="calibre2"><span class="none4">Phimie’yle Nella odada yoktular. Yaşlı kadının yatak çarşaflarını değiştirmekte olan bir hastabakıcı, işini neredeyse bitirmek üzereydi. Phimie’nin yatak çarşafları ise dağınık bir haldeydi.</span></p>

      <p class="calibre2"><span class="none4">“Kız kardeşim nerede?” diye sordu Celestina soluk soluğa.</span></p>

      <p class="calibre2"><span class="none4">Hastabakıcı başını kaldırıp ona baktı; korkmuştu.</span></p>

      <p class="calibre2"><span class="none4">Omzuna bir el dokununca hemen arkasına dönen Celestina, kötü haberler getirmiş gibi görünen, al yanaklı, alacalı mavi gözlü bir rahibeyle karşılaştı. “Size ulaştıklarından haberim yoktu. On dakika önce doğuma başladılar.”</span></p>

      <p class="calibre2"><span class="none4">Nella Lombardini’nin telefonunun üzerinden en azından yirmi dakika geçmişti.</span></p>

      <p class="calibre2"><span class="none4">“Phimie nerede?”</span></p>

      <p class="calibre2"><span class="none4">Onu koridorun sonundaki asansöre götüren rahibe, “Çabuk olun,” dedi.</span></p>

      <p class="calibre2"><span class="none4">“Ne oldu?”</span></p>

      <p class="calibre2"><span class="none4">Ameliyathane katına doğru inerlerken, “Kardeşiniz bir yüksek tansiyon krizi daha geçirdi” dedi ciddi tavırlı rahibe. “İlaç tedavisine karşın, zavallının tansiyonu yine yükseldi. Şiddetli bir nöbet oldu ve eklamptik kasılmalar başladı.”</span></p>

      <p class="calibre2"><span class="none4">“Aman Tanrım.”</span></p>

      <p class="calibre2"><span class="none4">“Şimdi ameliyathanede. Sezaryen oluyor.”</span></p>

      <p class="calibre2"><span class="none4">Celestina kendisinin bekleme odasına alınacağını ummuştu, ama rahibe onu ameliyathanenin hazırlık bölümüne götürdü. Sonra, Celestina’nın omuz çantasını aldı ve onun ceketini çıkarmasına yardım etti. “Çantanızı bana emanet edebilirsiniz.”</span></p>

      <p class="calibre2"><span class="none4">O sırada yanlarına yeşiller giymiş bir hemşire yaklaşmıştı. “Kazağınızın kollarını sıvayın, yaklaşık dirseklerinize kadar ovalanarak yıkanın. Ellerinizle kollarınızı iyice ovun. Ne zaman duracağınızı size söyleyeceğim.”</span></p>

      <p class="calibre2"><span class="none4">Hemşire, Celestina’nın sağ eline bir küllü sabun verince, Rahibe Josephina da lavabonun sıcak su musluğunu açtı.</span></p>

      <p class="calibre2"><span class="none4">“Şans eseri,” dedi rahibe, “bu olay sırasında Dr. Lipscomb hastanedeydi. Az önce, acil durumdaki başka bir bebeği doğurtmuştu. Mükemmel bir doktordur.”</span></p>

      <p class="calibre2"><span class="none4">Elleriyle kollarını çılgınca ovalayan Celestina, “Phimie nasıl?” diye sordu.</span></p>

      <p class="calibre2"><span class="none4">“Dr. Lipscomb onun bebeğini de yaklaşık iki dakika önce doğurttu. Daha annenin eşiyle bunun eklerini bile almadılar,” dedi hemşire.</span></p>

      <p class="calibre2"><span class="none4">“Bebek küçük, ama sağlıklı. Deformasyon yok,” diye ekledi Rahibe Josephina.</span></p>

      <p class="calibre2"><span class="none4">Celestina Phimie’yi sormuştu, ama onlar kendisine bebekten söz etmişlerdi; onların bu yanıtı genç kızı korkuttu.</span></p>

      <p class="calibre2"><span class="none4">“Yeter,” dedi hemşire; yoğunlaşan buharın arasından uzanan rahibe, musluğu kapattı.</span></p>

      <p class="calibre2"><span class="none4">Derin lavabonun yanından çekilen Celestina, filmlerde gördüğü cerrahların yaptığı gibi, sular damlayan ellerini havaya kaldırdı; neredeyse hâlâ evde, yatağında olduğuna ve korkunç bir kâbusla çılgınca boğuştuğuna inanacak gibiydi.</span></p>

      <p class="calibre2"><span class="none4">Hemşire ona bir ameliyat önlüğü giydirirken, Celestina’nın önünde çömelen Rahibe Josephina, onun sokak ayakkabılarının üstüne bir çift lastikli kumaş potin geçirdi.</span></p>

      <p class="calibre2"><span class="none4">Ameliyathanenin hazırlık bölümünde süre gelen bu olağanüstü ve acil telaş, iki kadının Phimie’nin durumuyla ilgili olarak söyleyebileceği sözcüklerden çok daha fazlasını ve kötülerini söyler gibiydi.</span></p>

      <p class="calibre2"><span class="none4">Hemşire, Celestina’nın ağzıyla burnunu bir ameliyat maskesiyle örtüp bunu arkadan bağladıktan sonra, saçlarını da bir ameliyat başlığıyla kapattı. “Bu taraftan.”</span></p>

      <p class="calibre2"><span class="none4">Hazırlık bölümünden kısa bir koridora çıktılar. Tavanda parlak ışıklı floresan lambaları vardı. Vinil döşeli zeminde yürürlerken, potinlerinin çıkardığı gıcırtılı sesler duyuluyordu.</span></p>

      <p class="calibre2"><span class="none4">Celestina’nın kalbi öylesine hızlı çarpıyordu ki, bacakları titriyor ve sanki dizlerinin bağı çözülüyordu.</span></p>

      <p class="calibre2"><span class="none4">İşte şimdi burada, dua eder gibi başlarını öne eğmiş olan ameliyat ekibinin ve kan içindeki çarşaflarla örtülü ameliyat masasının üstünde yatan sevgili Phimie’nin bulunduğu ameliyathanedeydiler.</span></p>

      <p class="calibre2"><span class="none4">Celestina bu kandan korkmamalıyım, dedi kendi kendine. Doğum kanlı bir işti. Ve dolayısıyla, bu da büyük olasılıkla sıradan bir sahneydi.</span></p>

      <p class="calibre2"><span class="none4">Bebek görünürlerde yoktu. Bir köşede, tombul bir hemşire başka bir masadaki bir şeyle meşguldü, ama vücudu, dikkatini verdiği her neyse bunu kapatıyordu. Uzaktan yalnızca beyaz bir kumaş çıkını seçiliyordu. Belki de bebekti bu.</span></p>

      <p class="calibre2"><span class="none4">Celestina bebekten öylesine insafsızca nefret ediyordu ki, genzine acı bir tat doluşuverdi. Çocuk deformasyona uğramamakla birlikte, yine de bir canavardı. Tecavüzcünün laneti. Sağlıklıydı, ama Phimie’nin sağlığı pahasına sağlıklı.</span></p>

      <p class="calibre2"><span class="none4">Ameliyat ekibinin sürdürdüğü yoğun ve acil çalışmalara karşın, uzun boylu bir hemşire kenara çekilerek, ameliyat masasının başına gelmesi için Celestina’ya işaret etti.</span></p>

      <p class="calibre2"><span class="none4">Genç kız en sonunda Phimie’ye ulaşmıştı; Phimie yaşıyordu, ama öyle kötü bir biçimde değişmişti ki, bu görüntü karşısında garip bir duyguya kapıldı; sanki göğüs kafesi güm güm atan kalbini bir mengene gibi sıkıyordu.</span></p>

      <p class="calibre2"><span class="none4">Phimie’nin yüzünün sağ tarafı sol tarafından daha fazla yer çekimine uğramış gibiydi; gevşek duruyor ve aşağıya doğru çekiliyordu. Sol göz kapağı sarkıktı. Ağzının sol tarafı da aşağıya doğru kıvrılmıştı. Dudaklarının köşesinden hafif bir salya sızıyordu. Çılgınca bir korkuyla fıldır fıldır dönen gözleri etraftaki hiçbir şeye odaklanmamıştı.</span></p>

      <p class="calibre2"><span class="none4">Lipscomb olabilecek bir doktor, “Beyin kanaması,” diye açıkladı. Ayakta durabilmek için, Celestina bir elini ameliyat masasına dayayarak kendini dengelemek zorunda kalmıştı. Işıklar insanın gözlerini acıtacak kadar parlaklaşmış ve havayı antiseptikle kan kokusu kaplamıştı; güçlükle soluk alınıyordu.</span></p>

      <p class="calibre2"><span class="none4">Phimie başını çevirince, çılgınca dönen gözleri durdu. Bakışları ablasının bakışlarıyla birleşti ve ilk kez, nerede olduğunu anlamış gibi bakmaya başladı.</span></p>

      <p class="calibre2"><span class="none4">Ardından, sağ elini kaldırmaya çalıştı, ama ona yanıt vermeyen bu el cansız bir biçimde yana düştü; bu kez sol elini vücudunun sağına doğru uzatmaya çalıştığında, Celestina bu eli sımsıkı tuttu.</span></p>

      <p class="calibre2"><span class="none4">Phimie konuşuyordu, ama ağzından çıkan sözcükler birbirine sürçüyor ve konuşması açık seçik anlaşılamıyordu. Ter içindeki yüzünü acı çeker gibi buruşturduktan sonra, gözlerini kapatıp yine konuşmayı denedi ve ağzından bir tek, ama anlaşılır bir sözcük çıktı. “Bebek.”</span></p>

      <p class="calibre2"><span class="none4">“Yalnızca konuşma yitimine uğradı,” dedi doktor. “Fazla konuşamıyor, ama sizi mükemmel anlıyor.”</span></p>

      <p class="calibre2"><span class="none4">Bebeği kollarında tutan tombul hemşire, tiksintiden neredeyse irkilen Celestina’nın yanına sokulduktan sonra, annesi görebilsin diye yenidoğanı ona doğru tuttu.</span></p>

      <p class="calibre2"><span class="none4">Phimie bir an ç</span><span class="none4">ocuğa baktı ve ardından gözlerini</span> <span class="none4">yine ablasına çevirdi. Sonra büyük bir çabayla, anlaşılır bir sözcük söyledi: “Angel.” (* Angel, “melek” anlamına gelir) Ama bu çocuk melek değildi ki. Ancak ölüm meleği olabilirdi. Tamam, evet, kıvrık pençeleri ve çift toynakları yoktu; elleri ve ayakları minicikti. Babasının laneti yüzüne yansımış olan bir şeytan çocuk değildi. Ama Celestina onunla hiç ilgilenmek istemiyor, onu görmekten rahatsız oluyor ve ayrıca Phimie’nin ona neden ısrarla Angel dediğini anlamıyordu.</span></p>

      <p class="calibre2"><span class="none4">Ablasının gözlerinde bir anlayış belirtisi arayan Phimie, “Angel,” dedi boğuk sesiyle.</span></p>

      <p class="calibre2"><span class="none4">“Kendini zorlama, tatlım.”</span></p>

      <p class="calibre2"><span class="none4">“Angel,” dedi Phimie çabucak ve sonra, sol şakağındaki bir kan damarını şişirecek kadar bir çaba göstererek, “adı,” diye ekledi.</span></p>

      <p class="calibre2"><span class="none4">“Bebeğe Angel adını mı vermek istiyorsun?”</span></p>

      <p class="calibre2"><span class="none4">Genç kız evet demeye çalıştı, ama tek söyleyebildiği anlaşılmaz bir mırıltı olduğu için, sadece evet anlamında başını sallayıp, Celestina’nın eline sımsıkı sarıldı. Belki yalnızca konuşma yitiminden etkilenmişti, ama bir bakıma aklı da tam yerinde değildi. Evlatlık verilecek olan bebeğin adını kendisi koyamazdı.</span></p>

      <p class="calibre2"><span class="none4">“Angel,” diye yineledi Phimie umutsuzca.</span></p>

      <p class="calibre2"><span class="none4">Angel. Kendi adına benzer ilginç bir eşanlam. Seraphim’in meleği. Meleğin meleği.</span></p>

      <p class="calibre2"><span class="none4">“Tamam,” dedi Celestina, “evet, tabii.” Phimie’ye şaka yapmakta bir sakınca görmüyordu. “Angel. Angel White. Şimdi sakinleş, rahat ol, kendine stres yapma.”</span></p>

      <p class="calibre2"><span class="none4">“Angel.”</span></p>

      <p class="calibre2"><span class="none4">“Evet.”</span></p>

      <p class="calibre2"><span class="none4">Tombul hemşire yanlarından ayrılınca, Phimie ablasının elini bir an bırakacak gibi olmuştu, ama bakışlarını onun yüzünde yoğunlaştırdığı sırada, Celestina’nın elini yine sımsıkı tuttu. “Seni… seviyorum.”</span></p>

      <p class="calibre2"><span class="none4">“Ben de seni seviyorum, tatlım,” dedi Celestina titreyerek. “Hem de çok.”</span></p>

      <p class="calibre2"><span class="none4">Tam o anda, Phimie’nin gözleri gittikçe irileşti, ablasının elini acıtacak kadar sıktı ve tüm vücudu kasılıp sarsıldı. Sonra, “Ihhh, ıhhh, ıhhh,” diye bağırdı.</span></p>

      <p class="calibre2"><span class="none4">Ardından, Celestina’nın elini tutan eli ve vücudu canlılığını yitirdi; gözleri artık ne herhangi bir yere odaklanıyor ne de fıldır fıldır dönüyordu; ölümün kararttığı bu gözler şimdi tamamen hareketsizleşmiş ve kalp monitöründe uzun, dümdüz bir çizgi oluşmuştu.</span></p>

      <p class="calibre2"><span class="none4">Ameliyat ekibi kalp canlandırma işlemlerine başladığı sırada, Celestina kenara çekildi. Şaşkındı ve ardından, masanın yanından ayrılıp geri geri giderek, bir duvara yaslandı.</span></p>

      <p class="calibre2"><span class="none4">Güney California’da, bu yeni ve önemli günde şafak sökerken, Agnes Lampion hâlâ yenidoğanıyla ilgili düşler görüyor, küvezdeki Bartholomew’a beyaz kanatlı küçük melekler eşlik ediyordu. Oregon’da Junior Cain’in yatağının yanında ayakta duran Thomas Vanadium, sol elinin parmak boğumları boyunca çeyrekliği döndürüyor ve şüphelisine onun kâbus görürken sayıkladığı adın kime ait olduğunu soruyordu.</span></p>

      <p class="calibre2"><span class="none4">San Francisco’da, Seraphim Aethionema White ameliyat ekibinin kalp canlandırma çabalarına yanıt vermeden, masada umutsuzca yatıyordu. Yalnızca on altı yaşında ve öylesine güzel.</span></p>

      <p class="calibre2"><span class="none4">Uzun boylu hemşire, Celestina’yı şaşırtan ve duygulandıran bir sevecenlikle, ölmüş olan genç kızın gözlerini kapattı. Ardından, temiz bir çarşaf açarak, bunu önce cesedin ayaklarıyla vücut kısmına ve en sonunda da o değerli yüze örttü.</span></p>

      <p class="calibre2"><span class="none4">Harek</span><span class="none4">etsizleşmiş olan dünya şimdi yeni</span><span class="none4">den dönmeye başlamıştı…</span></p>

      <p class="calibre2"><span class="none4">Yüzündeki ameliyat maskesini indiren Dr. Lipscomb, sırtı duvara dayalı olarak ayakta duran Celestina’ya doğru yaklaştı.</span></p>

      <p class="calibre2"><span class="none4">Doktorun yalın ifadeli yüzü, sanki üstlendiği sorumlulukların ağırlığıyla biçimlenmiş gibi, uzun ve inceydi. Ama başka durumlarda, kalın dudaklarında çekici bir gülümseme oluşabilirdi; şimdi ise yeşil gözlerinde, kendisi de büyük kayıplara uğramış birisinin anlayışlı bakışları vardı.</span></p>

      <p class="calibre2"><span class="none4">“Çok üzgünüm, Bayan White.”</span></p>

      <p class="calibre2"><span class="none4">Celestina gözlerini kırpıştırıp başını salladı, ama konuşamıyordu.</span></p>

      <p class="calibre2"><span class="none4">“Buna alışmak için… zamana gereksiniminiz olacak,” dedi doktor. “Belki ailenize haber vermeniz gerekir…”</span></p>

      <p class="calibre2"><span class="none4">Celestina’nın annesiyle babası Phimie’nin hâlâ yaşadığı dünyadaydılar. Onları o eski gerçekten bu yeni gerçeğe getirmek, kendisinin şimdiye dek yaptığı en zor ikinci iş olacaktı. Ama en zoru Phimie’nin öldüğü bu odada şu anda bulunmaktı. Celestina tüm yaşamı boyunca katlanmak zorunda kalacağı en kötü durumun bu olduğunu hiç kuşkusuz biliyordu; kendi ölümüne katlanmaktan bile kötüydü bu.</span></p>

      <p class="calibre2"><span class="none4">“Ve tabii cesedin defnedilmesi için bazı hazırlıklar yapmanız da gerekecek,” dedi Dr. Lipscomb. “Rahibe Josephina size telefonlu özel bir oda ayarlayacak ve daha başka gereksinimleriniz için de size yardımcı olacak; burada istediğiniz kadar kalabilirsiniz.”</span></p>

      <p class="calibre2"><span class="none4">Celestina onu çok dikkatle dinleyemiyordu. Donup kalmıştı. Yarı uyuşuk gibiydi. Bomboş gözlerle etrafa bakıyor ve doktorun, maskesiz olduğu halde sanki yığınla maskenin arkasından konuşuyormuş gibi gelen sesi kulaklarında uğulduyordu.</span></p>

      <p class="calibre2"><span class="none4">“Ama St. Mary’den ayrılmadan önce,” dedi doktor, “birkaç dakikanızı almak istiyorum. Benim için çok önemli bu. Kişisel olarak.”</span></p>

      <p class="calibre2"><span class="none4">Celestina yavaş yavaş, Dr. Lipscomb’un gerektiğinden de üzüntülü olduğunu fark etti; oysa hastası onun herhangi bir hatasından ölmemişti.</span></p>

      <p class="calibre2"><span class="none4">Genç kız onun gözlerine yine baktığında, “Sizi bekleyeceğim,” dedi doktor. “Söyleyeceklerimi duymaya hazır olana dek. Ne kadar uzun bir süre beklememi isterseniz. Ama şey… siz buraya gelmeden önce, olağanüstü bir şey oldu.”</span></p>

      <p class="calibre2"><span class="none4">Celestina, doktor tıbbi ya da fizyolojik açıdan her neye tanık olduysa bunun kendisini hiç ilgilendirmediğini söylemek için, ona neredeyse yalvaracaktı. Önemli olan tek mucize Phimie’nin yaşamasıydı, ama bu gerçekleşmemişti. Yine de doktorun nazik ricasını kıramadığından ötürü, başını salladı. Yenidoğan artık ameliyathanede değildi.</span></p>

      <p class="calibre2"><span class="none4">Celestina bebeğin götürüldüğünü fark etmemişti. Ona bakmak kendisini rahatsız ediyorsa da, bebeği bir kez daha görmek istiyordu. Çocuğun görüntüsünün nasıl olduğunu anımsamak için gösterdiği çabayla yüz ifadesinin değişmiş olduğu belliydi, çünkü doktor, “Evet? Ne oldu?” diye sordu.</span></p>

      <p class="calibre2"><span class="none4">“Bebek…”</span></p>

      <p class="calibre2"><span class="none4">“Minik kız yenidoğan ünitesine götürüldü.”</span></p>

      <p class="calibre2"><span class="none4">Bebek kız olmuştu demek. Celestina şimdiye dek bebeğin cinsiyetini hiç düşünmemişti, çünkü bu çocuk onun için bir anlam taşımıyordu.</span></p>

      <p class="calibre2"><span class="none4">“Bayan White?” dedi Dr. Lipscomb. “Size yolu göstermemi ister misiniz?”</span></p>

      <p class="calibre2"><span class="none4">Celestina başını iki yana salladı. “Hayır. Teşekkür ederim, hayır. Yenidoğan ünitesi. Orasını daha sonra bulurum.”</span></p>

      <p class="calibre2"><span class="none4">Tecavüz sonucu doğan bu bebek, Celestina’nın gözünde canlı bir bebek değil de, kötü huylu kansere yakalanmış bir organ gibiydi. Az önce çıkarılan bir tümörün parlak saçakları ve çamurumsu büklümlerini incelemek onu nasıl ilgilendirmiyorsa, bu bebeğin görüntüsü de hiç ilgisini çekmemişti. Ve sonuçta, onun o kemerli yüzüne ait hiçbir şey anımsamıyordu. Ama bir ayrıntı, tek bir ayrıntı vardı.</span></p>

      <p class="calibre2"><span class="none4">Phimie’nin yanındayken nasıl sarsılmışsa, şimdi de aynı durumda olduğu için, belleğine güvenemiyordu. Gördüğünü sandığı şeyi belki de görmemişti.</span></p>
    </div>

    <div class="s1">
      <p class="calibre2"><span class="none4">Bir ayrıntı. Yalnızca tek bir ayrıntı. Şiddetin simgesi olarak doğan kurbağa yumurtasına benzer bu yumuşak et yığınına, kız kardeşini öldüren bu katile, bu çocuğa bir kez daha bakmak zorunda kalsa bile, St. Mary’den ayrılmadan önce kesinlikle doğrulaması gereken çok önemli bir ayrıntıydı bu.</span></p><br class="calibre3" id="calibre_pb_21" />
    </div>
  </div>
</body>
</html>
