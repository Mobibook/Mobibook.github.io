<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>unnamed</title>
  <meta content="User" name="author" />
  <meta content="2015-1-7" name="creation-time" />
  <meta content="2015-1-13" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s1">
      <p class="calibre2"> </p>
    </div>

    <div class="s1">
      <h1 class="calibre2"><span class="none5">Bölüm</span> <span class="none5">70</span></h1>

      <p class="calibre2"> </p>

      <p class="calibre2"> </p>

      <p class="calibre2"><span class="none4">CELESTINA için çok önemli olan bu gecelerin gecesi, ona gelecekte yeni bir şafak yaratmış ve genç kızlığından bu yana düşlediği yaşamı işte burada başlamıştı.</span></p>

      <p class="calibre2"><span class="none4">Sergiye katılan kalabalık en sonunda birer ikişer dağılmıştı, ama Celestina’ya göre, onlardan geri kalan heyecan galerinin olağan sessizliğinde hâlâ süre geliyordu. Servis masalarının üstündeki kanepe tepsilerinde yalnızca lekeli dantel kâğıt örtüler, yiyecek kırıntıları ve boş plastik şampanya bardakları vardı.</span></p>

      <p class="calibre2"><span class="none4">Kendisi herhangi bir şey yiyemeyecek kadar fazla sinirliydi. Tadına bile bakmadığı şampanya dolu aynı bardağı, sanki bu onun fırtınada sürüklenmesini engelleyecek bir şamandıraymış gibi, tüm gece boyunca elinde sımsıkı tutmuştu.</span></p>

      <p class="calibre2"><span class="none4">Şimdi ise şamandırası, aynı zamanda onun ev sahibi ve en iyi arkadaşı olan doğum ve çocuk hastalıkları uzmanı Wally Lipscomb’du; Wally, resepsiyonun ikinci yarısına katılmıştı. Celestina, Helen Greenbaum’un satış raporunu dinlerken, Wally’nin elini öylesine sıkı tutuyordu ki eğer bu bir plastik şampanya bardağı olsaydı mutlaka çatlardı.</span></p>

      <p class="calibre2"><span class="none4">Helen’in anlattığına göre, resepsiyon sona erene dek, tabloların yarısından fazlası satılmıştı; galeri için bir rekordu bu. Tam iki hafta sürmesi planlanan serginin sonunda, tabloların neredeyse tümünün satılacağından da emindi.</span></p>

      <p class="calibre2"><span class="none4">“Bundan sonra, senin hakkında ara sıra yazılar çıkacak,” diye uyardı onu Helen. “Tablolarında yansıttığın iyimserliğe öfkelenen bir iki hırçın eleştirmene karşı hazırlıklı ol.”</span></p>

      <p class="calibre2"><span class="none4">“Babam bu konuda beni hazırladı zaten,” diye ona güvence verdi Celestina. “Sanat kalıcıdır, ama eleştirmenler yalnızca bir tek yaz günü vızıldayan böceklerdir, diyor.”</span></p>

      <p class="calibre2"><span class="none4">Celestina’ya artık öylesine güzel bir yaşam bahşedilmişti ki, birkaç sivrisinek bir yana, bir çekirge sürüsüyle bile başa çıkabilirdi.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Vanadium’un isteği üzerine, taksi onu gece saat ondan az önce, burada geçici olarak kaldığı yeni evinin bir blok gerisinde bırakmıştı.</span></p>

      <p class="calibre2"><span class="none4">Sanki etraftaki her şeyi mumyalamış gibi görünen sis, en sıradan nesnelerin çevresini gizemli bir beyazlıkla örtüp sokaktaki herkesi isimsizleştirerek sarıp sarmalamasına karşın, Vanadium binaya mümkün olduğunca dikkatli bir biçimde yaklaşmak istiyordu. Bu apartmanda kalacağı süre ne olursa olsun, belki de son güne dek, giriş çıkış için ön kapıyı asla kullanmayacağı gibi, bodrum katındaki garajı da hiç kullanmayacaktı.</span></p>

      <p class="calibre2"><span class="none4">Binanın servis girişine giden geçitte yürümeye başladı. Diğer kiracıların hiçbirisine verilmemiş olan anahtarıyla girişin çelik kapısını açtıktan sonra, duvarları gri, zemini benekli mavi muşamba kaplı küçük, loş bir odaya girdi.</span></p>

      <p class="calibre2"><span class="none4">Elindeki özel anahtarla girdiği bu odanın sol tarafında, arka merdivenlere açılan bir kapı ve sağ tarafında da kapısı, ona kullanması için verilen ayrı bir anahtarla açılan bir servis asansörü vardı.</span></p>

      <p class="calibre2"><span class="none4">Diğer kiracıların yalnızca apartmana ya da buradan başka bir yere taşınacakları veya kendilerine büyük mobilyalar teslim edileceği zaman kullanmalarına izin verilen servis asansörüne binen Vanadium, beş katlı binanın üçüncü katına bununla çıktı. Binanın ön tarafındaki diğer asansör, onun amaçlarına uygun olmayacak kadar fazla kullanılıyordu.</span></p>

      <p class="calibre2"><span class="none4">Enoch Cain’in birinci katta yer alan dairesinin tam üstünde olan üçüncü kattaki daire, yirmi iki ay önce ‘66’nın Mart ayında boşaldığından bu yana, kendisine uzun süredir yardımcı olan Simon Magusson tarafından kiralanmıştı.</span></p>
    </div>

    <div class="s1">
      <p class="calibre2"><span class="none4">Bu operasyon sona erdirilene ve o iblis Bay Cain adalete teslim edilene dek, Simon,</span> <span class="none4">N</span><span class="none4">aomi Cain’in ölümüyle ilgili uzlaşmadan elde ettiği paranın yüzde yirmisini ya da yirmi beşini bu iş için harcayabilirdi. Saygınlığını ve ününü korumak isteyen avukat, bu niteliklerine gerçek bir paha biçmişti. Ve Simon böyle yaptığını reddetse ve hatta bir avukatın ne kadar vicdanı olabileceği konusunda şakalaşsa bile, ahlak pusulasına sahip bir insandı. Uzun süre çok yanlış bir iz sürdüğünde, ruhundaki pusulanın o manyetik iğnesi, onun kaybolanlar ülkesinden geri gelmesini sağlıyordu.</span></p>
    </div>

    <div class="s1">
      <p class="calibre2"><span class="none4">Dairenin oturma odasında yalnızca iki açılır kapanır iskemle ve çıplak bir şilte vardı. Bir yataktan ya da yaylı bir karyoladan yararlanılmadığı için, şilte yerdeydi.</span></p>

      <p class="calibre2"><span class="none4">Mutfakta da bir radyo, bir ekmek kızartma makinesi, bir kahve demliği, iki kişilik ucuz bir çatal bıçak kaşık takımı, fiyatları uygun bir züccaciye mağazasından alınmış birbiriyle uyumsuz tabaklar, kâseler ve kulplu bardaklarla, içi televizyon karşısında yenen ala münit akşam yiyecekleri ve küçük İngiliz sandviç ekmekleriyle dolu bir dondurucu bulunuyordu. Ama bu az sayıdaki eşya Vanadium için yeterliydi. Giysileri ve kişisel eşyalarıyla dolu üç bavulla birlikte, bir gece önce Oregon’dan buraya gelmişti. Bir rahip hücresi dışındaki bir mekânı sanki barok tarzı döşenmiş bir yer olarak düşünen birisine benzese bile, dairedeki bu birkaç eşyanın fazla yalın olduğunu hissetmeye başlamadan önce, dedektifliği ve bunun yanı sıra olağanüstü yeteneğiyle sürdürdüğü psikolojik savaş sayesinde, Cain’i bir ay içinde kapana kıstıracağını umuyordu.</span></p>

      <p class="calibre2"><span class="none4">Bu işe bir ay süre tanımak iyimserlik olabilirdi. Ama diğer taraftan, bir strateji geliştirmek için uzun bir zamanı olmuştu.</span></p>

      <p class="calibre2"><span class="none4">Burasını üs olarak kullanan Nolly’yle Kathleen, hayalet serenatları da içeren psikolojik savaşın ilk etabında, burada bazı küçük çatışmalar idare etmişler ve daireyi düzenli bir şekilde bırakmışlardı. Gerçekten de burada olduklarının tek kanıtı, oturma odasının pencere pervazında kalmış olan bir paket diş ibrişimiydi.</span></p>

      <p class="calibre2"><span class="none4">Telefon çalışıyordu; Vanadium bina yöneticisi Sparky Vox’un numarasını çevirdi. Sparky’nin, garaj girişine bitişik iki bodrum katın üstündeki zemin katta bir dairesi vardı.</span></p>

      <p class="calibre2"><span class="none4">Yetmişli yaşlarda olmasına karşın, hâlâ güçlü ve eğlenceye düşkün olan Sparky, ara sıra Reno’ya gidip oyun makinelerinde şansını denemekten ve birkaç el blackjack oynamaktan hoşlanırdı. Simon’ın gelir vergisi beyannamelerinde gösteremediği, vergiden muaf aylık çekler, yaşlı adamın onlarla yaptığı işbirliğinin karşılığıydı.</span></p>

      <p class="calibre2"><span class="none4">Sparky kötü bir adam değildi aslında, kolayca satın alınan birisi de değildi ve eğer ondan Cain dışında birisini satması istenseydi, bunun fiyatı ne olursa olsun böyle bir şeyi asla yapmazdı. Ama Cain’den hiç hoşlanmıyor ve onun “frengili bir maymun kadar garip ve ürpertici” olduğunu düşünüyordu.</span></p>

      <p class="calibre2"><span class="none4">Frengili maymun benzetmesi Tom Vanadium’a önce tuhaf gelmiş, ama sonra bunun deneyime dayanan ciddi bir karar olduğunu anlamıştı. Sparky ellili yaşlardayken, bir tıbbi araştırma laboratuvarında bakım şefi olarak çalışmıştı; orada sürdürülen diğer projelerin arasında, maymunlara frengi mikrobunun aşılanması ve bu hayvanların sonraki yaşamlarının gözlemlenmesi şeklinde bir proje de yer almaktaydı. Frenginin ölümcül evrelerinde, maymunların bazıları aşırı garip davranışlar göstermişlerdi. Sparky’nin Enoch Cain’le karşılaşınca sonuçta hiç şaşırmamasının nedeni, böyle davranışlara hazırlıklı oluşundan kaynaklanıyordu.</span></p>
    </div>

    <div class="s1">
      <p class="calibre2"><span class="none4">Dün gece, zemin kattaki yönetici dairesinde, bir şişe şarabı paylaştıkları sırada, Sparky, Vanadium’a Cain’le ilgili bi</span><span class="none4">r sürü garip öykü anlatmıştı: “ayak başparmağına a</span><span class="none4">t</span><span class="none4">eş ettiği geceyi, düşünsel transtan ve mesane felcinden kurtarıldığı günü, psikopat bir kız arkadaşının kendisi yokken onun dairesine ş</span><span class="none4">iş</span> <span class="none4">göbekli bir vietnam domuzu g</span><span class="none4">etirdiği ve</span> <span class="none4">b</span><span class="none4">unu</span> <span class="none4">m</span><span class="none4">üshil</span> <span class="none4">i</span><span class="none4">lâçlarıyla</span> <span class="none4">b</span><span class="none4">esleyip</span> <span class="none4">y</span><span class="none4">atak</span> <span class="none4">o</span><span class="none4">dasına</span> <span class="none4">k</span><span class="none4">apattığı</span> <span class="none4">g</span><span class="none4">ünü…”</span></p>
    </div>

    <div class="s1">
      <p class="calibre2"><span class="none4">Cain’in ellerinden çektiği tüm acılara karşın, bir eş katili olan bu adamın yaşadığı şanssızlıklarla dolu renkli</span> <span class="none4">olaylara güldüğünü fark eden</span> <span class="none4">Vanadium, kendi kendisinin davranışı karşısında şaşırmıştı. Kahkahası, Victoria Bressler’ın ve Naomi’nin anılarına gerçekten de saygısızlık olarak görünmekle birlikte, daha çok şeyler duyma arzusunun ve Cain gibi bir adama gülerek eğlenmenin sonucunda lekelenecek olan ruhunu temizleyecek hiçbir kefaret bedelinin olamayacağı duygusunun arasında kalmıştı.</span></p>

      <p class="calibre2"><span class="none4">İlahiyat ve felsefe konusunda konuğundan daha eğitimsiz olan, ama âlim bir Cizvit’in bile öfkelense de ona hayran kalacağı ruhani bir içgüdüyle konuşan Sparky, Vanadium’un huzursuz vicdanını rahatlatarak, şöyle demişti: “Filmler ve kitaplarla ilgili sorun, bunların içerdiği öykülerde yer alan kötülüklerin, öyle olmadıkları halde, sanki bunlar şahane, heyecanlı şeylermiş gibi gösterilmesidir. Can sıkıcı, iç karartıcı ve aptalca bir şey bu. Tüm suçlular ucuz heyecanların ve kolay paranın peşindedirler ve bunları elde ettiklerinde, tek istedikleri şey sürekli olarak yine aynılarını elde etmektir, hiç durmadan. Cahil, boş, sıkıntı verici insanlardır böyleleri ve kötü bir rastlantı sonucu onlarla bir araya geldiğinde, seninle beş dakikalığına bile olsun ilginç bir konuşma yapamazlar. Belki bazıları ara sıra bir maymun zekâsı gösterebilirler, ama aslında hiç de zeki değildirler. Tanrı’nın bizim bu aptallara gülmemizi istediği kesin, çünkü eğer onlara gülmezsek, şu ya da bu şekilde kendilerine saygı göstermiş oluruz. Eğer sen Cain gibi bir kahpe dölüyle alay etmezsen, eğer ondan çok fazla korkarsan veya hatta ona yalnızca ciddi ciddi bakıp durursan, işte o zaman benim asla amaçlamadığım saygıyı göstermiş olursun kendisine. Bir bardak daha şarap içer miydin?”</span></p>

      <p class="calibre2"><span class="none4">Şimdi, bu konuşmadan yirmi dört saat sonra, telefona yanıt veren Sparky, Tom Vanadium’un sesini duyduğunda, “Kendine bir arkadaş mı arıyorsun?” diye sordu. “Dün gecekinin geldiği yerden gelen bir şişe Merlot’um daha var.”</span></p>

      <p class="calibre2"><span class="none4">“Teşekkürler, Sparky,” dedi Vanadium, “ama bu gece değil. Bizim şu Dokuz Ayak Parmaklı eğer bu gece mesane felciyle evde kalmadıysa, aşağıya inip onun dairesine bir göz atmayı düşünüyorum.”</span></p>

      <p class="calibre2"><span class="none4">“Son baktığımda, arabası garajda yoktu. Dur, bir kontrol edeyim.” Telefonu bırakan Sparky, garaja bakmaya gitti. Geri döndüğünde, “Hayır, hâlâ gelmemiş,” dedi. “Eğlenmeye gittiğinde, geç vakte dek gelmez.”</span></p>

      <p class="calibre2"><span class="none4">“Sen onun geldiğini duyar mısın?”</span></p>
    </div>

    <div class="s1">
      <p class="calibre2"><span class="none4">“Duyaca</span><span class="none4">ğım diye aklıma koyarsam, duyarım</span><span class="none4">.”</span></p>
    </div>

    <div class="s1">
      <p class="calibre2"><span class="none4">“Eğer bir saat içinde gelirse, evine telefon edersen iyi olur; ben de oradan tüyebilirim.”</span></p>

      <p class="calibre2"><span class="none4">“Anlaştık. Koleksiyon yaptığı o tablolara iyice bak. İnsanlar bunlara epeyce para ödüyorlar, bir akıl hastanesinde hiç yatmamış olanlar bile.”</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Wally’le Celestina, akşam yemeği için, ‘65 yılında Wally’nin onu ve Angel’ı Neddy Gnathic’den kurtardığı gece, kendisinin onlara oradan hazır yemekler getirmiş olduğu Ermeni lokantasına gitmişlerdi. Kırmızı masa örtüleri, beyaz tabaklar, koyu renk ahşap kaplama duvarlar, her masanın üstündeki kırmızı bardakların içinde yanan mumların oluşturduğu ışık kümeleri, sarımsak, kızarmış biber, kübabe ve yağda cızırdayan sucuk kokan hava ve çoğunluğu buranın sahibi olan ailenin bireylerinden oluşan yakışıklı personel, baş başa yapılacak konuşmalar için olduğu kadar kutlama için de uygun bir atmosfer yaratıyordu, çünkü bu çok önemli gün yalnızca bir değil, birkaç açıdan önemliydi.</span></p>

      <p class="calibre2"><span class="none4">Son üç yıl Wally’ye kutlanacak birçok şey vermişti. Doktorluğu bıraktıktan ve uzun süredir tahammül etmiş olduğu haftada altmış saatlik çalışmalarına sekiz ay ara verdikten sonra, o zamandan beri, engelli çocuklara bakım sağlayan pediyatrik bir klinikte haftada yirmi dört saat ücretsiz görev yapmaktaydı. Tüm yaşamı boyunca çok çalışmış ve epeyce birikim sahibi olmuştu ve şimdi kendisine en büyük mutluluğu veren yalnızca bu tür etkinliklerde yoğunlaşabiliyordu artık.</span></p>
    </div>

    <div class="s1">
      <p class="calibre2"><span class="none4">Celestina’ya Tanrı tarafından yollanmıştı sanki, çünkü çocuklara duyduğu sevgi ve kendinde keşfettiği yeni bir eğlence duygusu tümüyle Angel’da toplanmıştı. Küçük kızın Wally Amca’sıydı o. Badi Badi Wally, Yalpak Wally, Fok Balığı Wally, Kurt Adam Wally. Komik Aksanlı Wally. Oynak Kulaklı Wally. Islıkçı Wally. Kovboy Wally. Tüm Kurbağa Yavrularının Arkadaşı İyi Yürekli Wally. Kukla Wally</span><span class="none4">’</span><span class="none4">di o. Angel ona tapıyordu, evet, ona tapıyordu ve eğer Angel onun kaybettiği oğullarından biri olsaydı, kendisi de onu ancak bu kadar severdi. Akademideki dersleriyle, garsonluk işiyle ve resim çalışmalarıyla yoğun zaman geçiren Celestina, çocuk bakımını onunla paylaşması konusunda Wally’ye daima güvenebilirdi. O, Angel’in yalnızca saygıdeğer amcası değil, yasal ve biyolojik olarak olmasa da, aynı zamanda diğer her bakımdan onun babasıydı, onun sadece doktoru değil, ateşi biraz yükselse bile küçük kız için kaygılanan koruyucu bir melekti.</span></p>
    </div>

    <div class="s1">
      <p class="calibre2"><span class="none4">“Bu yemeği ben ısmarlıyorum,” diye ısrar etti Celestina otururlarken. “Bana saldırmak için bekleyen sayıları belirsiz eleştirmenlerim olsa da, başarılı bir ressamım artık.”</span></p>

      <p class="calibre2"><span class="none4">Celestina şarap listesine bakamadan, Wally bunu onun elinden aldı. “Eğer yemeği sen ısmarlıyorsan, tadı nasıl olursa olsun, en pahalı şeyi de ben ısmarlıyorum o zaman.”</span></p>

      <p class="calibre2"><span class="none4">“Mantıklı görünüyor.”</span></p>

      <p class="calibre2"><span class="none4">“Chateau Le Bucks, 1886. Bundan bir şişe ısmarlayabiliriz ya da bunun parasıyla sen yeni bir araba satın alabilirsin, ama ben şahsen, susuzluğu gidermenin ulaşımdan önde geldiğine inanıyorum.”</span></p>

      <p class="calibre2"><span class="none4">“Neddy Gnathic’i gördün mü?” diye sordu Celestina.</span></p>

      <p class="calibre2"><span class="none4">“Nerede?” diyen Wally, çevresine bakındı.</span></p>

      <p class="calibre2"><span class="none4">“Hayır, burada değil, resepsiyonda.”</span></p>

      <p class="calibre2"><span class="none4">“Orada yoktu!”</span></p>

      <p class="calibre2"><span class="none4">“Onun davranışlarına bakacak olursan, Angel’la beni karda donmamız için kapı dışarı atmak yerine, bize o fırtınada sığınacak bir yer verdiğine yemin edebilirsin.”</span></p>

      <p class="calibre2"><span class="none4">Wally gülümsediği sırada, “Siz ressamlar bir şeyi dramatize etmeye bayılıyorsunuz…” dedi, ”‘65 yılının San Francisco tipisini unutan ben miyim yoksa?”</span></p>

      <p class="calibre2"><span class="none4">“Lombard Caddesi’nde slalom yapan kayakçıları nasıl anımsamazsın?”</span></p>

      <p class="calibre2"><span class="none4">“Aa, evet. Şimdi anımsıyorum. Kutup ayıları Union Meydanı’nda turistleri yiyorlar ve kurt sürüleri de Heights’da uluyup duruyorlardı.”</span></p>

      <p class="calibre2"><span class="none4">Wally Lipscomb’un uzun ve ince yüzü, eskiden olduğu gibi, bir cenaze kaldırıcısının somurtkan yüzüne hiç benzemiyordu artık; abartılı, üzgün bir kaş çatışın hemen ardından aptalca bir sırıtışla sizi güldürebilen o sirk palyaçolarının elastiki yüzünü andırıyordu bu yüz sanki. Celestina bir zamanlar bir aldırmazlık gördüğü bu yüzde şimdi bir sıcaklık, nasırlaşmış bir yürek yerine şimdi bir kırılganlık, umutsuzluk yerine şimdi büyük umutlar, her zamanki gibi gördüğü sevecenlik ve nezaket yerine şimdi bunların çok daha fazlasını görmekteydi. Bu uzun, ince, yalın, harika yüzü ve bu yüzün sahibi olan adamı seviyordu.</span></p>

      <p class="calibre2"><span class="none4">Yaşantılarını bir çift olarak sürdürmeleri çok tartışılmıştı. Irk ayrımının artık sorun olmaması gereken çağımızda, her geçen yıl bazen böyle olabiliyordu. Yaş farkı da sorun olmuştu tabii; elli yaşında olan Wally ondan yirmi altı yaş büyüktü, babası olabilecek yaştaydı; Celestina’nın babasının sessizce, ama anlamlı bir biçimde ve sürekli olarak gözlemlediği gibi. Ayrıca Wally iki dalda uzman doktor olan yükseköğrenimli birisiydi, kendisi ise yalnızca sıradan bir sanat tahsili yapmıştı.</span></p>

      <p class="calibre2"><span class="none4">Bu engellerin iki katına çıkmasına karşın, birbirlerine karşı hissettikleri duygularını sözcüklere dökmenin ve bundan böyle ne yapmak istediklerine karar vermenin zamanı gelmişti. Celestina, Wally’nin ona karşı duyduğu sevgisiyle kendisinin de Wally’ye karşı duyduğu sevgisinin eşdeğerde olduğunu, ayrıca onu arzuladığını derinden ve yoğun bir biçimde hissediyordu; saygıdan da öte bir duygu taşıyan bu tatlı adam, belki de istendiğinden kuşku duyduğu için, aslında o da aşkla yanıp tutuştuğu halde, kendi duygularının gerçek yüzünü saklamaya çalışıyordu. Bir zamanlar onun yanağından bir ağabey gibi öpüşleri, ona dokunuşları ve hayran bakışları hâlâ tertemizdi ve zamanla daha da sevecenleşmişti; ama bu gece galeride yaptığı gibi, az önce kalabalık bir caddede yürürlerken elini tuttuğu zaman, bunun ya ona destek olmak ya da kendisini kaldırımda güvenli bir biçimde yanında tutmak amacıyla yaptığında, öylesine istekli ve özlem dolu bir şekilde davranmıştı ki, bu davranış karşısında Celestina, on üç yaşındaki ortaokullu oğlan çocuklarının en saf hayranlıkla dolu gözlerini ve onların özlemle deneyimsizlik arasında sıkışıp kalan sessizliklerini hâlâ canlı olarak anımsamaktan kendini alamamıştı. Son zamanlarda yaşanan üç olayda duygularını neredeyse açıkl</span><span class="none4">ayacak gibi görünen Wally, onu ş</span><span class="none4">oka uğratmasa da şaşırtacağını biliyordu sanki, ama zamanlamanın doğru olmadığını düşünmüş olmalıydı.</span></p>

      <p class="calibre2"><span class="none4">Celestina’nın yemek boyunca artan kuşkusunun, Wally’nin bu soruyu aniden ortaya atıp atmamasıyla fazla bir ilgisi yoktu, çünkü eğer bu kez konu açılmazsa, bundan ilk söz eden kendisi olacaktı. Ama onu daha çok kaygılandıran düşünce, yürekten ifade edilen bu açıklamanın, Wally tarafından birlikte yatmak şeklinde değerlendirilip değerlendirilmeyeceğiydi.</span></p>

      <p class="calibre2"><span class="none4">Celestina ikilemde kalmıştı. Wally’yi arzu ediyor, onun tarafından hoş tutulmayı, sevilmeyi, onu her açıdan mutlu etmeyi ve kendisi de mutlu olmayı istiyordu. Ama o bir rahip kızıydı. Günah kavramı ve bunun önemi bazı banker ya da fırıncı kızlarında, Baptist bir din adamının kızında olduğu kadar ruh derinliklerine fazla işlemiş olmayabilirdi belki. Bu kolay seks çağının bir tarih yanılgısıydı o, şanssızlık sonucunda değil, kendi seçimiyle şimdiye dek bakire olarak kalmıştı. Son zamanlarda okuduğu bir dergi yazısında, bu özgür aşk çağında bile gelinlerin yüzde doksan beşinin evlendikleri gün bakire oldukları iddia ediliyordu, ama o buna inanmamış ve okuduğu derginin bu dünyayla buna paralel daha iffet taslayıcı bir dünya arasındaki gerçeğin yamuk çizgisinde kaldığını düşünmüştü.</span></p>

      <p class="calibre2"><span class="none4">Celestina iffet taslayan birisi değildi, ama bunu harcayacak birisi de değildi ve onuru kendisi için düşüncesizce bir kenara atılmaması gereken bir hazineydi. Onur! Bunu aklından geçirdiği sırada, kendini bir şatonun kulesinde özlem çekerek Sir Lancelot’u bekleyen yaşlı bir kız gibi hissetmişti. Ben yalnızca bir bakire değil, yabansı bir yaratığım da! Ama günah düşüncesini bir an için bir kenara bıraksa ve genç kızlık onurunu, bir zamanlar etekleri kabartmak için kullanılan kalça üstü desteği gibi modası geçmiş bir şey olarak varsaysa bile, yine de beklemeyi, özel ilişki düşüncesinin tadını çıkarmayı, umut beklentisini fazlalaştırmayı ve birlikte geçirecekleri evlilik yaşantısına en ufak bir pişmanlık duymadan başlamayı yeğliyordu.</span></p>

      <p class="calibre2"><span class="none4">Yemek boyunca iki kez, Wally ‘Bu Konu’ya değinecekmiş gibi görünmüş, ama sonra her seferinde, birkaç küçük olayla ilgili haberlerden ya da Angel’ın söylemiş olduğu komik şeylerden söz ederek, konunun etrafında dönüp dolaştıktan sonra, konuşmaktan kaçınmıştı.</span></p>

      <p class="calibre2"><span class="none4">Celestina tüm içgüdülerine ve varsayımlarına karşın, Wally’nin yüreğinde hissettiği duygular konusunda yanılıyor olabileceği kuşkusuna kapıldığında, her ikisi de şaraplarının son yudumunu içiyor ve mönüdeki tatlıları inceliyorlardı. Belirtiler belirgin gibiydi ve eğer Wally’nin bu yanıp tutuşması aşk değilse, o zaman tehlikeli bir radyoaktivitesi var demekti… yine de yanılıyor olabilirdi. Kendisi biraz olsun önseziye sahip, birçok bakımdan oldukça kültürlü, bir ressam gözlemciliğiyle davranan birisiydi; ama aşk konularında masum ve hatta belki de fark ettiğinden daha saftı ne yazık ki. Keklerin, tartların ve ev yapımı dondurmaların yer aldığı listeye göz gezdirdiği sırada, daha da kuşkuya düşmüş ve bu düşünce Wally’nin sonuçta onu o şekilde sevmeyebileceği biçiminde gelişirken, kuşkusunu nasıl sona erdireceğini bilmediği için umutsuzluğa kapılmıştı, çünkü eğer Wally’nin ona karşı duyduğu sevgi onun kendisine karşı duyduğu sevgiden farklıysa, o zaman babası onun Baptistlikten Katolikliğe geçişini kabullenmek zorunda kalacaktı, çünkü böyle bir durumda, ciddi bir yürek tedavisi için, Angel’la birlikte epeyce uzun bir süre bir</span> <span class="none4">manast</span><span class="none4">ırda kalmaları gerekecekti.</span></p>

      <p class="calibre2"><span class="none4">Tatlı mönüsünde bir satırla açıklanan baklavayla daha gelişigüzel sözcüklerle açıklanan cevizli mamoul arasında, Celestina’nın kuşkusu öylesine fazlalaşmış ve öylesine içten içe yayılmıştı ki, başını kaldırıp Wally’ye bakarak, “Belki bunun yeri değil, belki zamanı da değil, veya belki zamanı ama yeri değil, ya da yeri ama zamanı değil, veya zamanı ya da yeri ama havası uygun değil, bilmiyorum… ah, Tanrım, dinle beni… ama gerçekten de bilmem gereken şey eğer sen, eğer sen, neler hissettiğini, eğer hissediyorsan demek istiyorum, eğer hissedebileceğini düşünüyorsan…” dediğinde, sesi planladığından daha gençkızvari bir kaygıyla çıkmıştı.</span></p>

      <p class="calibre2"><span class="none4">Sanki Celestina konuşması anlaşılmaz bir şeytan tarafından tutsak alınmış gibi ona şaşkınlıkla bakacağı yerde, aniden telaşla ceketinin cebinden küçük bir kutu çıkaran Wally, “Benimle evlenir misin?” deyiverdi.</span></p>

      <p class="calibre2"><span class="none4">Celestina bu saçma sapan konuşmalarının arasında derin bir soluk almak için tam duraksadığı sırada, daha da saçma sapan konuşmaya devam edeceği anda, Wally onu bu büyük, bu kocaman soruyla can evinden vurmuş ve soluğu göğsünde inatla sıkışıp kaldığında, yeniden soluk almaya başlaması için mutlaka sağlık görevlilerinin yardımına gereksinimi olduğunu düşünürken, Wally bu kez de kutunun kapağını birdenbire açarak bunun içindeki o güzel nişan yüzüğünü göstermişti; kapana kısılan soluğunu en sonunda bırakabilen Celestina, ardından solukları düzelmesine karşın, burnunu çeke çeke ağlamaya başlayıp, perişan bir halde, “Seni seviyorum, Wally,” dedi.</span></p>

      <p class="calibre2"><span class="none4">Gülümseyen ve Celestina’nın gözyaşları arasında bile görebildiği kadarıyla hayli garip ve kaygılı bir yüz ifadesi takınan Wally, “Bunun anlamı… yani sen?” diye sordu.</span></p>

      <p class="calibre2"><span class="none4">“Ben seni yarın da, öbür gün de ve sonsuza dek sevecek miyim, demek istiyorsun değil mi? Tabii, seni sonsuza dek seveceğim, Wally, daima.”</span></p>

      <p class="calibre2"><span class="none4">“Benimle evlenecek misin, demek istemiştim ben.”</span></p>

      <p class="calibre2"><span class="none4">Celestina’nın sanki yüreği fethedilmiş ve kuşkuları bir anda yok oluvermiş gibiydi. “Senin sorduğun şey bu değil mi?”</span></p>

      <p class="calibre2"><span class="none4">“Ya senin yanıtladığın şey bu değil mi?”</span></p>

      <p class="calibre2"><span class="none4">“Aa.” Celestina elleriyle gözlerini kurulamaya çalıştı. “Dur biraz! Bana bir şans daha ver. Bu soruyu daha iyi yanıtlayabilirim. Öyle yapabileceğimden eminim.”</span></p>

      <p class="calibre2"><span class="none4">“Ben de.” Wally kutuyu kapattı. Der</span><span class="none4">in bir soluk aldı. Ardından, kut</span><span class="none4">uyu yeniden açtı. “Celestina, seninle tanıştığımda, yüreğim çarpıyordu, ama ölü bir yürekti bu. İçimde buz gibi bir soğukluk vardı. Bunun hep böyle kalacağını düşünüyordum, ama sen beni ısıttın. Yaşamımı bana geri verdin ve ben de şimdi bu yaşamı sana adamak istiyorum. Benimle evlenir misin?”</span></p>

      <p class="calibre2"><span class="none4">Celestina neredeyse her iki şarap kadehini birden devirecek kadar kötü titreyen sol elini ona doğru uzattı. “Evet.”</span></p>

      <p class="calibre2"><span class="none4">Hiçbirisi, tüm beceriksizliklerine karşı elde ettikleri zaferin oluşturduğu kişisel dramlarının, lokantadaki herkesin dikkatini çektiğini fark etmemişti. Celestina evlenme teklifini kabul ettiği zaman yükselen sevinç sesleri onu ürkütünce, Wally’nin onun parmağına takmaya çalıştığı yüzük elinden düştü. Masanın karşısına yuvarlanan yüzüğü ikisi birden yakalamaya çalıştılar, ama onu ilk yakalayan Wally oldu ve bu kez Celestina uygun biçimde nişanlanmış olunca, herkes onları çılgınca alkışlamaya ve kahkahalarla gülmeye başladı.</span></p>

      <p class="calibre2"><span class="none4">Tatlı müessesedendi. Garson onlara mönüdeki en iyi dört tatlıyı getirdikten sonra, böylesine büyük bir seçimin ardından iki küçük seçim yapabileceklerine inandığını söyledi.</span></p>

      <p class="calibre2"><span class="none4">Kahve servisinin ardından, Celestina’yla Wally ilgi odağı olmaktan kurtulduklarında, sıra sıra tatlıları çatalıyla gösteren Wally, gülümseyerek, “Biliyor musun Celie,” dedi, “ikimiz evlenene dek bu tatlılar bize yeter de artar bile.”</span></p>

      <p class="calibre2"><span class="none4">Celestina şaşırmış ve etkilenmişti. “Ben on dokuzuncu yüzyıldan kalma umutsuz bir soyaçekimliyim. Aklımdan geçenleri nasıl da fark edebildin?”</span></p>

      <p class="calibre2"><span class="none4">“Aynı düşünce kalbindeydi de ve kalbinde olan her şey, herkesin görmesi için oradadır. Bizi baban evlendirir mi dersin?”</span></p>

      <p class="calibre2"><span class="none4">“Bilincine yeniden kavuşursa, evet.”</span></p>

      <p class="calibre2"><span class="none4">“Büyük bir düğünümüz olacak.”</span></p>

      <p class="calibre2"><span class="none4">“Büyük olması gerekmez,” dedi Celestina kışkırtıcı bir bakışla, “ama eğer bunun için bekleyeceksek, düğün çabuk olsun daha iyi.”</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Tom Vanadium, Sparky’den Cain’in daire kapısını açabileceği anahtarı almıştı, ama içeriye arka taraftan dolaşarak girebilecekse, bunu kullanmak istemiyordu. Kiracıların gelip geçtiği koridorları ne kadar az kullanırsa, etten kemikten varlığını Cain’den o kadar iyi gizleyebilir ve hayalet oluşu durumunu da bir o kadar iyi koruyabilirdi. Eğer kiracıların çoğu kendisinin unutulmaz yüzünü çok fazla görürlerse, komşular arasında tartışma konusu olur ve eş katili de gerçeği öğrenebilirdi.</span></p>

      <p class="calibre2"><span class="none4">Mutfak penceresini yukarıya kaldırdıktan sonra, dışarıya ve oradan da yangın çıkışına tırmanan Vanadium, kendini tıpkı Operadaki Hayalet’in kuzeni gibi hissediyordu, çünkü o oyundaki sopranoya karşılıksız bir aşk duymasa da hayaletin yüzündeki aynı korkutucu yara izlerini taşıdığından emindi; gecenin yoğun sisinde, Cain’in dairesinin mutfak penceresine ulaşmak için, dimdik demir merdivenlerden iki kat aşağıya indi.</span></p>

      <p class="calibre2"><span class="none4">Yangın çıkışına açılan tüm pencereler, hırsızların buradan kolayca kaçmalarını önlemek amacıyla, kalın camlarla ve file biçiminde çelik tel örgülerle sağlamlaştırılmıştı. Tom Vanadium en iyi B ve E artistlerinin tüm numaralarını bilirdi, ama içeriye girmek için camı kullanması gerekmiyordu. Cain’in ona küskün kız arkadaşlarından biri tarafından buraya getirilip salınıverilen ishalli domuzun evden çıkarılmasını izleyen temizlik, yeni bir halı döşenmesi ve badana sırasında, eş katili Cain birkaç geceyi bir otelde geçirmişti. Bu fırsatı değerlendiren Nolly de, Jimmy Usta denilen arkadaşı James Hunnicolt’u buraya getirmiş ve ona ilk bakışta ne olduğu anlaşılmayacak, sıradan bir şeymiş gibi görünen dış cam sürgüleri yaptırmıştı.</span></p>

      <p class="calibre2"><span class="none4">Vanadium kendisine söylendiği gibi, yaklaşık üç santim uzunluğunda ve çapı bunun dörtte biri olan çelik sürgüyü bulana dek, oyma kireçtaşı çerçeveyi pencerenin sağ kenarı boyunca eliyle yokladı. Kolay tutulabilmesi için, sürgü yivli olarak yapılmıştı. Bunu güçlü ve sürekli bir biçimde çekmek gerekiyordu, ama ona denildiği gibi, sürgünün içte kalan tutamağı en sonunda açıldı.</span></p>

      <p class="calibre2"><span class="none4">Çift kanatlı uzun pencerenin alt sürmesini kaldıran Vanadium, sessizce karanlık mutfağa girdi. Aynı zamanda acil çıkışı olarak kullanılan pencere tezgâhın üstünde olmadığı için, buradan giriş kolaydı.</span></p>

      <p class="calibre2"><span class="none4">Mutfak, Cain’in binaya o taraftan yaklaşacağı caddeye bakmıyordu; Vanadium ışıkları yaktıktan sonra, on beş dakika boyunca dolapların sıradan içeriğini araştırdı. Belirgin bir şey aramıyordu aslında, yalnızca şüphelinin nasıl yaşadığı hakkında bir fikir edinmek amacındaydı, ama açık söylemek gerekirse, kanıt olarak elde edebileceği bir şey, örneğin buzdolabında ağır uyuşturucu türü bir madde ya da en azından dondurucuda plastik torbaya sarılı bir kilo marihuana bulacağını umuyordu.</span></p>

      <p class="calibre2"><span class="none4">Kendisini özellikle sevindirecek bir şey bulamayınca, ışıkları söndürüp oturma odasına gitti. Eğer Cain eve dönerse, caddeden gelirken buraya bakıp yanan ışıkları görebileceği için, yanına küçük bir el feneri almıştı ve bunu sürekli olarak elinde tutuyordu.</span></p>

      <p class="calibre2"><span class="none4">Nolly, Kathleen ve Sparky onu Endüstri Kadını’na hazırlamışlardı, ama el fenerinin ışığı kadının çatallardan ve vantilatör pervanesi kanatlarından oluşan yüzünü aydınlattığında, aniden ürkerek geri çekildi. Ve ardından, tam olarak ne yaptığını fark etmeden, kendi kendine haç çıkardı.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Beyaz Buick hayalet bir denizde süzülen hayalet bir gemi gibi, sis dalgalarının arasında ilerliyordu.</span></p>

      <p class="calibre2"><span class="none4">Wally arabayı bir doğum ve çocuk hastalıkları uzmanından ve çiçeği burnunda bir nişanlıdan beklenircesine, yavaş ve dikkatli bir şekilde kullanmaktaydı. Pacific Heights’daki eve kadar olan yolculuk, havanın açık olduğu bir geceki yolculuğun iki katı kadar sürecekti anlaşılan.</span></p>

      <p class="calibre2"><span class="none4">Wally, Celestina’nın kendi koltuğunda oturmasını ve emniyet kemerini takmasını istemiş, ama Celestina sanki liseli bir kızmış ve Wally de kendisinin sevgilisiymiş gibi, onun yanına sokulmakta ısrar etmişti.</span></p>

      <p class="calibre2"><span class="none4">Bu gece Celestina’nın yaşamındaki en mutlu geceydi belki; yine de, Phimie’yi düşünmeden edemiyordu.</span></p>

      <p class="calibre2"><span class="none4">Anlatılamaz bir trajediden öylesine güçlü bir mutluluk doğabiliyordu ki, işte o zaman baş döndürücü tomurcuklar açıyor, yeşil gür yonca yapraklar ortaya çıkıyordu. Celestina’nın tablolarının başlıca esin kaynağını oluşturan ve aslında herkesin algılayabileceği, geleceğin en büyük sevinci olan bu içgüdü, bu dünyaya bahşedilen güzelliğin bir kanıtıydı.</span></p>

      <p class="calibre2"><span class="none4">Phimie’nin aşağılanmasının, şiddete maruz kalmasının, acı çekmesinin ve ölümünün sonucunda, Celestina’nın ilk önce kısa bir süre nefret ettiği, ama şimdi Wally’den, kendinden ve hatta yaşamın kendisinden bile daha çok sevdiği Angel dünyaya gelmişti. Phimie, Angel aracılığıyla Celestina’ya hem Wally’yi ve hem de babasının söz ettiği bu önemli günün derin anlamını kazandırmıştı; bu öylesine güçlü bir anlamdı ki onun sanatını da güçlendirmiş, herkesi derinden etkileyen ve kısa sürede alıcı bulan tablolarının oluşumunu sağlamıştı.</span></p>
    </div>

    <div class="s1">
      <p class="calibre2"><span class="none4">Bir insanın yaşantısındaki hiçbir gün, bu ne kadar tekdüze ve sıkıcı görünürse görünsün, olaysız geçmez ve her günün derin bir anlamı olur, diye düşünüyordu babası; siz ister bir terzi ya da bir kraliçe, ister bir ayakkabı boyacısı oğlan veya bir film yıldızı, ister ünlü bir filozof ya da Down</span> <span class="none4">sendromlu bir çocuk olun fark etmez. Çünkü yaşamınızın her gününde, bilinçli veya bilinçsiz davranışlar sonucunda, başkalarına küçük iyilikler yapabileceğiniz fırsatlar doğar. Yapılan her küçük iyilik, örneğin gerektiğinde söylenen umut sözcükleri, bir doğum gününün anımsanması, gülümseme oluşturan bir kompliman gibi ufacık şeyler bile, zaman sınırlarında ve aralıklarında art arda yankılanarak, cömert ruhu bu yankının kaynağı olan kişi aracılığıyla, onun hiç tanımadığı birilerinin yaşamlarını etkiler, çünkü basit bir nezaket yıllar sonra çok uzaklarda bencillikten arınmış bir cesarete dönüşene dek, iyilik süre gelir ve süre geldikçe de gelişir. Aynı şekilde, her küçük kasıtlı hareket, kin ifade eden her düşüncesizce söz, her kıskanç ve acımasız davranış, ne kadar önemsiz olursa olsun, başkalarını da etkileyerek, sonuçta kötü meyveler veren bir tohum oluşturur ve hiç tanımadığınız ve de asla tanımayacağınız insanları zehirler. Ölen, yaşayan, doğacak olan tüm insanların yaşamları birbiriyle öylesine derinden ve öylesine girift bir biçimde iç içedir ki, tümünün yazgısı her birinin yazgısıdır ve insanlığın umudu her yürekte, her iki elde yaşar. Bu nedenle, her başarısızlıktan sonra, yeniden başarıya ulaşmak için çabalamamız ve bir şeyin sonuyla karşılaştığımızda, bu küllerin arasından daha iyi yeni bir şey yaratmamız gerekir, tıpkı acıyla üzüntüden umut yarattığımız gibi, çünkü her birimiz gücümüzle insanlığı ince eleyip sık dokuyabiliriz. Her yaşamın her saati, dünyayı etkileyecek olan ve çoğu kez fark edilmeyen olasılıklarla doludur, ama sürekli hoşnutsuzluk içinde olan bizler, aslında zaten bizimle birlikte olan bu büyük günleri fark etmez ve onlara çoğu kez özlem duyarız; ama aslında, tüm büyük günler ve heyecan verici olasılıklar daima bu önemli günlerle birleşir.</span></p>
    </div>

    <div class="s1">
      <p class="calibre2"><span class="none4">Ya da kendisinin bu güzel sözleriyle mutlulukla şakalaşan babası, bu deyişleri çoğu kez başka bir biçimde kısaca şöyle ifade ederdi: “Siz kendi köşenizi aydınlattığınızda, dünyayı da aydınlatmış olursunuz.”</span></p>

      <p class="calibre2"><span class="none4">Yoğun sisin arasında ilerledikleri sırada, “Yine Bartholomew’u düşünüyorsun demek, öyle mi?” diye sordu Wally.</span></p>

      <p class="calibre2"><span class="none4">Ürken Celestina, “Aman Tanrım, ödümü kopardın,” dedi. “Ne düşündüğümü nasıl anlayabildin?”</span></p>

      <p class="calibre2"><span class="none4">“Sana söyledim ya… kalbindeki her şey açık bir kitabın sayfaları kadar iyi okunuyor.”</span></p>

      <p class="calibre2"><span class="none4">Böyle olmaktan rahatsızlık duymasına karşın, onu bir anda ünlü yapan vaazında, herkesin yaşamındaki her günün çok derin bir anlamı vardır düşüncesini vurgularken, Celestina’nın babası Bartholomew’un yaşantısını esas almıştı. Bartholomew hiç tartışmasız, on iki havarinin en az tanınanıdır. Bazı kişiler Lebbaus’un daha az tanındığını söyleyebilirler, hatta bazıları kuşkucu Thomas’ı böyle tanımlayabilirler. Ama Bartholomew’un Peter’dan, Matthew’dan, James’den, John’dan ve Philip’den çok daha az tanındığı kesindir. Celestina’nın babasının Bartholomew’un en az tanınan havari oluşunu vurgulamasının nedeni, bu havarinin o zamanlar sonuçları pek anlaşılmamış olan eylemlerinin tarih boyunca nasıl yankılandığını ve bunların yüzbinlerce kişinin yaşamını nasıl etkilediğini canlı detaylarla açıklamaktı…. ve sonra da, hiçbiri ünlü olmamasına ve yığınla insanın onları alkışlamamasına karşın, bu vaazı dinleyen her oda hizmetlisinin, her araba tamircisinin, her öğretmenin, her kamyon sürücüsünün, her bayan garsonun, her doktorun, her kapı bekçisinin yaşamının Bartholomew’un yankılı yaşamı kadar önemli olduğunu belirtmekti.</span></p>

      <p class="calibre2"><span class="none4">Bu ünlü vaazın sonunda, babası tüm iyi niyetli insanlara, kendilerinin asla karşılaşmayacakları sayısız Bartholomewlar’ın o iyi ve bencillikten arınmış davranışlarından nasiplerini almalarını dilemişti. Ardından da, bencil, kıskanç veya merhametsiz kişilerin, ya da aslında büyük kötülükler yapanların, bu davranışlarının onlara geri döneceğinden, böyle kişiler yaşamın amacıyla savaştıkları için, yapılan kötülüklerin kendileri üzerinde düşünemeyecekleri kadar büyük etkileri olacağından söz etmişti. Eğer Bartholomew’un ruhu onların yüreklerine girip bu kişileri değiştiremezse, onları mutlaka yine bulacak ve her birine hakettiği korkunç cezayı verecekti.</span></p>

      <p class="calibre2"><span class="none4">Kırmızı bir ışıkta fren yapan Wally, “Senin şimdi Phimie’yi düşündüğünü ve onu düşünürken, babanın vaazını anımsadığını biliyorum,” dedi, “çünkü Phimie kısa bir yaşam sürmesine karşın, bir Bartholomew’du o. Bu dünyada bir iz bıraktı.”</span></p>

      <p class="calibre2"><span class="none4">Phimie’nin gözyaşları yerine kahkahayla anılması gerekiyordu şimdi, çünkü onun yaşamı Celestina’ya birçok mutlu anıyla birlikte, en büyük mutluluğun kişileştirilmiş simgesi olan Angel’ı bırakmıştı. Gözyaşlarını engellemek için, “Dinle Clark Kent,” dedi, “biz kadınlar kendi küçük sırlarımıza, kişisel düşüncelerimize gereksinim duyarız. Eğer sen benim kalbimi bu kadar kolaylıkla okursan, ben de bundan sonra kurşun bir sutyen takmak zorunda kalırım herhalde.”</span></p>

      <p class="calibre2"><span class="none4">“Ama rahatsız olursun.”</span></p>

      <p class="calibre2"><span class="none4">“Merak etme, aşkım. Bunun kopçalarını, onu üzerimden kolayca çıkarabileceğin bir şekilde yaptırırım.”</span></p>

      <p class="calibre2"><span class="none4">“Aa, senin de benim aklımdan geçeni okuduğun belli. Kalp okumaktan daha ürkütücü olabilir bu günün birinde. Bir rahip kızıyla bir büyücü arasında ince bir çizgi vardır belki.”</span></p>

      <p class="calibre2"><span class="none4">“Belki. Onun için benimle asla küsme.”</span></p>

      <p class="calibre2"><span class="none4">Trafik lambası yeşil yanmıştı. Şimdi eve doğru gidiyorlardı.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Bileğinde pırıl pırıl parlayan Rolex’ine kavuşmuş olan Junior Cain, Mercedes’ini Zedd’in rehberliğiyle elde ettiği, ama bu öğretinin gerektirdiğinden daha fazla özkontrollü bir şekilde sürüyordu.</span></p>

      <p class="calibre2"><span class="none4">Aslında öylesine kızgındı ki, tüm trafik ışıklarına ve dur işaretlerine aldırmadan, hız göstergesinin ibresini en son noktasına dayandırarak, sanki yeterince hız yaparsa en nihayet rahatlayacakmışçasına, kentin yokuşlu caddelerinde jet gibi ilerlemek ve dikkatsiz yayalara çarpıp onların kemiklerini kırmak, bu insanları tepetaklak yere yuvarlamak istiyordu.</span></p>

      <p class="calibre2"><span class="none4">Öfkeyle öylesine yanıyordu ki, direksiyonu tutan ellerinden yayılan direkt termal ısıyla, arabası bu ocak gecesinde kıpkırmızı parlıyor ve soğuk sisin arasında kalan berrak kuru havayı yakıp kavuruyor olmalıydı. Garez, kin, sertlik, hiddet: Özgelişim amaçlı öğrenilen bu sözcüklerin tümü şimdi ona yararsız geliyordu, çünkü bunların hiçbirisi, içinde gittikçe büyüyen, özenle geliştirdiği kelime dağarcığındaki herhangi bir sözcükle anlatılamayacak kadar ürkütücü olan öfkesinin yarısını bile uygun bir biçimde ifade edemezdi.</span></p>

      <p class="calibre2"><span class="none4">Çok şükür ki, ürpertici sis Celestina’yı izlemesinde Mercedes’e yardımcı oluyor, beyaz Buick’i sarıp sarmalarken kendisinin onu gözden kaybetme şansını artırmakla birlikte, Mercedes’i de gizliyor ve Celestina’yla arkadaşının, arkalarındaki bir çift farın daima aynı araca ait olduğunu fark etmelerini önlüyordu.</span></p>

      <p class="calibre2"><span class="none4">Buick’in sürücüsünün kim olduğu konusunda Junior’ın hiçbir fikri yoktu, ama bu uzun boylu sıska kahpe dölünden nefret etmesinin nedeni, adamın Celestina’ya sarkıyor olmasıydı; eğer Celestina daha önce kendisini tanımış olsaydı, başka hiç kimseyle ilişkiye girmezdi, çünkü tıpkı kız kardeşi gibi, hatta tüm kadınlar gibi, onu reddedilemeyecek kadar yakışıklı bulurdu. Kendisinin aileyle bağlantısı olduğu için, Celestina’nın üzerinde epeyce hak iddia edebileceğini hissediyordu; sonuçta onun kız kardeşinin piç oğlunun babasıydı ve bu da evlilik yoluyla aralarında kan bağı olduğu anlamına gelmekteydi.</span></p>

      <p class="calibre2"><span class="none4">Zedd, Öfkenin Güzelliği: Kızgınlığınızı Kanalize Edin ve Galip Gelin adlı ünlü eserinde, tümüyle gelişmiş bir insanın, bir kişiye ya da bir şeye öfkelenebileceğini, bu öfkeyi daha sonra aniden başka bir kişiye veya bir şeye yöneltebileceğini ve bunu egemenlik, kontrol ya da herhangi bir amaç sağlamak için kullandığını söyler. Öfke her yeni bir haklı nedenden ötürü yavaş yavaş ortaya çıkan bir duygu olmamalı, ama yürekte tutulup beslenerek kontrol altına alınmalı ve orada saklanmalıdır; böylece, bir kışkırtmaca olsun ya da olmasın, gerek duyulduğunda, bunun gücüne anında başvurulabilir.</span></p>

      <p class="calibre2"><span class="none4">Büyük bir mutlulukla yoğun ve ciddi bir çaba gösteren Junior, öfkesini Celestina’ya ve onun yanındaki adama yöneltti. Sonuçta bu ikisi, gerçek Bartholomew’un koruyucuları oldukları için, kendisinin düşmanıydılar.</span></p>

      <p class="calibre2"><span class="none4">Bir çöp kamyonuyla bir müzisyen onu şimdiye dek böylesine küçük düşmediği kadar küçük düşürmüşlerdi; geçirdiği o şiddetli sinirsel kan kusma olayında ve o volkanik ishal nöbetinde bile böyle olmamıştı; küçük düşürülmeye karşı hiç hoşgörüsü yoktu. Alçakgönüllülük yenilenlere özgüdür.</span></p>

      <p class="calibre2"><span class="none4">Karanlık çöp kamyonunun içinde, ya eğerlerle sürekli olarak işkence çeken ve Vanadium’un ruhunun kamyonun kapağını kapatacağına, onu canlanan bir cesetle oraya kilitleyeceğine inanan Junior, bir süre için tıpkı savunmasız bir çocuk gibi davranmıştı. Korkudan felç olmuş bir halde, kokuşan piyaniste en uzak köşeye çekilmiş, çöplerin içine çömelmiş, dişleri çılgın bir flamenko ritmiyle kastanyet çalar gibi birbirine vurmuş, kemikleri de dans pistine topuklarla vurulurken çıkan seslerin aynısını çıkararak takır takır takırdamıştı. Ve tüm bunların yanı sıra kendi kendine inlediğini duymuş, ama bunu engelleyememiş, utanç gözyaşlarının yanaklarından süzüldüğünü hissetmiş, ama bu seli durduramamış, korkudan mesanesinin patlayacağını sanmış, ama kahramanca bir çabayla altını ıslatmamayı başarmıştı.</span></p>

      <p class="calibre2"><span class="none4">Bir süre bu korkunun ancak bundan ötürü ölürse o zaman sona ereceğini düşünmüş, ama sonra korku yavaş yavaş kaybolmuş ve yerini sanki dipsiz bir kuyudan çıkıp gelen kendine acıma duygusuna bırakmıştı. Kendine acıma öfkenin ideal körükleyicisidir tabii ve işte bu nedenle, yoğun siste Buick’in peşine düşen ve şimdi Pacific Heights’a doğru tırmanmakta olan Junior, cinayet işleyebilecek kadar büyük bir öfke içindeydi artık.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Araştırmanın sonunda Cain’in yatak odasına geldiğinde, Tom Vanadium’un fark ettiği şey şuydu: Bu dairenin yalın dekoru düzenlenirken, eş katili Cain büyük olasılıkla dedektifin Spruce Hills’deki kendi evinin dekorundan esinlenmiş olmalıydı. Pek hayra alamet bir keşif değildi bu ve tümüyle tanımlayamadığı nedenlerden ötürü onu rahatsız ediyor, ama algılamasının doğruluğuna da inanıyordu.</span></p>

      <p class="calibre2"><span class="none4">Cain’in Spruce Hills’de Naomi’yle paylaştığı evi buna benzer bir biçimde düzenlenmemişti. O evle bu ev arasındaki fark ve Vanadium’un pansiyona benzer eviyle olan benzerlik ne yalnızca zenginlikle ne de kent yaşamı deneyiminden kaynaklanan bir zevk değişimiyle açıklanabilirdi.</span></p>

      <p class="calibre2"><span class="none4">Çıplak beyaz duvarlar, yalın biçimde düzenlenen yalın mobilyalar, bibloların ve anı eşyalarının özellikle olmayışı; bir</span> <span class="none4">manast</span><span class="none4">ır dışında ancak gerçek bir</span> <span class="none4">manast</span><span class="none4">ır hücresinin görüntüsüne en yakın bir mekânda görülebilirdi bu. Burasını dini bir mekân olarak tanımlayabilecek tek özellik dairenin genişliğiydi, ama eğer Endüstri Kadını yerine buraya bir çarmıh konmuş olsaydı, şanslı bir keşişe bile dar gelirdi burası.</span></p>

      <p class="calibre2"><span class="none4">İşte böyle. İki keşişti onlar; birisi sonsuz ışığın hizmetinde, diğeri ise sonsuz karanlığın.</span></p>

      <p class="calibre2"><span class="none4">Yatak odasını araştırmadan önce, Nolly, Kathleen ve Sparky’nin söz ettikleri o üç garip tabloyu aniden anımsayan ve bunları nasıl gözden kaçırmış olabileceğini merak eden Vanadium, daha önce araştırdığı odalara hızla geri döndü. Tablolar hiçbir odanın duvarında yoktu. Ama bunların asılı oldukları yerleri bulmuştu, çünkü çiviler ve bunlardan sarkan çengeller hâlâ duvarlardaydı.</span></p>

      <p class="calibre2"><span class="none4">Önsezisi Tom Vanadium’a tabloların yerlerinden çıkarılmalarının belirgin bir nedeni olduğunu söylüyordu, ama bunun ne anlama geldiğini hemen anlayacak kadar yetenekli bir Sherlock Holmes değildi ki. Yine yatak odasına dönen dedektif, etajerle şifoniyer çekmecelerinin ve dolabın içinde neler olduğunu araştırmadan önce, penceresi olmadığı için bunun ışığını yaktığı, bitişikteki banyoya baktı ve duvarda, buradaki yüzlerce delik izleriyle birlikte Bartholomew adının yazılı olduğunu gördü.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Buick’</span><span class="none4">i kendi evinin önündeki kaldırım</span><span class="none4">a park eden Wally, Celestina yolcu kapısını açıp arabadan inmeye hazırlanırken, “Hayır, sen burada bekle,” dedi. “Ben Angel’ı getiririm ve sonra ikinizi arabayla eve bırakırım.”</span></p>

      <p class="calibre2"><span class="none4">“Daha neler, biz buradan eve kadar yürüyebiliriz, Wally.”</span></p>

      <p class="calibre2"><span class="none4">“Hava serin ve sisli, vakit de geç oldu, ayrıca gecenin bu saatinde etrafta dolaşan hainler olabilir,” dedi Wally yarı şaka yarı ciddi. “Siz ikiniz şimdi Lipscomb bayanlarısınız ya da çok geçmeden öyle olacaksınız ve Lipscomb bayanları kentin tehlikeli bir gecesinde, yanlarında onlara eşlik eden bir refakatçi olmadan, asla bir yere gitmezler.”</span></p>

      <p class="calibre2"><span class="none4">“Mmmmm. Çok şımartıldığımı hissediyorum.”</span></p>

      <p class="calibre2"><span class="none4">Bu hoş, uzun ve rahatlatıcı öpüşmeleri, evliliklerinde birlikte geçirecekleri arzu dolu gecelerin bir işaretiydi.</span></p>

      <p class="calibre2"><span class="none4">“Seni seviyorum, Celie.”</span></p>

      <p class="calibre2"><span class="none4">“Ben de seni seviyorum, Wally. Şimdiye dek hiç böylesine mutlu olmamıştım.”</span></p>

      <p class="calibre2"><span class="none4">Motoru ve sıcak havayı çalışır durumda bırakan Wally, arabadan indikten sonra, içeriye doğru eğilerek, “Ben burada yokken kilitleri kapalı tutsan iyi olur,” dedi ve ardından sürücü kapısını kapattı. Böylesine güvenli bir yerde güvenlik önlemi almak Celestina’ya biraz garip geldiyse de, ana kontrol düğmesini bulup kilitleri kapattı.</span></p>

      <p class="calibre2"><span class="none4">Lipscomb bayanları Lipscomb erkeklerinin arzularına memnuniyetle uyarlardı; bazen onlara karşı çıkabilirlerdi tabii, veya karşı çıkmazlardı da yalnızca onlarla inatlaşırlardı.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Geniş banyonun zemini baklava biçimi siyah granit desenli bej mermerle kaplıydı. Tezgâhla duşlukta ve duvarların alt kısmında da aynı mermer kullanılmıştı.</span></p>

      <p class="calibre2"><span class="none4">Duvarların üst kısmı diğer odalardan değişik bir biçimde, alçıyla sıvalıydı. Bu duvarlardan birine, Enoch Cain üç kez Bartholomew adını yazmıştı. Sert el darbeleriyle yazılan düzensiz kırmızı büyük harfler, şiddetli bir öfkenin göstergesiydi. Ama üç Bartholomew’dan sonra yapılanlara bakılacak olursa, bu harflemeler diğer görüntülerin yanında daha sakin ve mantıklı bir aklın eseri olarak kalırdı.</span></p>

      <p class="calibre2"><span class="none4">Cain duvardaki kırmızı harfleri, keskin bir aletle, belki de bir bıçakla öylesine büyük bir öfkeyle deşmişti ki, Bartholomew’un ikisi artık zar zor okunabiliyordu. Alçı kaplama yüzlerce delikle doluydu.</span></p>

      <p class="calibre2"><span class="none4">Harflerdeki lekelerden ve bunlar kurumadan önce bazılarının akmış olmasından ötürü, bu yazı aleti kendisinin ilk olarak düşündüğü gibi keçe uçlu bir kalem olamazdı. Tuvaletin kapalı kapağının ve yerdeki bej mermerin üstündeki şimdi tümü kurumuş olan kırmızı damlacıklar kuşku uyandırıcıydı.</span></p>

      <p class="calibre2"><span class="none4">Sağ elinin başparmağını tükürükleyen Vanadium, yerdeki kurumuş damlacıklardan birini ıslak başparmağıyla ovuşturduktan sonra, başparmağını işaret parmağına sürtüp, sulanan damla izini burnuna doğru götürdü. Kan kokuyordu bu. Ama kimin kanı?</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Gece saat on birden sonra uyandırılan üç yaşındaki çoğu çocuk mızmızlanır ve kesinlikle uyuşuk, mahmur bakışlı ve suskun olurdu. Ama Angel uyandırıldığında tamamen uyanır, Tanrı’nın ona bahşetmiş olduğu o renkli kişiliğine bürünür ve kendisine uygulanan kavrama testini desteklercesine, bir dâhi ressam olabileceğini kanıtlardı.</span></p>

      <p class="calibre2"><span class="none4">Arabanın açık kapısından Celestina’nın kucağına tırmandığı sırada, “Wally Amca bana bir Oreo verdi,” dedi.</span></p>

      <p class="calibre2"><span class="none4">“Onu ayakkabının içine mi koydun?”</span></p>

      <p class="calibre2"><span class="none4">“Neden ayakkabımın içine koyayım?”</span></p>

      <p class="calibre2"><span class="none4">“Başlığının altında mı yoksa?”</span></p>

      <p class="calibre2"><span class="none4">“Karnımda!”</span></p>

      <p class="calibre2"><span class="none4">“O zaman onu yiyebilirsin.”</span></p>

      <p class="calibre2"><span class="none4">“Yedim bile!”</span></p>

      <p class="calibre2"><span class="none4">“Öyleyse sonsuza dek gitmiş demek. Ne kadar acıklı.”</span></p>

      <p class="calibre2"><span class="none4">“Onun dünyadaki tek Oreo olmadığını biliyorsun. Şimdiye dek olan en yoğun sis bu mu?”</span></p>

      <p class="calibre2"><span class="none4">“Benim şimdiye dek gördüğüm en yoğun sis.”</span></p>

      <p class="calibre2"><span class="none4">Wally direksiyona geçip sürücü kapısını kapatırken, “Anne, sis nereden geliyor?” diye sordu Angel. “Ama sakın Hawaii’den deme.”</span></p>

      <p class="calibre2"><span class="none4">“New Jersey’den.”</span></p>

      <p class="calibre2"><span class="none4">“Bana döneklik yapmasın diye,” dedi Wally, “ona bir Oreo verdim.”</span></p>

      <p class="calibre2"><span class="none4">“Çok geç.”</span></p>

      <p class="calibre2"><span class="none4">“Annem onu ayakkabımın içine koyduğumu sandı.”</span></p>

      <p class="calibre2"><span class="none4">“Angel’ın ayakkabılarıyla paltosunu pazartesi gününden önce giymesi için, ona rüşvet vermem gerekiyordu,” diye ekledi Wally.</span></p>

      <p class="calibre2"><span class="none4">“Sisi oluşturan nedir?” diye sordu Angel.</span></p>

      <p class="calibre2"><span class="none4">“Bulutlar,” diye yanıtladı Celestina.</span></p>

      <p class="calibre2"><span class="none4">“Bulutların burada ne işi var?”</span></p>

      <p class="calibre2"><span class="none4">Vitesi takıp el frenini boşalttığı sırada, “Bulutlar yatmış. Yorulmuşlar,” dedi Wally ona. “Sen de yorgun değil misin?”</span></p>

      <p class="calibre2"><span class="none4">“Bir Oreo daha yiyebilir miyim?”</span></p>

      <p class="calibre2"><span class="none4">“Onların ağaçlarda yetişmediklerini biliyorsun,” dedi Wally.</span></p>

      <p class="calibre2"><span class="none4">“Şimdi benim içimde bir bulut mu var?”</span></p>

      <p class="calibre2"><span class="none4">“Neden böyle olduğunu düşünüyorsun, şekerim?” diye sordu Celestina.</span></p>

      <p class="calibre2"><span class="none4">“Çünkü sisi soludum.”</span></p>

      <p class="calibre2"><span class="none4">Bir kavşakta fren yapan Wally, “Angel’ı sımsıkı tutsan iyi olur,” diye uyardı Celestina’yı. “Yoksa havaya uçar ve sonra biz de onu aşağıya indirmek için itfaiyeyi çağırmak zorunda kalırız.”</span></p>

      <p class="calibre2"><span class="none4">“Oreolar nerede yetişir?” diye sordu Angel.</span></p>

      <p class="calibre2"><span class="none4">“Çiçeklerde,” diye yanıtladı Wally.</span></p>

      <p class="calibre2"><span class="none4">“Oreolar çiçeklerin taç yapraklarıdır,” dedi Celestina da.</span></p>

      <p class="calibre2"><span class="none4">“Oreo çiçeklerini nerede yetiştirirler?” diye sordu Angel.</span></p>

      <p class="calibre2"><span class="none4">“Hawaii’de,” diye yanıtladı Wally.</span></p>

      <p class="calibre2"><span class="none4">“Ben de öyle düşünmüştüm,” dedi Angel, yüzünde kuşkulu bir ifadeyle “Bayan Ornwall bana peynir yaptı.”</span></p>

      <p class="calibre2"><span class="none4">“O çok güzel peynir yapar,” dedi Wally, “Bayan Ornwall yani.”</span></p>

      <p class="calibre2"><span class="none4">“Sandviçin içine koydu,” diye açıkladı Angel. “O neden seninle birlikte yaşıyor, Wally Amca?”</span></p>

      <p class="calibre2"><span class="none4">“Çünkü benim kâhyam.”</span></p>

      <p class="calibre2"><span class="none4">“Annem senin kâhyan olabilir mi?”</span></p>

      <p class="calibre2"><span class="none4">“Annen bir ressam. Ayrıca, zavallı Bayan Ornwall’un işsiz kalmasını istemezsin, değil mi?”</span></p>

      <p class="calibre2"><span class="none4">“Herkesin peynire gereksinimi vardır,” dedi Angel; böyle demekle, Bayan Ornwall’un asla işsiz kalmayacağını kastettiği belliydi. “Sen yanılıyorsun, Anne.”</span></p>

      <p class="calibre2"><span class="none4">Wally arabayı yine kaldırıma yanaştırıp park ettiği sırada, “Ne hakkında yanılıyorum, şekerim?” diye sordu Celestina.</span></p>

      <p class="calibre2"><span class="none4">“Oreo sonsuza dek gitmedi.”</span></p>

      <p class="calibre2"><span class="none4">“Yani sonuçta senin ayakkabının içinde mi o?”</span></p>

      <p class="calibre2"><span class="none4">Celestina’nın kucağında ona doğru dönen Angel, “Kokla,” dedikten sonra, sağ elinin işaret parmağını annesinin burnuna doğru tuttu.</span></p>

      <p class="calibre2"><span class="none4">“Kibar bir hareket değil bu, ama parmağının güzel koktuğunu itiraf etmeliyim.”</span></p>

      <p class="calibre2"><span class="none4">“İşte Oreo. Ben onu hapur hupur yedikten sonra, kurabiye parmağıma gitti.”</span></p>

      <p class="calibre2"><span class="none4">“Eğer sen o kurabiyeleri hapur hupur yedikten sonra onlar daima oraya giderlerse, çok şişman b</span><span class="none4">ir parmakla yaş</span><span class="none4">amak zorunda kalacaksın demektir.”</span></p>

      <p class="calibre2"><span class="none4">Wally motoru durdurup, farları söndürdü. “Kalbin olduğu yere, eve geldik,” dedi.</span></p>

      <p class="calibre2"><span class="none4">“Hangi kalbin?” diye sordu Angel.</span></p>

      <p class="calibre2"><span class="none4">Wally ağzını açmış, ama bu soruya verecek bir yanıt bulamamıştı.</span></p>

      <p class="calibre2"><span class="none4">Gülmeye başlayan Celestina, “Her zaman kazanamayacağını biliyorsun,” dedi ona.</span></p>

      <p class="calibre2"><span class="none4">“Ev belki de kalbin olduğu yerde değildir,” diye düzeltti Wally. “Mandaların dolaştığı yerdedir belki.”</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Banyo lavabosunun yanındaki tezgâhın üstünde, içinde çeşitli boylarda yara bantı olan açık bir kutu, bir şişe alkol ve bir şişe tentürdiyot vardı.</span></p>

      <p class="calibre2"><span class="none4">Lavabonun yanında duran küçük çöp sepetini kontrol eden Vanadium, bunun içinde bir deste kanlı Kleenex mendille iki yara bantının buruşuk paket kâğıdını buldu. Etraftaki kanın Cain’in kanı olduğu belliydi. Eğer eş katili Cain bir yerini kazara kestiyse, duvara yazdığı yazılar kızgın bir ruh halinin ve uzun süre beslenen bir öfkenin işaretiydi.</span></p>

      <p class="calibre2"><span class="none4">Eğer bu adı kanla yazmak amacıyla bir yerini kestiyse, derin öfkesi çok daha derin ve takıntılı bir hal almış olmalıydı.</span></p>

      <p class="calibre2"><span class="none4">Her iki durumda da, adı kanla yazmak törensel bir davranıştı ve bu şekildeki bir törencilik ciddi biçimde dengesizlik gösteren bir aklın belirtisiydi. Sonuçta eş katilini çatlatmak umduğundan daha kolay olacaktı, çünkü kafası zaten çok kötü çatlamıştı.</span></p>

      <p class="calibre2"><span class="none4">Vanadium’un üç yıl önce Spruce Hills’de tanımış olduğu Enoch Cain değildi bu. O adam da çok acımasızdı, ama soğukkanlılığını kararlılıkla koruyan, vahşi ve öfkeli bir hayvan olmadığı gibi, asla takıntılı davranmıyordu. Bu kanlı duvar yazısını üretmesini ve bir bıçakla Bartholomew’u sembolik olarak delik deşik etmesini gerektiren duygusal bir taşkınlığa sürüklenmesi için, o Cain fazla varsayıma ve özkontrollüydü.</span></p>

      <p class="calibre2"><span class="none4">Tom Vanadium kan le</span><span class="none4">keleri ve deliklerle dolu duvarı</span> <span class="none4">bir kez daha incelerken, kafa derisinden ensesine doğru yayılan, aniden kanına karışan ve sonra da iliklerine dek işleyen soğuk, garip bir ürperti hissetti. Artık o bildiği insanla, onu anladığını düşündüğü o çarpık adamla değil, yeni ve hatta daha da canavar bir Enoch Cain’le uğraştığının farkındaydı.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Angel’ın oyuncak bebekleri ve boyama kitaplarıyla dolu olan omuz çantasını taşıyan Wally, kaldırımda Celestina’nın önünden yürüyerek, ön merdivenlerden çıkmaya başladı.</span></p>

      <p class="calibre2"><span class="none4">Celestina kucağında Angel’la onu izliyordu.</span></p>

      <p class="calibre2"><span class="none4">Küçük kız sisli havayı derin derin soludu. “Beni sımsıkı tutsan iyi olur, Anne, yoksa uçacağım.”</span></p>

      <p class="calibre2"><span class="none4">“Yediğin peynir ve Oreolarla ağırlaştığın için uçmazsın.”</span></p>

      <p class="calibre2"><span class="none4">“O araba bizi neden izliyor?”</span></p>

      <p class="calibre2"><span class="none4">Dönüp arkaya bakmak için basamakların altında duran Celestina, “Hangi araba?” diye sordu.</span></p>

      <p class="calibre2"><span class="none4">Angel, Buick’in yaklaşık on beş metre ilerisine park edilen ve tam o sırada farları söndürülen Mercedes’i işaret etti.</span></p>

      <p class="calibre2"><span class="none4">“O bizi izlemiyor, şekerim. Bir komşunun arabası olmalı.</span></p>

      <p class="calibre2"><span class="none4">“Bir Oreo daha yiyebilir miyim?”</span></p>

      <p class="calibre2"><span class="none4">Merdivenleri çıkan Celestina, “Bir tane yemişsin zaten” dedi.</span></p>

      <p class="calibre2"><span class="none4">“Snickers yiyebilir miyim?” “Hayır, yiyemezsin.”</span></p>

      <p class="calibre2"><span class="none4">“Mr. Goodbar yiyebilir miyim?”</span></p>

      <p class="calibre2"><span class="none4">“Bu tür şeyleri fazla yemen doğru değil; tümü şeker yüklü bunların.”</span></p>

      <p class="calibre2"><span class="none4">Wally apartmanın kapısını açıp, kenara çekildi.</span></p>

      <p class="calibre2"><span class="none4">“Biraz vanilyalı gofret yiyebilir miyim?”</span></p>

      <p class="calibre2"><span class="none4">Celestina, Angel’la birlikte kapıdan içeriye girdi. “Hayır, vanilyalı gofret de yiyemezsin. Eğer bunları yersen, tüm gece şeker içinde kalırsın.”</span></p>

      <p class="calibre2"><span class="none4">Wally onları girişte izlediği sırada, “Bana bir araba alır mısınız?” diye sordu Angel.</span></p>

      <p class="calibre2"><span class="none4">“Araba mı?”</span></p>

      <p class="calibre2"><span class="none4">“Alır mısınız?”</span></p>

      <p class="calibre2"><span class="none4">“Ama sen araba kullanmasını bilmiyorsun ki,” diye anımsattı ona Celestina.</span></p>

      <p class="calibre2"><span class="none4">Onların yanından geçip daire kapısına doğru giderken, paltosunun cebinden bir deste anahtar çıkaran Wally, “Ben ona öğretirim,” dedi.</span></p>

      <p class="calibre2"><span class="none4">“O bana öğretir,” diye yineledi Angel annesine, sanki zafer kazanmış gibi.</span></p>

      <p class="calibre2"><span class="none4">“Öyleyse sana bir araba alırız sanırım.”</span></p>

      <p class="calibre2"><span class="none4">“Uçan bir araba isterim ben.”</span></p>

      <p class="calibre2"><span class="none4">“Uçan araba yapmazlar.”</span></p>

      <p class="calibre2"><span class="none4">Wally dairenin çift kilidini açtığı sırada, “Ama ehliyet almak için, yirmi bir yaşında olmak gerekir,” dedi.</span></p>

      <p class="calibre2"><span class="none4">“Ben üç yaşındayım.”</span></p>

      <p class="calibre2"><span class="none4">Kapıyı açtıktan sonra Celestina’nın içeri girmesi için yine kenara çekilen Wally, “Öyleyse yalnızca on sekiz yıl daha beklemen gerekiyor,” dedi Angel’a.</span></p>

      <p class="calibre2"><span class="none4">Wally onların arkasından içeri girerken, Celestina ona gülümsedi, “Arabadan oturma odasına dek, tıpkı güzel bir bale gösterisi gibi. Evliliğimiz için oldukça iyi bir başlangıç.”</span></p>

      <p class="calibre2"><span class="none4">“Benim çişim geldi,” dedi Angel.</span></p>

      <p class="calibre2"><span class="none4">“Herkese ilan etmediğimiz bir şeydir bu,” diye çıkıştı ona Celestina.</span></p>

      <p class="calibre2"><span class="none4">“Ama çok kötü çişimiz geldiğinde, böyle yaparız.”</span></p>

      <p class="calibre2"><span class="none4">“O zaman bile yapmayız.”</span></p>

      <p class="calibre2"><span class="none4">“Önce bana bir öpücük ver,” dedi Wally.</span></p>

      <p class="calibre2"><span class="none4">Küçük kız onun yanağına şapırtılı bir öpücük kondurdu.</span></p>

      <p class="calibre2"><span class="none4">“Bana da, bana da,” dedi Celestina. “Önce nişanlılar öpülür aslında.”</span></p>

      <p class="calibre2"><span class="none4">Celestina, Angel’ı hâlâ kucağında tutmasına karşın, Wally onu öptü ve bu öpüşme daha öncekinden kısa olmakla birlikte, yine hoştu. “Şapur şupur bir öpücük oldu bu,” dedi Angel.</span></p>

      <p class="calibre2"><span class="none4">“Yarın sabah saat sekizde kahvaltıya gelirim,” diye önerdi Wally. “Bir tarih kararlaştırmamız gerek.”</span></p>

      <p class="calibre2"><span class="none4">“İki hafta çok erken mi olur?”</span></p>

      <p class="calibre2"><span class="none4">“Ben ondan önce çişimi yapmam gerek,” diye belirtti Angel.</span></p>

      <p class="calibre2"><span class="none4">“Seni seviyorum,” dedi Wally ve Celestina da aynı şeyi söyleyince, ardından, “Senin iki kilidi de kilitlediğini duyana dek, dışarıda bekleyeceğim,” diye ekledi.</span></p>

      <p class="calibre2"><span class="none4">Celestina Angel’ı kucağından indirdiğinde, küçük kız alelacele banyoya koşuşturduğu sırada, dışarı çıkan Wally, kapıyı çekip kapattı.</span></p>

      <p class="calibre2"><span class="none4">Birinci kilit. İkinci kilit.</span></p>

      <p class="calibre2"><span class="none4">Wally’nin dış kapıyı açıp sonra bunu kapatmasını duyana dek, Celestina ayakta durup dinledi.</span></p>

      <p class="calibre2"><span class="none4">Ardından, uzun süre daire kapısına yaslanarak, kapı tokmağıyla ikinci kilidin tutamağını tutup durdu; sanki tutamağı bırakıverse, içi bulutla doldurulmuş bir çocuk gibi havaya uçacağına inanmış gibiydi.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Kırmızı bir başlığı olan kırmızı paltolu Bartholomew, Ichabod Crane’e onun ikizi kadar benzeyen uzun boylu, sıska adamın kollarında görünmüştü ilk önce; adamın omzunda bir de kocaman çanta asılıydı.</span></p>
    </div>

    <div class="s1">
      <p class="calibre2"><span class="none4">Çocuğu ve çantayı taşıyan adam savunmasız göründüğü için, Junior Mercedes’ten fırlayıp, Celestina’ya sarkan bu kahpe dölünün karşısına dikilmeyi ve onu suratının tam ortasından vurmayı düşünmüştü. O zaman adamın beyni dağılır, başsız bir atlının onun kafasını bir baltayla uçurmasından daha çabuk bir şekilde yere düşer ve çocuk da onunla birlikte yere düştüğünde, kendisi de o piç oğlanın başına üç kez, hatta öldüğünden emin olmak için dört kez ateş ederdi. Ama sorun Celestina’nın Buick’te oluşuydu, çünkü neler olduğunu gördüğünde, direksiyona geçip oradan hızla uzaklaşabilirdi. Egzo</span><span class="none4">z borusundan yükselerek sise karış</span><span class="none4">an dumana bakılırsa, arabanın motoru çalışıyor olmalıydı ve eğer Celestina çabuk düşünen birisiyse, hemen kaçabilirdi.</span></p>
    </div>

    <div class="s1">
      <p class="calibre2"><span class="none4">Onu yaya olarak izle. Onu arabada vur. Belki. Eğer birini adama, dördünü de Bartholomew’a kullanırsa, geriye beş kurşun kalırdı. Ama susturucu takılı olduğu için, tabanca yalnızca yakın ateşte yarar sağlardı. Susturucudan geçtikten sonra, kurşun namlunun ağzından normalden daha düşük bir hızla, belki de fazladan bir sapmayla çıkar ve hedefini şaşırabilirdi.</span></p>

      <p class="calibre2"><span class="none4">Bu konuda kendisini uyaran kişi, silahı ona Old St. Mary Kilisesi’nde, Çin yemekleriyle dolu bir torbanın içinde teslim eden, başparmaksız eşkıyaydı ve Junior’ın bu uyarıya inanmasının nedeni de sekiz parmaklı o eşkıyanın, aynı ya da bunun kadar önemli bir mesajı geçmişte bir müşteriye söylemeyi unuttuğu için ceza olarak iki başparmağından yoksun bırakıldığını düşünmesinden kaynaklanıyordu; adamın bu detayla ilgili olarak böylesine dikkatli davranmasının nedeni belliydi. Ama kurada çıkarsa Vietnam’a gönderilmemesi için çifte önlem almak amacıyla, kendi başparmaklarına kendisi de ateş etmiş olabilirdi tabii.</span></p>

      <p class="calibre2"><span class="none4">Her neyse, eğer Celestina kaçarsa, bir tanık olurdu; uyduruk tablolar resmeden yeteneksiz bir kahpe olması ise jüriyi hiç ilgilendirmezdi. Onun Mercedes’ten çıktığını görür ve sise karşın arabayı en azından yarı doğru olarak tanımlayabilirdi. Junior, Russian Hill’deki yaşamından vazgeçmeden, bu işten sıyrılacağı umudundaydı hâlâ.</span></p>

      <p class="calibre2"><span class="none4">Ichabod, Bartholomew’u açık kapıdan Celestina’nın kucağına vermiş, Buick’in arkasından dolaşmış, omuz çantasını arka koltuğa koymuş ve sonra bir kez daha direksiyona geçmişti.</span></p>

      <p class="calibre2"><span class="none4">Eğer Junior onların yalnızca bir buçuk blok ileriye gideceklerini tahmin etseydi, kendilerini Mercedes’le izlemezdi. Geri kalan yolu yürürdü. Arabasını Buick’in birkaç araba gerisine, yine kaldırıma yanaştırdığında, görülüp görülmediğini merak etmişti.</span></p>

      <p class="calibre2"><span class="none4">İşte tam o anda üçü de caddede savunmasızdılar… adam, Celestina ve piç oğlan.</span></p>

      <p class="calibre2"><span class="none4">Üçünü hemen oracıkta haklasa, bir sürü olay sonrası durum olacaktı, özellikle onları yakın mesafeden kafalarından vurduğunda, ama kusma giderici, ishal kesici ve doku kaybı önleyici birkaç güvenilir ilaç aldığı için, ona hainlik eden bu duyarlılığından uygun bir biçimde korunmaktaydı. Aslında olay sonrası durumu bu kez belirgin bir nicelikte görmek istiyordu, çünkü bu durum yalnızca oğlanın öldüğünü kanıtlamayacak, aynı zamanda bunca süredir çektiği işkencelere de bir son verecekti. Ama Junior yine de, iki kez arkalarına kaldırıma yanaştıktan sonra onların kendisini fark ettiklerinden, onu gözleyip durduklarından ve arabadan fırlamaya hazır olduğunu anladıklarından kuşkulanıyordu; eğer böyle bir durum varsa, onları haklayamadan üçü de apartmana girmeyi başarabilirlerdi.</span></p>

      <p class="calibre2"><span class="none4">Gerçekten de, Celestina’yla çocuk bu ikinci evin merdivenlerinin alt basamaklarına geldiklerinde, Bartholomew arabayı işaret etmiş ve kadın da buna bakmak için arkasına dönmüştü. Junior sis nedeniyle tam emin olamadıysa da, Celestina doğruca Mercedes’e bakmış gibiydi.</span></p>

      <p class="calibre2"><span class="none4">Ondan kuşkulandıysalar da, belirgin bir paniğe kapılmamışlardı. Üçünün telaşla içeri girmediklerini gören Junior, onların bu davranışlarından, sonuçta kendisini fark etmediklerine karar verdi.</span></p>

      <p class="calibre2"><span class="none4">Sen burada, arabada bekle. Onlara biraz zaman tanı. Bu saatte önce çocuğu yatıracaklardır. Sonra da, Ichabod’la Celestina kendi odalarına gidip soyunacaklardır.</span></p>

      <p class="calibre2"><span class="none4">Eğer Junior sabırlı olursa, eve girebilir, Bartholomew’u bulur, oğlanı yatakta öldürür, sonra Ichabod’u haklar ve Celestina’yla sevişecek fırsatı hâlâ kaçınmamış olurdu.</span></p>

      <p class="calibre2"><span class="none4">Gerçi birlikte paylaşacakları gelecek konusunda pek umutlu değildi. Junior Cain’in zevk aletini denedikten sonra, kadınların daima yaptıkları gibi, Celestina da daha fazlasını isteyecekti, ama anlamlı bir aşk ilişkisinin zamanı geçmişti artık. Yine de, şimdiye dek çektiği tüm acıların karşılığında, onun o tatlı bedeninin bir kez tadına bakarak rahatlamayı hak etmişti doğrusu. Küçük bir karşılıktı bu. Bir bedel. Celestina’nın kaltak kız kardeşi olmasaydı, Bartholomew da olmayacaktı. Dolayısıyla bir tehdit de oluşmayacak ve Junior daha değişik, daha iyi bir yaşam sürmüş olacaktı.</span></p>

      <p class="calibre2"><span class="none4">Celestina piç oğlanın arkasına sığınmayı seçmişti ve böyle yapmakla kendini Junior’in düşmanı ilan etmişti; oysa Junior ona hiçbir şey, hiçbir şey yapmamıştı ki. Aslında Celestina onu hak etmiyordu da, tabancayla vurulmadan önce çarçabuk becerilmeyi bile hak etmiyordu, ama belki Ichabod’u vurduktan sonra, Cain aletinin zevkini tatması için Junior onu yalvartır, ama onunla sevişmezdi.</span></p>

      <p class="calibre2"><span class="none4">O sırada Mercedes’in yanından hızla bir kamyon geçerken, beyaz sis bulutlarını da hareketlendirmiş ve bunlar arabanın camlarına üşüşerek dönüp durmaya başlamışlardı.</span></p>

      <p class="calibre2"><span class="none4">Junior biraz sersemleştiğini, başının döndüğünü hissediyordu. Garipleşmişti sanki. O nöbetlerden birine tutulmayı istemiyordu.</span></p>

      <p class="calibre2"><span class="none4">Sağ elinin orta parmağı da, üst üste sarılı iki yara bantının altında zonklayıp duruyordu. Parmağını, bıçakları hazırlamak için kullandığı elektrikli bileyle kesmiş ve Neddy Gnathic’i boğazlamak zorunda kaldığında, yara daha da kötülemişti. Bartholomew’la onun koruyucuları için silahlanıp hazırlanmasına gerek kalmasaydı, bir yerini kesmezdi zaten.</span></p>

      <p class="calibre2"><span class="none4">Son üç yıldır, bu kız kardeşlerden çok çekmişti; bu çileye en son olarak çöp kamyonunda ölü müzisyen tarafından küçük düşürülmesi ve Celestina’nın kaleme benzer incecik boyunlu erkek arkadaşının öldükten sonra sarkan diliyle tıpkı Neddy gibi onu yalayabileceği olasılığı da dâhildi. Korku dolu bu anı şimdi belleğinde öylesine belirgin ve her garip detayıyla öylesine yoğun bir biçimde canlanmıştı ki, mesanesinin patlayacak kadar şiştiğini hissetti aniden; oysa posta kartı ressamıyla Ichabod birlikte akşam yemeği yedikleri sırada, kendisi de lokantanın karşısındaki dar bir sokakta uzun uzun işeyerek rahatlamıştı. Ayrıca bir şey daha vardı. Öğle yemeğini yiyememişti, çünkü yemekten önce değişik türde kravat iğneleri ve yaka mendilleri aramak için dolaşırken, Vanadium’un ruhu onu neredeyse yakalayacaktı. Akşam yemeğini de yiyememesinin nedeni, galeriden ayrıldıktan sonra hemen eve gitmeyen Celestina’yı izlemek zorunda kalmasıydı. Şimdi acıkmıştı. Açlıktan midesi kazınıyordu. Bu kadın ona bunu da yapmıştı işte. Kahpe dölü.</span></p>

      <p class="calibre2"><span class="none4">Mercedes’in yanından hızla birkaç araba daha geçti; yoğun sis bulutları yine dönüp duruyorlardı.</span></p>

      <p class="calibre2"><span class="none4">Yaptıklarınız… hayal bile edemeyeceğiniz bir şekilde size geri dönecektir… Bartholomew’un ruhu… sizi bulacak… ve hak ettiğiniz en korkunç cezayı size verecektir.</span></p>

      <p class="calibre2"><span class="none4">Bu sözcükler, tıpkı çöp kamyonundaki anılar gibi, çok belirgin ve oldukça etkin bir biçimde ve her biri ürkütücü bir yankıyla belleğine doluştu. Bunları nerede duyduğunu ve kimin söylediğini anımsayamıyor ve aklına ona herhangi bir şey çağrıştıracak bir açıklama da gelmiyordu. Daha çok düşünmesine fırsat kalmadan, Ichabod’un evden çıktığını gördü. Yoğun siste zincirle kıyıya bağlı hayalet bir gemiye benzeyen Buick’e binen adam, motoru çalıştırdıktan ve caddede hızlı bir U dönüşü yaptıktan sonra, yokuş yukarı ilerleyerek, Bartholomew’u aldığı eve doğru yollandı.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Cain’in yatak odasında, Tom Vanadium’un siperlikli el feneri neredeyse iki metre yüksekliğinde olan ve yaklaşık yüz kitap içeren kitaplığı aydınlattı, ikinci rafın çoğu kısmı gibi, üst raf da boştu.</span></p>

      <p class="calibre2"><span class="none4">Bu boşluk Vanadium’a, eş katilinin Spruce Hills’deki evinin onur köşesini oluşturan Caesar Zedd koleksiyonunu, özyardımla ilgili o saçma sapan kitapları anımsatmıştı. Cain’de Zedd’in karton kapaklı ve ciltli her eserinin bir kopyası vardı. Daha pahalı baskılar sanki eldivenle tutulmuş gibi yepyeniydi; ama karton kapaklı kitaplardaki metinlerin altları koyu renkli kalemle çizilmiş ve birçok sayfanın köşesi de, buradaki pasajları işaretlemek amacıyla kıvrılmıştı.</span></p>

      <p class="calibre2"><span class="none4">Raflarda dizili olan kitapların sırtlarına çabucak bakıldığında, değerli Zedd koleksiyonunun yokluğu belli oluyordu.</span></p>

      <p class="calibre2"><span class="none4">Kitaplıktan sonra Vanadium’un incelediği büyük giysi dolabı onun umduğundan daha az kıyafet içermekteydi. Demir askılığın ancak yarısının kullanıldığı belliydi. Cain’in dolabının içi birbirinin yanında garip bir biçimde asılı duran bir sürü boş askıyla doluydu. Askılığın üstündeki rafta, daima çift olarak satılan Mark Cross marka şık ve pahalı bavulların yalnızca bir tanesi vardı. Buraya üç büyük çanta sığabilecek yüksek rafın çoğu kısmı boştu.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Çişini yapıp rahatladıktan sonra, bir tabureye çıkan Angel, lavaboda ellerini yıkamaya başladı.</span></p>

      <p class="calibre2"><span class="none4">Açık kapının pervazına dayanan Celestina, “Dişlerini de fırçala,” diye seslendi.</span></p>

      <p class="calibre2"><span class="none4">“Fırçaladım bile.”</span></p>

      <p class="calibre2"><span class="none4">“Oreo’dan önceydi o.”</span></p>

      <p class="calibre2"><span class="none4">“Ama dişlerimi kirletmedim ki,” diye karşı çıktı Angel.</span></p>

      <p class="calibre2"><span class="none4">“Nasıl olabiliyor bu?”</span></p>

      <p class="calibre2"><span class="none4">“Oreo’yu çiğnemedim.”</span></p>

      <p class="calibre2"><span class="none4">“Onu burnundan soludun demek, öyle mi?”</span></p>

      <p class="calibre2"><span class="none4">“Tümüyle yuttum.”</span></p>

      <p class="calibre2"><span class="none4">“Küçük yalanlar söyleyen insanlara ne olur?”</span></p>

      <p class="calibre2"><span class="none4">Gözlerini faltaşı gibi açan Angel, “Ben küçük de olsa yalan söylemiyorum, Anne,” dedi.</span></p>

      <p class="calibre2"><span class="none4">“Öyleyse ne yapıyorsun?”</span></p>

      <p class="calibre2"><span class="none4">“Ben…”</span></p>

      <p class="calibre2"><span class="none4">“Evet?”</span></p>

      <p class="calibre2"><span class="none4">“Ben yalnızca diyorum ki…”</span></p>

      <p class="calibre2"><span class="none4">“Evet?”</span></p>

      <p class="calibre2"><span class="none4">“Dişlerimi fırçalayacağım,” diye karar verdi Angel.</span></p>

      <p class="calibre2"><span class="none4">“Aferin sana, cici kız. Ben de senin pijamalarını çıkarayım.”</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Junior sisin içinde kaybolmuştu sanki. Galip gelenlerin yaşadığı yerde yaşamak için ah ne kadar da çok çabalıyor, ama belleği tarafından yararsız geçmişe doğru bir o kadar acımasızca sürükleniyordu.</span></p>

      <p class="calibre2"><span class="none4">Gizemli uyarı aklında dönüyor, dönüyor, dönüp duruyordu: Bartholomew’un ruhu… sizi bulacak… ve hak ettiğiniz en korkunç cezayı size verecektir.</span></p>

      <p class="calibre2"><span class="none4">Sözcükleri yine başa sarıyor, bunları bir kez daha düşünüyor, ama kaynağını anımsayamadığı bu tehdidi aklından hâlâ çıkaramıyordu. Sanki bu sözcükleri bir zamanlar bir kitapta okumuş gibi, bunları kendi sesiyle duyuyor, yine de bunların ona söylenmiş olduğundan kuşkulanıyor ve…</span></p>

      <p class="calibre2"><span class="none4">O sırada, San Francisco Polis Departmanı’na ait, sireni çalmayan, ama tepe ışıkları yanıp sönen bir devriye arabası yanından hızla geçti.</span></p>

      <p class="calibre2"><span class="none4">Ürken Junior, sürücü koltuğunda dimdik oturarak, susturuculu silah</span><span class="none4">ına sımsıkı sarıldı, ama kruvaz</span><span class="none4">ör onun umduğu gibi hemen frene basıp kaldırıma, Mercedes’in önüne yanaşmamıştı.</span></p>

      <p class="calibre2"><span class="none4">Fır dönen mavi</span>-<span class="none4">kırmızı ışıklar, sanki birisini ele geçirmek ister gibi yanıp sönüyor ve yaygın siste bir görünüp bir kayboluyorlardı.</span></p>

      <p class="calibre2"><span class="none4">Junior Rolex’ine bakmasına karşın, Ichabod’un Buick’le buradan ayrılmasından beri kendisinin ne kadar uzun süredir arabada oturduğunu fark edemedi.</span></p>

      <p class="calibre2"><span class="none4">Sağdaki zemin kat pencerelerinde hâlâ ışıklar vardı.</span></p>

      <p class="calibre2"><span class="none4">Işıkların tümü sönmeden eve girmeyi yeğliyordu. Yabancısı olduğu odalarda karanlıkta gizlice emekleyerek yerlerde sürünmek istemiyor, bu düşünce içini bulandırıyordu.</span></p>

      <p class="calibre2"><span class="none4">Bir çift la</span><span class="none4">teks ameliyat eldiveni taktıktan sonra, bunları ellerine iyice yerleştirdi. Tamam.</span></p>

      <p class="calibre2"><span class="none4">Ardından, arabadan indi ve kaldırımda yürüyüp merdivenleri çıktı. Susturuculu tabanca sağ elinde, emniyeti açık olan tabanca sol elinde, üç bıçak da göğsüne bağladığı kılıfların içindeydi.</span></p>

      <p class="calibre2"><span class="none4">Ön kapı kilitli değildi. Müstakil ev halinde olmayan bina apartmana dönüştürülmüştü.</span></p>

      <p class="calibre2"><span class="none4">Zemin kattaki girişte üst üç kata çıkan merdivenler vardı. Aşağıya inen birisinin sesini o kişi buraya ulaşmadan çok önce duyabilirdi.</span></p>

      <p class="calibre2"><span class="none4">Binanın asansörü yoktu. Bunun ding sesiyle, açılacak kapılarıyla ve oradan çıkıp girişe doluşacak tanıklarla uğraşmasına gerek kalmayacaktı.</span></p>

      <p class="calibre2"><span class="none4">Bu katta sağda ve solda olmak üzere iki daire yer alıyordu. Junior perdeleri kapalı pencerelerin ardından sızan ışıklarını gördüğü sağdaki 1 no’lu daireye doğru gitti.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Arabasını garaja park edip motoru stop ettiren Wally, Buick’ten inmeden önce, Celestina’nın para cüzdanını oturduğu koltukta unutmuş olduğunu fark etti.</span></p>
    </div>

    <div class="s1">
      <p class="calibre2"><span class="none4">Nişanlanmaların</span><span class="none4">ın coşkusuyla, galerideki başarı</span><span class="none4">dan ötürü hâlâ süre gelen heyecanla ve saatin geç olmasına karşın yediği Oreo’yla enerji depolayarak neşesini sürdüren küçük kırmızı kasırga Angel’la birlikte evden Buick’e ve oradan da Celestina’nın evine bir cüzdandan başka bir şey unutmadan nasıl ulaştıklarına şaşırmıştı zaten. Celie buna bale demişti, ama Wally bunu sakin bir yaşama ya da krallıklara değişmeyeceği umut, sevgi ve çocuklarla dolu kışkırtıcı, sevinçli, bozguncu, zevkli ve soluk kesici bir karmaşa, yalnızca anlık bir karmaşanın düzeni olarak düşünüyordu.</span></p>
    </div>

    <div class="s1">
      <p class="calibre2"><span class="none4">Hiç yakınmadan yürüyerek geri dönecek ve cüzdanı Celestina’ya götürecekti. Zor bir iş değildi ki bu. Bir iyi geceler öpücüğü daha almak için iyi fırsattı aslında.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">İki çekmeceli bir etajer.</span></p>

      <p class="calibre2"><span class="none4">Üst çekmecede, belirli bir sürü şeyin arasında, Tom Vanadium bir galeride yer alan resim sergisinin tanıtıcı broşürünü buldu. Siperlikli el fenerinin ışığında, Celestina White adı, parlak kâğıdın üzerine sanki fosforlu kalemle yazılmış gibi pırıl pırıl parlıyordu.</span></p>

      <p class="calibre2"><span class="none4">Vanadium’un sekiz ay kaldığı komanın üç ayında, Ocak ‘65’te, Seraphim’in yenidoğan çocuğunun araştırılması için, Enoch Cain, Nolly’ye başvurmuştu. Vanadium olaydan çok sonra bunu Magusson’dan öğrendiği zaman, Cain’in, kendisinin telesekreterinde Max Bellini’nin mesajını duyduğunu, Seraphim’in San Francisco’daki “kazayla” sonuçlanan ölümü arasında bir bağlantı kurduğunu ve kendisinden olan çocuğu bulmaya çalıştığını anlamıştı. Onun çocukla ilgilenmesinin tek mantıklı nedeni babalık kavramıydı.</span></p>

      <p class="calibre2"><span class="none4">Komadan çıkmasının ardından, ‘66 yılının başlarında ziyaretçileri kabul edebilecek kadar iyileşen Vanadium, eski arkadaşı Harrison White’la birlikte, yaşamının en zor bir saatini geçirmişti. Max Bellini’nin hamileliği doğrulamasına ve polis içgüdüsüne göre bunun bir tecavüz sonucu olduğuna inanmasına karşın, kaybettiği kızının anısına duyulan saygının yitirilmemesini ve kendisinin dini imajının sarsılmamasını isteyen rahip, Seraphim’in ne hamileliğinden ve ne de tecavüze uğradığından söz etmişti. Harrison, Phimie’nin sonsuza dek gittiğine, bu yarayı deşmekle hiçbir şey elde edilemeyeceğine ve kızının ölümüne neden olan bir hain varsa bile, çekilen acı unutulmasa da, Hıristiyanlığa göre affedici olmak ve ilahi adalete sığınmak gerektiğine inanıyor olmalıydı.</span></p>

      <p class="calibre2"><span class="none4">Harrison bir Baptist, Vanadium ise bir Katolik’ti ve her ikisi de aynı yazgıya değişik bakış açılarından yaklaşmalarına karşın, karşılıklı konuşmalarından sonra Vanadium’un da aynı duyguyu paylaştığı gibi, her ikisi de aynı gezegenlerin insanlarıydılar.</span></p>

      <p class="calibre2"><span class="none4">Enoch Cain’i Phimi’ye tecavüz etmekle suçlayarak kendisi aleyhine dava açılsa bile, Phimie öldüğüne ve tanıklığına başvurulamayacağına göre, bu davayı mahkemede kazanma şansının çok düşük olduğu bir gerçekti. Ayrıca, rahatsızlık veren ikinci bir gerçek de şuydu: Tecavüzcünün Cain olup olmadığını araştırmak, White ailesindeki herkesin yüreğinde büyük yaralar açacak ve bu araştırma sonuçta hiçbir yarar sağlamayacaktı. Ama yine de, ahlaki açıdan doğru olsa bile, yalnızca ilahi adalete güvenmek biraz saflık gibi görünüyordu.</span></p>

      <p class="calibre2"><span class="none4">Eski arkadaşının çektiği acının derinliğini anlayan ve yitirilen bir çocuğun kaybından ötürü duyulan üzüntünün en mantıklı bir insanı bile doğru yargıdan saptırarak onun duygusal davranmasına neden olduğunu bilen Vanadium, Harrison’ın bu olayın kurcalanmaması doğrultusundaki isteğini kabul etmişti. Ama bunun üzerinde düşünmek için yeterince zaman geçtiğinde, en sonunda inandığı şey, Harrison’ın ondan çok daha inançlı olduğu ve kendisinin de belki yaşamının geri kalan kısmında, bir rahip gömleğinden çok bir polis rozetiyle daha rahat edeceğini anlamış bulunmasaydı.</span></p>

      <p class="calibre2"><span class="none4">Seraphim’in mezarlıktaki cenaze törenine katıldığı ve daha sonra Cain’i iğnelemek amacıyla Naomi’nin mezarı başında durduğu gün, Phimie’nin iddia edildiği gibi bir trafik kazasında ölmediğinden kuşkulanmış, ama eş katilinin bu ölümle herhangi bir şekilde bağlantısı olduğunu bir an bile olsun düşünmemişti. Etajerin çekmecesinde bulduğu bu galeri broşürü, Cain’in suçluluğunu kanıtlayan ayrıntıların önemli bir tanesiydi.</span></p>

      <p class="calibre2"><span class="none4">Broşürün Vanadium’u rahatsız etmesinin bir başka nedeni de, Nolly tarafından çıkmaza sokulmasının ardından, Cain’in daha sonra, Celestina’nın bebeği kendi çocuğu olarak yetiştirmek için onu vesayeti altına aldığını keşfetmiş olabileceğiydi. Eğer böyleyse, dokuz ayak parmaklı bu ileri zekâlı, bazı nedenlerden ötürü çocuğun oğlan olduğuna inanıyordu, ama Celestina’nın peşine düşerse, şimdi gerçeği öğrenirdi artık.</span></p>

      <p class="calibre2"><span class="none4">Cain bu çocuğun babası olsa bile, onun küçük kızla neden ilgilendiği Vanadium için anlaşılmaz bir sırdı. Tümüyle bencil ve içi bomboş olan bu adamın kutsal saydığı hiçbir değer yargısı yoktu ki; dolayısıyla babalık onu hiç cezbetmez ve Phimie’ye tecavüz etmesi sonucunda dünyaya gelen çocuğa karşı asla herhangi bir sorumluluk duymazdı.</span></p>

      <p class="calibre2"><span class="none4">Küçük kızın peşine düşmesi yalnızca meraktan kaynaklanıyordu belki, kendi çocuğunun kime ne kadar benzediğini anlama arzusuydu bu belki de; ama eğer gösterdiği ilginin altında başka bir şey yatıyorsa, bunun kötü bir amacı var demekti. Cain’in amaçları ne olursa olsun, Celestina’yla küçük kızı en azından rahatsız edeceği ve hatta onlara karşı bir tehlike oluşturacağı kesindi</span>. <span class="none4">İyi amaçlar güden Harrison, aile bireylerinin yüreklerinde yaralar açmak istemediği için, özgürce dolaşan Cain herhangi bir zamanda ve herhangi bir yerde Celestina’nın karşısına çıkabilir, ama o, bu adamın kız kardeşine tecavüz eden kişi olduğunu bilmezdi. Ve şimdi Cain onu bulmuştu, onunla ilgileniyordu. Bu gelişmeyi öğrendiğinde, Harrison hiç kuşkusuz durumu yeniden değerlendirecekti.</span></p>

      <p class="calibre2"><span class="none4">Broşürü alan Vanadium, banyoya gidip tepe ışığını yaktıktan sonra, delik deşik duvara ve kırmızıyla yazılan eğri büğrü harflere baktı.</span></p>

      <p class="calibre2"><span class="none4">içgüdüsü ve hatta mantığı ona bu kişiyle, bu Bartholomew’la Celestina’nın arasında bir bağlantı olduğunu söylüyordu. Bartholomew adı, Cain’in Naomi’yi öldürdüğü günün gecesi gördüğü kötü bir düşte onu korkutmuş ve Vanadium da bu addan neden kuşkulandığını tam olarak anlayamadan, bunu sürdürdüğü psikolojik savaş stratejisiyle bütünleştirmişti. Bartholomew adının bir bağlantısı olduğunu sezinliyor, ama bu bağlantıyı tam olarak belirleyemiyordu. Çok önemli bazı bilgilerden yoksundu.</span></p>

      <p class="calibre2"><span class="none4">Banyonun daha parlak olan ışığında broşürü detaylı olarak inceleyince, Celestina’nın fotoğrafını gördü. Kız kardeşiyle birbirlerine ikiz kadar benzemiyorlarsa da aralarındaki benzerlik çarpıcıydı.</span></p>

      <p class="calibre2"><span class="none4">Eğer Cain dış görünüşünden ötürü bir genç kıza kapılırsa, bir diğerine de kapılacağından hiç kuşku yoktu. Ve belki de kız kardeşler Cain’i çok daha güçlü bir biçimde onlara çeken güzellikten öte başka bir niteliği paylaşıyorlardı. Masumiyetti bu belki ya da erdem; her ikisi de şeytanı cezbeden özellikler.</span></p>

      <p class="calibre2"><span class="none4">Serginin adı “Bu Önemli Gün” dü.</span></p>

      <p class="calibre2"><span class="none4">Vanadium bir anda ürperdi; sanki içine tahta yerine insanı kemirmeyi yeğleyen akkarıncalar yuva yapmışlar gibi, iliklerine dek kıvrandığını hissetti.</span></p>

      <p class="calibre2"><span class="none4">Vaazı biliyordu tabii. Bartholomew örneği. İnsan yaşamlarındaki zincirleme tepki teması. Küçük bir iyiliğin zaman ve mekân açısından bize çok uzak olan yaşantıları oldukça güçlü ama asla öğrenemeyeceğimiz bir şekilde etkilediği konusundaki gözlemdi bu.</span></p>

      <p class="calibre2"><span class="none4">Enoch Cain’i korkutan Bartholomew’u, Harrison White’ın biri Naomi’nin ölümünden bir ay önce Aralık ‘64’te ve diğeri de Ocak ‘65’te yayımlanan vaazında sözü edilen din adamı Bartholomew’la bağdaştırmamıştı. Şimdi bile, kanla yazılan ve delik deşik edilen Bartholomew adının karşısında ve “Bu Önemli Gün” adlı broşürün de elinde durmasına karşın, Tom Vanadium tam olarak bir bağlantı kuramıyordu. Bu olaylar zincirinin eksik halkalarını birleştirmek istiyor, ama bir tek halka yine eksik kalıyordu.</span></p>

      <p class="calibre2"><span class="none4">Ardından, broşürde bir sonra gördüğü şeyin aradığı bağlantı olduğunu fark etti aniden, ama bu onu öylesine telaşlandırmıştı ki, üçe katlı broşür elinde titreyip duruyordu. Celestina’nın sergisinin açılış resepsiyonu bu gece yapılmış ve biteli üç saatten fazla olmuştu.</span></p>

      <p class="calibre2"><span class="none4">Rastlantı. Başka bir şey değil. Rastlantı. Ama hem kiliseye ve hem de kuantum fiziğine göre rastlantı diye bir kavram yoktu. Rastlantı gizemli bir tasarımın ve anlamın sonucuydu ya da karmaşa görüntüsünün altında yatan garip düzendi. Öyleyse seçiminizi yapın. Yaptığınız seçimin doğruluğu konusunda kendinizi özgür hissedebilirsiniz. O zaman rastlantı değildi.</span></p>

      <p class="calibre2"><span class="none4">Duvardaki tüm bu delikler. Oyuklar. Çizikler. Bunların oluşması için çok büyük bir öfke gerekliydi.</span></p>

      <p class="calibre2"><span class="none4">Bavullar yoktu. Bazı giysiler de. Bir hafta sonu tatili anlamına gelebilirdi bu.</span></p>

      <p class="calibre2"><span class="none4">Kendi kanınızla duvara adlar çiziktirir, Janet Leigh’le birlikte Sapık filminde dublör olarak oynar… ve sonra da hafta sonunda blackjack’te şansınızı denemek, sahne gösterileri izlemek, otel büfelerinde tıka basa yemek yemek için Reno’ya giderdiniz. Hayır, olasılık dışı.</span></p>

      <p class="calibre2"><span class="none4">Alelacele yatak odasına koşuşturan Vanadium, ışığın caddeden görülebileceğine aldırmadan, etajerin üstündeki gece lambasını yaktı.</span></p>

      <p class="calibre2"><span class="none4">Duvarlarda olmayan tablolar, kitaplıkta olmayan Zedd koleksiyonu. Reno’da bir hafta sonu geçirmek için bunları yanınıza almazdınız. Böyle bir şeyi ancak buraya asla geri dönmeyeceğiniz zaman yapardınız.</span></p>

      <p class="calibre2"><span class="none4">Saatin geç olmasına karşın, Vanadium, Max Bellini’nin ev numarasını çevirdi.</span></p>

      <p class="calibre2"><span class="none4">Max ve cinayet masası dedektifi, Max’in San Francisco Polis Departmanı’nda üniformalı acemi bir polis, Vanadium’un da buraya, kentteki St, Anselmo Yetimhanesi’ne yeni atanan genç bir rahip olduğu günlerden bu yana, neredeyse otuz yıldır arkadaştılar. Polisliği seçmeden önce, Max de rahipliği çok düşünmüş ve belki de Tom Vanadium’un polis olma arzusunu daha o zamanlar sezinlemişti.</span></p>

      <p class="calibre2"><span class="none4">Max telefona yanıt verince, derin bir ohh çeken Vanadium, soluk soluğa konuşmaya başladı: “Benim, Tom, belki de kötü bir korku nöbetine kapıldım, ama senden yapmanı istediğim bir şey var ve bunu hemen yaparsan iyi olur.”</span></p>

      <p class="calibre2"><span class="none4">“Sen korku nöbetine kapılmazsın,” dedi Max. “Başkalarının kapılmasına neden olursun. Neler olduğunu söyle bana.”</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">İki iyi kalite sürgülü kilit. Sıradan bir çağrısız konuk için yeterli bir korunma, ama öfkesini kanalize etmiş olan özgelişimli bir adamı durdurmak için uygunsuz.</span></p>

      <p class="calibre2"><span class="none4">Susturucu takılı 9 mm’lik tabancayı sol kolunun a</span><span class="none4">ltına, yan tarafına sıkıştıran J</span><span class="none4">unior, otomatik silahı kullanabilmek için ellerini serbest bıraktı. Yine başının döndüğünü hissediyor, ama bu kez bunun nedenini biliyordu. Yaklaşmakta olan bir nöbet değildi bu. Yeni ve daha iyi bir biçimde doğmak için, yaşam kozasına karşı direniyordu. Önceleri, korkuyla ve karmaşık düşüncelerle kaplı bu kozada yaşan bir krizalitti, ama şimdi kanatlı bir böcek, tümüyle gelişmiş bir kelebekti, çünkü o güzel öfkesinin gücünü özgelişim yapmak için kullanmıştı. Bartholomew ölünce, Junior Cain de en sonunda kanatlarını açacak ve uçacaktı.</span></p>

      <p class="calibre2"><span class="none4">Sağ kulağını kapıya dayayarak soluğunu tutup dinledi ve hiçbir şey duymayınca, önce üst kilitle uğraşmaya karar verdi. Sessizce, emniyeti açık otomatik tabancanın namlusunu kilit dillerinin altına, anahtar deliğine dayadı. Ama az da olsa, sesin içeriden duyulma tehlikesi vardı. Tetiği çekti. Tabancanın düz çelik yayı kilit dillerinin bazılarına takılıp kalınca, namlunun yukarıya doğru fırlamasına neden olmuştu. Tabanca horozunun yaya ve namlunun kilit dillerine çarparken çıkardığı sesler hafif seslerdi; kapının arkasına yakın olan birisi bu sesleri duyar, ama bir oda ilerideki birisi bunları duymazdı.</span></p>

      <p class="calibre2"><span class="none4">Tetiğin bir kez çekilmesiyle kilit dilleri açılmamıştı. Kilidin durumuna göre, en azından üç bazen de altı kez ateş etmek gerekiyordu.</span></p>

      <p class="calibre2"><span class="none4">Kapıyı denemeden önce, tabancayı her kilitte yalnızca üç kez kullanmaya karar verdi. Ne kadar az ses çıkarsa, o kadar iyiydi. Belki şansı yaver giderdi.</span></p>

      <p class="calibre2"><span class="none4">Tak, tak, tak. Tak, tak, tak.</span></p>

      <p class="calibre2"><span class="none4">Sonra, kapı tokmağını çevirdi. Kapı içeri doğru kolayca açılıvermişti, ama o bunu her olasılığa karşı iki santim kadar araladı.</span></p>

      <p class="calibre2"><span class="none4">Tümüyle gelişmiş bir insan şans ilahlarına asla güvenmemelidir, der Zedd, çünkü böyle bir insan kendi şansını öylesine güvenilir bir biçimde yaratır ki, bu ilahlar cezalarını çekmeden onların yüzlerine tükürebilir.</span></p>

      <p class="calibre2"><span class="none4">Junior otomatik tabancayı deri ceketinin cebine koydu. Ve ardından, sağ eline içinde on kurşun bulunan olağanüstü güçlü gerçek tabancayı aldı: Bartholomew için Draculalı çarmıh, şeytan için kutsal su, Supermen için kripton gibi olan tabancayı.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Gece gezmesinde kıpkırmızı giyinen Angel, evinde yatağa giderken bu kez sapsarı giyinmişti. İki parçalı sarı jarse pijamalar. Sarı çoraplar. Angel’ın isteği üzerine, Celestina onun saçlarına bir de sarı kurdele bağlamıştı.</span></p>

      <p class="calibre2"><span class="none4">Bu kurdele işi birkaç ay önce başlamıştı. Düşlerinde yakışıklı bir prensle karşılaşırsa, uykusunda güzel görünmek istediğini söylemişti Angel.</span></p>

      <p class="calibre2"><span class="none4">Dolabın aynasında kendini izl</span><span class="none4">eyen küçük kız, “Sarı, sarı, sarı</span><span class="none4">, sarı,” dedi beğeniyle.</span></p>

      <p class="calibre2"><span class="none4">“Ama sen hâlâ benim küçük M&amp;M’imsin.”</span></p>

      <p class="calibre2"><span class="none4">“Ben düşümde civcivleri göreceğim,” dedi Angel Celestina’ya, “ve eğer baştan aşağıya sapsarı olursam, onlardan biri olduğumu düşünecekler.”</span></p>

      <p class="calibre2"><span class="none4">“Muzları da görebilirsin,” diye önerdi Celestina, yatak örtülerini açarken.</span></p>

      <p class="calibre2"><span class="none4">“Ben muz olmak istemiyorum.”</span></p>

      <p class="calibre2"><span class="none4">Son zamanlarda sık sık gördüğü kötü düşlerden ötürü, Angel bazen kendi odası yerine annesinin odasında uyumak istiyordu ve bu gece de öyle bir geceydi, “Neden civciv olmak istiyorsun?”</span></p>

      <p class="calibre2"><span class="none4">“Çünkü şimdiye dek hiç civciv olmadım. Anne, sen Wally Amca’yla evlendin mi şimdi?”</span></p>

      <p class="calibre2"><span class="none4">Şaşıran Celestina, “Bu da nereden çıktı?” diye sordu.</span></p>

      <p class="calibre2"><span class="none4">“Karşı dairedeki Bayan Moller gibi bir yüzük takmışsın da.”</span></p>

      <p class="calibre2"><span class="none4">Görsel gözlemleri olağanüstü güçlü olan Angel, kendi dünyasıyla ilgili en ufak değişikliklerin çabucak farkına varırdı. Celestina’nın sol elinde parlayan yüzük dikkatinden kaçmamıştı.</span></p>

      <p class="calibre2"><span class="none4">“Seni şapur şupur öptü,” diye ekledi Angel, “tıpkı aşk filmlerinde olduğu gibi.”</span></p>

      <p class="calibre2"><span class="none4">“Sen küçük bir dedektifsin.”</span></p>

      <p class="calibre2"><span class="none4">“Adımı değiştirecek miyiz?”</span></p>

      <p class="calibre2"><span class="none4">“Belki.”</span></p>

      <p class="calibre2"><span class="none4">“Angel Wally mi olacağım?”</span></p>

      <p class="calibre2"><span class="none4">“Angel Lipscomb; bu White kadar kulağa hoş gelmiyorsa da, öyle değil mi?”</span></p>

      <p class="calibre2"><span class="none4">“Ben Wally’yi yeğlerim.”</span></p>

      <p class="calibre2"><span class="none4">“Hiç şansın yok. Haydi bakalım, yatağa.”</span></p>

      <p class="calibre2"><span class="none4">Bir civciv kadar çabuk hareket eden Angel, annesinin yatağına girdi.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Bartholomew ölmüştü, ama kendisi bunu henüz bilmiyordu. Elinde tabancasıyla, çatlak kozasının içinde kelebek kanatlarını açmaya hazırlanan Junior, kapıyı içeriye doğru ittikten sonra, hafifçe ışıklandırılmış ve hoş bir biçimde döşenmiş oturma odasını gördüğünde, tam eşikten adımını atacağı sırada, apartmanın dış kapısı açıldı ve Ichabod içeriye girdi.</span></p>

      <p class="calibre2"><span class="none4">Adam, bunun anlamı her neyse, elinde bir cüzdan taşıyordu ve kapıdan içeriye girdiğinde yüzünde aptalca bir ifade vardı, ama Junior’ı gördüğünde bu ifade değişmişti.</span></p>

      <p class="calibre2"><span class="none4">O nefret dolu geçmiş, Junior bundan kurtulduğunu düşünürken geri gelmişti demek. Bu uzun boylu, sıska, Celestina’ya sarkan kahpe dölü, Bartholomew’un koruyucusu adam, arabasıyla buradan uzaklaşmış, kendi evine gitmiş, ama ait olduğu yerde, geçmişte kalmamıştı ve şimdi de ona kimsin sen diye sormak ya da panikleyerek bağırmak için ağzını açacaktı; Junior adama üç kez ateş etti.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Angel’ın üstünü örten Celestina, “Wally Amca’nın baban olmasını ister misin?” diye sordu.</span></p>

      <p class="calibre2"><span class="none4">“Çok iyi olur.”</span></p>

      <p class="calibre2"><span class="none4">“Ben de öyle düşünüyorum.”</span></p>

      <p class="calibre2"><span class="none4">“Benim hiç babam olmadı, sen de biliyorsun ya.”</span></p>

      <p class="calibre2"><span class="none4">“Wally gibi bir baba için beklemeye değdi, ama öyle değil mi?”</span></p>

      <p class="calibre2"><span class="none4">“Biz Wally Amca’nın evine mi taşınacağız?”</span></p>

      <p class="calibre2"><span class="none4">“Bu işler böyle oluyor sanırım.”</span></p>

      <p class="calibre2"><span class="none4">“Bayan Ornwall oradan ayrılacak mı?”</span></p>

      <p class="calibre2"><span class="none4">“Bu daha sonra düşünülmesi gereken bir şey.”</span></p>

      <p class="calibre2"><span class="none4">“Eğer ayrılırsa, peyniri sen yapmak zorunda kalacaksın.”</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Susturucu tabanca sesini tamamen susturmamış, ama her biri elle boğulmuş sessiz bir öksürük gibi çıkan üç yumuşak sesi koridorun ötesine de taşımamıştı.</span></p>

      <p class="calibre2"><span class="none4">Junior silahı yan tarafından yukarıya doğru kaldırırken ateşlediği için, ilk kurşun Ichabod’un sol uyluğuna ve sonraki iki kurşun da gövdesine isabet etmişti. Bunun bir yakın savaş sayılabilmesi için hedef uzaklığı oldukça fazlaysa da, bir amatör için hiç de kötü bir atış değildi; sol ayak deformasyonu onu Vietnam’da savaşmaktan alıkoymasaydı, o savaşta epeyce kahramanlık göstermiş olabileceğine inanıyordu şimdi Junior.</span></p>

      <p class="calibre2"><span class="none4">Ölürken bile, sanki soyguna karşı çıkmak istermiş gibi cüzdanı elinde sımsıkı tutan adam, yere düştükten sonra, oraya öylece yayılıp titremiş ve ardından hareketsiz kalmıştı. Ne bir panik çığlığı atmış, ne acı içinde bağırmış, yalnızca çok hafif bir ses çıkararak bu dünyadan göçüp gitmişti; Junior onu öpmek istiyordu, ama canlı ya da ölü hiçbir erkeği öpmezdi o; kadın kılığına giren bir erkek tarafından aldatılmış ve ölü bir piyanist tarafından karanlıkta yalanmış olsa bile.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Sesi yarı uykulu çıkan, civcivlerin manevi ablası sapsarı Angel, başını yastıktan kaldırıp, “Düğün yapacak mısınız?” diye sordu.</span></p>

      <p class="calibre2"><span class="none4">Şifoniyerin çekmecesinden kendi pijamalarını alan Celestina, “Hem de harika bir düğün,” diye söz verdi ona.</span></p>

      <p class="calibre2"><span class="none4">Angel en sonunda esnedi. “Düğünde pasta da olacak mı?”</span></p>

      <p class="calibre2"><span class="none4">“Her düğünde pasta olur.”</span></p>

      <p class="calibre2"><span class="none4">“Pastayı severim ben. Köpek yavrularını da severim.”</span></p>

      <p class="calibre2"><span class="none4">Celestina bluzunun düğmelerini çözdüğü sırada, “Normalde, köpek yavruları düğünlere pek gitmezler,” dedi.</span></p>

      <p class="calibre2"><span class="none4">O sırada telefon çaldı.</span></p>

      <p class="calibre2"><span class="none4">“Biz pizza satmıyoruz,” diye yanıtladı Angel, çünkü son zamanlarda, yeni açılan bir pizzacıyı aramak isteyen birkaç kişi, oranın telefon numarası yerine, bir numara farklı olan kendilerinin telefon numarasını aramışlardı.</span></p>

      <p class="calibre2"><span class="none4">İkinci çalışından önce telefonu açan Celestina, “Alo?” dedi.</span></p>

      <p class="calibre2"><span class="none4">“Bayan White?” “Evet?”</span></p>

      <p class="calibre2"><span class="none4">“Ben Dedektif Bellini, San Francisco Polis Departmanı’ndan. Orada her şey yolunda mı?”</span></p>

      <p class="calibre2"><span class="none4">“Yolunda mı? Evet. Neden…”</span></p>

      <p class="calibre2"><span class="none4">“Yanınızda kim var?”</span></p>

      <p class="calibre2"><span class="none4">“Küçük kızım,” dedi Celestina, ama sonra, onu arayan bu kişinin sonuçta bir polis değil de, kendisiyle Angel’ın evde yalnız olup olmadıklarını saptamak isteyen birisi olabileceğini düşündü.</span></p>

      <p class="calibre2"><span class="none4">“Telaşlanmamaya çalışın lütfen, Bayan White, ama sizin evinize doğru yola çıkmış olan bir devriye arabamız var.” Ve işte o anda, Celestina, Bellini’nin bir polis olduğuna inanmıştı; bunun nedeni yalnızca onun otoriter sesi değil, yüreğinin de kendisine uzun süredir beklenen tehlikenin en sonunda geldiğini söylemesiydi; Phimie’nin üç yıl önce onu uyardığı karanlık tehlikeydi bu.</span></p>

      <p class="calibre2"><span class="none4">“Kız kardeşinize tecavüz eden adamın sizi tehdit ettiğine inanmamız için nedenlerimiz var.”</span></p>

      <p class="calibre2"><span class="none4">O adam gelecekti. Celestina bunu biliyordu. Bundan daima emindi, ama şu sıralarda bunu yarı unutmuştu. Angel’la ilgili özel bir durum vardı ve küçük kız bu özellikten ötürü, tıpkı Kral Herod’ın ölüm buyruğunun altında yaşayan Bethelli yenidoğanlar gibi, sürekli tehdit altında yaşıyordu. Uzun bir süre önce olayı bir ressam gözüyle irdeleyen Celestina, bu durumla ilgili karmaşık ve gizemli bir şey fark etmişti, baba er ya da geç gelecekti.</span></p>

      <p class="calibre2"><span class="none4">“Kapılarınız kilitli mi?” diye sordu Bellini. “Yalnızca ön kapı var. Evet. Kilitli.” “Siz şimdi neredesiniz?” “Yatak odamda.” “Kızınız nerede?” “O da burada.”</span></p>

      <p class="calibre2"><span class="none4">Sapsarı olduğu kadar tetikte de olan Angel, yatakta oturuyordu.</span></p>

      <p class="calibre2"><span class="none4">“Yatak odanızın kapısında kilit var mı?” diye sordu Bellini.</span></p>

      <p class="calibre2"><span class="none4">“Çok iyi değilse de bir kilit var.”</span></p>

      <p class="calibre2"><span class="none4">“Kapınızı kilitleyin. Ve telefonu kapatmayın. Devriye polisleri oraya gelene dek, hattan ayrılmayın.”</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Junior ölü adamı koridorda bırakıp, Celestina’yla hoşça vakit geçirmeyi düşünmüyordu tabii.</span></p>

      <p class="calibre2"><span class="none4">Filmlerden ve medyada yer alan cinayet öykülerinden olduğu kadar kişisel deneyimlerinden de öğrendiği kadarıyla, olay sonrası durum en kötü bir anda bile keşfedilebilirdi. Ve bu keşif sonucunda, heyecanlı polisler sirenlerini öttürerek hızla olay yerine koşuştururlardı, çünkü bu adamlar yeryüzünün geçmişe en çok odaklanmış yenilenleri oldukları için, olay sonrası durumla ilgilenmekte üstlerine yoktu.</span></p>

      <p class="calibre2"><span class="none4">9 mm’lik tabancayı kemerinin altına sıkıştıran Junior, ayaklarından yakaladığı Ichabod’u 1 no’lu dairenin kapısına doğru alelacele sürüklemeye başladı. Soluk renkli kireçtaşıyla kaplı zemin kan lekeleri içinde kalmıştı.</span></p>

      <p class="calibre2"><span class="none4">Kan gölü değildi bunlar, yalnızca lekeydiler; cesedi koridordan içeriye çeker çekmez bunları çabucak silebilirdi, ama lekelerin görüntüsü onu öfkelendirmişti. Spruce Hills’de tamamlayamadığı tüm işlerin sonunu getirmek için, intikam dolu ruhlardan kendini kurtarmak için, daha iyi bir yaşama sahip olmak ve tümüyle parlak, yeni bir geleceğe atılmak için buradaydı o. Kahretsin, binanın bakımını yapmak için değil.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Telefonun kordonu Celestina’nın almacı yanında taşıyabileceği kadar uzun değildi; bunu etajerin üstüne, lambanın yanına bıraktı.</span></p>

      <p class="calibre2"><span class="none4">“Neler oluyor?” diye sordu Angel.</span></p>

      <p class="calibre2"><span class="none4">“Sen sesini çıkarma şekerim,” diyen Celestina, yatak odasının hafif aralık duran kapısına doğru gitti.</span></p>

      <p class="calibre2"><span class="none4">Tüm pencereler kilitliydi. Bu konuda daima dikkatli davranırdı.</span></p>

      <p class="calibre2"><span class="none4">Daire kapısının da kilitli olduğunu biliyordu, çünkü Wally iki kilidin de kapandığını duyana dek beklemişti. Ama yine de ışığı sönük koridora çıkan Celestina, Angel’ın yatak odasının önünden hızla geçtikten sonra, oturma odasının ışığıyla aydınlanan girişe geldi… ve açık duran ön kapıdan geri geri gelerek içeriye doğru bir şey sürükleyen, koyu renk, büyük ve ağır bir şey sürükleyen bir adam gördü; adamın sürüklediği şey…</span></p>

      <p class="calibre2"><span class="none4">Ah, sevgili Yüce İsa, hayır.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Birisinin “Hayır,” dediğini duyduğunda, Junior, Ichabod’u eşiğin yarısına dek sürüklemişti. Ama omzunun üstünden arkaya doğru baktığında, Celestina hemen arkasına dönmüş ve iç koridorda gözden kaybolmuştu.</span></p>
    </div>

    <div class="s1">
      <p class="calibre2"><span class="none4">Odaklan. Ichabod’u koridordan içeriye çek. Şimdi harekete geç, sonra düşün. Hayır, hayır, uygun odaklanma yapabilmek için, bazı şeylere gereksinim duyulur: İrdeleme yapmaya, analiz e</span><span class="none4">t</span><span class="none4">meye ve öncelik tanımaya. Kaltağı yakala, kaltağı yakala! Yavaş derin soluklar al. Güzel öfkeni kanalize et. Tümüyle gelişmiş bir insan özkontrollü ve sakin olur. Harekete geç, harekete geç, harekete geç! Daha önce bir araya geldiklerinde güvenilir bir felsefe ve başarı anahtarı oluşturan en önemli Zedd ilkeleri, şimdi aniden birbirleriyle çatışmaya başlamışlardı.</span></p>
    </div>

    <div class="s1">
      <p class="calibre2"><span class="none4">Bir kapının hızla kapanmasının ardından, irdeleme yapma, analiz etme ve öncelik tanımayla harekete geçme arasında kısa bir süre bocalayan Junior, Ichabod’u eşiğin ortasında bıraktı. Celestina telefona ulaşmadan önce onu yakalamalıydı ve sonra geri dönüp cesedi içeriye çekerdi.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Kapıyı hızla kapatan Celestina, kapı tokmağının emniyet kilidini de kapattıktan sonra, şifoniyeri itekaka kapının önüne çektiğinde, kendi gücü karşısında hayret etmişti; o sırada Angel’ın telefondaki kişiye, “Annem mobilyaların yerini değiştiriyor,” dediğini duydu.</span></p>

      <p class="calibre2"><span class="none4">Almacı Angel’ın elinden alarak, “O burada,” dedi Bellini’ye, ardından almacı yatağın üstüne fırlattıktan ve Angel’a da, “Benim yanımdan ayrılma sakın,” dedikten sonra, pencereye doğru koşup perdeleri açtı.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Suç oluşturan bir eylemde bulunmak ve bunu başarıyla sonuçlandırmak. Böylesine bir eylem ne kadar akıllıca veya düşüncesizce tasarlanırsa tasarlansın ya da toplumdaki çoğu kişi sizin bu eyleminizi ister “iyi” ister “kötü” bir şey olarak düşünsün, hiç mi hiç fark etmezdi. Koşulsuz hareket ettiğiniz sürece, siz bunu sonuçlandırma durumunda olurdunuz, çünkü ister doğru ister yanlış, ister akıllıca ister düşüncesizce olsun, çok az kişi suç oluşturan bir eyleme girişiyordu artık ve kendini böyle bir tehlikeye atanlar da dikkatsiz hareket etmek için aptalca bir nedenleri olmadıkça, başarıyı çoğu kez garantiliyorlardı.</span></p>

      <p class="calibre2"><span class="none4">Kesinlikle aptal olmayan Junior, nicedir çektiği acılardan kurtulmak ve yaşamını sürdürmek için bu eyleme girişmişti ve bunu vücudunun her zerresiyle, aklı ve kalbiyle birlikte sürdürüyordu.</span></p>

      <p class="calibre2"><span class="none4">Karanlık koridorda üç kapı vardı: Sağdaki bir kapı hafif aralık, soldaki iki kapının her ikisi de kapalı.</span></p>

      <p class="calibre2"><span class="none4">Junior önce sağ kapıya yöneldi. Bunu tekmeleyerek açtıktan sonra, art arda iki el ateş etti, çünkü belki bu oda o kaltağın yatak odasıydı ve burada bir tabanca saklıyor olabilirdi. Aynadan kopan parçalar şıngırdayarak yere, seramik kaplı zemine düştü; silâh sesinden çok daha yüksekti çıkan ses.</span></p>

      <p class="calibre2"><span class="none4">Junior içinde hiç kimsenin olmadığı banyoyu mahvettiğini fark etti.</span></p>

      <p class="calibre2"><span class="none4">Çok fazla takırtı dikkat çekerdi. Şimdi ne bir aşk serüveni yaşamak ve ne ablayı da becerip iki sıfır galip gelmek için zamanı vardı. Celestina’yı öldür, Bartholomew’u öldür ve sonra buradan çek git, buradan çek git.</span></p>

      <p class="calibre2"><span class="none4">Soldaki ilk oda. Hareket et. Kapıyı tekmeleyerek aç. Kapının ardında hayli büyük bir mekân olduğunu sezinledi, banyo değildi burası ve içerisi daha karanlıktı. Tabancayı doğrult, bunu iki elinle sımsıkı tut. İki kez çabucak ateş et: Elle boğulan öksürük gibi, elle boğulan öksürük gibi.</span></p>

      <p class="calibre2"><span class="none4">Solda elektrik anahtarı var. Junior parlak ışıkta gözlerini kırpıştırdı.</span></p>

      <p class="calibre2"><span class="none4">Çocuğun odasıydı burası. Bartholomew’un odası. Canlı ana renklerde mobilyalar. Duvarda ayıcıklı posterler. Ve ne gariptir ki, oyuncak bebekler. Oldukça az sayıda oyuncak bebek vardı odada. Piç oğlanın efemine olduğu belliydi, ama kahretsin, bu özelliğini babasından almış olamazdı.</span></p>

      <p class="calibre2"><span class="none4">Burada kimse yoktu.</span></p>

      <p class="calibre2"><span class="none4">Yatağın altında veya dolabın içinde birisi olabilir miydi acaba? Oraları aramak zaman kaybı demekti. Kadınla oğlan en son odada saklanıyorlardı büyük olasılıkla.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Sapsarı Angel çabucak annesinin yanına koştu ve sanki bunların ardına saklanabilirmiş gibi, perdelerden birini yakaladı.</span></p>

      <p class="calibre2"><span class="none4">Pencerenin camları küçük olduğu için, Celestina bunlardan birini kırıp dışarıya çıkamazdı.</span></p>

      <p class="calibre2"><span class="none4">Yerleşik, kanatlı bir pencereydi bu. Sağ tarafta, biri altta diğeri de üstte olmak üzere iki kilit mandalı vardı. Ayrıca, çerçevenin taban kısmına yakın bağımsız bir kol ve kanadın alt kısmında da mekanizma yuvası.</span></p>

      <p class="calibre2"><span class="none4">Celestina kola bağlı pimi yuvaya oturtmaya çalıştı. Ama pim yuvaya girmedi. Elleri titriyordu. Pimin üstündeki çelik kanatların, yuvanın iç deliklerine denk gelmesi gerekiyordu. El yordamıyla bunları arayıp durdu.</span></p>

      <p class="calibre2"><span class="none4">Tanrım, lütfen bana yardım et.</span></p>

      <p class="calibre2"><span class="none4">Manyak adam kapıyı tekmeledi.</span></p>

      <p class="calibre2"><span class="none4">Bir dakika önce de Angel’ın odasının kapısını tekmelemişti; yüksek bir sesti bu, ama gök gürültüsünü andıran şimdiki ses binadaki herkesi uyandıracak kadar fazlaydı.</span></p>

      <p class="calibre2"><span class="none4">Kol yuvaya oturmuştu. Döndür, döndür.</span></p>

      <p class="calibre2"><span class="none4">Devriye arabası neredeydi? Neden hiç siren sesi duyulmuyordu? Mekanizmanın gıcırtılı bir ses çıkarmasından sonra, pencerenin iki uzun kanadı dışarıya doğru yavaşça açılmaya başladı ve odanın içi sisli serin havayla doldu.</span></p>

      <p class="calibre2"><span class="none4">Manyak adam kapıyı kapıyı bir kez daha tekmeledi, ama şifonyer bunun arkasına dayalı olduğu için, kapı açılmıyordu; adam kapıyı daha sert bir biçimde yine tekmeledi… Kapı açılmıyordu.</span></p>

      <p class="calibre2"><span class="none4">“Acele et,” diye fısıldadı Angel.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Bir adım geriye giden Junior, kilide nişan alarak iki el ateş etti. İlk kurşun pervazdan bir tahta parçası koparmış, ama ikinci kurşun yalnızca birkaç tahta parçası daha koparmakla kalmamış, pirinç kapı tokmağını da yerinden oynatmıştı.</span></p>

      <p class="calibre2"><span class="none4">Junior kapıyı itti, ama Kapı hâlâ açılmamakta direnince, özkontrollü bir adama hiç yakışmayan öfkeli bir çığlık fırlattı; kendisini dinleyenler arasında hiç kimsenin onun eylemde bulunma ve bunu başarıyla sonuçlandırma konusundaki kararlılığından kuşkusu olmayacağını bilmesine karşın, bu davranışı karşısında yine de şaşırmıştı.</span></p>

      <p class="calibre2"><span class="none4">Kilide bir kez daha ateş etmek için tetiği çektiğinde, şarjörde kurşun kalmadığını fark etti. Yedek kurşunlar ceplerindeydi.</span></p>

      <p class="calibre2"><span class="none4">Ya başarıya ulaşmak ya da yenilgiye uğramak için karar verilmesi gereken şu birkaç saniyede, işin sonunun yaklaştığı bu umutsuz anda, tabancaya kurşun doldurmakla zaman harcamayacaktı. Önce düşünen sonra harekete geçen, doğuştan yenilgiye uğramış bir adamın seçimi olurdu böylesi.</span></p>

      <p class="calibre2"><span class="none4">Kapının büyükçe bir parçası kopmuştu. Odadan sızan ışıkta kilidin hiçbir kısmının yerli yerinde olmadığı görülebiliyordu. Arkasına bir mobilya dayalı olan kapının deliğinden içerisini gözetlemişti zaten ve sorun çözüleceğe benziyordu.</span></p>

      <p class="calibre2"><span class="none4">Sol kolunu yanın</span><span class="none4">a dayayarak, var gücüyle kapıya abandı. Bunun açılmasını engelleyen mobilya her neyse, ağır bir şey olmalıydı, ama iki üç santim kıpırdamıştı. Eğer iki üç santim kıpırdadıysa, bir o kadar daha kıpırdayacağı belliydi, yani hareketli bir şeydi demek; Junior içeriye girmiş sayılırdı artık.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Celestina tabanca sesini duymamıştı, ama kapıya saplanan kurşunlar konusunda yanılması mümkün değildi.</span></p>

      <p class="calibre2"><span class="none4">Kapının açılmasını geçici olarak engelleyen şifoniyerin bir de aynası vardı. Kurşunlardan biri arka kısımdaki kontrplağı delmiş, sırlı camı örümcek ağı şeklinde çatlatmış, yatağın üstündeki duvara saplanmış ve buradan birkaç alçı parçası koparmıştı.</span></p>

      <p class="calibre2"><span class="none4">Pencerenin iki dikey kanadı da ancak yirmi santim kadar açıldıktan sonra, her ikisi de hareketsiz kald</span><span class="none4">ı. Mekanizma, sorununu sanki ‘ppp</span><span class="none4">paslıyım</span><span class="none4">’</span> <span class="none4">sözcüğüyle ifade etmek istermiş gibi gıcırtılı bir raspa sesi çıkardıktan sonra, şimdi tümüyle işlemez olmuştu.</span></p>

      <p class="calibre2"><span class="none4">Kanatlı bir melek kadar küçücük olan Angel bile, bu yirmi santimlik aralıktan geçemezdi.</span></p>

      <p class="calibre2"><span class="none4">Manyak adam koridorda kükredi.</span></p>

      <p class="calibre2"><span class="none4">Kahrolası pencere. Kahrolası, paslı pencere. Celestina tüm gücüyle kolu çevirince kanatlar biraz daha aralanır gibi oldu; kolu bir kez daha çevirdi, ama yuvasından fırlayan kol çerçevenin tabanına düştü.</span></p>

      <p class="calibre2"><span class="none4">Bu kez de tabanca sesi duymamakla birlikte, kopan tahta parçalarından anlaşıldığı kadarıyla iki kurşun daha atıldığı belliydi.</span></p>

      <p class="calibre2"><span class="none4">Pencereden uzaklaşan Celestina, küçük kızı yakalayıp onu yatağa doğru iteklediği sırada, “Çabuk bunun altına gir” diye fısıldadı. Ama Angel yatağın altına girmek istemiyordu, çünkü bazı geceler gördüğü kâbuslarda umacı hep orada oluyordu.</span></p>

      <p class="calibre2"><span class="none4">“Fırla!” diye bağırdı Celestina.</span></p>

      <p class="calibre2"><span class="none4">Angel en nihayet eğilip, yere dek sarkan yatak örtülerinin altında kayboldu; en son görünen şey sarı çoraplarıydı.</span></p>

      <p class="calibre2"><span class="none4">Üç yıl önce, St. Mary Hastanesi’nde, Phimie’nin onu uyarmasından sonra bu uyarıyı aklından hiç çıkarmayan Celestina, canavar geldiğinde hazırlıklı olacağına yemin etmişti, ama adamın şimdi burada olmasına karşın, kendisi hazırlıklı değildi. Zaman işte böyle çabucak geçer, yaşam süre gelir, sen hem garsonluk yapar hem de üniversiteden mezun olursun, kızın birden büyüyüverir, ama sen sonuçta bir rahip kızısın, merhametin gücüne, barışa inanırsın, alçakgönüllü insanların dünyayı elde edeceklerini düşünürsün ve bu üç uzun yıl boyunca ne bir tabanca satın alırsın ne de kendini savunacak bir önlem ve dünyayı bir gün elde edecek olan alçakgönüllü insanların da yeri gelince saldırıya geçmeleri gerektiğini unutursun her nasılsa, ama böylesine duygulu bir alçakgönüllülük gösterenler kendini savunmaktan bile acizdirler tabii, oysa kötülüğe karşı çıkmamak bir günah olduğu gibi, kendini savunmayı bilinçli olarak reddetmek de pasif intihar anlamına gelen ölümcül bir günahtır, ayrıca senin küçük kızını koruyamaman tıpkı Yahudileri Nazi toplama kamplarına ya da Stalin’i sürgüne götüren tren gibi Cehennem’e yolculuk yapan ekspres trenine alacağın bir bilet anlamına gelir, onun için artık şimdi burada, hiçbir engel tanımayan canavar kapıyı omuzlayıp içeri girdiğinde, ne kadar az zamanın kalmış olursa olsun onunla savaşman gerekir.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Junior kapıyı omuzlayıp içeri girdiğinde, kaltak karı ona iskemleyle vurmuştu. Oturma yerine bir minder bağlı olan, arkası tahta dilimli küçük bir iskemleydi bu. Kadın bunu bir beysbol sopası gibi savunmuştu; White ailesinde Jackie Robinson kanı vardı herhalde, çünkü bir beysbol topunu Brooklyn’den Bronx’a dek fırlatacak güce sahipmiş gibi görünüyordu.</span></p>

      <p class="calibre2"><span class="none4">Eğer kadın iskemleyi amaçladığı şekilde onun sol tarafına isabet ettirmiş olsaydı, bir kolunu kırar ya da birkaç kaburgasını çatlatırdı. Ama kadının iskemleyi savurduğunu görmüş ve o da çevik bir beysbol oyuncusu gibi hareket ederek yana doğru kaçmış, darbeyi sırtından almıştı. Oysa bu kara darbe spor sayılmazdı, daha çok Vietnam dövüşüne benziyordu. Sanki el bombasına maruz kalmış gibi yere kapaklandı; acıdan çenesi titriyor, dişleri birbirine öylesine şiddetle çarpıyordu ki, eğer dili dişlerinin arasında olsaydı bunu mutlaka ısırırdı.</span></p>

      <p class="calibre2"><span class="none4">Ona yeni bir darbe indirmek için kadının bir iki adım gerilemeyeceğini bilen Junior, bundan korunmak amacıyla hemen ileriye doğru yuvarlandı; hareket edebildiğini fark edince aniden rahatlamıştı, çünkü sırtındaki ağrıya bakılacak olursa, kadın onun belkemiğini kırmış ya da onu felç etmiş olsa hiç şaşırmayacaktı, iskemle, kendisinin bir saniye önce çöktüğü yere indi.</span></p>

      <p class="calibre2"><span class="none4">Çılgın kahpe bunu öylesine hızla savurmuştu ki, sarf ettiği güçten ötürü kolları uyuşmuş olmalıydı. Geriye doğru tökezlerken iskemleyi de sürüklüyor, ama bunu kaldıramıyordu.</span></p>

      <p class="calibre2"><span class="none4">Junior odaya girdiğinde tabancasının yerine bıçağını kullanmayı düşünmüştü. Ama yakın dövüş sürdürecek bir durumda değildi artık. Neyse ki tabanca hâlâ elindeydi.</span></p>

      <p class="calibre2"><span class="none4">Kendini çabucak toparlayamayacak ve kadının bir anlık savunmasızlığından yararlanıp ona karşı avantaj sağlayamayacak kadar çok canı yanıyordu. Yine de ayağa kalkmayı başararak geriye doğru çekildi ve cebinden yedek kurşunları çıkardı.</span></p>

      <p class="calibre2"><span class="none4">Kadın Bartholomew’u bir yere saklamış olmalıydı.</span></p>

      <p class="calibre2"><span class="none4">Dolaba belki.</span></p>

      <p class="calibre2"><span class="none4">Ressamı mıhla, çocuğu öldür.</span></p>

      <p class="calibre2"><span class="none4">Planlı çalışan bir adamdı o, odaklanan, eyleme girişmeye ve harekete geçmeye hazır olan ve sonra düşünen birisiydi, ama harekete geçebilirse tabii. Çektiği acıdan ötürü ellerini kullanamayacak durumdaydı. Parmaklarının arasından kayan kurşunlar yere düştü.</span></p>

      <p class="calibre2"><span class="none4">Yaptıklarınız… hayal bile edemeyeceğiniz bir şekilde size geri dönecektir.</span></p>

      <p class="calibre2"><span class="none4">O uğursuz sözcükler yine belleğinde dönüp duruyorlardı, sanki bir banda kaydedilmiş gibi. Ama bu kez söylenilenleri duyuyordu ve duyduğu ses kendi sesinden daha değişik özellikte bir sesti.</span></p>

      <p class="calibre2"><span class="none4">Şarjörü tabancanın kabzasından çıkardı. Şarjör neredeyse yere düşecekti.</span></p>

      <p class="calibre2"><span class="none4">Elindeki iskemleyi yarı taşır yarı sürükler gibi görünen Celestina, ya sinirlerine hâkim olamadığı ya da kol gücünü yitirdiği için onun çevresinde dolaşıp durmaktaydı veya belki de kendisinin bir anlık gafletinden yararlanmayı düşünüyordu. Ona doğru hamle yapınca, o da onun çevresinde dolaşmaya başladı; bu arada hem gözünü rakibinden ayırmıyor hem de şarjöre kurşun doldurmaya çalışıyordu.</span></p>

      <p class="calibre2"><span class="none4">Siren sesleri.</span></p>

      <p class="calibre2"><span class="none4">Bartholomew’un ruhu… sizi bulacak… ve hak ettiğiniz en korkunç cezayı size verecektir.</span></p>

      <p class="calibre2"><span class="none4">Rahip White’ın biraz dramatik, ama samimi olan sesi geçmişten yükselmiş ve Junior’ın belleğinde saklı olan bu tehdidi bilinçüstüne çıkarmıştı; Junior rahip lojmanında Seraphim’le yaşadığı o tatlı geceyi ve banta kayıtlı bu sözcüklerin kendilerine eşlik etmesini anımsadı.</span></p>

      <p class="calibre2"><span class="none4">Rahibin tehdidi unutulmuş ve bilinçaltına bastırılmıştı. O gece yarım yamalak duyduğu bu sözcükler kendisine yalnızca garip bir heyecan vermiş ve onu neredeyse eğlendirmişti; o sırada bunların üzerinde ne ciddi bir biçimde düşünmüş ne de bu sözcüklerin içerdiği, hak edilen cezayla ilgili mesajın üzerinde durmuştu. Ama şimdi bu aşırı tehlike anında, içten içe kaynayan bastırılmış bellekte büyük bir patlama olmuştu; şoka uğrayan Junior, olduğu yerde donup kaldı. Rahip onu lanetlemişti demek!</span></p>

      <p class="calibre2"><span class="none4">Siren sesleri gittikçe yaklaşmaktaydı.</span></p>

      <p class="calibre2"><span class="none4">Yere düşen kurşunlar halının üstünde parlıyordu. Eğilip onları oradan alsa mıydı acaba? Hayır. Kafatası çatlatacak bir darbeye davetiye çıkartmak olurdu bu.</span></p>

      <p class="calibre2"><span class="none4">Beysbol oyununun vurucusu Baptist Celestina yine harekete geçmiş, onun üstüne doğru geliyordu. Ama bir bacağı kırılan, diğeri çatlayan ve arka tahtaları parçalanan iskemle eskisi kadar iyi bir silah değildi artık.</span></p>

      <p class="calibre2"><span class="none4">Celestina iskemleyi savurunca Ju</span><span class="none4">nior yana çekildi, ikinci saldırı</span> <span class="none4">da başarısızlıkla sonuçlanınca, soluk soluğa kalan genç kadın bir an duraksadı.</span></p>

      <p class="calibre2"><span class="none4">Yoruluyordu kaltak, ama Junior onunla yakın dövüşe girişmekten yine de kaçınıyordu. Celestina’nın saçları darmadağınık olmuştu; gözleri yırtıcı bir aslanınkiler gibi vahşice parlıyordu. Ağzı sanki hırlayacakmışçasına açıktı.</span></p>

      <p class="calibre2"><span class="none4">Tıpkı onun annesine benziyordu; bir o kadar deliydi bu kadın.</span></p>

      <p class="calibre2"><span class="none4">Şu siren sesleri de ne kadar çok yaklaşmıştı.</span></p>

      <p class="calibre2"><span class="none4">Öteki cebine uzanan Junior, birkaç kurşun daha çıkardı. Bunlardan yalnızca ikisini şarjöre sürmek istiyordu, ama titreyen elleri terden ötürü kayganlaşmıştı.</span></p>

      <p class="calibre2"><span class="none4">İskemle bir kez daha savruldu; hasar vermeyen darbe onu sadece pencereye doğru geriletmişti.</span></p>

      <p class="calibre2"><span class="none4">Sirenler tam buradaydı artık.</span></p>

      <p class="calibre2"><span class="none4">Kapı eşiğindeki polisler, elindeki iskemleyi savurup duran kahpe, din adamının laneti… başarılı bir eylemci bile bunların tümüyle başa çıkamazdı. Şimdiki zamandan ayrıl, geleceğe git.</span></p>

      <p class="calibre2"><span class="none4">Tabancayı, şarjörü ve kurşunları yere fırlattı.</span></p>

      <p class="calibre2"><span class="none4">Kahpe tam ona yeniden saldıracakken, Junior iskemleyi yakaladı. Amacı bunu onun elinden çekip almak değil de, kadını kendisinden mümkün olduğunca uzak tutmak için onu bir kalkan olarak kullanmaktı.</span></p>

      <p class="calibre2"><span class="none4">İskemlenin kırık bacağına basan Celestina, dengesini kaybedip yatağın üstüne sırtüstü düştü.</span></p>

      <p class="calibre2"><span class="none4">Kendini yaşlanmış bir kedi kadar uyuşuk hisseden ve acı içinde bağıran Junior, yine de pencere pervazına zıplamayı ve çift kanatlı pencereyi omuzlamayı başarmıştı. Kanatlar aralıktı zaten, ama sıkışmış gibi de hareketsiz.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Geniş pencere pervazında çömelmiş olarak duran, aralık haldeki çifte kanatları yalnızca kas gücüyle değil, vücudunun tüm ağırlığıyla itmeye çalışarak bunları omuzlayan manyak, yatak odasından kaçmaya çalışıyordu.</span></p>

      <p class="calibre2"><span class="none4">Kalbinin hızla çarpmasına ve soluk soluğa kalmış olmasına karşın, Celestina pervaz tahtalarının çatladığını, kanatlardan birinin camının kırıldığını ve madeni kısımların gıcırdadığını duyabiliyordu. Adam kaçacaktı.</span></p>

      <p class="calibre2"><span class="none4">Pencere ana caddeye değil, bu evle yandaki evin arasında kalan bir buçuk metre genişliğindeki daracık bir geçide bakıyordu. Polis onun kaçtığını göremeyebilirdi.</span></p>

      <p class="calibre2"><span class="none4">Kendisi de ona iskemleyle bir kez daha vurabilirdi, ama iskemle parçalanmıştı. Dizüstü çöken Celestina, yerde duran şarjörü aldı.</span></p>

      <p class="calibre2"><span class="none4">Siren sesleri susmuştu. Polisler caddedeki kaldırıma yanaşmış olmalıydılar.</span></p>

      <p class="calibre2"><span class="none4">Celestina bu kez yerdeki kurşunlardan birini aldı.</span></p>

      <p class="calibre2"><span class="none4">Bir cam şangırtısı daha. Çatlayan tahta sesi. Arkası ona dönük olan manyak, kafese kapatılmış bir canavarın yırtıcılığıyla pencereye yüklendi.</span></p>

      <p class="calibre2"><span class="none4">Celestina’nın silah deneyimi yoktu, ama az önce adamın kurşunları şarjöre doldurmaya çalışmasını gördüğü için, bunu kendisi de yapabilirdi. İlk kurşunu şarjöre sürdü. Ardından da ikincisini. Bu kadarı yeterdi herhalde.</span></p>

      <p class="calibre2"><span class="none4">Paslı menteşelerin gıcırdamasının ardından, pencere dışa doğru tamamen açıldı.</span></p>

      <p class="calibre2"><span class="none4">Apartmanın ön tarafından, bağıran erkek sesleri duyuldu, “Polis!”</span></p>

      <p class="calibre2"><span class="none4">Şarjörü tabancanın kabzasına yerleştirirken, “O burada! Burada!” diye bağırdı Celestina.</span></p>

      <p class="calibre2"><span class="none4">Ardından, hâlâ dizlerinin üzerine çökük olarak durduğu sırada, silahı kaldırdı; manyağı sırtından vuracaktı; başka şansı yoktu, çünkü deneyimsizliği nedeniyle onun bacağına ya da koluna nişan almayı beceremezdi. Ama bir an, ateş edip etmeme konusunda ikileme düştü. Sonra, ameliyat masasında kanlar içinde ölü olarak yatan Phimie’nin hayali canlandı gözlerinin önünde. Ve tetiği çekti.</span></p>

      <p class="calibre2"><span class="none4">Celestina tetiği çekmeden birkaç saniye önce pencere açılmış, adam gözden kaybolmuştu. Onu vurup vurmadığını bilmiyordu.</span></p>

      <p class="calibre2"><span class="none4">Celestina pencereye koştu. Sıcak odanın içine gecenin sisli serin havası dolmuştu; eğilip aşağıya baktı.</span></p>

      <p class="calibre2"><span class="none4">Tuğla döşeli geçit bir buçuk metre alttaydı. Manyak adam kaçarken çöp tenekelerini devirmiş, ama geri kalanların arasına yığılıp kalmamıştı.</span></p>

      <p class="calibre2"><span class="none4">Sisin ve karanlığın ötesinde koşan ayak sesleri duyulurdu. Adam evin arkasından kaçıyordu.</span></p>

      <p class="calibre2"><span class="none4">“Silahını bırak!”</span></p>

      <p class="calibre2"><span class="none4">Celestina arkasına dönmeden önce, silahı bırakmıştı zaten ve iki polis odaya girdiği sırada, “Kaçıyor,” diye bağırdı.</span></p>

      <p class="calibre2"> </p>

      <p class="calibre2"><span class="none4">***</span></p>

      <p class="calibre2"> </p>

      <p class="calibre2"><span class="none4">Geçitten bir başka geçide, oradan da caddeye çıkan Junior, sisli gecede koşup dururken, geçmişin Cain’ini bırakıp geleceğin Pinchbeck’ine geçti.</span></p>

      <p class="calibre2"><span class="none4">Bu önemli gün boyunca, öğrendiği Zedd tekniklerini kullanarak çılgın öfkesini kanalize etmiş ve bunu yakıcı, kor gibi bir hiddete dönüştürmeyi başarmıştı, ama şimdi bilinçli bir çaba göstermemesine karşın, bu hiddet eriyik beyazı bir gazap halini almıştı.</span></p>
    </div>

    <div class="s1">
      <p class="calibre2"><span class="none4">Sanki kin dolu ruhlarla uğraştığı yetmiyormuş gibi, üç yıldır farkında olmadan rahibin o güçlü lanetiyle de uğraşmak zorunda kalmıştı; yaşamını mahveden kara Baptist büyüsüyle. Geçirdiği kan kusma, ishal ve kurdeşen krizlerinin nedenini şimdi biliyordu artık. Bir gönül arkadaşı bulamaması, Renee Vivi tarafından aşağılanması, iki kez belsoğukluğu kapması, düşünsel katalepsiye girmesi, Fransızcayla Almancayı öğrenememesi, ruhsal yalnızlığı, bedensel boşluğu, Phimie’nin piçini bulup öldürme çabalarının boşa gitmesi: Bunların tümünün ve hatta çok, çok daha fazlasının nedeni o kötü niyetli, intikam güden, riyakâr Hıristiyan’ın yaptığı büyüden kaynaklanmıştı. Sürdürdüğü özgelişimini tümüyle tamamlamış ve ilkel içgüdüleriyle rahatlamış bir adam olan Junior’ın durgun denizlerde, güneşli gökyüzünün altında rüzgâra karşı yelken açıp ilerlemesi gerekirdi aslında, ama bu acımasız gecede sanki fırtınaya yakalanmış gibi, oradan oraya sürüklenip durmasının nedeni akıl, yürek ya da karakter eksikliğinden değil, kara büyüden kaynaklanıyordu.</span></p><br class="calibre3" id="calibre_pb_73" />
    </div>
  </div>
</body>
</html>
