<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <div class="WordSection19">
    <h2 class="Balk40"><a><b><span>8</span></b></a></h2>

    <p class="Balk40"><a id="bookmark9"><b><span>PHOENIX, ARIZONA</span></b></a></p>

    <p><span class="Gvdemetni20"><span>Havaalanında bir taksiye bindi ve kavurucu sıcakta kuzeye doğru yola koyuldu.</span></span></p>

    <p><span class="Gvdemetni20"><span>Çiftlik sakin bir muhitteydi. Aslında tek ev içinde iki ev gibi: 50 yılı aşkın bir süre önce inşa edilmiş eski bir çiftlik eviyle, ona eklenen ve bir sanatçı stüdyosunu da içeren modern bir bölüm. Metal bir sundurmanın altında beyaz bir Mustang duruyordu.</span></span></p>

    <p><span class="Gvdemetni20"><span>Carla'nın bindiği taksi toprak yolda ilerleyerek yaklaşırken Paul onu karşılamak için stüdyosundan çıktı.</span></span></p>

    <p><span class="Gvdemetni20"><span>Yorgun ve sıska görünüyordu. Blucin ve spor ayakkabı giy­mişti, eski püskü tişörtü boya ve çamur lekeleriyle kaplıydı. Bileğinde turkuvaz boncuklar dizili deri bir kayış vardı, uzun siyah saçları perçemlerle kesilmişti.</span></span></p>

    <p><span class="Gvdemetni20"><span>Jan'a o kadar benziyordu ki - aynı hazır tebessüm, aynı ka­rarlı mavi gözler, aynı yakışıklılık ve aynı zarif sanatçı elleri.</span></span></p>

    <p><span class="Gvdemetni20"><span>Taksiden inip ona sarıldığı zaman ağlamak üzereydi.</span></span></p>

    <p><span class="Gvdemetni20"><span>"Seni yeniden görmek çok güzel Carla. İçeri girsene. Kahveyi yeni koydum." Elini genç kadının omzuna atıp eve soktu.</span></span></p>

    <p><span class="Gvdemetni20"><span>İçerisi beyaza boyalı duvarlarla çevrili ve elle oyulmuş, çiftlik usulü seyrek eşyayla döşeliydi. Stüdyonun kapısı açıktı ve içerisi bir çömlekçi çarkı, parlak çömleklerle kaplı zemin ve duvarları; pastel mavilerle, canlı kırmızılarla ve vurucu sarılarla boyanmış tabak, vazo ve sanat eserleriyle karmakarışık görünüyordu.</span></span></p>

    <p><span class="Gvdemetni20"><span>Dışarıda, kayınbiraderinin kendi elleriyle tuğladan yaptığı fırını gördü.</span></span></p>

    <p><span class="Gvdemetni20"><span>Paul başarılı olmuştu, güzel karısı ve iki sevimli kızıyla mut­lu bir hayat sürüyordu. Yetenekli bir sanatçı ve tasarımcı olarak üne kavuşmuş, eserlerini almak için özel olarak New York ve Los Angeles'tan Phoenix'e gelen VIP müşteriler edinmişti.</span></span></p>

    <p><span class="Gvdemetni20"><span>Mutfakta, Paul kahveyi, fincanları ve çikolatalı kurabiyeleri bir tepsinin üzerine yerleştirdi. "Seni hastanede gördüğüm son </span></span><span>seferden daha iyi görünüyorsun. Bebek hâlâ iyi mi?"</span></p>
  </div>

  <div class="WordSection20">
    <p><span>"Doktorlar öyle diyor."</span></p>

    <p><span class="Gvdemetni20"><span>"Şükürler olsun. Duruma alışabiliyor musun?"</span></span></p>

    <p><span class="Gvdemetni20"><span>"Zar zor. Ya sen?"</span></span></p>

    <p><span class="Gvdemetni20"><span>Paul cesurca gülümsediyse de gözleri kan çanağı gibiydi, acı­sı dudaklarının köşesindeki gerginlikten okunuyordu ve sanki ağır bir yük taşıyormuş gibi omuzları çökmüştü. "Yeniden işle meşgul olmaya çalışıyorum ama dikkatimi bir türlü toparlayamıyorum. Arka verandaya çıkalım, ne dersin?" Yüzü ciddileş­mişti. "Konuşmamız gereken şeyler var."</span></span></p>

    <p class="MsoNormal"><a id="bookmark10"><span class="Balk32ptbolukbraklyor"><span> </span></span></a></p>

    <h2 class="MsoNormal" id="sigil_toc_id_5"><span class="Balk32ptbolukbraklyor"><span>9</span></span></h2>

    <p><span class="Gvdemetni20"><span>Fincanlara kahve koydu. Arkalarındaki oturma odasının du­varlarında karısıyla kızlarının fotoğrafları asılıydı.</span></span></p>

    <p><span class="Gvdemetni20"><span>"Herkes nerede?"</span></span></p>

    <p><span class="Gvdemetni20"><span>"Kim kızları Sedona'ya, anneanneleriyle dedelerini ziyarete götürdü. Yarın dönecekler."</span></span></p>

    <p><span class="Gvdemetni20"><span>Carla önünde uzanan çöl manzarasına daldı. Sade fakat gü­zeldi, kaktüslerle kaplıydı, gökyüzü o kadar maviydi ki neredey­se gözlerini acıtıyordu.</span></span></p>

    <p><span class="Gvdemetni20"><span>Paul kahvesinden bir yudum aldı. "Jan ve ben buraya gel­diğimiz ilk gün bu manzaraya tutulduk. Renklere, ışıklara. Her zaman özel bir yer oldu."</span></span></p>

    <p><span class="Gvdemetni20"><span>"Bana o günleri anlat."</span></span></p>

    <p><span class="Gvdemetni20"><span>"Jan hiç bahsetmedi mi?"</span></span></p>

    <p><span class="Gvdemetni20"><span>"Bazen annesiyle babasını Hırvatistan'dayken nasıl kaybetti­ğini anlatırdı. Seninle birlikte vatanınızda, savaş sırasında ıstıra­ba ve dehşete nasıl tanık olduğunuzu. Yaşadıkları onu derinden etkilemişti. Belki de böylesine büyük bir müzisyen olmasının bir nedeni de bu yaşadıklarıydı."</span></span></p>

    <p><span class="Gvdemetni20"><span>"Acılarından pek bahsetmezdi, ama onları çalışmalarına al­dığı kesin."</span></span></p>

    <p><span class="Gvdemetni20"><span>“Haklısın. Böylesine etkileyici bir müzik yapmak için son de­recede derin bir duygu kuyusundan yararlanmayı hep beceriyor gibiydi. Nedendir bilmem, ama bu açıdan onunla aramızda bir bağ olduğunu hissediyordum."</span></span></p>

    <p><span class="Gvdemetni20"><span>“Ben hep geçmişimizi unutmaya çalıştım; oysa Jan dergiden kestiği bir fotoğrafı hep yanında taşır ve bize o günleri hatırlat­ması için yatak odasının duvarına asardı. Duyduğu acıyı, tanık olduğu haksızlıkları unutmak istemedi. Haksızlıktan nefret ederdi."</span></span></p>

    <p><span class="Gvdemetni20"><span>Bir an durakladı, uzaklara baktı, sonra yine Carla'ya dön­dü. “Buraya geldiğimiz zaman Jan on, ben ise 14 yaşındaydım. Annem ve babam Sırplar köyümüzü top ateşine tuttuğu zaman ölmüştü. Zihinlerimiz savaşta gördüğümüz manzaralarla, ölü bedenlerle, kurşuna dizilmiş koca ailelerle, etnik temizlikle öyle­sine doluydu ki, buraya alışmak epey güç oldu. Haftalar boyun­ca birbirimiz dışında kimseyle konuşmadık. Güven ve sıcaklık peşinde birbirlerinden ayrılmayan iki küçük öksüz-yetim."</span></span></p>

    <p><span class="Gvdemetni20"><span>“Ama burada huzuru buldunuz, değil mi?"</span></span></p>

    <p><span class="Gvdemetni20"><span>“Cehennemden cennete geçmek gibiydi. Hayatta olduğumuz için, ömrümüzü bir yetimhanede geçirmek yerine halamın ve eniştemin bize vasi olmayı kabul ettikleri için içimiz şükran do­luydu."</span></span></p>

    <p><span class="Gvdemetni20"><span>Çenesiyle kaktüs kaplı çölü işaret etti.</span></span></p>

    <p><span class="Gvdemetni20"><span>“Kardeşim ve ben burada güzel günler de geçirdik. Eniştemiz bizi çölde at binmeye götürürdü. Çıngıraklı yılanlar, çakallar gö­rürdük. Hırvatistan'daki kasabanın pireli sinemasının ekranında gördüğümüz kovboy filmleri gibiydi. Onu özleyeceğim."</span></span></p>

    <p><span class="Gvdemetni20"><span>Carla daha fazla dayanamadı. Kederle ağlayıp gözlerini sildi.</span></span> <span class="Gvdemetni2talik"><span>"Neden,</span></span> <span class="Gvdemetni20"><span>Paul? Jan neden öldü? Jan'ı neden öldürmek istesinler ki?"</span></span></p>

    <p><span class="Gvdemetni20"><span>Paul'ün yüzü asıldı. Bir şey söylemedi.</span></span></p>

    <p><span class="Gvdemetni20"><span>"Ne var? Ne oldu?"</span></span></p>

    <p><span class="Gvdemetni20"><span>"Ronald Reagan, Amerikan başkam."</span></span></p>

    <p><span class="Gvdemetni20"><span>“Ne... Ne olmuş ona?"</span></span></p>

    <p><span class="Gvdemetni20"><span>"1987 yılında Rusya lideri Mihail Gorbaçov'a Berlin Duvarı'nı yıkmasını söyledi. Duvar iki yıl sonra, Sovyetler Birliği çöker­ken yıkıldı, onunla birlikte her şey değişti. Uydu devletleri­nin hepsi bağımsızlık yolundaydı. Polonya, Baltık ülkeleri, Çekoslovakya ve eski vatanım, o zaman Yugoslavya'nın parçası olan Hırvatistan."</span></span></p>

    <p><span class="Gvdemetni20"><span>"Bütün bunların Jan'ın ölümüyle ne ilgisi var?"</span></span></p>

    <p><span class="Gvdemetni20"><span>Paul, Carla'nın yüzüne baktı. "Hem de çok ilgisi var. Yugoslavya'nın ısmarlama bir ülke olduğunu biliyor muydun? Kralların, diktatörlerin bir araya gelmeye zorladıkları bir avuç bağımsız devlet. Komünistleri destekleyen Mareşal Tito veya Slobodan Miloseviç gibileri."</span></span></p>

    <p><span class="Gvdemetni20"><span>Carla anladığından pek emin olmamakla birlikte başını onay­larca salladı.</span></span></p>

    <p><span class="Gvdemetni20"><span>"Başlıca üç devlet Ortodoks Sırbistan, Katolik Hırvatistan ve çoğunlukla Müslüman Bosna'ydı. Bu üçü yüzyıllar boyunca birbirleriyle kanlı savaşlar yaptı. Savaşta en güçlüsü her zaman Sırbistan oldu. Yugoslavya parçalanmaya başladığında, başında şiddet düşkünü ve yozlaşmış Sırp başkan Slobodan Miloseviç vardı. En güçlü ordu onda olduğu için tüm ülkeyi eline geçirdi.</span></span></p>

    <p><span class="Gvdemetni20"><span>"Oysa bütün o cumhuriyetler artık bağımsızlık istiyordu. Ülke dağılmaya başladı. Miloseviç Sırbistan'ın gücüne karşı ge­lecek her türlü ayaklanmayı acımasızca bastırmaya girişti."</span></span></p>

    <p><span class="Gvdemetni20"><span>Arkasına yaslandı. "İlginç olan tarafı şimdi başlıyor. Sırp ve Balkan organize suç örgütleri hakkında ne biliyorsun?"</span></span></p>

    <p><span class="Gvdemetni20"><span>"Hiçbir şey. Neden sordun?"</span></span></p>

    <p><span class="Gvdemetni20"><span>"Dünyanın o bölgesinde kabarık bir acımasız suç ve hay­dutluk geleneği vardır; bazıları bu geleneğin Roma dönemleri­ne, imparatorun Konstantinopolis'e giden ikmal katarlarını so­yan dağlı eşkıyalara kadar dayandığını söyler. Yüzyıllar sonra, Yugoslavya'yı istila eden Hitler konvoyları da aynı kaderi pay­laştı. Sırp mafyasının yanında, İtalyan mafyası sevimli yaşlı ka­dınların kulübü gibi kalır."</span></span></p>

    <p><span class="Gvdemetni20"><span>Yugoslavya'nın beş yıldan fazla süren bir savaş sırasında da­ğılmasının Sırp kökenli organize suç örgütlerine milyarlarca do­lar kazandırdığını anlattı.</span></span></p>

    <p><span class="Gvdemetni20"><span>Yugoslavya'nın parçalanmasını önlemek için Başkan Slobo­dan Miloseviç'in mutlaka daha fazla askere ihtiyacı vardı ve bu amaçla mafyaya geri çeviremeyecekleri bir öneri yapmış, Sırp or­dusuna yardım etmeleri karşılığında gangster çeteleri için genel af ve onlara kendi milis güçlerini donatmak için yeterli silah ve mühimmat vaat etmişti.</span></span></p>

    <p><span class="Gvdemetni20"><span>Mafyanın görevi basitti: Bağımsızlık peşindeki etnik cumhu­riyetlerde, çoğunlukla da Büyük Sırbistan'ın parçası olmamayı seçmiş milyonlarca sivile sahip Hırvatistan ve Bosna'nın belirli bölgelerinde çıkacak ayaklanmaları bastırmak. Buna ilaveten, halkı katlederek ya da göç etmeye zorlayarak, söz konusu bölge­lerde etnik temizlik yoluna da gidiyorlardı.</span></span></p>

    <p><span class="Gvdemetni20"><span>Savaş her taraftan yerlerinden edilmiş iki milyonu aşkın göç­men anlamına geliyordu: Evlerinden, işlerinden, tarlalarından atılmış erkekler, kadınlar, çocuklar. Aynı savaş korkunç katliam anlamına da geliyordu: 250.000 kişi ölmüş, çok daha fazlası iş­kenceden geçmiş, yaralanmış, sakat kalmıştı.</span></span></p>

    <p><span class="Gvdemetni20"><span>Kimileri yüksek güvenlikli hapishanelerden çıkma çete üye­lerinden ve acımasız katillerden oluşan mekanize, iyi donanımlı milis grupları halinde örgütlenen mafya önderliğindeki birlikler araziye yayıldı, dehşete düşmüş sivil nüfusu katledip kargaşa yarattı ve savaş alanındaki karışıklıktan yararlanarak yağma ve soyguna girişti.</span></span></p>

    <p><span class="Gvdemetni20"><span>Kurbanların çoğu sivil ya da paramiliter Müslümanlar ol­makla birlikte, Katolik ve Ortodokslar da bu gazaptan paylarına düşenleri aldı.</span></span></p>

    <p><span class="Gvdemetni20"><span>Kasabalar bombalandı, köyler ateşe verildi, kentler bir uçtan diğerine yağmalandı. Bankalar soyuldu, kasaları boşaltıldı.</span></span></p>

    <p><span class="Gvdemetni20"><span>Etnik gruplar bütünüyle katledildi, malları ve topraklarına el kondu. Buzdolapları, çamaşır makineleri ve televizyonları bile Belgrad'ın ikinci el pazarında satışa sunuldu.</span></span></p>

    <p><span class="Gvdemetni20"><span>Daha varlıklı kurbanlar genellikle evlerinden, işyerlerinden, paralarından, araçlarından ve mücevherlerinden feragat ettikle­rini belirten belgeler imzalamak zorunda kaldılar. Son bir haka­ret olarak, kent dışına nakledilmek, hapse ya da idama götürül­mek için de ücret ödemeye zorlandılar.</span></span></p>

    <p><span class="Gvdemetni20"><span>Suç çeteleri, Hitler SS'lerinin on yıllar önce öğrendiği dersi almışlar, toptan katliamın kârlı bir iş olabileceğini anlamışlardı.</span></span></p>

    <p><span class="Gvdemetni20"><span>Paul arkasına yaslandı. "Yetişkin kadın tutukluları, ergen kızları, erkek ve kız çocukları hapsedecek kamplar kurulmaya başlanmışta; bunların yaşı 14'ten büyük kardeşleri ve oğulları duyarsızca öldürülmeye mahkûm edilmişti bile."</span></span></p>

    <p><span class="Gvdemetni20"><span>Yüzünde tiksintiyle bir süre çöle baktı, sonra yeniden Carla'ya döndü. "Daha sonra savaş suçları savcılarınca 'tecavüz ve dehşet evleri' olarak adlandırılacak kadın kamplarının tek amacı, katli­am ve yağma görevlerini yerine getiren milis çetelerin cinsel ih­tiyaçlarını karşılamaktı. Irzına geçilen kurbanlardan bazılarının yedi yaşında olduğu belirlendi."</span></span></p>

    <p><span class="Gvdemetni20"><span>Anlatılanları kasvetli bir suskunlukla dinleyen Carla, "Bana tüm bunları neden anlatıyorsun?" diye sordu.</span></span></p>

    <p><span class="Gvdemetni20"><span>"Çünkü Jan'ın öldürülmesinin bir nedeni var ve bu nedeni öğrenmek, hakkın."</span></span></p>

    <p class="MsoNormal"><a><span class="Balk32ptbolukbraklyor"><span><br /></span></span></a></p>

    <h2 class="MsoNormal" id="sigil_toc_id_6"><a id="bookmark11"><span class="Balk32ptbolukbraklyor"><span>10</span></span></a></h2>

    <p><span class="Gvdemetni20"><span>"Bunları hiç kimseye, Baize'e bile anlatmaman gerekiyor. Sadece ikimizin arasında."</span></span></p>

    <p><span class="Gvdemetni20"><span>"Neler diyorsun Paul?"</span></span></p>

    <p><span class="Gvdemetni20"><span>"Jan aranan katilleri yakalamaya ve yargıç önüne çıkarmaya çalışıyordu. Bu nedenle öldürüldü."</span></span></p>

    <p><span class="Gvdemetni20"><span>Şaşkınlık yüklü bir sessizlik oldu. Carla gözlerini kaldırdı. "Hangi katilleri?"</span></span></p>

    <p><span class="Gvdemetni20"><span>"Jan'ın konser için sık sık yurtdışına gittiğini hatırlıyorsun değil mi?"</span></span></p>

    <p><span class="Gvdemetni20"><span>"Tabii. İşi buydu."</span></span></p>

    <p><span class="Gvdemetni20"><span>"Bazen. Bazen de Adalet Peşindeki Aileler adlı bir örgütle konuşmak için gidiyordu. Bunlar eski Yugoslavya'da soykırıma kurban gidenlerin yakınları ve savaş suçlularını yakalamak için çalışıyorlar."</span></span></p>

    <p><span class="Gvdemetni20"><span>"Sen neden bahsediyorsun?"</span></span></p>

    <p><span class="Gvdemetni20"><span>"Jan bunca savaş suçu işledikten sonra kaçmayı başaran acımasız kamp muhafızlarının ve cellatların bulunmasına yar­dım etmeye çalışıyordu. O aranan insanlara ne olduğu hakkında bir fikrin var mı?”</span></span></p>

    <p><span class="Gvdemetni20"><span>“Yok.”</span></span></p>

    <p><span class="Gvdemetni20"><span>“NATO büyük balıkları, bütün bu etnik temizliğin ve kasap­lığın emrini veren üst rütbeli komutanlarla politikacıları yakala­dı. Hepimiz Lahey'de, uluslararası mahkemede yargılananların adlarını gazete başlıklarından okuduk. Miloseviç ve sağ kolu Radko Mladiç gibileri. Oysa tüm bu dehşete vesile olan ikinci sınıf katillerden çoğu kovuşturmadan kurtuldu.”</span></span></p>

    <p><span class="Gvdemetni20"><span>“Nasıl kurtuldular?”</span></span></p>

    <p><span class="Gvdemetni20"><span>“Bazıları yabancı ülkelerde kaybolup kendileri için yeni kim­likler oluşturdu. Kimileri dostlarından ve destekçilerden yardım gördü. Sırp milis komutanları içinde elleri en kanlı olanların or­ganize suçla, Balkan ve Rus mafyalarıyla ilişkisi vardı, ortadan kaybolmalarında bunların parmağı oldu.”</span></span></p>

    <p><span class="Gvdemetni20"><span>“Nereye gidip kayboldular peki?”</span></span></p>

    <p><span class="Gvdemetni20"><span>“Aklına gelebilecek her yere. Avrupa, Güney Amerika, Avustralya, hatta Amerika. Tıpkı eski zamanların Nazileri gibi, batan gemiyi terk eden fareler misali, kaçıp kayboldular. Jan elinden geldiği kadarını adalet önüne çıkarmakta kararlıydı. Boş zamanlarında uğraştığı iş buydu. Ölümüne neden olan da yine bu oldu.”</span></span></p>

    <p><span class="Gvdemetni20"><span>“Jan tüm bunları bana neden anlatmadı?”</span></span></p>

    <p><span class="Gvdemetni20"><span>“Sanırım senin bu işlere dahil olmanı istemedi. Başka neden­ler de vardı.”</span></span></p>

    <p><span class="Gvdemetni20"><span>“Hangi nedenler?”</span></span></p>

    <p><span class="Gvdemetni20"><span>“Peşine düştüğü insanlar tehlikeli adamlardı. Senin bundan kaygılanacağını düşünüyordu.”</span></span></p>

    <p><span class="Gvdemetni20"><span>“Ben hâlâ bir cevap bekliyorum Paul. Jan neden öldü?” “Çünkü yargıç önüne çıkarılmamayı başarmış birçok milis komutanının kimliğini belirlemeye çok yaklaşmıştı, onun için.” “Bunun anne ve babanızın ölümüyle bir ilgisi var mı? Top ateşi altında ölmeleriyle? Savaş suçlularının peşine düşmesinin nedeni bu mu?”</span></span></p>

    <p><span class="Gvdemetni20"><span>Paul bir yanıt vermedi; gözleri yaşlarla doldu, elini çenesine götürüp uzaklara baktı. Sonunda, "Evet, bir nedeni de buydu," dedi. "Bu adamlar köyümüzü yerle bir edip hayatlarımızı yıkan­lara çok benziyor."</span></span></p>

    <p><span class="Gvdemetni20"><span>"Jan'ın yaptıklarını nereden biliyorsun Paul?"</span></span></p>

    <p><span class="Gvdemetni20"><span>"Bana anlatıyordu, oradan biliyorum. Çocukken yaşadıkları­mız bizi birbirimize çok yaklaştırdı. Birbirimizden hiç sır sakla­madık."</span></span></p>

    <p><span class="Gvdemetni20"><span>"Bu insanlar onu öldürmesi için birine para mı verdi?"</span></span></p>

    <p><span class="Gvdemetni20"><span>"Buna ihtiyaçları olmadığına eminim. Kendileri de yapmış olabilirler. Bunlar gibi kasapların cinayet için birilerine para ver­mesi gerekmez."</span></span></p>

    <p><span class="Gvdemetni20"><span>"Birileri sadece onları araştırdığı için Jan'ı öldürmeye karar verdi mi demek istiyorsun?"</span></span></p>

    <p><span class="Gvdemetni20"><span>"Bunlar tehlikeli insanlar Carla. Geçmişlerinde korkunç katli­amlar var. Jan'ı özgürlüklerine bir tehdit olarak görmüş olabilir­ler. Ortadan kaldırmaya karar verdikleri bir tehdit."</span></span></p>

    <p><span class="Gvdemetni20"><span>Carla başını salladı, elini ağzına götürerek koltuğuna gömüldü.</span></span></p>

    <p><span class="Gvdemetni20"><span>"Jan'ın bu faaliyetini ne zamandan beri biliyordun?"</span></span></p>

    <p><span class="Gvdemetni20"><span>"Birkaç yıl önce bu işe karıştığı günden beri. Bu işin dışında kalması için yalvardım, ama Jan devam etmekte kararlıydı."</span></span></p>

    <p><span class="Gvdemetni20"><span>"Buna neden girişti? Hayatını neden tehlikeye attı?"</span></span></p>

    <p><span class="Gvdemetni20"><span>"Çünkü ölülerin hakkını korumak istiyordu. Çünkü o ka­tillerin ve işkencecilerin adalet karşısına çıkmalarını istiyordu. Suçluları bulmak onda bir saplantı haline gelmişti."</span></span></p>

    <p><span class="Gvdemetni20"><span>"Bu işlere sen de karıştın mı?"</span></span></p>

    <p><span class="Gvdemetni20"><span>"Hayır, ben burnumu sokmadım."</span></span></p>

    <p><span class="Gvdemetni20"><span>"Bütün bunları bana daha önce anlatman gerekirdi."</span></span></p>

    <p><span class="Gvdemetni20"><span>"Jan sana tek kelime bile söylememem için ısrar etti. Ona ver­diğim sözü tutmak zorundaydım."</span></span></p>

    <p><span class="Gvdemetni20"><span>"Bana şurada anlattıklarını neden polise söylemedin?"</span></span></p>

    <p><span class="Gvdemetni20"><span>"Carla, anlamıyorsun."</span></span></p>

    <p><span class="Gvdemetni20"><span>"Neyi anlamıyorum?"</span></span></p>

    <p><span class="Gvdemetni20"><span>"Bu insanların neler yapabileceklerini biliyorum. Çocukken, korkunçluklarına tanık oldum. Yakıp yıktıkları köyleri, katlettik­leri kurbanları gördüm. Erkekleri, kadınları, çocukları. Bunlar insan değil, duygusuz canavarlar. Nazilerin en kötüleri gibi,</span></span><span>kimseye merhamet göstermediler."</span></p>

    <p><span>"Jan'ı kim öldürdü?</span> <span class="Gvdemetni2talik"><span>Kim?</span></span> <span>Bana adlarını söyle."</span></p>

    <p><span>Paul koltuğundan kalktı. "Adlarını bilmiyorum. Jan bana her şeyi söylemedi. Fakat peşinde olduğu kişiler tarafından öldürül­düğünden eminim."</span></p>

    <p><span>"Bunu neye dayanarak söylüyorsun?"</span></p>

    <p><span class="Gvdemetni20"><span>"Jan güvenliğinden endişelendiğini söylüyordu. Bir iki sefe­rinde izlendiğini fark etmişti."</span></span></p>

    <p><span>"Kimin tarafından?"</span></p>

    <p><span>"Bilmiyordu. Ama gözlendiğinden emindi."</span></p>

    <p><span>"Bu dediğin hiçbir şeyi kanıtlamaz."</span></p>

    <p><span>"Evet kanıtlamaz. Ama tuhaf bir uyan almıştı."</span></p>

    <p><span>"Nasıl bir uyarı?"</span></p>

    <p><span class="Gvdemetni20"><span>"Bundan birkaç ay önce, cep telefonuna gelen bir çağrı."</span></span></p>

    <p><span class="Gvdemetni20"><span>"Anlat."</span></span></p>

    <p><span class="Gvdemetni20"><span>"Arayan Sırpça konuşmuş. Erkekmiş. Jan'a burnunu isten­mediği yerlere sokmamasını söylemiş. Hepsi bu kadar, adam sonra telefonu kapatmış."</span></span></p>

    <p><span class="Gvdemetni20"><span>"Bütün bunlar hâlâ bir şey kanıtlamaz."</span></span></p>

    <p><span class="Gvdemetni20"><span>"Adalet Peşindeki Aileler örgütünden bir tanıdığı beni ara­yıp Jan'ı bu adamların öldürdüğünden emin olduğunu söyledi. Geçmişte, hedefe fazla yaklaşan başkaları da öldürülmüş."</span></span></p>

    <p><span class="Gvdemetni20"><span>"Jan'ın peşine düştüğü adamlardan polise bahsedecek misin? Şimdi artık her şeyi anlatacak mısın?"</span></span></p>

    <p><span class="Gvdemetni20"><span>"Hayır, anlatmayacağım."</span></span></p>

    <p><span class="Gvdemetni20"><span>"Seni anlamıyorum."</span></span></p>

    <p><span class="Gvdemetni20"><span>"Korumak zorunda olduğum bir karım ve iki küçük kızım var. Zaten annemle babamı, sonra da kardeşimi bu hayvanlara kurban vermişim. Daha fazla kan dökülsün, yeni cinayetler iş­lensin istemiyorum. Jan'ı öldürenler istediklerini elde ettiler, onu susturdular. İşlerine burnumuzu sokmadığımız sürece kimsey­le alıp veremedikleri bir şey olmaz. Bitti artık Carla, olup bitti. Bunu kabullenmek zorundayız."</span></span></p>

    <p><span class="Gvdemetni20"><span>Genç kadının sesi öfkeyle yankılandı. "Tanrı aşkına! Öldü­rülen senin kardeşindi. Burada böyle oturup sakin sakin nasıl konuşursun?"</span></span></p>

    <p><span class="Gvdemetni20"><span>"Bağırsam bir işe yarar mı?"</span></span></p>

    <p><span class="Gvdemetni20"><span>"Jan'ın ölümünü bu kadar kolay kabullenmene inanamıyo­rum."</span></span></p>

    <p><span class="Gvdemetni20"><span>Paul başını kaldırınca, Carla gözlerinin kenarına biriken yaş­ları gördü. "Bunda kolay olan ne? Onu çok sevdim. Yüreğim sız­lıyor. Hayattaki tek akrabamı kaybettim. Bir seçeneğim varmış gibi konuşuyorsun. Oysa hiç seçeneğim yok. Bu adamların ken­di yasaları var. Peşlerine düşer ya da haklarında bilgi toplamaya kalkarsan seni bulur ve öldürürler."</span></span></p>

    <p><span class="Gvdemetni20"><span>"Peki ya polis? Polis bizi koruyamaz mı?"</span></span></p>

    <p><span class="Gvdemetni20"><span>"Hayır, koruyamaz." Öne doğru eğildi. "Miloseviç'ten son­raki ilk Sırp başbakanının başına ne geldi biliyor musun? Adı Zoran Cinciç'ti. Miloseviç'i yargılanması için Lahey'e gönderen, ardından da organize suç örgütleriyle ilişkili savaş suçlularının tutuklanmasını isteyen oydu."</span></span></p>

    <p><span class="Gvdemetni20"><span>"Ne oldu ona?"</span></span></p>

    <p><span class="Gvdemetni20"><span>"Sırp mafyasından bir keskin nişancının kurşununa kurban gitti. Tanrı aşkına, başbakanı öldürdüler."</span></span></p>

    <p><span class="Gvdemetni20"><span>Başını salladı. "O cinayetin arkasındaki mafya kodamanların­dan hiçbiri tutuklanmadı, hem de İnterpol’e, FBl'a, onları yaka­lamaya azmetmiş bütün dünya polislerine rağmen."</span></span></p>

    <p><span class="Gvdemetni20"><span>Yeniden arkasına yaslandı. "Bu herifler sert ve acımasız gangsterler. Uyuşturucu kaçakçılığından fuhuşa, cinayetten in­san ticaretine kadar her yerde parmakları var. Yollarına çıkarsan gazaplarından kurtulamazsın. Bir başbakan öldürdüler. Beni ve ailemi öldürmekten çekinirler mi sanıyorsun?" Carla'nın karnı­na baktı. “Ya da hamile bir kadını?"</span></span></p>

    <p><span class="Gvdemetni20"><span>Ensesini ovuşturarak ayaklandı. "Köpeğimizi öldürdüler. Hayvanı gırtlağı kesilmiş halde arka bahçede buldum."</span></span></p>

    <p class="MsoNormal"><span class="Gvdemetni80"><span>"Ne?"</span></span></p>

    <p><span class="Gvdemetni20"><span>"Biz Jan'ın cenaze törenindeyken yapmışlar. Hayvancağızı çölde bir yere gömmem gerekti. Kim'le çocuklara bir şey söyle­yemezdim. Köpeğin kaçtığını sanıyorlar."</span></span></p>

    <p><span class="Gvdemetni20"><span>"Bunun bir tehdit olduğundan nasıl bu kadar eminsin?"</span></span></p>

    <p><span class="Gvdemetni20"><span>"Haydi Carla, bıçak Balkanlar'ın en gözde silahıdır. Talihin varsa tek bir uyarı alırsın. Ondan sonra ölürsün."</span></span></p>

    <p><span class="Gvdemetni20"><span>Elini genç kadının omzuna koydu. “Sana Jan'a söyledikleri­mi tekrarlıyorum. Bu işe karışma. Ve polise haber vererek işleri daha da güçleştirme. Seni severim Carla; ailemden birisin. Senin güvenliğin benim için çok önemli."</span></span></p>

    <p><span class="Gvdemetni20"><span>Eğildi, Carla'yı alnından öptü. "Jan'ın çocuğunu da düşün­men gerek. Ölmediğin için dua et, ya da bebeğini kaybetmediğin için."</span></span></p>

    <p><span class="Gvdemetni20"><span>Carla ses çıkarmadı.</span></span></p>

    <p><span class="Gvdemetni20"><span>"Bu gece kalacak mısın?"</span></span></p>

    <p><span class="Gvdemetni20"><span>"Onun hatırasına bu çok sevdiği yere gelip kalmak istemiş­tim. Ama şimdi bilemiyorum Paul."</span></span></p>

    <p><span class="Gvdemetni20"><span>"Lütfen kal ve bana kızma Carla. En iyi olanı hangisiyse onu yapmaya çalışıyorum. Herkesin güvende olmasını ve Jan'ınki gibi bir felaketi önlemek istiyorum."</span></span></p>

    <p><span class="Gvdemetni20"><span>Paul'e sertçe baktı. "Ya doğru olanı yapmak?"</span></span></p>

    <p><span class="Gvdemetni20"><span>Paul'ün dudakları gerildi, yüzü asıldı.</span></span></p>

    <p><span class="Gvdemetni20"><span>"Jan'ın yatağını evin eski bölümüne kurdum. Çocukken yat­tığı, üniversiteden sonra gelip bir süre kaldığı odası. Bir konsere hazırlanmak için buraya geldiğinde hep orada yatardı. Buraya Arizona bürosu derdi. Bu gece orada yatmak isteyeceğini düşün­düm."</span></span></p>

    <p><span class="Gvdemetni20"><span>Boş kahve fincanını almak için eğildi. "Odasından bazı kişisel eşyasını almak ister miydin? Bana kalırsa mutlu olurdu."</span></span></p>

    <p class="MsoNormal"><a><span class="Balk32ptbolukbraklyor"><span><br /></span></span></a></p>

    <h2 class="MsoNormal" id="sigil_toc_id_7"><a id="bookmark12"><span class="Balk32ptbolukbraklyor"><span>11</span></span></a></h2>

    <p><span class="Gvdemetni20"><span>Gösterişsiz bir odaydı. Kum rengi duvarlar, tek kişilik bir ya­tak, bej halı.</span></span></p>

    <p><span class="Gvdemetni20"><span>Pencere evin arkasına, dağlara ve çöle bakıyordu. Carla her şeyi algılamaya çalışarak oturdu.</span></span></p>

    <p><span class="Gvdemetni20"><span>Pencerenin her iki yanına beyaza boyanmış kitap rafları yer­leştirilmişti. Çocuklar için macera öyküleri, ciltlenmemiş notalar, piyano ve müzik aletleriyle ilgili kitaplar.</span></span></p>

    <p><span class="Gvdemetni20"><span>Çocukken sevdiği filmlerin video ve DVD'lerinden bir yığın:</span></span> <span class="Gvdemetni2talik"><span>Evde Tek Başına, Addams Ailesi</span></span> <span class="Gvdemetni20"><span>ve</span></span> <span class="Gvdemetni2talik"><span>Aslan Kral.</span></span> <span class="Gvdemetni20"><span>Sonra, daha büyü­yünce hoşlandıkları:</span></span> <span class="Gvdemetni2talik"><span>Casablanca, Cinema Paradiso, Görev, Sonbahar Efsaneleri.</span></span></p>

    <p><span class="Gvdemetni20"><span>Rafların birinde model bir uçak ve Jan'ın çölden topladığı birkaç cilalı taş gördü. Bir diğerinde de alçıdan dökülmüş, elle boyanmış bir çift kertenkele.</span></span></p>

    <p><span class="Gvdemetni20"><span>Gözüne, raflardaki bazı kitapların arkasında, mantar panoya raptiyeyle tutturulmuş birtakım fotoğraflar ilişti. Kitapları kal­dırdı.</span></span></p>

    <p><span class="Gvdemetni20"><span>Panonun üzerinde, on yaşındayken evin arka verandasında, ciddi bir yüzle oturan Jan'ın bir fotoğrafı vardı. Ve yine onun sa­hilde kumdan şatolar yaparken, kocaman gülümseyen bir başka resmi.</span></span></p>

    <p><span class="Gvdemetni20"><span>Okulun beyzbol takımıyla bir başka resim, biraz daha büyü­müş, mutlu ve gülümsüyor. Amerika'ya gelmelerinden kısa süre sonra, halası, eniştesi ve Paul'le gittikleri Disneyland'da çekilen şipşak fotoğrafları. Genç bir müzisyen olarak, konserde çekilmiş birkaç kare.</span></span></p>

    <p><span class="Gvdemetni20"><span>Görüntülerden biri farklıydı ve bir kitaptan ya da dergiden kesilmişe benziyordu.</span></span></p>

    <p><span class="Gvdemetni20"><span>Karmakarışık elbiseler giymiş, kimileri traktörlere doldurul­muş ama çoğu yaya, tüm varlıklarını sırtlarında taşıyarak ma­kinenin önünden geçen sıra sıra kadınlarla çocuklar. Yolun iki yanına sıralanmış silahlı Sırp askerleri soğuk bir kayıtsızlıkla onları izliyor.</span></span></p>

    <p><span class="Gvdemetni20"><span>Carla bunların etnik temizlik kurbanlarının fotoğrafı olduğu­nu anladı.</span></span></p>

    <p><span class="Gvdemetni20"><span>Yüzlerinden korku değil, salt kasvetli bir umarsızlık okunu­yordu. Tüm umutların boşa çıktığı, duaların yanıtsız kaldığı za­man yaşanan bir umarsızlık.</span></span></p>

    <p><span class="Gvdemetni20"><span>Kurbanların arasında, yanında pejmürde kılıklı bir oğlan ve kızla yürüyen bir kadın vardı. Geniş, masum gözleri korkuyla dolu, kameraya bakıyorlardı. Yalnızca tehlike sezen çocukların gösterebileceği yalın korkuyla. Anne, yüzündeki umutsuz ifa­deyle bitkin görünüyordu.</span></span></p>
  </div>

  <div class="WordSection21">
    <p><span class="Gvdemetni20"><span>Pek açıklayamasa da, anneyle iki küçük çocuğunun görüntü­sünde yüreğini dağlayan bir şey vardı. Resim sanki ona bir şey­ler söylüyordu.</span></span></p>

    <p><span class="Gvdemetni20"><span>Sanki umarsızlıklarını, korkularını, dehşetlerini</span></span> <span class="Gvdemetni2talik"><span>hisseder</span></span> <span class="Gvdemetni20"><span>gi­biydi. Resim ona Nazi ölüm kampı kurbanlarının akıldan çıkma­yacak görüntülerini anımsatmıştı.</span></span></p>

    <p><span class="Gvdemetni20"><span>Başını dehşetle salladı.</span></span></p>

    <p><span class="Gvdemetni20"><span>Masum kadın ve çocuklara bunları yapanlar nasıl insanlardı?</span></span></p>

    <p><span class="Gvdemetni20"><span>Binlerce babayı, oğlu, kardeşi, anayı ve kızı soğukkanlılıkla öldürüp, bunu savaşın haklı bir sonucu olarak adlandıranlar na­sıl insanlardı?</span></span></p>

    <p><span class="Gvdemetni20"><span>Jan'ın bu katilleri arayıp bulmak istemesine şaşmamak gere­kirdi.</span></span></p>

    <p><span class="Gvdemetni20"><span>Fotoğraftaki silahlı adamlara bakarken yumruklarını öfkeyle sıkıyordu. Evlendiği iyilik dolu erkeği öldürenlerle aynı cinsten insanlar.</span></span></p>

    <p><span class="Gvdemetni20"><span>Ve onu yine kâkülü rüzgârda dalgalanarak, yüzünde çarpık tebessümüyle kampüste yürürken görüverdi. Karısını seven ve ötekileri hep ön planda tutan iyi kalpli, nazik Jan. Yüreğinde Carla'nın hiç bilmediği bir sır taşıyan Jan.</span></span></p>

    <p><span class="Gvdemetni20"><span>Gözlerinin ıslandığını, daha fazla dayanamayacağını hisse­dince kalktı, kapıyı ardından usulca kapayarak odadan çıktı.</span></span></p>

    <p><span class="Gvdemetni20"><span>"Jan'ın odasında almak istediğim bir şey var."</span></span></p>

    <p><span class="Gvdemetni20"><span>"Elbette. Nedir?"</span></span></p>

    <p><span class="Gvdemetni20"><span>"O fotoğraflardan biri."</span></span></p>

    <p><span class="Gvdemetni20"><span>Paul sıkıntıyla gülümsedi. "Sahildeki mi?"</span></span></p>

    <p><span class="Gvdemetni20"><span>"Hayır, savaştan kaçan kadın ve çocukların fotoğrafı."</span></span></p>

    <p><span class="Gvdemetni20"><span>Paul'ün yüzü gözle görülür şekilde soldu. "Neden o resim?"</span></span></p>

    <p><span class="Gvdemetni20"><span>"Jan'ın ne yaptığını hatırlamak istiyorum."</span></span></p>

    <p><span class="Gvdemetni20"><span>Pal'ün kitabını kavrayan eli biraz titriyordu. "Tabii. Ne ister­sen Carla."</span></span></p>

    <p><span class="Gvdemetni20"><span>"Yarın sabah erkenden giderim. Benim adıma Kim'den ve kızlardan özür dilersin. Onlara sevgilerimi iletirsin."</span></span></p>

    <p><span class="Gvdemetni20"><span>Sonra döndü ve yeniden yatak odasına girdi.</span></span></p>

    <p><span class="Gvdemetni20"><span>O gece Jan'ın yatağında yattı.</span></span></p>

    <p><span class="Gvdemetni20"><span>İnternete bağlanmak ve Paul'ün savaş ve Sırp mafyasıyla il­gili söyledikleri hakkında daha fazla bilgi almak için ceptelefonunu kullandı.</span></span></p>

    <p><span class="Gvdemetni20"><span>Bazıları gerçekten rahatsız edici yeni fotoğraflar gördü: infaz edilmiş aileler, Sırp toplama kamplarının kurbanları.</span></span></p>

    <p><span class="Gvdemetni20"><span>Yine de arada bir kaçan ailelerin oluşturduğu kuyrukların fotoğraflarına, yaşadıkları dehşet yüzlerinden okunan o kadınla iki çocuğunun resmine dönüyordu.</span></span></p>

    <p><span class="Gvdemetni20"><span>Gözlerini onların görüntüsünden alamıyordu.</span></span></p>

    <p><span class="Gvdemetni20"><span>Cep telefonunu kapatıp uyumak için soyunduğu ve yatağa uzandığında da görüntüler onu rahat bırakmadı, o bildiği kopuk kopuk film zihninde oynarken kâbusunun parçalarıyla birleşti: Kocaman, yaslı gözlerini kaldırmış ona bakan küçük ve sıska oğ­lan; bir kadının ona doğru uzattığı çelimsiz el; karanlık bir oda­da sallanan parlak ampul. Bir kış gecesinde ormanda düşen kar taneleri.</span></span></p>

    <p><span class="Gvdemetni20"><span>Tüm bunların ortasında, küçük oğlanın daha yakına süzül- düğünü, sanki onu kurtarması için yalvarır gibi ağzını açtığını gördü, ama o ağızdan hiçbir ses çıkmadı. Nedendir bilinmez, o görüntü yüreğine saplanmış bir hançer gibi geldi.</span></span></p>

    <p><span class="Gvdemetni20"><span>Bir an, çıldırabileceğini düşündü.</span></span></p>

    <p><span class="Gvdemetni20"><span>Yeşil haplardan birini alıp bir yudum suyla yuttu. Yastıkları yüzüne çekti, dizlerini büktü, ellerini bacaklarının arasına sokup kenetledi.</span></span></p>

    <p><span class="Gvdemetni20"><span>Birkaç dakika sonra oda yüzmeye, uykunun ilk dalgaları gel­meye başladı.</span></span></p>

    <p><span class="Gvdemetni20"><span>Ertesi sabah, Paul onu beyaz Mustang'iyle havaalanına gö­türdü.</span></span></p>

    <p><span class="Gvdemetni20"><span>Carla check'in işlemlerini yaptırırken bekledi, sonra da ona çıkış kapısına kadar eşlik etti. "Kendine dikkat et Carla. Ve lütfen beni gereğinden acımasızca yargılama. Ne yapacaksın?"</span></span></p>

    <p><span class="Gvdemetni20"><span>"Şu anda düşünemeyecek kadar öfkeliyim. Ama ortalık sa­kinleşince seçeneklerimi gözden geçireceğim."</span></span></p>

    <p><span class="Gvdemetni20"><span>"Bu da ne demek oluyor?"</span></span></p>

    <p><span class="Gvdemetni20"><span>"Bilemiyorum Paul. Hayatım altüst olmuş görünüyor. Bebek olmasaydı çoktan yıkılırdım diye düşünüyorum."</span></span></p>

    <p><span class="Gvdemetni20"><span>"Tavsiyeme uyacak mısın?"</span></span></p>

    <p><span class="Gvdemetni20"><span>"Söylediklerini uzun uzun, ciddiyetle düşüneceğimden emi­nim."</span></span></p>

    <p class="MsoNormal"><span class="Gvdemetni20"><span>"İkimiz de daha sakin düşünebileceğimiz zaman bakarsın yine konuşuruz. İyi yolculuklar Carla."</span></span></p>

    <p><span class="Gvdemetni20"><span>Yanağını öptüğü genç kadın güvenlik kontrolüne doğru yü­rüdü.</span></span></p>

    <p><span class="Gvdemetni20"><span>Giden yolcular bölümünde bir sütuna dayanmış adamı fark etmedi.</span></span></p>

    <p><span class="Gvdemetni20"><span>Sağlam görünüşlü ve kaslıydı, Paul ve Carla'yı izlerken bir gazete okuyordu, kulağında kabloları telefonuna bağlı bir çift kulaklık vardı.</span></span></p>

    <p><span class="Gvdemetni20"><span>Carla güvenlikten geçince adam telefonunu tuşlayıp bir ara­ma yaptı.</span></span></p>

    <p class="MsoNormal"><a><span class="Balk32ptbolukbraklyor"><span><b><br /></b></span></span></a></p>

    <p class="MsoNormal"><a><span class="Balk32ptbolukbraklyor"><span><b><br /></b></span></span></a></p>

    <h2 class="MsoNormal" id="sigil_toc_id_8"><a id="bookmark13"><span class="Balk32ptbolukbraklyor"><span><b>12</b></span></span></a></h2>

    <p class="Balk40"><a id="bookmark14"><span><b>NEW YORK</b></span></a></p>

    <p><span class="Gvdemetni20"><span>"Neden Dr. Leon?"</span></span></p>

    <p><span class="Gvdemetni20"><span>Baize'in Chevrolet'si trafikte durup yeniden çalıştı. Sürücü koltuğunda kamburunu çıkararak öne eğildi. "Çünkü işine özen gösteriyor, kendini rahat hissedeceğin ve güvenebileceğin biri. Kaldı ki, onunla daha önce tanışmıştan."</span></span></p>

    <p><span class="Gvdemetni20"><span>"Geçen 20 yıl boyunca seninle birlikteyken sosyal vesilelerle altı yedi kere, ama adamı neredeyse hiç tanımıyorum; öyleyse neden özellikle o?"</span></span></p>

    <p><span class="Gvdemetni20"><span>"Aynı zamanda en iyisi olduğu için. Büyükbabanın ölümün­den sonra gittim ona. İkimiz de Dr. Leon'u yıllardır arkadaş ola­rak tanıyorduk. O olmasaydı, eminim büyükbabanın ölümünün </span></span><span>ardından toparlanamaz, çöker giderdim."</span></p>

    <p><span class="Gvdemetni20"><span>"Toparlanamadın, çöküp gittin ama."</span></span></p>

    <p><span class="Gvdemetni20"><span>"Pekâlâ, öyle diyelim. Yine de, doktorun yardımı olmasa du­rum çok daha kötü olabilirdi."</span></span></p>

    <p><span class="Gvdemetni20"><span>Baize trafik lambasının dibinde frene bastı.</span></span></p>

    <p><span class="Gvdemetni20"><span>"Öyleyse bu sır perdesine ne gerek var?"</span></span></p>

    <p><span class="Gvdemetni20"><span>"Hangi sır perdesi, Carla?"</span></span></p>

    <p><span class="Gvdemetni20"><span>"İçimden bir ses, çok daha fazlası var, diyor. Bana her şeyi söylemiyor gibisin."</span></span></p>

    <p><span class="Gvdemetni20"><span>"Biraz kaygılıyım, hepsi bu. Psikologların nasıl sorular sorup araştırdığını bilirsin. Bazen kendi hakkında hiç bilmediğin şeyle­ri görmene neden olurlar tatlım."</span></span></p>

    <p><span class="Gvdemetni20"><span>"Hayır, bilmiyorum. Daha önce hiç psikoloğa görünme­dim."</span></span></p>

    <p><span class="Gvdemetni20"><span>Baize dönüp torununa baktı, sonra da Chevrolet'yi görkemli evlerin sıralandığı bir sokağa çevirdi. "Aslına bakarsan görün­dün, Carla?"</span></span></p>

    <p><span class="Gvdemetni20"><span>"Ne?"</span></span></p>

    <p><span class="Gvdemetni20"><span>"Çocukken, Dr. Leon'la bir tedavi dönemi geçirdin. Ama ha­tırlamıyorsun, değil mi?"</span></span></p>

    <p><span class="Gvdemetni2talik"><span>"Hayır.</span></span> <span class="Gvdemetni20"><span>Kaç yaşındaydım?"</span></span></p>

    <p><span class="Gvdemetni20"><span>“11 ”</span></span></p>

    <p><span class="Gvdemetni20"><span>"Ne... Bu tedavi ne kadar sürdü?"</span></span></p>

    <p><span class="Gvdemetni20"><span>"Aylarca. Uzun ve zorlu aylar boyunca."</span></span></p>

    <p><span class="Gvdemetni20"><span>"Anlayamıyorum. Hatırlamam gerekir. Oysa hatırlamıyo­rum. Neden?"</span></span></p>

    <p><span class="Gvdemetni20"><span>Baize eski ve büyük bir evin önünde durdu. Ahşap ve tuğla­dan yapılmış Norman Rockwell usulü ev, insanın kendini rahat hissedeceği bir yer gibi davetkâr görünüyordu.</span></span></p>

    <p><span class="Gvdemetni20"><span>"Dr. Leon bunu açıklar. Ondan duyman daha iyi olacak."</span></span></p>

    <p><span class="Gvdemetni20"><span>Dr. Raymond Leon kırlaşmaya yüz tutmuş Van Dyke sakalı ve sıcak, kırışık gözleriyle uzun boylu, yaşlıca biriydi.</span></span></p>

    <p><span class="Gvdemetni20"><span>Dünyayı ve sakinlerini alaycı bir mizahla izliyormuş gibi bir ucu sürekli kalkık ağzıyla neşeli birine benziyordu.</span></span></p>

    <p><span class="Gvdemetni20"><span>Bina hem evi hem de muayenehanesiydi. İyi aydınlatılmış bir odanın kapısını açtı ve yıpranmış, ama rahat bir deri koltuğu işaret etti. Carla sanki daha önce orada bulunmuşçasına, kendini huzurlu, evindeymiş gibi hissetti.</span></span></p>

    <p><span class="Gvdemetni20"><span>"Görüşmeyeli çok oldu Carla. Otur, seni yeniden görmek çok güzel."</span></span></p>

    <p><span class="Gvdemetni20"><span>"Sizi de."</span></span></p>

    <p><span class="Gvdemetni20"><span>Carla hepsi parlak yaldızlı ya da kırmızı bal mumlu mühür­lerle süslenerek çerçevelenmiş, camla kaplanmış akademik dip­lomalarla döşeli duvarlar görmeyi beklerken, Dr. Leon'un gü­lümseyerek torunlarına sarıldığı aile fotoğraflarıyla karşılaştı.</span></span></p>

    <p><span class="Gvdemetni20"><span>Bir diğer duvarda parlak, şatafatlı renklere bulanmış, bazıları tuhaf şekilli, çerçeveli çizimler gördü; hepsi de çocuklar tarafın­dan çiziktirilmiş gibiydi.</span></span></p>

    <p><span class="Gvdemetni20"><span>Resimlerden birinde yağmur damlası biçimindeki gözyaşları abartılı boyutta, ağlayan bir kibrit çocuk vardı. Arka plandaysa, kırmızıyla kaplanmış, cesetleri andırır bir yığın.</span></span></p>

    <p><span class="Gvdemetni20"><span>Ürperdi. Nedenini bilmiyordu, ama resimlerden huzursuz olmuştu.</span></span></p>

    <p><span class="Gvdemetni20"><span>Karşısındaki koltukta bacaklarını kavuşturarak oturan, epri­miş mokasenli ayağını sallayan Dr. Leon uzanıp masanın üzerin­den limon yeşili plastik bir dosya aldı.</span></span></p>

    <p><span class="Gvdemetni20"><span>"Bir şey sorabilir miyim Doktor?"</span></span></p>

    <p><span class="Gvdemetni20"><span>"Elbette."</span></span></p>

    <p><span class="Gvdemetni20"><span>"Baize biraz önce çocukken bana tedavi uyguladığınızı söyle­di. Oysa nedendir bilmem, hiç hatırlamıyorum."</span></span></p>

    <p><span class="Gvdemetni20"><span>"Sana tam olarak ne anlattı?"</span></span></p>

    <p><span class="Gvdemetni20"><span>"Sadece tedavi gördüğümü. Açıklama yapmadı."</span></span></p>

    <p><span class="Gvdemetni20"><span>Dr. Leon elindeki dosyayı yan sehpanın üzerine bıraktı. "Bunları biraz sonra konuşuruz Carla. Ama önce, izin verirsen sana kendi mesleğimle ilgili, pek bildiğini sanmadığım bazı şey­ler anlatmak istiyorum."</span></span></p>

    <p><span class="Gvdemetni20"><span>Ellerini dizlerine dayayarak arkasına yaslandı. "Ciddi psiko­lojik travma yaşamış insanların tedavisinde uzmanlaştım. Hayatı altüst eden kazalardan, savaş sonrası stresten, çocuklukta cinsel tacizden, kurşunlamalardan, ebeveyn intiharından, fobilerden, duygusal değişikliklerden, bunun gibi şeylerden söz ediyorum.</span></span><span>İşin gerçeği, sen de çocukluğunda inanılmaz bir duygusal trav­ma yaşadın."</span></p>

    <p><span class="Gvdemetni20"><span>Carla göğsündeki tuhaf çarpıntının yanında ani bir kaygı duydu. "An... Annemle babamın öldüğü zamandan mı bahse­diyorsunuz?"</span></span></p>

    <p><span class="Gvdemetni20"><span>"O ancak bir bölümü. Hepsi değil."</span></span></p>

    <p><span class="Gvdemetni20"><span>"Hiçbir şey hatırlamıyorum."</span></span></p>

    <p><span class="Gvdemetni20"><span>"Hatırlamaman gerekiyordu Carla."</span></span></p>

    <p><span class="Gvdemetni20"><span>"Neden?"</span></span></p>

    <p><span class="Gvdemetni20"><span>"İnsanın, özellikle de 12 yaşın altındaki çocukların belleği tat­sız hatıraları silen doğal bir savunma mekanizmasına sahiptir."</span></span></p>

    <p><span class="Gvdemetni20"><span>"Biraz açabilir misiniz?"</span></span></p>

    <p><span class="Gvdemetni20"><span>"İnsanlar genellikle çocuk yaştaki hastaların geçirdikleri travmatik tecrübelerin hipnoz terapisiyle silinebileceğini sanır. Oysa hipnoz terapisi bazen durumu daha da kötüleştirir, kimi zaman da zaten gerekmez."</span></span></p>

    <p><span class="Gvdemetni20"><span>"Neden gerekmez?"</span></span></p>

    <p><span class="Gvdemetni20"><span>"Beynin çocuklukta yaşanan travmaların yarattığı sorunlar karşısındaki savunma yöntemlerinden biri, ya anıları silmek ya da kişiliklerden birinin travmanın etkilerini ve anılarını taşıdığı iki farklı kişiliğe bölünmektir."</span></span></p>

    <p><span class="Gvdemetni20"><span>Dr. Leon arkasına yaslanarak ekledi: "Zihnin öteki bölümü olanlardan habersizdir ve hiçbir görünür etki olmadan gelişme­yi ve oldukça normal davranmayı sürdürür. Yemek yememize, uyumamıza, hareket etmemize izin veren ve olanlardan hiçbirini hatırlamayan bölüm, budur."</span></span></p>

    <p><span class="Gvdemetni20"><span>"Çocuk zihnimin travmayı bastırdığını mı söylüyorsunuz?"</span></span></p>

    <p><span class="Gvdemetni20"><span>"O dönemde, travmayla başa çıkmanın tek yolu buydu: Normal hayatını yaşayabilmen için kötü anıları yok etmekti."</span></span></p>

    <p><span class="Gvdemetni20"><span>"Hangi kötü anılar?"</span></span></p>

    <p><span class="Gvdemetni20"><span>"Oraya da geleceğiz. Bir bakıma, beynin daha ileri yaş­ta olanlarla daha kolay yüzleşmeyi umduğunu söyleyebiliriz. Yetişkinlikte çocukluk travmalarına dönüşlerin nedenlerinden biri de budur zaten."</span></span></p>

    <p><span class="Gvdemetni20"><span>Yeniden öne eğildi. "Lakin, olanların hiçbirini hatırlamıyor olman, zihninin görevini layıkıyla yerine getirdiğini gösteriyor.</span></span></p>

    <p class="MsoNormal"><span class="Gvdemetni20"><span>Ancak şimdi önümüzde yeni bir travma, eşinin ölümü duruyor. Baize senin rahatsızlık verici kâbuslar gördüğünü söyledi."</span></span></p>

    <p><span class="Gvdemetni20"><span>"Doğru."</span></span></p>

    <p><span class="Gvdemetni20"><span>"Hamile olduğunu da."</span></span></p>

    <p><span class="Gvdemetni20"><span>Genç kadın başını salladı.</span></span></p>

    <p><span class="Gvdemetni20"><span>"Kâbuslarında ne gibi görüntülerle karşılaşıyorsun Carla?"</span></span></p>

    <p><span class="Gvdemetni20"><span>Gördüklerini anlattı. "Tuhaf, değil mi?"</span></span></p>

    <p><span class="Gvdemetni20"><span>"Pek değil. Ama bazen çok eskide kalmış travmalar tetiklenerek uyku bozukluklarına ve kâbuslara neden olabilir. Bana ço­cukluğuna dair hatırladıklarını anlat."</span></span></p>

    <p><span class="Gvdemetni20"><span>"Ben... Doğrusunu söylemek gerekirse, biraz bulanık. Biraz sisli de olsa, annemle babam hakkında, görünüşleri hakkında sı­cak anılarım var."</span></span></p>

    <p><span class="Gvdemetni20"><span>"Hepsi bu mu?"</span></span></p>

    <p><span class="Gvdemetni20"><span>"Hayır, bir çeşit aile hayatıyla ilgili belli belirsiz anılarım var, bir yerlerde bir sahilde geçirilen günler, birlikte tatil, bunun gibi şeyler. Sevildiğimi hissettiğimden eminim. Neden bilmem, bu kesinlikle emin olduğum bir duygu. Öte yandan özellikle</span></span> <span class="Gvdemetni2talik"><span>kötü</span></span> <span class="Gvdemetni20"><span>anılarım yok."</span></span></p>

    <p><span class="Gvdemetni20"><span>"Nedeni çok açık. Seninle ilk ilgilendiğim zaman katatonik durumdaydın. Kötü anıları bastırmak için devreye giren bir çeşit seçici bellek kaybı."</span></span></p>

    <p><span class="Gvdemetni20"><span>Dr. Leon kavuşturduğu parmak uçlarını çenesine dayadı. "Anıları bastırmak, bilgisayarında istenmeyen bir dosyayı yok etmek için sil tuşuna basmaya benzemez. Ne demek istediğimi anlatabiliyor muyum?"</span></span></p>

    <p><span class="Gvdemetni20"><span>"E... Evet."</span></span></p>

    <p><span class="Gvdemetni20"><span>"Elbette sildiğin dosya hâlâ bilgisayarındadır, ancak geri geti­remezsin. Oysa Jan'ın ölümü pişmiş aşa soğuk su kattı."</span></span></p>

    <p><span class="Gvdemetni20"><span>"Nasıl?"</span></span></p>

    <p><span class="Gvdemetni20"><span>"Zihninin geçmişinden kalma belli belirsiz sahneleri su yü­züne çıkarmasına izin verdi. Rahatsız görünüyorsun, iyi misin?"</span></span></p>

    <p><span class="Gvdemetni20"><span>"Galiba şimdi endişelenmeye başladım."</span></span></p>

    <p><span class="Gvdemetni20"><span>Yaşlı adam gülümseyerek, "Tüm bunların bir şok olduğunun farkındayım," dedi. "Fakat lütfen, kaygılanmam istemem. Sana yardım için buradayım."</span></span></p>

    <p><span>"Yaşadıklarım neydi?"</span></p>

    <p><span class="Gvdemetni20"><span>"Öncelikle, Baize bana kâbusları anlattığı zaman karşılaştı­ğım problemi açıklamam gerekiyor."</span></span></p>

    <p><span class="Gvdemetni20"><span>Dr. Leon işaretparmağıyla dudaklarına dokundu. "Olanlara Pandora'nın kutusu da diyebiliriz. Kutunun kapağı birazcık ara­landı bile. Kendi kendime sorduğum soruya gelince, içinden ne çıkacağını bekleyecek miyiz, yoksa kapağı elimizle sonuna ka­dar açacak mıyız?</span></span></p>

    <p><span class="Gvdemetni20"><span>"Hiçbir şey yapmazsak, sorunun daha da büyümesi muhte­mel. Onun için, en iyisinin müdahale olduğunu düşünüyorum. Rahatsız edici kâbuslar neden ortaya çıktıkları açıklanamadan devam ederse, zihinsel ve bedensel stres çok artar."</span></span></p>

    <p><span class="Gvdemetni20"><span>Dr. Leon onaylayarak başını salladı. "Buna gerçekten izin veremeyiz. Bebeğine zarar verecek hiçbir riske girmek istemiyo­rum." Rahatlatıcı bir tebessümle, "Ve hiçbir şey de zarar verme­yecek," diye ekledi.</span></span></p>

    <p><span class="Gvdemetni20"><span>Carla ağırlaştığını hissedip karnına elini götürdü. "Tüm bun­ların amacı ne Doktor?"</span></span></p>

    <p><span class="Gvdemetni20"><span>"Kutu hangi yolla açılırsa açılsın, bazı acı gerçeklerle karşıla­şacaksın."</span></span></p>

    <p><span class="Gvdemetni20"><span>"Hangi gerçeklerle?"</span></span></p>

    <p><span class="Gvdemetni20"><span>"Bak, sandığın insan değilsin, Carla."</span></span></p>

    <p><span class="Gvdemetni20"><span>"Ne... Ne demek istiyorsunuz?"</span></span></p>

    <p><span class="Gvdemetni20"><span>"Bundan önce bir hayatın vardı, zihninin bastırdığı bir hayat. Kendi düş gücünün boşlukları doldurmak için ürettiği sınırlı je­nerik anıların dışında gerçek çocukluk anısına sahip olmamanın nedeni de bu."</span></span></p>

    <p><span class="Gvdemetni20"><span>"Söylediklerinizi anladığımdan emin değilim."</span></span></p>

    <p><span class="Gvdemetni20"><span>"11 yaşından önceki tüm hayatın bastırıldı. Sebebi de, yaşa­dığın travmaydı. Başa çıkmak, hayatta kalabilmek için zihninin bu anıları kapatması gerekti. Onun için, o dönemden kalma, iyi ya da kötü, tüm anıların çok derine, geri çağıramayacağın kadar derine gömüldü. Belki o dönemde benimle tanışmak bile o tatsız tecrübenin bir parçasıydı. Tedavini hatırlayamaman için iyi bir neden."</span></span></p>

    <p><span class="Gvdemetni20"><span>Carla şaşkındı, sersemlemişti, konuşmak için ağzını açtı.</span></span></p>
  </div>

  <div class="WordSection22">
    <p><span class="Gvdemetni20"><span>Bir ses çıkaramayınca, Dr. Leon, "Bana kalırsa bu durumdan çıkış yolu, gerçekle yüzleşmek ve ondan sonra yeniden başla­maktır," dedi. "Jan'ın ölümüne rağmen, bugün 20 yıl öncesine kıyasla çok daha güvenli bir yerdesin. Duygusal açıdan daha ol­gun, daha mantıklısın."</span></span></p>

    <p><span class="Gvdemetni20"><span>Durakladı. "Sanırım sana şu soruyu sormam gerekiyor: Kendini geçmişinle yüzleşmeye hazır görüyor musun? Yaşa­dığından habersiz olduğun bir hayatla yüzleşebilecek misin?"</span></span></p>

    <p><span class="Gvdemetni20"><span>"Sanki korkunç sırlarla dolu bir hayatmış gibi konuşuyorsu­nuz."</span></span></p>

    <p><span class="Gvdemetni20"><span>"Değil desem, yalan söylemiş olurum Carla. Ama sakın en­dişelenme, sana yardım için buradayım. Yolun her adımında ya­nında olacağım."</span></span></p>

    <p><span class="Gvdemetni20"><span>"Başka bir seçeneğim var mı?"</span></span></p>

    <p><span class="Gvdemetni20"><span>"Sanmıyorum. Ama bunları adım adım yapmamız gerekiyor, günlere ve haftalara yayarak. Başka türlüsü yanık yarasındaki plasteri aniden çekmek gibi olurdu. Gereğinden hızlı çekersen, iyileşmiş dokuyu da koparırsın."</span></span></p>

    <p><span class="Gvdemetni20"><span>"Ne... Nasıl başlayacağız?"</span></span></p>

    <p><span class="Gvdemetni20"><span>"Gerçekle. Bekle, bir şey getireyim."</span></span></p>

    <p><span class="Gvdemetni20"><span>Koltuğundan kalktı ve kitap raflarının başına gitti. Gri bir dosya kutusunu çekip açtı, içinden bordo deri kaplı bir günlük çıkardı.</span></span></p>

    <p><span class="Gvdemetni20"><span>Carla günlüğün eski ve yırtık pırtık olduğunu fark etti.</span></span></p>

    <p><span class="Gvdemetni20"><span> Annenle baban hakkına ne biliyorsun, Carla?"</span></span></p>

    <p><span class="Gvdemetni20"><span>"Pek bir şey bilmiyorum. Ben çocukken yurtdışında ölmüşler.</span></span> <span>Beni büyükbabamla babaannem büyütmüş."</span></p>

    <p><span class="Gvdemetni20"><span>"Nerede ölmüşler?"</span></span></p>

    <p><span class="Gvdemetni20"><span>"Avrupa'da. Baize, Almanya demişti. Büyükbabam askeri birlikle orada görevliymiş."</span></span></p>

    <p><span class="Gvdemetni20"><span>"Nasıl ölmüş?"</span></span></p>

    <p><span class="Gvdemetni20"><span>"Otomobil kazası. Baize otomobil alev almadan benim ön camdan fırladığımı, annemle babamın yangında öldüğünü söy­ledi."</span></span></p>

    <p><span class="Gvdemetni20"><span>"Sana ne olmuş?"</span></span></p>

    <p><span class="Gvdemetni20"><span>"Ciddi bir beyin sarsıntısı geçirmişim. Zaten o dönemdeki hayatımdan pek bir şey hatırlamamamı bu beyin sarsıntısına bağlıyordum."</span></span></p>

    <p><span class="Gvdemetni20"><span>"Annenle babanın mezarını görmeyi hiç istemedin mi?"</span></span></p>

    <p><span class="Gvdemetni20"><span>"Tabii istedim. Ama Baize naaşlarının yakıldığını söyledi."</span></span></p>

    <p><span class="Gvdemetni20"><span>"Baize'e hiç annenle babanı sormadın mı? Büyükbabanla ba­baannenin yanına gelmeden önce nasıl bir hayatın olduğunu?"</span></span></p>

    <p><span class="Gvdemetni20"><span>"Hem de durmadan. Çocukluğum boş kitap sayfası gibi."</span></span></p>

    <p><span class="Gvdemetni20"><span>"Bana hatırladıklarından bahset."</span></span></p>

    <p><span class="Gvdemetni20"><span>"Yurtdışında yaşamışım gibi belli belirsiz bir his var. Amerika'dan farklı, tuhaf bir ülkede, sıcak, mutlu bir aile hayatı."</span></span></p>

    <p><span class="Gvdemetni20"><span>"Bundan daha belirgin bir anın yok mu?"</span></span></p>

    <p><span class="Gvdemetni20"><span>"Pek yok. Anılar duman gibi dağılıveriyor."</span></span></p>

    <p><span class="Gvdemetni20"><span>"Sıcak, mutlu bir aile hayatı, dedin. Hiç kardeş hatırlıyor mu­sun?"</span></span></p>

    <p><span class="Gvdemetni20"><span>"Bunu sormanız ilginç. Uzun bir süre, zihnimde bir resim ta­şıdım."</span></span></p>

    <p><span class="Gvdemetni20"><span>"Nasıl bir resim?"</span></span></p>

    <p><span class="Gvdemetni20"><span>"Annem kucağında bir bebek tutuyor. İçimde, bir erkek kar­deşim varmış gibi, tuhaf bir his oluyordu. Baize'e ne zaman sorduysam, başından savdı."</span></span></p>

    <p><span class="Gvdemetni20"><span>"Baize başka ne anlattı?"</span></span></p>

    <p><span class="Gvdemetni20"><span>"Pek bir şey anlatmadı. O ve büyükbabam geçmişten bahset­mekten hoşlanmazlardı."</span></span></p>

    <p><span class="Gvdemetni20"><span>"Neden?"</span></span></p>

    <p><span class="Gvdemetni20"><span>"Annemle babamdan ne zaman söz etsem telaşlanıyorlardı. Babam tek çocuktu, onu kaybetmiş olmak kendilerine güç geli­yordu sanırım. Anıları canlandırmaktan hoşlanmadıklarını dü­şünürdüm."</span></span></p>

    <p><span class="Gvdemetni20"><span>"Ve sen de sormaktan vaz mı geçtin?"</span></span></p>

    <p><span class="Gvdemetni20"><span>"Öyle denebilir. Konu neredeyse tabu olmuştu."</span></span></p>

    <p><span class="Gvdemetni20"><span>"Merak etmiyor muydun?"</span></span></p>

    <p><span class="Gvdemetni20"><span>"Şaka mı ediyorsunuz? Her an. Ama soru sorarak onları ra­hatsız etmemek daha kolay geliyordu."</span></span></p>

    <p><span class="Gvdemetni20"><span>"Hiç annenle babanın fotoğrafını gördün mü?"</span></span></p>

    <p><span class="Gvdemetni20"><span>"Sadece bir resim, annemle babamın evlendiği günden kal­ma."</span></span></p>

    <p><span class="Gvdemetni20"><span>"Başka?"</span></span></p>

    <p><span class="Gvdemetni20"><span>"Başka yok. Baize otomobil kazası olduğu zaman annemle babamın bütün eşyayla birlikte taşınmakta olduğunu söyledi. Aile albümlerimiz kazada yanmış. Size bir sır vereyim mi?"</span></span></p>

    <p><span class="Gvdemetni20"><span>"Tabii."</span></span></p>

    <p><span class="Gvdemetni20"><span>"Büyüdükçe, Baize'in anlattıklarının ötesinde bir hayatım olup olmadığını merak etmeye başladım. Benden bir şeyler sak­landığını düşünüyordum. Hatta Baize'in annemle babamın sö­zünü etmesini engelleyen bazı korkunç şeyler olabileceğini."</span></span></p>

    <p><span class="Gvdemetni20"><span>"Ne gibi?"</span></span></p>

    <p><span class="Gvdemetni20"><span>“O kaza gerçekten oldu mu? Yoksa biri diğerini mi öldürdü? Bir intihar anlaşması mı yaptılar?"</span></span></p>

    <p><span class="Gvdemetni20"><span>"Sahi mi?"</span></span></p>

    <p><span class="Gvdemetni20"><span>"Babaannemle büyükbabamın konudan kaçınmaları için böylesi tatsız şeyler olup olmadığını merak ettim. Böyle bir ce­vap alacağımdan korktuğum için de sonunda sormaktan vaz­geçtim."</span></span></p>

    <p><span class="Gvdemetni20"><span>"Hiç geçmişinden bir bölümünün eksik olduğu duygusuna kapıldın mı?"</span></span></p>

    <p><span class="Gvdemetni20"><span>"Doktor, beni uzun zamandır rahatsız eden bir sürü soru­ya değiniyorsunuz. Büyürken kendi kendime sorduğum, ama cevabını alamadığım sorulara. Beni o günlerde huzursuz eden sorulara. Bu konuşmanızla o sorular yine huzursuzluk vermeye başladı."</span></span></p>

    <p><span class="Gvdemetni20"><span>"Annenle babandan bahsetmemek için Baize'in çok sağlam nedenleri vardı Carla."</span></span></p>

    <p><span class="Gvdemetni20"><span>"Hangi sağlam nedenleri?"</span></span></p>

    <p><span class="Gvdemetni20"><span>"Haklıydın, annenle baban otomobil kazasında ölmedi."</span></span></p>

    <p><span class="Gvdemetni20"><span>Carla ağzı açık, bakakaldı. "Öyleyse nasıl öldüler?"</span></span></p>

    <p><span class="Gvdemetni20"><span>Yaşlı adam koltuğuna döndü, günlüğü dizlerinin üzerine yer­leştirip, avuçlarını deri kapağına dayadı.</span></span></p>

    <p><span>"İlk adım olarak, bundan bazı bölümler okumanı istiyorum."</span></p>

    <p><span>"Nedir bu?"</span></p>

    <p><span class="Gvdemetni20"><span>"Bir günlük. Aynı zamanda geçmişinin anahtarı, kâbuslarının başlıca nedeni. Kendin ve gerçekte kim olduğunla ilgili bilmedi­ğin ne varsa bu sayfalarda yazılı. İlk yarısını okumanı istiyorum."</span></span></p>

    <p><span class="Gvdemetni20"><span>Defteri Carla'nın önündeki masaya bırakınca, genç kadın günlüğe huzursuzca baktı.</span></span></p>

    <p><span class="Gvdemetni20"><span>"Yalnız mı okuyacağım?"</span></span></p>

    <p><span class="Gvdemetni20"><span>"Hayır. Ben de burada kalacak, arkada sessizce oturacağım."</span></span></p>

    <p><span class="Gvdemetni20"><span>"Neden?"</span></span></p>

    <p><span class="Gvdemetni20"><span>"Çok büyük bir şok olacak da ondan. Okudukça, duygusal olarak etkileneceksin. Öte yandan, seninle ilgili gerçeği de açık­layacak."</span></span></p>

    <p><span class="Gvdemetni20"><span>"Ne kadar zamanım var?"</span></span></p>

    <p><span class="Gvdemetni20"><span>Genç kadına sevgiyle gülümsedi.</span></span></p>

    <p><span class="Gvdemetni20"><span>"İstediğin kadar. Bütün gece burada kalsan da önemi yok. Bu öğleden sonraya kalan tek hastam sensin. Bir yere de gitmiyo­rum."</span></span></p>

    <p><span class="Gvdemetni20"><span>"Bunu kim yazmış?"</span></span></p>

    <p><span class="Gvdemetni20"><span>"Annen, Carla. Onun günlüğüydü. Soğuk ve karlı bir akşam, hipotermiden ölmek üzereyken kurtarıldığın zaman, elinde bu günlük vardı. Giydiğin yırtık pırtık elbiselerin dışında, üzerinde sadece bu günlük ve içine bantla yapıştırılmış para vardı."</span></span></p>

    <p><span class="Gvdemetni20"><span>"Neden kurtarıldım?"</span></span></p>

    <p class="MsoNormal"><span class="Gvdemetni20"><span>"Bilmen gereken her şey bu günlükte." Bir an elini şakağına götürdü. "Zaten burada bir yerde kilit altında. Sen sadece kilidi açmak üzeresin. Rahatsız olur ya da etkilenirsen, burada olaca­ğa"</span></span></p>

    <p><span>Carla günlüğe dokundu. "Bunu... Bunu okuduğum zaman,</span> <span class="Gvdemetni20"><span>kötü anılarım geri mi gelecek?"</span></span></p>

    <p><span class="Gvdemetni20"><span>"Geleceğinden eminim. Ama güzel anılar da."</span></span></p>

    <p><span class="Gvdemetni20"><span>"Hep birlikte mi, yoksa bölük pörçük mü?"</span></span></p>

    <p><span class="Gvdemetni20"><span>"Bu konularda bir standart yoktur Carla."</span></span></p>

    <p><span class="Gvdemetni20"><span>"Açıklayın lütfen."</span></span></p>

    <p><span class="Gvdemetni20"><span>"Hatırlamak için çabalaman gerekebilir, bazı durumlardaysa hiç gerekmez. Bazı insanların bastırılmış anılarının geri gelmesi günleri, hatta haftaları bulur. Kimileri için ise hatırlama, bir bara­jın kapakları açılmışçasına çok daha dramatik gelişir."</span></span></p>

    <p><span class="Gvdemetni20"><span>Dr. Leon gözlerini genç kadına dikti. "İkisinin karışımı da olabilir. Yine de seni uyarayım; güçlü anılar geri geldiğinde hasta çoğu zaman kendini kaybedebilir."</span></span></p>

    <p><span class="Gvdemetni20"><span>Parmağıyla günlüğe dokundu. “Başından geçenleri okumak bilinçaltını tetikleyecektir. Geçmişinde en kötü travmaları yaşa­dığın, ya da en yoğun mutlulukları tattığın yerleri ziyaret etmek de öyle."</span></span></p>

    <p><span class="Gvdemetni20"><span>“Gerçekten mi?"</span></span></p>

    <p><span class="Gvdemetni20"><span>“O zamandan kalma fotoğrafları ya da tanıştığın insanları görmek de benzer etki yapabilir. Zihin noktaları birleştirmeye, travmayı çözmeye koyulur."</span></span></p>

    <p><span class="Gvdemetni20"><span>Carla günlüğe bir daha baktı. Omurgası buz gibi bir ürpertiy­le sızladı. Birden korktuğunu hissetti.</span></span></p>

    <p><span class="Gvdemetni20"><span>Dr. Leon, Carla'nın korkusunu fark etmiş olacak ki, “Her şeyden önce, bugünü kurtuluş günü olarak düşünmen gerek," dedi.</span></span></p>

    <p><span class="Gvdemetni20"><span>“Kurtuluş günü?"</span></span></p>

    <p><span class="Gvdemetni20"><span>“Nihayet gerçek Carla'ya özgürlüğünü veriyoruz."</span></span></p>

    <p class="MsoNormal"><a><span class="Balk33ptbolukbraklyor"><span><br /></span></span></a></p>

    <p class="MsoNormal"><a><span class="Balk33ptbolukbraklyor"><span><b><br /></b></span></span></a></p>

    <h2 class="MsoNormal" id="sigil_toc_id_9"><a id="bookmark15"><span class="Balk33ptbolukbraklyor"><span><b>13</b></span></span></a></h2>

    <p><span class="Gvdemetni20"><span>Günlüğü eline aldı.</span></span></p>

    <p><span class="Gvdemetni20"><span>Parmaklarını cildin derisi üzerinde gezdirdi.</span></span></p>

    <p><span class="Gvdemetni20"><span>Deri bazı yerlerinden yırtılmıştı. Günlükte tanıdık gelen bir duygu vardı. Kapağını açtı.</span></span></p>

    <p><span class="Gvdemetni20"><span>Ön kapağın içine seloteyple plastik bir cep yapıştırılmıştı. Cebin içinde de kararmış bir gümüş dolar. Doları eline alıp ince­ledi. 1986 tarihini taşıyordu.</span></span></p>

    <p><span class="Gvdemetni20"><span>Ön yüzüne Özgürlük Anıtı, arka yüzüne de kartal ve beş kö­şeli on üç yıldız işlenmişti. Parayı tekrar plastik cebe yerleştirdi.</span></span></p>

    <p><span class="Gvdemetni20"><span>Günlüğün, okunaklı ve akıcı bir el yazısıyla İngilizce kaleme alınmış yaklaşık 100 sayfayı kapsadığını tahmin ediyordu. Çoğu bölümü mavi, bazı sayfaları da siyah mürekkeple yazılmıştı. Bir de farklı kurşunkalemlerle yazılmış kısımlar vardı.</span></span></p>

    <p class="MsoNormal"><span class="Gvdemetni80"><span>Annemin el yazısı.</span></span></p>

    <p><span>Günlüğü elinde tutmak bir taraftan tuhaf geliyor, diğer taraftan</span> <span class="Gvdemetni20"><span>da tanıdık bir koltukta oturmak gibi, rahatlatıcı bir duygu veriyor­du. Arka sayfaları çevirdiği zaman, kapağın içine sanki bir çocuk tarafından çizilmiş karakalem resimler gördü.</span></span></p>

    <p><span class="Gvdemetni20"><span>Resimlerden biri, silahlı kibrit adamların koruduğu büyük bir binaydı. Çevresi karmakarışık karalamalarla kuşatılmış. Carla, karalamaların dikenli tel olması gerektiğini düşündü.</span></span></p>

    <p><span class="Gvdemetni20"><span>Bir başka resimde biri erkek, biri kız, iki çocukla yan yana du­ran bir kadınla bir adam görünüyor, hepsinin gözlerinden yaşlar akıyordu.</span></span></p>

    <p><span class="Gvdemetni20"><span>Her şeklin altında da bir isim yazılıydı: Bir çocuk elinden çıkma yazıyla Anne, Baba, Carla, Luka. Her birinin yanında da, kurşunkalemle çizilmiş kırmızı birer kalp.</span></span></p>

    <p><span>Resmin altında bir imza var: Luka.</span></p>

    <p><span class="Gvdemetni20"><span>Mezarının üzerinden biri geçmiş gibi, bir ürperti hissetti.</span></span></p>

    <p><span class="Gvdemetni20"><span>Her biri eskimişliğin belli belirsiz sarılığını taşıyan bütün say­falar yıllar önce yazılmış olmalıydı. Sayfaları çevirdi.</span></span></p>

    <p><span class="Gvdemetni20"><span>Cilt bazı yerlerinden kopmuştu. Kimi günlerin yazıları sade­ce birkaç satır, kimileri de sayfalar boyuydu. Sanki İngilizce ya­zarın anadili değilmişçesine, üslup şurada burada biraz zorlama gibiydi. Ama kayıtlar okunaklıydı. Her kaydın tarihi yazılmıştı. Tarihlerin hepsi 20 yıldan eskiydi.</span></span></p>

    <p><span class="Gvdemetni20"><span>Günlüğün iç tarafında, büyük harflerle LANA JORAN'IN GÜNLÜĞÜ yazıyordu.</span></span></p>

    <p><span class="Gvdemetni20"><span>İlk iki sayfa, farklı tonlardaki mavi mürekkeple yazılmıştı ve sanki sonradan eklenmiş bir çeşit önsöz izlenimi veriyordu. Her iki sayfa da zımbalanmamış, yerine kaba iplikle dikilmişti.</span></span></p>

    <p><span class="Gvdemetni20"><span>Başını kaldırıp Dr. Leon'a baktı. Dr. Leon onu rahatlatmak is­ter gibi gülümsedi. “Şimdilik her şey yolunda mı?"</span></span></p>

    <p><span class="Gvdemetni20"><span>“Sa... Sanırım evet."</span></span></p>

    <p><span class="Gvdemetni20"><span>Genç kadın derin bir soluk aldı, göğsünde bir sıkışma hissetti. Deri kanepeye yerleşti, önsözü çevirdi ve okumaya koyuldu.</span></span></p>

    <p class="MsoNormal"><span><i><br /></i></span></p>

    <p class="MsoNormal"><span><i>LANA JORAN'IN GÜNLÜĞÜ</i></span></p>

    <p class="MsoNormal"><span class="Gvdemetni80"><span>Adım Lana foran ve bu benim öyküm.</span></span></p>

    <p class="MsoNormal"><span class="Gvdemetni80"><span>Ben, kocam ve iki sevgili çocuğumuz, hepimiz öleceğiz.</span></span></p>

    <p class="MsoNormal"><span class="Gvdemetni80"><span>Dünyanın ıstıraplarımıza kayıtsız kalacağından emin olduğum gibi, öleceğimizden de eminim.</span></span></p>

    <p class="MsoNormal"><span class="Gvdemetni80"><span>Onun için bu satırları bizi kurtarmaları umuduyla değil, acıla­rımızın kaydı olması amacıyla yazıyorum. Eğer dünya bunca masu­mun katledilmesine tanık olacaksa ve eğer öyküm tek bir insanın bile öldürülmesini engelleyecekse, o zaman zahmetlerime değmiş olacak.</span></span></p>

    <p class="MsoNormal"><span class="Gvdemetni80"><span>Önce, tarihin tekerrürden ibaret olduğunu öğrendiğimi belirt­meme izin verin.</span></span></p>

    <p class="MsoNormal"><span class="Gvdemetni80"><span>Bundan yıllarca önce, Nazi toplama kampları keşfedilip, fırın­larının hâlâ milyonlarca masumun öldürülmesinin sıcaklığını ta­şıdıkları anlaşıldığı zaman, dünya böyle bir şeyin bir daha asla tek­rarlanmayacağına söz vermişti.</span></span></p>

    <p class="MsoNormal"><span class="Gvdemetni80"><span>Oysa, şimdi o söz unutuldu.</span></span></p>

    <p class="MsoNormal"><span class="Gvdemetni80"><span>Çünkü bizimki gibi yüz binlerce aile evlerinden edildi, zorla araçlara bindirildi ya da ölüm yürüyüşlerine çıkarıldı, ırzına geçilip işkence gördü, ölüm kamplarında vuruldu ya da öldüresiye dövül­dü. Güce aç başka bir diktatörün şiddetli hevesine kurban giden er­kekler, kadınlar, çocuklar, bebekler.</span></span></p>

    <p class="MsoNormal"><span class="Gvdemetni80"><span>Sakın yanılmayın: Yeni bir Holokost yaşanıyor. Korkunç şid­detine, hiçbir ebeveynin veya çocuklarının asla görmemesi gereken görüntülere tanık oldum. Ve tüm bu sürede dünya bir yanda durdu ve izledi.</span></span></p>

    <p class="MsoNormal"><span class="Gvdemetni80"><span>Ölümden korkuyorum. Ölüm her yanınızı sardığında, sürekli bir yoldaş olduğunda da ölümden korkuyorsunuz.</span></span></p>

    <p class="MsoNormal"><span class="Gvdemetni80"><span>Özellikle çocuklarım için korkuyorum.</span></span></p>

    <p class="MsoNormal"><span class="Gvdemetni80"><span>Geceleri yataklarına yatırdığım, sabahları uyandırdığım o güzel yüzlerin, her şeyden çok sevip taptıklarımın insan hayatına hiç de­ğer vermeyen işkenceciler ve katiller tarafından öldürülmelerinden korkuyorum.</span></span></p>

    <p class="MsoNormal"><span class="Gvdemetni80"><span>Bahtsızlığımız yüzünden Tanrı'yı suçladığım anlar oldu. Yardımı için yalvardığım, umutsuzluk içinde ona seslendiğim. Ve ondan yardım gelmeyince ona kahrettim. Oysa Tanrı'nın suçlanma­ması gerektiğini öğrendim.</span></span></p>

    <p class="MsoNormal"><span class="Gvdemetni80"><span>Toplama kamplarında insanın insana uyguladığı zulümle ilgili bir soruyu hatırladım. Soru soruldu: "Söylesenize, Auschwitz'de Tanrı neredeydi?"</span></span></p>

    <p class="MsoNormal"><span class="Gvdemetni80"><span>Ve yanıt geldi: "İnsan neredeydi?"</span></span></p>

    <p class="MsoNormal"><span class="Gvdemetni80"><span>Çünkü bu kötülüğü sadece insan yaptı. Ne Tanrı, ne din, ne Tanrı ya da din adına hareket eden insanlar. Sadece basit insan. İnançlarına veya ırklarına bakmaksızın, herkese ıstırap çektiren insanlar: Sırp, Boşnak veya Hırvat. Hıristiyan ya da Ortodoks, Müslüman ya da ateist.</span></span></p>

    <p class="MsoNormal"><span class="Gvdemetni80"><span>İdraki aşan, bağışlamanın ve pişmanlığın ötesinde bazı cinayet­ler vardır. Cezasız kalan ve ders alınmayan cinayetler.</span></span></p>

    <p class="MsoNormal"><span class="Gvdemetni80"><span>Böylesi cinayetler işleyenler çoğu zaman aramızda dolaşmayı, insanlığı kötülükleriyle lekelemeyi sürdürüyor. Onun için bu gün­lüğü ailemi infaz eden insanların da yakalanması umuduyla yazı­yorum.</span></span></p>

    <p class="MsoNormal"><span class="Gvdemetni80"><span>Günahlarının dünyaya haykırılacağı umuduyla. Çünkü eğer yakalanmazlarsa, ceza görmezlerse, o zaman hiçbirimiz için umut kalmadı demektir.</span></span></p>

    <p class="MsoNormal"><span class="Gvdemetni80"><span>Bu, benim ailemin öyküsü. Kocam David'in ve benim, kızımız Carla'yla oğlumuz Luka'nın öyküsü.</span></span></p>

    <p class="MsoNormal"><span class="Gvdemetni80"><span>Ve nefretle sonlanacak olmasına rağmen, sevgiyle başlamıştı.</span></span></p>

    <p class="MsoNormal"><span class="Gvdemetni80"><span>Tanrım, yalvarırım, Saraybosna, Vukovar ve Srebrenitsa gibi kent ve kasabaların adları anılırken, Omarska ve Manyafça ölüm kamplarının ve inançlarına ve ırklarına bakılmaksızın masumlara kötülük yapılan her neresiyse, adları insanlık tarihinin karanlık say­falarından çağırılırken, benim sözlerim de hatırlansın.</span></span></p>

    <p class="MsoNormal"><span class="Gvdemetni80"><span>Bunu başarabilirsem, sözlerim başkalarında yaşamayı sürdürür­se ve adalet yerini bulursa, belki o zaman ölümden korkmam.</span></span></p>

    <p class="MsoNormal"><span class="Gvdemetni80"><span>Çünkü geride bıraktıklarımızın kalplerinde yaşamak, ölmek de­ğildir.</span></span></p>

    <p><span class="Gvdemetni20"><span>Önsözü okumayı tamamlayınca, durakladı. Sanki arkasında korkunç bir şeylerin yapılmış olduğu bir kapının önünde duru­yormuş gibi, içini bir soğukluk ve kötü bir önsezi dolduruyordu.</span></span></p>

    <p><span class="Gvdemetni20"><span>Dr. Leon, “Bir sorun yok ya?" diye sordu.</span></span></p>

    <p><span class="Gvdemetni20"><span>“San... Sanmıyorum. Bir kardeşim varmış gerçekten. Luka."</span></span></p>

    <p><span class="Gvdemetni20"><span>“Evet, hepsi günlükte yazılı Carla. Lütfen okumaya devam et."</span></span></p>

    <p><span class="Gvdemetni20"><span>Yeniden okumaya koyuldu. Günlük annesinin Yugoslavya’nın Boşnak bölgesinde, Mostar'la Saraybosna'nın tam ortasındaki </span></span><span>Konyiç'teki yalın çocukluğuyla başlıyordu. O dönemde adı Lana Tanoviç'ti. Tek çocuktu ve küçük kasaba avukatı babası da bölge savcısıydı ve onun ailesinden miras kalan mütevazı bir çiftlikte oturuyorlardı. Annesi civardaki bir okulda İngilizce öğretmeniy­di. Oturdukları kasabada Ortodoks Hıristiyanlarla Müslümanlar yan yana, huzur içinde yaşıyorlardı.</span></p>

    <p><span class="Gvdemetni20"><span>Lana'nın anne ve babası farklı kökenlerden gelmişlerdi; anne­si Hıristiyan bir Sırp, babası da Müslüman bir Boşnak'tı. Tanrı'ya inanmakla birlikte, aşırı dindar değillerdi ve kızlarına geleneksel dini eğitim verilmesini istememişlerdi.</span></span></p>

    <p><span class="Gvdemetni20"><span>Lana'nın annesi kızına daha küçük yaştan itibaren İngilizce öğretti. Genç kız 18 yaşına geldiği zaman akıcı bir İngilizce ko­nuşuyordu ve İngilizce eğitimi için Dubrovnik'te bir yüksekoku­la kabul edilmişti.</span></span></p>

    <p><span class="Gvdemetni20"><span>Hayali yazar olmak ve bir gün dünyayı değiştirecek bir kitap yazmaktı.</span></span></p>

    <p><span class="Gvdemetni20"><span>Lana'nın annesinin göğüs kanserine yenik düştüğü yıldı. Lana o günden sonra her ayın iki hafta sonu eve döndü ve tatil­lerini savcı babasının yanında geçirdi.</span></span></p>

    <p><span class="Gvdemetni20"><span>Babasının verdiği cüzi okul harçlığını tamamlamak için, Sinyor Banda adlı birinin restoranında yarı zamanlı garson ola­rak çalışmaya başladı.</span></span></p>

    <p><span class="Gvdemetni20"><span>Carla'nın babasıyla, Amerikalı genç sanatçıyla orada tanıştı.</span></span></p>

    <p><span class="Gvdemetni20"><span>Birlikte gittikleri Mostar gezisini, David'in köprüden atlama­sını ve isimlerini bir zeytin ağacına kazımasını sevgi dolu ayrın­tılarla anlatıyordu. Ve birbirlerine karşı sevgi ve düşkünlüğün nasıl geliştiğini, Dubrovnik'teki küçük Aziz Nikola kilisesindeki evlilikleriyle nasıl taçlandığını, iki çocuklarının doğumunu.</span></span></p>

    <p><span class="Gvdemetni20"><span>Önce Marianna Carla doğdu - Marianna anneannesinin adıy­dı ya, herkes ona Carla diyordu. Annesi, kocasının babalığı bu kadar kolay benimsemesinden mutluydu ve her ikisi de kızları­na âşıktı.</span></span></p>

    <p><span class="Gvdemetni20"><span>Sinyor Banda'ya ait olan, anne ve babasının çalıştığı restora­nın üstünde oturuyorlardı; babası boş zamanlarında resim yapı­yordu. Carla'nın annesi mezun olunca, İngilizce dersleri vererek ilave para kazanmaya başlamıştı.</span></span></p>

    <p><span class="Gvdemetni20"><span>Altı yıl sonra Luka geldi. O harika, neşeli Luka 11 hafta er­ken doğmuştu. Güç bir sezaryen doğumdu; göbek bağı zavallı­nın boynuna dolanmış, oksijenini kesecek gibi olmuştu. Ne var ki zayıf Luka dünyaya ağlayarak gelecekti. Zamanından önce doğmuş olması retinopatiye neden olmuş, sonunda bir gözü kör kalmıştı.</span></span></p>

    <p><span class="Gvdemetni20"><span>Bu kadar çelimsiz olduğu için doktorlar yaşamasına ihtimal vermemişti, ama o, yine de hayata tutunmayı, gelişip serpilmeyi başaracaktı.</span></span></p>

    <p><span class="Gvdemetni20"><span>Annesi, Luka'nın büyürken kundaktan gelme "battaniyeciği" olmadan, mavi pamuklu battaniyesini yanına almadan nasıl uyuyamadığını anlatıyordu.</span></span></p>

    <p><span class="Gvdemetni20"><span>Mutlu günlerdi, ancak Balkan savaşının ilk dönemlerinde Sırp güçlerinin Dubrovnik Kuşatması mutluluklarına gölge dü­şürecekti. Carla, annesinin olanları anlatışını okumayı sürdür­dü.</span></span></p>

    <p class="MsoNormal"><span class="Gvdemetni80"><span>Carla küçük bir kardeşi olduğu için sevinçten uçuyor.</span></span></p>

    <p class="MsoNormal"><span class="Gvdemetni80"><span>Çocuğu şımartmasını önlemek için gayret etmem gerek. Luka ne­şeli, oyunbaz bir bebek olarak büyüyor. Görmeyen gözünün süt be­yaz olması her an bir şeyler yapmasını, her yere ablasının peşinden gitmesini, kazağına ya da eteğine yapışmasını önlemiyor.</span></span></p>

    <p class="MsoNormal"><span class="Gvdemetni80"><span>Konuşmaya başladığından beri sürekli olarak Carla'ya, "Hayır, Luka bırak yok! Luka kal, Carla," diye yalvarıyor.</span></span></p>

    <p class="MsoNormal"><span class="Gvdemetni80"><span>Uçarı bir mizah anlayışı var ve ilgi odağı olduğunun farkında. Carla bir öpücük istediği zaman, gamzeli bir tebessüm ediyor, kı­kırdıyor, melek dudaklarını büzerek kaçıyor, peşinden gelmesi için ablasını kışkırtıyor ve şaka yollu, "Hayır, öpücük yok. Bugün sana öpücük yok Carla," diye sesleniyor.</span></span></p>

    <p class="MsoNormal"><span class="Gvdemetni80"><span>Sonunda, Carla onu yakaladığında yumuşuyor: "Peki... Uslu durursan sadece bir öpücük," ve ablası kucağına alıp yanaklarını, ensesini öpmeye başlayınca kıkırdaması kahkahaya dönüşüyor.</span></span></p>

    <p class="MsoNormal"><span class="Gvdemetni80"><span>Carla kardeşine hayran. Aradığım her şeyi buldum: İki harika çocuk, iyi, anlayışlı ve sevgi dolu bir koca.</span></span></p>

    <p class="MsoNormal"><span class="Gvdemetni80"><span>İnsan daha ne ister?</span></span></p>

    <p class="MsoNormal"><span class="Gvdemetni80"><span>David'in annesiyle babası mektup yazıyor, telefon ediyor. Hep birlikte, babasının askeri bir konferansa katılacağı Viyana'da buluş­maktan söz ediyorlar. Buluşma üç ay sonra gerçekleşiyor. Bizimle ve çocuklarla karşılaşacakları için çok heyecanlılar.</span></span></p>

    <p class="MsoNormal"><span class="Gvdemetni80"><span>Trene biniyor ve Viyana'da güzel bir otelde, nefis yemeklerle bir­likte üç muhteşem gün geçiriyoruz. Annesiyle babası çocuklara ba­yılıyor, onlara hediyeler alıyor.</span></span></p>

    <p class="MsoNormal"><span class="Gvdemetni80"><span>Carla'ya bir Barbie bebek ve giysiler, Luka için bir Thomas the Train sırt çantasıyla yine bir sürü giyecek. Ve doğumlarının anısı­na, her ikisine gerçek birer gümüş dolar. Çocuklar parıltılı dolarlara büyülenmiş gibi bakıyor.</span></span></p>

    <p class="MsoNormal"><span class="Gvdemetni80"><span>1986'da basılan gümüş dolarların ön yüzünde bir kadın - Özgürlük- arka yüzünde de kartalla yıldızlar var - beş köşeli 13 yıldız, diyor Carla bana.</span></span></p>

    <p class="MsoNormal"><span class="Gvdemetni80"><span>Luka elindeki paranın korsan hazinesi olduğunu söylüyor ve gu­rurla plastik zarfında saklıyor.</span></span></p>

    <p class="MsoNormal"><span class="Gvdemetni80"><span>David'in babası savaş söylentilerinden bahsederek bizi uyarıyor. Ülkemizi bırakıp, Amerika'ya taşınmanın akıllıca olacağını söylü­yor.</span></span></p>

    <p class="MsoNormal"><span class="Gvdemetni80"><span>David onlara durum çok kötüleşirse gideceğimizi, ama şimdilik hayatımızı yaşamayı sürdüreceğimizi anlatıyor. Annesiyle babası üzüntülerini saklayamıyor, ayrılacağımız sırada onlarla kucaklaşı­yor ve haberleşeceğimize söz veriyoruz. Hepimizin gözleri yaşlı. En azından, anlaşmazlıklarını unutup barıştıkları için mutluyum.</span></span></p>

    <p class="MsoNormal"><span class="Gvdemetni80"><span>Hayatımızdaki tek gölge, o savaş söylentisi.</span></span></p>

    <p class="MsoNormal"><span class="Gvdemetni80"><span>Dubrovnik Sırp kuvvetlerince kuşatıldı ve kimse kentten ayrı­lamıyor. Yiyecek ve su sıkıntısı çektiğimiz gibi, elektrik de sürekli kesiliyor. Eski şehir top atışına tutuluyor, binalar yıkılıyor ve keskin nişancılar dehşet saçıyor.</span></span></p>

    <p class="MsoNormal"><span class="Gvdemetni80"><span>Sürekli bir ölüm korkusu içinde yaşamaya başlıyoruz. Her gün etnik temizlik, cinayet ve yağma öyküleri işitiyoruz.</span></span></p>

    <p class="MsoNormal"><span class="Gvdemetni80"><span>Bugün, hâlâ açık olan fırınlardan birinde taze ekmek satıldığı söylentisi yayılıyor. David gönüllü gitmeye karar veriyor.</span></span></p>

    <p class="MsoNormal"><span class="Gvdemetni80"><span>Gideli iki saat olmuşken, şiddetli bir patlama işitiyorum. Sinirlerim laçka, odayı arşınlıyorum. On dakika daha geçiyor, David hâlâ dönmüyor. Daha fazla dayanamıyorum. Carla'ya Luka'yla evde kalmasını ve dışarı çıkmaya kalkmamasını tembihliyorum.</span></span></p>

    <p class="MsoNormal"><span class="Gvdemetni80"><span>"Hemen geleceğim güzellerim. Sakın buradan ayrılmayın."</span></span></p>

    <p class="MsoNormal"><span class="Gvdemetni80"><span>Keskin nişancılara yakalanmamaya çalışarak, sokaklarda zikzak­lar çiziyorum. Fırına ulaştığımda yüreğim çılgınca çarpmaya başlı­yor. Gözlerimin önünde bir katliam manzarası var.</span></span></p>

    <p class="MsoNormal"><span class="Gvdemetni80"><span>Tıp personeli kimi yaralı, kimi ölü, çevrede yatanlarla ilgileniyor. Kollar, bacaklar, vücut parçaları kana bulanmış, sokağa dağılmış. Bir adam, belden yukarısının yarısı parçalanmış, bir korkuluktan sallanıyor.</span></span></p>

    <p class="MsoNormal"><span class="Gvdemetni80"><span>Dehşet içinde donup kalıyorum.</span></span></p>

    <p class="MsoNormal"><span class="Gvdemetni80"><span>David'i görüyorum: Kanlar içinde, giysilerine kemik ve doku parçaları yapışmış. Ayakta, yürüyor, diğerlerine yardım ediyor. Tanrı'ya şükürler olsun ki yaralanmamış. İnsanlar ekmek için kuy­ruğa girdiklerinde bir havan mermisinin düştüğünü, erkek, kadın, çocuk demeden birçok insanın öldüğünü anlatıyor. Kuyruğun o ka­dar gerisindeymiş ki, patlamayı sadece sarsıntıyla atlatmış.</span></span></p>

    <p class="MsoNormal"><span class="Gvdemetni80"><span>Hayatta olduğuna şükrederek ona sarılıyor, öpüyorum.</span></span></p>

    <p class="MsoNormal"><span class="Gvdemetni80"><span>Top atışları Noel'den sonra, Sırpların kuşatmayı kaldırmalarıyla duruyor.</span></span></p>

    <p class="MsoNormal"><span class="Gvdemetni80"><span>David bir an önce buradan ayrılıp Amerika'ya gitmemizi istiyor.</span></span></p>

    <p class="MsoNormal"><span class="Gvdemetni80"><span>"Israr ediyorum, Lana." Sesindeki kaygı tınısını işitiyorum.</span></span></p>

    <p class="MsoNormal"><span class="Gvdemetni80"><span>Anne ve babasına telefon ediyor, onlar da uçak biletlerimiz için para gönderme derdinde.</span></span></p>

    <p class="MsoNormal"><span class="Gvdemetni80"><span>Fakat o gün babamın hasta olduğunu öğreniyorum.</span></span></p>

    <p class="MsoNormal"><span class="Gvdemetni80"><span>Hareket edemeyecek kadar hasta.</span></span></p>

    <p class="MsoNormal"><span class="Gvdemetni80"><span>David'e babamın çiftliğine gidip, yola çıkacak kadar iyiyse bura­ya getirmek zorunda olduğumuzu söylüyorum.</span></span></p>

    <p class="MsoNormal"><span class="Gvdemetni80"><span>Babamı tek başına bırakıp gidemem. Onu kurtarmalıyım.</span></span></p>

    <p class="MsoNormal"><span class="Gvdemetni80"><span>David yapacağımız yolculuktan hiç mutlu değil, tehlikeli olabi­lir, ama Amerikan pasaportunu alacak, bu da bize bir çeşit koruma sağlayabilir.</span></span></p>

    <p class="MsoNormal"><span class="Gvdemetni80"><span>"Sonra da bu ülkeden gidiyoruz, tamam mı?"</span></span></p>

    <p class="MsoNormal"><span class="Gvdemetni80"><span>"Söz veriyorum David."</span></span></p>

    <p class="MsoNormal"><span class="Gvdemetni80"><span>Ve böylece Sinyor Banda'yla vedalaşıyor, ne zaman döneceğimizi </span></span><span>bilmediğimizi, ancak yakında dönmeyi umduğumuzu söylüyoruz.</span></p>

    <p class="MsoNormal"><span class="Gvdemetni80"><span>Birkaç parça eşyayla, kasvetli bir cumartesi sabahı yola koyulu­yoruz.</span></span></p>

    <p class="MsoNormal"><span class="Gvdemetni80"><span>Lakin Sırp tanklarının ve milis birliklerinin kanlı bir sefere baş­lamak için aynı sabah Saraybosna'nın kuzeyine doğru harekete geç­tiklerinden habersiziz...</span></span></p>

    <p class="MsoNormal"><span class="Gvdemetni80"><span>Şimdi dönüp geriye baktığım zaman, babamı kurtarmak için gi­riştiğimiz yolculuğun trajik bir hata olduğunu daha iyi anlıyorum.</span></span></p>

    <p class="MsoNormal"><span class="Gvdemetni80"><span>Kocamla çocuklarımın hayatını ölümcül bir tehlikeye attığımı da.</span></span></p>

    <p class="MsoNormal"><span class="Gvdemetni80"><span>Fakat nereden bilebilirdim ki?</span></span></p>

    <p class="MsoNormal"><span class="Gvdemetni80"><span>Bunun, cehennem yolculuğundaki ilk adımım olacağını nasıl tahmin edecektim?</span></span></p>

    <p class="MsoNormal"><span class="Gvdemetni80"><span>Bu topraklarda her an bir savaş olduğunu, bu ülkenin çoğunlu­ğunu oluşturan Ortodoks Hıristiyan Sırpların, Katolik Hırvatların ve Bosna'nın Müslüman etnik gruplarının yüzyıllardan beri her fırsatta birbirlerinin gırtlaklarına sarıldıklarını söyleyenler var.</span></span></p>

    <p class="MsoNormal"><span class="Gvdemetni80"><span>Yalan söyleyemeyeceğim: Aynı kasabayı veya köyü paylaşıyor olsak da, sadece atalarımızın akan kanı yüzünden, tarihin ve savaş­ların bizi birbirimize düşman ettiğini reddetmeyeceğim.</span></span></p>

    <p class="MsoNormal"><span class="Gvdemetni80"><span>Oysa gerçekte kimse kimseden nefret etmiyor. Sadece aptallar nefret eder. Birbirimizle boğuştuğumuz süreden çok daha uzun bir zaman hep birlikte, barış ve huzur içinde yaşadık.</span></span></p>

    <p class="MsoNormal"><span class="Gvdemetni80"><span>Halbuki şimdi savaş davulları yeniden çalıyor. Bir zaman­lar ülkeyi demir yumruğuyla bir arada tutan Tito çoktan gitti. Yugoslavya parçalanıyor, ama Belgrad'daki kötü, çılgın diktatör Slobodan Miloseviç güce aşık ve onu yitirmekten ödü kopuyor. Bu yüzden eski etnik nefretleri körüklüyor, ülkeyi parçaladıkları için Hırvatlarla Boşnakları suçluyor.</span></span></p>

    <p class="MsoNormal"><span class="Gvdemetni80"><span>Sırpların hepsi Miloseviç'i desteklemiyor. İçlerinde onun yöneti­mine muhalif çok sayıda iyi ve insaflı insan var. Ama koca bir sepeti mahvetmek için Miloseviç ve dalkavukları gibi birkaç çürük elma yeterli.</span></span></p>

    <p class="MsoNormal"><span class="Gvdemetni80"><span>Gelip çatan topyekûn savaş korkunç bir katliamı da yanında ge­tiriyor...</span></span></p>

    <p class="MsoNormal"><span class="Gvdemetni80"><span>O cumartesi eski Volkswagen'ımızda, köyüme üç kilometre kala yolda yürüyerek, traktörlere veya römorklara binerek, yüzlerinde bir dehşet ifadesiyle kaçan sivil gruplara rastlıyoruz. İçlerinde komşu­larımızı görüyorum. Sırp milislerinin o sabah saldırıya geçtiğini, çekilmeden önce onlarca kişiyi öldürüp evleri ateşe verdikten sonra gittiklerini anlatıyor ve geri dönmemizi söylüyorlar.</span></span></p>

    <p class="MsoNormal"><span class="Gvdemetni80"><span>David'le içimiz parçalanıyor. O, ailemizi tehlikeye attığımızı ve bir saniye bile yitirmeden vazgeçmemiz gerektiğini tekrarlıyor. Oysa ben bir saldırı daha olmadan babama ulaşmaktan başka bir şey düşünemiyorum. 65 yaşında, hasta ve yalnız.</span></span></p>

    <p class="MsoNormal"><span class="Gvdemetni80"><span>Terk edilmiş evlerin önünden geçiyoruz. Boş kasabanın so­kaklarında sakatlar, başsız kalmış bedenler görüyorum. Carla'yla Luka'nın dikkatini katliamdan başka bir yere çekmek için uğraşırken ikimiz de dehşetle siniyoruz. Çocuklar korkunç bir şeyler olduğu­nun farkındalar.</span></span></p>

    <p class="MsoNormal"><span class="Gvdemetni80"><span>Hızla babamın çiftliğine varıyoruz. Top ya da havan mermisiyle yarı yarıya yıkılmış ahırdan dumanlar tütüyor. Bir tarlada sığır leş­leri yatıyor. Ve orada, ahır duvarına bağlanmış, üzerinde siyah savcı cüppesi, gözleri ölümün dehşetiyle açık, babam dikiliyor.</span></span></p>

    <p class="MsoNormal"><span class="Gvdemetni80"><span>Gırtlağı kesilmiş, kanı göğsünü ıslatmış.</span></span></p>

    <p class="MsoNormal"><span class="Gvdemetni80"><span>Gözlerimin önündeki dehşete inanamıyorum. Ona doğru koşar­ken, David çocukların yanında kalıyor. Babam utangaç ve benim için çoğu bakımdan gizemli biriydi, oysa şu anda onu ne kadar çok sevdiğimi fark ediyorum.</span></span></p>

    <p class="MsoNormal"><span class="Gvdemetni80"><span>Ölü bedenine sarılarak, hıçkırıklara boğuluyorum. David'in yüzü kül gibi. Çocuklara arabadan çıkmamalarını söylüyor, ama Carla dedesini görüp bir çığlık atıyor. Silah sesi duyuyoruz ve ka­nımız donuyor.</span></span></p>

    <p class="MsoNormal"><span class="Gvdemetni80"><span>Korkudan dehşete kapılmış bir komşu eski traktörünü kükreterek avluya giriyor.</span></span></p>

    <p class="MsoNormal"><span class="Gvdemetni80"><span>"Lana, buradan uzaklaşmanız gerek. Sizi uyarmak için dön­düm."</span></span></p>

    <p class="MsoNormal"><span class="Gvdemetni80"><span>"Babama bunu kim yaptı?"</span></span></p>

    <p class="MsoNormal"><span class="Gvdemetni80"><span>"Mila Şavik'in milisleri."</span></span></p>

    <p class="MsoNormal"><span class="Gvdemetni80"><span>Kasabada herkes Mila Şavik'i tanırdı. Bosnalı Sırp bir avukatın oğluydu ve babasının ailesiyle aramızda düşmanlık vardı.</span></span></p>

    <p class="MsoNormal"><span class="Gvdemetni80"><span>"Şavik Kızıl Ejderhalar adlı bir birliğin başında. İçlerinden ba­zıları, muhtemelen tanıdığın yerli Sırplar. Hepsi kasap gibi. Sırp olmayan ya da yanlarında yer almayan herkesi yok etmeye yemin etmişler."</span></span></p>

    <p class="MsoNormal"><span class="Gvdemetni80"><span>Silah sesleri yakınlaşıyor.</span></span></p>

    <p class="MsoNormal"><span class="Gvdemetni80"><span>Komşum, "Hemen burayı terk edin Lana, geri dönüyorlar," diye haykırıyor ve ardında kesif bir mazot kokusu bırakarak, traktör gü­rültüsü içinde uzaklaşıyor</span></span></p>

    <p class="MsoNormal"><span class="Gvdemetni80"><span>Pek bir şey düşünemeden baş ve işaretparmaklarımla babamın gözlerini kapatıyor, soğuk yanağını öpüyorum. Onu gömmek istiyorum fakat David beni Volkswagen'a sürüklüyor. "Lana! Bak!"</span></span></p>

    <p class="MsoNormal"><span class="Gvdemetni80"><span>Çiftliğe yaklaşan bir askeri konvoy. David telaşla, "Hemen ana­yola ulaşmalıyız," diye haykırıyor. "Kurtulmak için tek şansımız anayola ulaşmak."</span></span></p>

    <p class="MsoNormal"><span class="Gvdemetni80"><span>Çocuklar ağlıyor. David motoru çalıştırıyor. Öndeki kamyon bizi görüp hızlanıyor. Kasasındaki üniformalılar silahlarını doğrultu­yor. Yüreğim çılgın gibi çarpıyor.</span></span></p>

    <p class="MsoNormal"><span class="Gvdemetni80"><span>Bir mermi ön camımızda patlıyor, Luka'nın başını bir parmak­la ıskalıyor. Ardından iki mermi de arabanın damından sekiyor. Carla'yla bağırıyoruz.</span></span></p>

    <p class="MsoNormal"><span class="Gvdemetni80"><span>Luka dehşet içinde yalvarıyor. "Anne, baba..."</span></span></p>

    <p class="MsoNormal"><span class="Gvdemetni80"><span>David gaz pedalını yere yapıştırıyor.</span></span></p>

    <p class="MsoNormal"><span class="Gvdemetni80"><span>Motor yaralı bir hayvan gibi böğürüyor ve Şavik'in adamların­dan uzaklaşıyoruz.</span></span></p>

    <p><span class="Gvdemetni20"><span>Carla okumaya ara verdi. Günlükten birçok sayfanın eksik olduğunu fark etmişti.</span></span></p>

    <p><span class="Gvdemetni20"><span>Başını kaldırıp Dr. Leon'a baktı. “Sayfalardan bazıları yırtıl­mış ya da çıkarılmış. O sayfalara ne oldu?"</span></span></p>

    <p><span class="Gvdemetni20"><span>“Hiçbir fikrim yok. Günlük Baize'den aldığım gibi. Durmak ya da ara vermek ister misin?"</span></span></p>

    <p><span class="Gvdemetni20"><span>“Hayır, devam edeceğim."</span></span></p>

    <p><span class="Gvdemetni20"><span>Sayfayı çevirdi ve okumayı sürdürdü...</span></span></p>

    <p class="MsoNormal"><span class="Gvdemetni80"><span>Dubrovnik'e kaçmak için en hızlı yolun Saraybosna üzerinden geçtiğine karar veriyoruz.</span></span></p>

    <p class="MsoNormal"><span class="Gvdemetni80"><span>David oradan ülkeyi terk etmemiz gerektiğini düşünüyor.</span></span></p>

    <p class="MsoNormal"><span class="Gvdemetni80"><span>Saraybosna bir zamanlar Balkanlar'ın Kudüs'ü olarak anılırdı.</span></span></p>

    <p class="MsoNormal"><span class="Gvdemetni80"><span>Katolik ve Ortodoks kiliseleri, sinagogları ve camileriyle 400.000 kişiyi aşkın nüfusa sahiptir ve Hıristiyanların, Yahudilerin ve Müslümanların yüzyıllarca bir arada yaşadıkları, hoşgörüsü, sanatı ve kültürüyle tanınan bir kenttir.</span></span></p>

    <p class="MsoNormal"><span class="Gvdemetni80"><span>Ne var ki bütün bunlar 1992 Nisanı'nda, Saraybosna'ya girdi­ğimiz o gün değişecekti.</span></span></p>

    <p class="MsoNormal"><span class="Gvdemetni80"><span>Hiçbir yerde durmadan yol alıyor ve şehre henüz girmişken rad­yodan Sırp generali Stanislav Galiç'in Saraybosna'yı kuşattığını duyuyoruz.</span></span></p>

    <p class="MsoNormal"><span class="Gvdemetni80"><span>Saraybosna içindeki herkes kapana kısılıyor.</span></span></p>

    <p class="MsoNormal"><span class="Gvdemetni80"><span>Hâlâ babamın acısını hissediyorum. Orada gömülmeden, sıçan­lara yem olmak üzere yatan cesedini düşündükçe dehşete kapılıyo­rum.</span></span></p>

    <p class="MsoNormal"><span class="Gvdemetni80"><span>Logavina Sokağı'nda küçük bir evi olan kuzinim Raisa'yı bulu­yoruz.</span></span></p>

    <p class="MsoNormal"><span class="Gvdemetni80"><span>Sarışın, ufak tefek -o kadar ufak tefek ki, hep yüksek topuklu ayakkabı giyer- ve siniri burnunda biri, ama bizi gördüğüne mem­nun oluyor ve evine davet ediyor.</span></span></p>

    <p class="MsoNormal"><span class="Gvdemetni80"><span>Raisa kocasından boşandı ve Peter adlı sekiz yaşında bir oğlu var. Peter, David'e ve bana teyze ve amca diyor. Bir de hareketli bir köpekleri var, Pablo. En azından Carla ve Luka'nın oynayacak arkadaşları olacak.</span></span></p>

    <p class="MsoNormal"><span class="Gvdemetni80"><span>Kendini bildi bileli sinirlerinden şikâyet eden Raisa sigaranın bi­rini söndürüp bir diğerini yakıyor. Oğlu için kaygılanıyor, hayatta kalmak için kaygılanıyor.</span></span></p>

    <p class="MsoNormal"><span class="Gvdemetni80"><span>"Bu top mermileri ve keskin nişancılar beni çıldırtacak."</span></span></p>

    <p class="MsoNormal"><span class="Gvdemetni80"><span>Sigara sıkıntısı başlayıp, içecek sigara bulamayınca Raisa'nın si­nirleri keman teli gibi geriliyor. Huzursuz bir köpek gibi evin içinde volta atıyor.</span></span></p>

    <p class="MsoNormal"><span class="Gvdemetni80"><span>"Tanrı günah yazmasın, ama bir sigara için sol bacağımı verir­dim. "</span></span></p>

    <p class="MsoNormal"><span class="Gvdemetni80"><span>Her sabah beşte başlayarak günde 300 yüzden fazla top ve havan mermisi kenti dövüyor. Deliksiz bir gece uykusu uyumak imkânsız. Herkesin gözü kan çanağı gibi.</span></span></p>

    <p class="MsoNormal"><span class="Gvdemetni80"><span>Dün iki genç aşık -Hıristiyan bir kızla Müslüman bir delikan­lı- Vrbanya Köprüsü'nü aşarak kentten kaçmaya çalıştı. Keskin nişancılar tarafından biçildiler. Cesetleri orada, çürümeye terk edil­di. İnsanlar onlara Saraybosna'nın Romeo ve Jüliet'i adını taktı. Bugün, hava keskin nişancıların hedef alamayacağı kadar kararın­ca, köprünün yakınına aşıklar için çiçek bıraktım. Her yerde kontrol noktaları ve barikatlar var.</span></span></p>

    <p class="MsoNormal"><span class="Gvdemetni80"><span>Evin karşısındaki duvara birileri, "Cehennemin başkentine hoş geldiniz," diye yazmış.</span></span></p>

    <p class="MsoNormal"><span class="Gvdemetni80"><span>Ürperiyorum. İçimden bir ses her şeyin daha da kötüleşeceğini fısıldıyor.</span></span></p>

    <p class="MsoNormal"><span class="Gvdemetni80"><span>Sokaklardaki söylentiyi hepimiz duyuyoruz: Saraybosna kuşat­ması yeni bir Stalingrad olacakmış.</span></span></p>

    <p class="MsoNormal"><span class="Gvdemetni80"><span>Ve sanki bir alamet gerekirmiş gibi, bu akşam şiddetli bir fırtına var. Gürültülü ve ürkütücü, karanlıklar şimşek ve gökgürültüsüyle yarılıyor.</span></span></p>

    <p class="MsoNormal"><span class="Gvdemetni80"><span>Fırtınalar Luka'yı huzursuz eder. Mavi battaniye parçasına sarı­lıyor ve "Anne, Luka korkuyor," diye ağlıyor.</span></span></p>

    <p class="MsoNormal"><span class="Gvdemetni80"><span>Sarılıp teselli etmeye davranıyorum, ama Carla, "Hayır anne," diyor, "Bana bırak."</span></span></p>

    <p class="MsoNormal"><span class="Gvdemetni80"><span>Kardeşini kollarına alıyor. "Tamam, Luka. Korkacak bir şey yok. Carla seni koruyacak."</span></span></p>

    <p class="MsoNormal"><span class="Gvdemetni80"><span>Luka, Carla'ya sokuluyor ve battaniyesine sarılıyor. Battaniyesi olmadan gözlerini yummaz. Huzursuz gecelerde, ya da top atışla­rından rahatsız olduğumuz zamanlar, Tanrı'nın bir lütfu gibi. Luka sadece elleriyle battaniyenin bir ucunu tutarsa uyuyabiliyor.</span></span></p>

    <p class="MsoNormal"><span class="Gvdemetni80"><span>İki meleğime bakarken, Carla'nın Luka’yı ne kadar çok sevdiği­ni, onu nasıl koruduğunu düşünerek gülümsüyorum. Birbirlerine o kadar yakınlar ki. Birinin başına bir şey gelse, diğerinin yıkılaca­ğından korkuyorum.</span></span></p>

    <p class="MsoNormal"><span class="Gvdemetni80"><span>Bir ebeveyn çocuğunun rehinesidir. Çocuklar, kendi çocukları olana kadar bir anne veya babanın onları korumak için hayatlarını feda edeceğini anlayamaz.</span></span></p>

    <p class="MsoNormal"><span class="Gvdemetni80"><span>Bu kuşatmayı sağ sağlim atlatabilmemiz hususunda umutsuzca endişeleniyorum.</span></span></p>

    <p class="MsoNormal"><span class="Gvdemetni80"><span>Saraybosna'nın dünyanın en büyük toplama kampı haline geldi­ğini söylüyorlar.</span></span></p>

    <p class="MsoNormal"><span class="Gvdemetni80"><span>Gaz yok, elektrik yok. Su günlerdir kesik. Yiyecek gittikçe azalı­yor. Ateş yakmak için ağaçlar kesiliyor.</span></span></p>

    <p class="MsoNormal"><span class="Gvdemetni80"><span>İnsanlar umutsuzluğu her zamanki gibi kara mizahla yenmeye çalışıyor.</span></span></p>

    <p class="MsoNormal"><span class="Gvdemetni80"><span>Birileri bir duvara soğuk bir espri çiziktirmiş: "Saraybosna'yla Auschwitz arasındaki başlıca fark nedir? Saraybosna’nın aksine, Auschwitz’te düzenli gaz dağıtımı vardı."</span></span></p>

    <p class="MsoNormal"><span class="Gvdemetni80"><span>Tramvaylarla otobüsler çalışmıyor.</span></span></p>

    <p class="MsoNormal"><span class="Gvdemetni80"><span>Trenler de kentten ayrılamıyor, zira raylar havaya uçurulmuş.</span></span></p>

    <p class="MsoNormal"><span class="Gvdemetni80"><span>Tek giriş çıkış yolu, havadan. Ama havaalanı Sırp birliklerinin elinde.</span></span></p>

    <p class="MsoNormal"><span class="Gvdemetni80"><span>Dedikodulara göre paran varsa gidiş bileti alabiliyormuşsun.</span></span></p>

    <p class="MsoNormal"><span class="Gvdemetni80"><span>Oysa bizim paramız yok, en azından yeterli paramız yok. Ve elimizdekileri de yiyeceğe ayırmak zorundayız. Yiyecek sıkıntısı çekili­yor. Her şeyin sıkıntısı çekiliyor.</span></span></p>

    <p class="MsoNormal"><span class="Gvdemetni80"><span>Bizi kara mizah ayakta tutuyor. "Kötü haber, evinin top mermi­siyle yarı yarıya yıkıldığı. İyi haber, evini CNN'de görebileceksin."</span></span></p>

    <p class="MsoNormal"><span class="Gvdemetni80"><span>Her akşam dinlediğimiz radyo istasyonu bile yayınına aynı cüm­leyle başlıyor: "Radyoları için hâlâ pili bulunan siz üçünüze iyi ak­şamlar..."</span></span></p>

    <p class="MsoNormal"><span class="Gvdemetni80"><span>Şiddetin ve çılgınlığın sınırı yok.</span></span></p>

    <p class="MsoNormal"><span class="Gvdemetni80"><span>Günler keskin nişancılardan kaçarak geçiyor. Buna Saraybosna Dansı deniyor. İnsanların keskin nişancı menzilindeki bir sokağı geçmeye karar vermeden önce ileri geri attıkları tereddütlü adım­lar.</span></span></p>

    <p class="MsoNormal"><span class="Gvdemetni80"><span>Sokaktaki her hareket bir keskin nişancı kurşununa davetiye gibi. Açlıktan ölmemek için yiyecek bir şeyler bulmaya çalışan yaşlı ka­dınlar, çocuklarını kucaklarına almış genç anneler. Keskin nişancı­lar kimi hedef aldıklarına bakmıyor bile.</span></span></p>

    <p class="MsoNormal"><span class="Gvdemetni80"><span>Dün gece, evin yakınlarına bir roket mermisi düştü. Damdan arduvazlar kopardı. Şimdi yağan yağmur içeriye akıyor.</span></span></p>

    <p class="MsoNormal"><span class="Gvdemetni80"><span>Raisa sokakta bulduğu bir izmariti tütürüp akan dama bakıyor. "İyi tarafından bak. Hiç olmazsa hepimiz duş yapabileceğiz."</span></span></p>

    <p class="MsoNormal"><span class="Gvdemetni8talikdeil"><span>Dün</span></span> <span class="Gvdemetni80"><span>yerlilerin yakaladıkları bir Sırp nişancısını sokaklarda gez­dirdiğini gördüm. Amcasının tüfeğini kapmış, 15 yaşında melek yüzlü bir çocuk. Çan kulesine gizlenip gördüğü herkese ateş açmış.</span></span></p>

    <p class="MsoNormal"><span class="Gvdemetni80"><span>Biri beş yaşında, on kişiyi vurup öldürdüğünü anlattılar. Nişancı çocuk öylesine masum görünüyor ki. Sürüklenip götürülürken ha­yatının bağışlanması için yalvardığını işittim.</span></span></p>

    <p class="MsoNormal"><span class="Gvdemetni80"><span>Kalabalık onu bir elektrik direğine asarken ürküp uzaklaştım; ço­cuğun çığlıkları günler boyu kulaklarımda çınladı.</span></span></p>

    <p class="MsoNormal"><span class="Gvdemetni80"><span>Raisa yine tatsız günlerinden birini yaşıyor.</span></span></p>

    <p class="MsoNormal"><span class="Gvdemetni80"><span>Amerika'ya gidersek, onu ve Peter'ı da almamız için yalvarıyor. David elinden geleni yapacağına söz veriyor. Raisa'nın yüzünde güller açıyor.</span></span></p>

    <p class="MsoNormal"><span class="Gvdemetni80"><span>Peter'la birlikte dans etmeye başlıyor; Peter heyecan içinde, kah­kahalar atıp duruyor.</span></span></p>

    <p class="MsoNormal"><span class="Gvdemetni80"><span>David'e beyzbol izlemeye bayıldığını söylüyor. Oynadığı lastik tenis topunu gösterip, beyzbol topuymuş gibi yapıyor. Okuldaki coğrafya kitabını açıyor ve David'in ailesinin New York'un neresin­den geldiğini göstermemizi istiyor.</span></span></p>

    <p class="MsoNormal"><span class="Gvdemetni80"><span>"New York'a gidebilir miyiz David Amca? Bana sosisli sandviç alırsın. Gerçek bir beyzbol  kasketi alıp beni maça götürür müsün?"</span></span></p>

    <p class="MsoNormal"><span class="Gvdemetni80"><span>David göz kırpıyor. "Sosisli sandviçle beyzbol maçı - tamam, anlaştık Peter."</span></span></p>

    <p class="MsoNormal"><span class="Gvdemetni80"><span>O gece, Raisa bir şişe armut brendisi açıyor.</span></span></p>

    <p class="MsoNormal"><span class="Gvdemetni80"><span>Biz büyükler sarhoş oluyoruz. Daha iyi kutlamak için, Raisa de­ğerli sigaralarından birini tüttürüyor. Aldığı iki paket ona bir serve­te mal oldu. Kuşatmayla birlikte, sigaralar altın pahasına satılıyor.</span></span></p>

    <p class="MsoNormal"><span class="Gvdemetni80"><span>Raisa bize kitlesel Müslüman ve Sırp katliamlarından bahsedi­yor. Kadınların, çocuk ve bebeklerin vahşice öldürüldüğü köylerden. Askerlerin çocuklarını öldürmesini izlemeye zorlanan büyüklerden. Çılgınlıkları her tarafa yayılmış. Daha fazlasını dinleyemiyorum.</span></span></p>

    <p class="MsoNormal"><span class="Gvdemetni80"><span>Raisa, Sırplar kentin tümünü ellerine geçirir ve intikam almaya başlarsa Peter'ı ve kendini öldüreceğine yemin ediyor.</span></span></p>

    <p class="MsoNormal"><span class="Gvdemetni80"><span>Bir bardak daha ve iyimserlik üstün geliyor. "Biraz talihimiz varsa, bu sefalet sonsuza dek süremez."</span></span></p>

    <p class="MsoNormal"><span class="Gvdemetni80"><span>Değerli sigarasını kulağının arkasına sıkıştırdıktan sonra keskin nişancıların atış menzilindeki sokakta karşıdan karşıya koşmaya ha­zırlanan adamla ilgili komik bir öykü anlatıyor.</span></span></p>

    <p class="MsoNormal"><span class="Gvdemetni80"><span>Sokağın yarısını geçmişken bir silah sesi duyuluyor, kurşun ada­mın kulağının yarısını koparıyor. Beriki dizlerinin üzerine çöküyor, bir eliyle yarasını tutarken, diğeriyle yerde bir şeyler arıyor.</span></span></p>

    <p class="MsoNormal"><span class="Gvdemetni80"><span>Arkadaşı, "Sipere gir geri zekâlı!" diye bağırıyor. "İkinci kulağın yok mu?"</span></span></p>

    <p class="MsoNormal"><span class="Gvdemetni80"><span>Raisa bir eliyle çizmesini şamarlıyor ve kahkahalar içinde ada­mın cevabını tekrarlıyor: "Kulağı umursayan kim! Ben sigaramı arıyorum."</span></span></p>

    <p class="MsoNormal"><span class="Gvdemetni80"><span>Ertesi gün, Raisa hepimiz için yiyecek bir şeyler bulmaya çıkıyor.</span></span></p>

    <p class="MsoNormal"><span class="Gvdemetni80"><span>Üç silah sesi duyuluyor. Raisa haykırarak içeri koşuyor. "Oğlum... Oğlum... Tanrı aşkına bir şeyler yapın!"</span></span></p>

    <p class="MsoNormal"><span class="Gvdemetni80"><span>Önde David, peşinden de ben dışarı fırlarken, Carla ve Luka'yı içeride kalmaya zorluyoruz.</span></span></p>

    <p class="MsoNormal"><span class="Gvdemetni80"><span>Peter'ı sokakta, giderek yayılan bir kan gölünün içinde yatar bu­luyoruz.</span></span></p>

    <p class="MsoNormal"><span class="Gvdemetni80"><span>Raisa keskin nişancıların ulaşamadıkları bir yan sokakta, sözde beyzbol oynamasına izin vermiş. Peter'ın attığı top sıçrayıp sokağa kaçmış. Topunun peşinden koşarken başından vurulmuş. Sol bacağı seğiriyor, hâlâ yaşıyor.</span></span></p>

    <p class="MsoNormal"><span class="Gvdemetni80"><span>Köpek ona doğru koşuyor, yeni bir kurşun kaldırımdan sekiyor, köpek geri kaçıyor.</span></span></p>

    <p class="MsoNormal"><span class="Gvdemetni80"><span>Ben ve birkaç komşunun zapt etmeye çalıştığı Raisa çılgın gibi. Biri keskin nişancıyı nallamaya çalışırken birbiri ardına silah ses­leri duyuluyor. Peter'ın vücudu hâlâ seğiriyor. David ona doğru koşuyor ve kollarına alıyor. Ardından bir silah sesi daha işitiliyor, kurşun kucağında Peter'la eve koşan David'in hemen yanından ge­çiyor.</span></span></p>

    <p class="MsoNormal"><span class="Gvdemetni80"><span>Zavallı çocuk çoktan ölmüş.</span></span></p>

    <p class="MsoNormal"><span class="Gvdemetni80"><span>Hepimiz tesellinin ötesindeyiz. Raisa cin çarpmış gibi; bağırıyor, ağlıyor, Tanrı'ya yalvarıyor. Bir doktor ilaç yutturup onu sakinleş­tiriyor.</span></span></p>

    <p class="MsoNormal"><span class="Gvdemetni80"><span>Komşuların yardımıyla Peter'ı yatağına yatırıyoruz. O kadar inanılmaz geliyor ki: Bir gün önce beyzbol ve sosisli sandviçten bahsediyordu, şimdi ölü. Köpeği Pablo, Peter'ın kapısının önünde bütün gece boyunca inleyip duruyor.</span></span></p>

    <p class="MsoNormal"><span class="Gvdemetni80"><span>Neredeyse hiç uyumuyorum, aldığı ilaçlardan dolayı hâlâ ko­madaymış gibi yatan Raisa'ya David'le birlikte sırayla göz kulak oluyoruz. Peter için ağlayarak kâbus gibi bir uykuya dalıp dalıp çı­kıyorum.</span></span></p>

    <p class="MsoNormal"><span class="Gvdemetni80"><span>Şafak sökerken uyanıyorum, Raisa gitmiş. Yüreğim boşa vuru­yor sanki. Onu Peter'ın naaşının yatırıldığı odada buluyorum.</span></span></p>

    <p class="MsoNormal"><span class="Gvdemetni80"><span>Sevgili oğlunun göğsü üzerine uzanmış, ona sarılmış.</span></span></p>

    <p class="MsoNormal"><span class="Gvdemetni80"><span>Vücudu hareket etmiyor.</span></span></p>

    <p class="MsoNormal"><span class="Gvdemetni80"><span>Ekmek bıçağını ve bileklerini kestiği yerde pıhtılaşmış kızıllığı işte o an görüyorum...</span></span></p>

    <p class="MsoNormal"><span class="Gvdemetni80"><span>Carla ve Luka sarsılıyor.</span></span></p>

    <p class="MsoNormal"><span class="Gvdemetni80"><span>Hepimiz kederliyiz.</span></span></p>

    <p class="MsoNormal"><span class="Gvdemetni80"><span>Raisa ve Peter ’ı mezarlığa götürmek çok tehlikeli. Şimdilik ikisi­ni de arka bahçeye gömmek zorundayız. Komşular mezar kazmada David'e yardım ediyor. Dua okuyoruz. Bitince, zavallı köpek bahçede kıvrılıp yatıyor, sanki hayatının sonsuza dek değiştiğini biliyormuş gibi, mutsuz.</span></span></p>

    <p class="MsoNormal"><span class="Gvdemetni80"><span>Carla için kaygılanıyorum.</span></span></p>

    <p class="MsoNormal"><span class="Gvdemetni80"><span>Sevgimizin zorlandığı dönemler oldu. Geçmişte, aramızda genel­likle benim hatamdan kaynaklanan bir mesafe vardı. Onun böylesi- ne inatçı, bu kadar kararlı ve bağımsız olmasını istemediğim günler yaşadık. Çoğu kez yıprandım. Ne var ki, kızımı giderek kendi kişi­liğiyle, olduğu gibi kabul ederek bu mesafenin üstesinden geldim.</span></span></p>

    <p class="MsoNormal"><span class="Gvdemetni80"><span>Her zaman iradeli ve haksızlığı eleştirmeye hazır. Bu özellikle­rinden yoğun gurur duyduğum günü hatırlarım.</span></span></p>

    <p class="MsoNormal"><span class="Gvdemetni80"><span>Dokuz yaşındaydı ve okula otobüsle gidiyordu; bazen ona eşlik ederdim. Bir gün, Tomas adlı küçük bir çocuk ötekilerin alay konusu oldu. Tomas zihinsel olarak biraz yavaştı ve öteki çocuklar onunla alay ederlerdi.</span></span></p>

    <p class="MsoNormal"><span class="Gvdemetni80"><span>Carla, "Neden böyle yapıyorlar anne?" diye sordu. "Neden bu kadar acımasız davranıyorlar?"</span></span></p>

    <p class="MsoNormal"><span class="Gvdemetni80"><span>Ben daha cevap vermeye fırsat bulamadan Carla ön tarafa yü­rüdü, Tomas'ın yanına oturdu ve ateş saçan gözlerini o zorbalara dikti. Ondan sonra her gün Tomas'ın yanına oturarak arkadaş oldu. Çocuğa sataşmak isteyen kim varsa, önce Carla'yla uğraşması ge­rekecekti.</span></span></p>

    <p class="MsoNormal"><span class="Gvdemetni80"><span>Oysa sevdiğim o küçük ve cesur kızın gördüğü korkunç olaylar­dan sonra içine kapanmasından korkuyorum.</span></span></p>

    <p class="MsoNormal"><span class="Gvdemetni80"><span>Çevresindeki cehennemden soyutlanmak için bazı günler bir kö­şede oturup başını dizlerinin arasına gömüyor ve elleriyle kulakla­rını kapatıyor.</span></span></p>

    <p class="MsoNormal"><span class="Gvdemetni80"><span>Luka onu ileri geri sallanır görünce sütümsü gözüyle bana ba­kıyor ve sanki bütün bunlar oyunmuş gibi gülümsüyor. Ardından Carla'yı taklit ediyor, ellerini yüzüne kapatıyor ama arada bir par­maklarının arasından ablasını gözetliyor.</span></span></p>

    <p class="MsoNormal"><span class="Gvdemetni80"><span>Onlara hoş şeyleri, mutlu şeyleri, hatırladıkları güzel günleri düşünmelerini söylüyorum. Deniz kenarında, ya da annemle baba­mın çiftliğinde oyun oynadıkları günleri. Tanrım, David'le benim onları ne kadar sevdiğimizin farkındalar mı? Ne kadar endişelendi­ğimizi anlıyorlar mı? Güvenliklerinden kaygılanarak, yüreğimizin ne kadar kanadığının?</span></span></p>

    <p class="MsoNormal"><span class="Gvdemetni80"><span>Kuşatma altındaki bir kentte yaşamanın maliyeti yavaş yavaş ortaya çıkıyor.</span></span></p>

    <p class="MsoNormal"><span class="Gvdemetni80"><span>David çok daha sessiz, çok daha ciddi ve endişeden neredeyse hiç­bir şey yemiyor.</span></span></p>

    <p class="MsoNormal"><span class="Gvdemetni80"><span>Buraya geldiğimizden beri resim yapmadı.</span></span></p>

    <p class="MsoNormal"><span class="Gvdemetni80"><span>Hepimiz zayıfladık, yaralar dökmeye başladık. Artık tek yiye­ceğimiz konserve ton, sirkede bekletilmiş sebze ve turşu. Talihimiz varsa, biraz yulaf lapası. İnsanların ot ve ısırgan çorbasıyla doydu­ğu söyleniyor. Hiçbir yerde et yok.</span></span></p>

    <p class="MsoNormal"><span class="Gvdemetni80"><span>İnsanlar balkonlarda çiçek yerine domates, şifalı ot veya patates yetiştiriyor.</span></span></p>

    <p class="MsoNormal"><span class="Gvdemetni80"><span>Bir gün köpek, Pablo, kayboluyor.</span></span></p>

    <p class="MsoNormal"><span class="Gvdemetni80"><span>Bir hafta geçiyor, ama onu bulamıyoruz.</span></span></p>

    <p class="MsoNormal"><span class="Gvdemetni80"><span>Bir komşu, ev hayvanlarının etleri için çalındığını anlatıyor.</span></span></p>

    <p class="MsoNormal"><span class="Gvdemetni80"><span>Çocuklara söylemeye cesaret edemiyorum.</span></span></p>

    <p class="MsoNormal"><span class="Gvdemetni80"><span>Öldürülme riskine girmeden dışarı çıkıp yiyecek bulmak imkansız hale geldi. Her gün daha fazla yıkılan ev, bombaların yol </span></span><span>açtığı çukurlar, bodrumlarda saklanan korku dolu insanlar.</span></p>

    <p class="MsoNormal"><span class="Gvdemetni80"><span>Bugün, Raisa'nın son sigaralarına karşılık bir torba havuç, bir kutu ton balığı ve bir kavanoz turşu aldım.</span></span></p>

    <p class="MsoNormal"><span class="Gvdemetni80"><span>İki gün sonra, son yiyeceklerimiz de tükeniyor. David, Raisa'nın sakladığı bir kutu köpek maması ve birkaç köpek bisküvisi buluyor. Paketin üzerini okuyor.</span></span></p>

    <p class="MsoNormal"><span class="Gvdemetni80"><span>"Nefesini ferahlatıp, diş taşını önler, diyor."</span></span></p>

    <p class="MsoNormal"><span class="Gvdemetni80"><span>Köpek bisküvisi dişleyerek gülümsüyor. Ardından konserve aça­cağını alıyor ve vıcık vıcık köpek mamasını bir tabağa boşaltıyor. Kokusu iğrenç.</span></span></p>

    <p class="MsoNormal"><span class="Gvdemetni80"><span>"Bunu yemeyeceksin, değil mi, David?"</span></span></p>

    <p class="MsoNormal"><span class="Gvdemetni80"><span>"Yanlış ağaca bacak kaldıracağımı mı düşünüyorsun?"</span></span></p>

    <p class="MsoNormal"><span class="Gvdemetni80"><span>Havayı hafifleten, tipik David. Tatsız şakasına yüzümü buruş­turuyorum.</span></span></p>

    <p class="MsoNormal"><span class="Gvdemetni80"><span>"İçinde protein var. Doyurucu olur."</span></span></p>

    <p class="MsoNormal"><span class="Gvdemetni80"><span>Kaşığını jöleli bulamaca daldırıp, içindekileri yutuyor.</span></span></p>

    <p class="MsoNormal"><span class="Gvdemetni80"><span>Beni ve çocukları düşündüğünü biliyorum.</span></span></p>

    <p class="MsoNormal"><span class="Gvdemetni80"><span>Yemek zamanı tok olduğunu söyleyecek ve kendi payını bize pay­laştıracak.</span></span></p>

    <p class="MsoNormal"><span class="Gvdemetni80"><span>Lakin elbette bunu kabullenmiyor, sadece gülümsüyor ve bana göz kırpıyor.</span></span></p>

    <p class="MsoNormal"><span class="Gvdemetni80"><span>"Havvv..."</span></span></p>

    <p class="MsoNormal"><span class="Gvdemetni80"><span>Son odunlarımızı ve kömür topaklarımızı da yaktık. Donuyoruz.</span></span></p>

    <p class="MsoNormal"><span class="Gvdemetni80"><span>Soğuk gecelerde, ısınmak için hep birlikte paltoların ve battani­yelerin altında birbirimize sarılıyoruz. Isınmak için yanacak ne var­sa sobaya attık: Mutfak iskemleleri, kitap rafları, hatta Raisa'nın o çok sevdiği çizmeleri, Peter’in bir çift eski sandaleti.</span></span></p>

    <p class="MsoNormal"><span class="Gvdemetni80"><span>Arka bahçede gömülü cesetlerini düşünüp kederleniyorum.</span></span></p>

    <p class="MsoNormal"><span class="Gvdemetni80"><span>Daha da beteri, ertesi gece hırlamalar işitiyoruz. David gaz lambasıyla dışarıya çıkıyor. İki yabani köpek mezarları kazıyor. Köpeklerden birinin dişleri arasında çürümüş bir el var. David deh­şet içinde bir kürek alıyor, köpekleri kovaladıktan sonra eli yeniden gömüyor.</span></span></p>

    <p class="MsoNormal"><span class="Gvdemetni80"><span>Kimin eli olduğunu bilmek bile istemiyorum, o denli midem bu­lanıyor.</span></span></p>

    <p class="MsoNormal"><span class="Gvdemetni80"><span>David'in nasıl sıskalaştığım görüyorum.</span></span></p>

    <p class="MsoNormal"><span class="Gvdemetni80"><span>Dün bir dişi düştü: Yetersiz beslenme yüzünden.</span></span></p>

    <p class="MsoNormal"><span class="Gvdemetni80"><span>Aklında bir şey olduğunun farkındayım. "Neler oluyor David?”</span></span></p>

    <p class="MsoNormal"><span class="Gvdemetni80"><span>"Sonra konuşuruz, çocuklar uyuyunca."</span></span></p>

    <p class="MsoNormal"><span class="Gvdemetni80"><span>Islak gözlerindeki gerginliği, endişeyi görüyorum. O da benim­kileri.</span></span></p>

    <p class="MsoNormal"><span class="Gvdemetni80"><span>Hıçkırıyorum, kollarını bana doluyor ve sıkıca sarılıyor.</span></span></p>

    <p class="MsoNormal"><span class="Gvdemetni80"><span>Ve orada, birbirimize dayanarak, iki dansçı gibi değil, rüzgardaki iki narin dal gibi sallanarak, birbirimizin kollarında sallanarak du­ruyoruz.</span></span></p>

    <p class="MsoNormal"><span class="Gvdemetni80"><span>O gece, Carla ve Luka'nın yanında yatıyoruz.</span></span></p>

    <p class="MsoNormal"><span class="Gvdemetni80"><span>Elektrik kesiliyor. Tek mumumuzu yakıyoruz.</span></span></p>

    <p class="MsoNormal"><span class="Gvdemetni80"><span>Yemeklerimizi çocuklara verdik. David ve ben tabağımızdaki yu­laf lapasıyla oynayarak, yiyormuş gibi yaptık. Luka aç kurt gibiydi, tabağında kalanları da yaladı.</span></span></p>

    <p class="MsoNormal"><span class="Gvdemetni80"><span>David çocuklar uykuya dalana kadar saçlarını okşuyor. Luka her zamanki gibi mavi battaniye parçasına sarılıp Carla'ya sokuluyor.</span></span></p>

    <p class="MsoNormal"><span class="Gvdemetni80"><span>David sessizce salona geçmemizi işaret ediyor. Beni kanepeye oturtup, boşuna yanmaması için mumu söndürüyor. Perdelerin arasından içeri ay ışığı doluyor. Gölgeler gibi oturuyoruz. David iki elimi de tutmak için uzanıyor.</span></span></p>

    <p class="MsoNormal"><span class="Gvdemetni80"><span>"Lana, kalırsak ölürüz. Bu kuşatma yıllarca sürebilir."</span></span></p>

    <p class="MsoNormal"><span class="Gvdemetni80"><span>"Ne yapabiliriz ki?"</span></span></p>

    <p class="MsoNormal"><span class="Gvdemetni80"><span>"Saraybosna'dan çıkmamız gerek. Yoksa kolay hedef oluruz."</span></span></p>

    <p class="MsoNormal"><span class="Gvdemetni80"><span>Sesimi çıkaramadım.</span></span></p>

    <p class="MsoNormal"><span class="Gvdemetni80"><span>"Ne diyorlar biliyor musun? Ruhu olan herkes Saraybosna'dan gidiyor. Geride sadece ruhsuzlar kalıyor."</span></span></p>

    <p class="MsoNormal"><span class="Gvdemetni80"><span>David haklı. Sokakta amaçsızca dolaşan insanlar görüyorum. Canlı cenazeye benziyorlar.</span></span></p>

    <p class="MsoNormal"><span class="Gvdemetni80"><span>"İyi de nereye gideceğiz?"</span></span></p>

    <p class="MsoNormal"><span class="Gvdemetni80"><span>Dağlardan kaçmaya çalışırken yakalanıp öldürülenleri duydum. Kapana kısıldık.</span></span></p>

    <p class="MsoNormal"><span class="Gvdemetni80"><span>"Lana, bugün biriyle tanıştım. Kuzeni Sırp subayıymış. Havaalanı otobüsü için özel pasolar ve Belgrad'a uçak bileti bula­bilirmiş. "</span></span></p>

    <p class="MsoNormal"><span class="Gvdemetni80"><span>Yüreğimin kanatlandığını, ama aynı hızla söndüğünü hissettim.</span></span></p>

    <p class="MsoNormal"><span class="Gvdemetni80"><span>Herkes akşam kentten kalkan uçakla gitmek istiyor. Paran varsa, bir yer alabiliyorsun. Uçaklar Sırp askeri ve malzeme getiriyor ve o fahiş fiyatı ödeyebilenleri götürüyor. Bir söylentiye göre havaalanını Mila Şavik'in Kızıl Ejderhaları kontrol ediyormuş, hepsi de gang­ster gibiymiş.</span></span></p>

    <p class="MsoNormal"><span class="Gvdemetni80"><span>"Şakayı bırak David. Paramız yok."</span></span></p>

    <p class="MsoNormal"><span class="Gvdemetni80"><span>"Volkswagen’i kabul ediyor. Bir de kalan nakit paramızı."</span></span></p>

    <p class="MsoNormal"><span class="Gvdemetni80"><span>"Ciddi misin?"</span></span></p>

    <p class="MsoNormal"><span class="Gvdemetni80"><span>"Benim Amerikan pasaportum var. Sen karımsın. Çocuklarımız filen Amerikan vatandaşı. Gideceğimiz yer en yakın Amerikan kon­solosluğu. "</span></span></p>

    <p class="MsoNormal"><span class="Gvdemetni80"><span>David'e bakıyorum. Ne kadar yetersiz beslenmiş ve endişeli göründüğünü fark ediyorum. Gözleri kan çanağı gibi, dudakları çatlak ve iltihaplı. Yine de onda bir güç, bizi bu çılgınlıktan kurtarmak için ne gerekiyorsa yapma kararlılığını görüyorum. Gözlerine baktığım zaman, orada hâlâ sevgiyi seçebiliyorum.</span></span></p>

    <p class="MsoNormal"><span class="Gvdemetni80"><span>Dudaklarına dokunuyorum. "Sık sık neyi düşünüyorum biliyor musun?"</span></span></p>

    <p class="MsoNormal"><span class="Gvdemetni80"><span>"Neyi?"</span></span></p>

    <p class="MsoNormal"><span class="Gvdemetni80"><span>"Mostar köprüsündeki o günü."</span></span></p>

    <p class="MsoNormal"><span class="Gvdemetni80"><span>"Ne olmuş o güne?"</span></span></p>

    <p class="MsoNormal"><span class="Gvdemetni80"><span>"Seninle birlikte atlamam gerekirdi."</span></span></p>

    <p class="MsoNormal"><span class="Gvdemetni80"><span>Gülümsüyor. "Neden?"</span></span></p>

    <p class="MsoNormal"><span class="Gvdemetni80"><span>"Bizi onurlandırmak için. Sana senin için neler hissettiğimi gös­termek için. Çünkü seni o gün de, şimdiki gibi sevdiğimi düşünü­yorum."</span></span></p>

    <p class="MsoNormal"><span class="Gvdemetni80"><span>Tebessümü yayılıyor ve eksik dişine rağmen son derece yakışıklı görünüyor. "Bir daha Mostar'a gittiğimiz zaman atlarsın."</span></span></p>

    <p class="MsoNormal"><span class="Gvdemetni80"><span>"Bu söylediğini söz olarak kabul ediyorum."</span></span></p>

    <p class="MsoNormal"><span class="Gvdemetni80"><span>Öpüşüyoruz, sarılıyoruz, ağlıyoruz. Kucaklaşmamız neredeyse ıstırap verene kadar birbirimize sarılıyoruz. Geri çekiliyor ve elimi yanağında bırakıyorum.</span></span></p>

    <p class="MsoNormal"><span class="Gvdemetni80"><span>"Gidersek tehlikeli olacak. Şavik ve adamlarından bazıları bizim köyden. Beni tanıyabilirler. İşler kötüye varabilir."</span></span></p>

    <p class="MsoNormal"><span class="Gvdemetni80"><span>Mila Şavik'i görmeye ya da dalkavukları tarafından tanınmaya hiç hevesli değilim.</span></span></p>

    <p class="MsoNormal"><span class="Gvdemetni80"><span>David yüzüme anlamlı anlamlı bakıyor. "Kalırsak, çocuklarımız açlıktan ölür. Ya Peter gibi ya da top ateşiyle. Bu riski almak zorun­dayız. Görünüşünü değiştirmeye çalış. Saçını kısa kes, yüzünü bir eşarpla ört."</span></span></p>

    <p class="MsoNormal"><span class="Gvdemetni80"><span>"Ne zaman gidiyoruz?"</span></span></p>

    <p class="MsoNormal"><span class="Gvdemetni80"><span>"Yarın akşam."</span></span></p>

    <p class="MsoNormal"><a><span class="Balk33ptbolukbraklyor"><span><br /></span></span></a></p>

    <h2 class="MsoNormal" id="sigil_toc_id_10"><a id="bookmark16"><span class="Balk33ptbolukbraklyor"><span><b>14</b></span></span></a></h2>

    <p><span class="Gvdemetni20"><span>Carla günlüğü elinden bıraktı.</span></span></p>

    <p><span class="Gvdemetni20"><span>Sanki birinden yumruk yemiş gibi bir sersemlik hissediyor­du. Sayfaları okurken kemiklerine sızmasını istediği, tümüyle bambaşka bir hayattı.</span></span></p>

    <p><span class="Gvdemetni20"><span>Büyük bir çabayla hatırlamaya çalıştı, şakaklarının zonkla­masını duyana kadar zihnini zorladı.</span></span></p>

    <p><span class="Gvdemetni20"><span>Geçmişten kalma yüzleri anımsamaya başladı.</span></span></p>

    <p><span class="Gvdemetni20"><span>Başka bir dünyadan ruhlar gibi, önünde süzülüp duruyorlar­dı.</span></span></p>

    <p><span class="Gvdemetni20"><span>Annesinin yüzü.</span></span></p>

    <p><span class="Gvdemetni20"><span>Babasının.</span></span></p>

    <p><span class="Gvdemetni20"><span>Sevgili küçük Luka'nın.</span></span></p>

    <p><span class="Gvdemetni20"><span>Bir duygu seline kapıldığını hissetti.</span></span></p>

    <p><span class="Gvdemetni20"><span>"Bana kalırsa, bugünlük bu kadarı yeter, Carla."</span></span></p>

    <p><span class="Gvdemetni20"><span>"N... Ne?"</span></span></p>

    <p><span class="Gvdemetni20"><span>"Bugün için yeterince okudun. Nasılsın?"</span></span></p>

    <p><span class="Gvdemetni20"><span>"Sarsılmış... Şaşkın... Etkilenmiş."</span></span></p>

    <p><span class="Gvdemetni20"><span>"Kendini hazır hissediyorsan, okudukların hakkında biraz konuşmamız gerek."</span></span></p>

    <p><span class="Gvdemetni20"><span>Okumayı sürdürmek istiyor, ama korkuyordu; zihninin de­rinliklerine saklanan, onu kapana düşürmeyi bekleyen anılardan korkuyordu.</span></span></p>

    <p><span class="Gvdemetni20"><span>Öte yandan, devam etmesi gerektiğini de biliyordu.</span></span></p>

    <p><span class="Gvdemetni20"><span>"Özür dilerim, ama günlüğün tamamını okumak istiyorum."</span></span></p>

    <p><span class="Gvdemetni20"><span>"Bir solukta mı? Bunun pek akıllıca olacağından emin deği­lim."</span></span></p>

    <p><span class="Gvdemetni20"><span>"Bu günlük anneme aitti."</span></span></p>

    <p><span class="Gvdemetni20"><span>"Elbette."</span></span></p>

    <p><span class="Gvdemetni20"><span>"Öyleyse, yasal olarak benim oldu. Başladığımı bitirmek is­tiyorum."</span></span></p>

    <p><span class="Gvdemetni20"><span>"Carla, bunun mantıklı olmayacağına eminim; buna izin ver­mem etik olarak da doğru değil. Gerçekten bu olaylara adım adım yaklaşmak zorundayız. Yoksa bir risk var."</span></span></p>

    <p><span class="Gvdemetni20"><span>"Ne riski?"</span></span></p>

    <p><span class="Gvdemetni20"><span>"Zihnin için aşırı yük. Tüm bu travmanın canlanmasıyla de­rin bir şoka girebilir, yıkılabilirsin."</span></span></p>

    <p><span class="Gvdemetni20"><span>"Yine de okumak istiyorum. Ve yalnız kalmak istiyorum."</span></span></p>

    <p><span class="Gvdemetni20"><span>"Yanık yarasından çekilip koparılan flaster hakkında ne dedi­ğimi hatırlıyor musun?"</span></span></p>

    <p><span class="Gvdemetni20"><span>"Bu benim kararım. Lütfen saygı gösterin."</span></span></p>

    <p><span class="Gvdemetni20"><span>"Carla, hayır, üzgünüm..."</span></span></p>

    <p><span class="Gvdemetni20"><span>"Kararıma saygı göstermelisiniz."</span></span></p>

    <p><span class="Gvdemetni20"><span>Yaşlı doktor içini çekti. "Bundan gerçekten emin misin?"</span></span></p>

    <p><span class="Gvdemetni20"><span>"Kesinlikle."</span></span></p>

    <p><span class="Gvdemetni20"><span>Genç kadının sesindeki kararlılığı işitti. "Hiç memnun deği­lim. Seni burada okurken yalnız bırakmak sahip olduğum her türlü mesleki güdüye aykırı. Ama anlaşılan başka seçeneğim yok."</span></span></p>

    <p><span class="Gvdemetni20"><span>Gönülsüzce ayaklandı ve çalışma masasının alt tarafında kapı ziline benzer küçük pirinç düğmeyi işaret etti. "Yan odada ola­cağım."</span></span></p>

    <p><span class="Gvdemetni20"><span>Kapıyı usulca kapatarak çıktı.</span></span></p>

    <p><span class="Gvdemetni20"><span>Carla günlüğü dikkatle açtı.</span></span></p>

    <p class="MsoNormal"><span class="Gvdemetni80"><span>Aylardan beri ilk kez umudum var.</span></span></p>

    <p class="MsoNormal"><span class="Gvdemetni80"><span>Bir de heyecan. O gece birkaç parça eşyamızı topluyoruz.</span></span></p>

    <p class="MsoNormal"><span class="Gvdemetni80"><span>Belgrad'a, oradan da Amerika'ya gideceğiz. Buradan bir çıkalım, Saraybosna'da olanları dünyaya anlatmak istiyorum, dinlemeye hazır her gazeteye ve televizyon kanalına haykırmak istiyorum. Dünyanın okumasını istediğim günlüğüme bütün ayrıntıları yazdım.</span></span></p>

    <p class="MsoNormal"><span class="Gvdemetni80"><span>Saçımı kestim.</span></span></p>

    <p class="MsoNormal"><span class="Gvdemetni80"><span>Eski bir elbise, yıpranmış topuksuz ayakkabılar giyiyorum.</span></span></p>

    <p class="MsoNormal"><span class="Gvdemetni80"><span>Omuzlarıma soluk bordo rengi, eski bir hırka alıyorum.</span></span></p>

    <p class="MsoNormal"><span class="Gvdemetni80"><span>Makyaj yapmıyorum.</span></span></p>

    <p class="MsoNormal"><span class="Gvdemetni80"><span>En eski paltom ve başörtümle 20 yıl daha yaşlı gösteriyorum.</span></span></p>

    <p class="MsoNormal"><span class="Gvdemetni80"><span>O kadar kilo verdim ki, kendimi tanımakta güçlük çekiyorum. Aylarca süren yetersiz beslenmeden avurtlarım çöktü, cildim kül rengine döndü.</span></span></p>

    <p class="MsoNormal"><span class="Gvdemetni80"><span>Ertesi akşam saat altıda, önde en ağır iki valizimizi sürükleyen David, çantalarımızı dört blok öteye, otobüs durağına taşıyoruz. Keskin nişancılardan ödümüz kopuyor.</span></span></p>

    <p class="MsoNormal"><span class="Gvdemetni80"><span>Sırtımda bir sırt çantası ve kalan azıcık yiyeceğimizi koyduğum bir poşet var. Luka elimi tutuyor. Sırtında, büyükbabasıyla büyü­kannesinin hediyesi Thomas the Train çantasını taşıyor. İçine mavi battaniyeciğini ve sevgili oyuncaklarından birkaçını tıkıştırmış.</span></span></p>

    <p class="MsoNormal"><span class="Gvdemetni80"><span>Carla, Luka'nın öbür elinden tutuyor ve kendi pembe küçük va­lizini çekiyor.</span></span></p>

    <p class="MsoNormal"><span class="Gvdemetni80"><span>Otobüs durağında, etrafında çocukları ve eşyalarıyla en az 200 kişi var. Paniğe kapılıyorum: Hepimiz otobüse sığmayacağız.</span></span></p>

    <p class="MsoNormal"><span class="Gvdemetni80"><span>Her birinde bir Sırp subayıyla üç otobüs geliyor. Herkes belgele­rini gösteriyor. Gruplara ayrılıyor, otobüslere götürülüyor ve tıklım tıklım aracın arkalarında bir yere oturuyoruz. Motor çalıştırılıyor.</span></span></p>

    <p class="MsoNormal"><span class="Gvdemetni80"><span>Carla diken üstünde. "Gerçekten gidiyor muyuz anne? Amerika'ya mı gidiyoruz?"</span></span></p>

    <p class="MsoNormal"><span class="Gvdemetni80"><span>"Evet tatlım."</span></span></p>

    <p class="MsoNormal"><span class="Gvdemetni80"><span>Aylardan beri ilk kez gülümsediğini görüyorum. Büyükbabasıyla büyükannesinin verdiği gümüş doları avucunda sıkıyor. Özgürlük biletiymiş gibi, arada bir dolara bakıyor.</span></span></p>

    <p class="MsoNormal"><span class="Gvdemetni80"><span>Ona sarılıyorum.</span></span></p>

    <p class="MsoNormal"><span class="Gvdemetni80"><span>Luka da ona sarılmamı ve kendi gümüş dolarını istiyor. Kaybetmemesi için plastik zarfında ve sırt çantasının içinde kal­masında ısrar ediyorum. Çocuk mutlu, kıkırdıyor. Çocuklar ve ben daha önce hiç uçağa binmedik.</span></span></p>

    <p class="MsoNormal"><span class="Gvdemetni80"><span>"Büyük bir uçağa mı bineceğiz anne? Doğum günüm için?"</span></span></p>

    <p class="MsoNormal"><span class="Gvdemetni80"><span>"Evet Luka, doğum günün için."</span></span></p>

    <p class="MsoNormal"><span class="Gvdemetni80"><span>Bugün Luka'nın dördüncü yaş günü. Kutlamak için ne pastamız var, ne mumumuz ne de oğlumuza verecek en ufak bir armağan. Ona verebileceğim tek şey, aylardan beri çantamda sakladığım sertleşmiş iki şekerleme. Luka halinden memnun, birini emiyor, diğerini de Carla'ya veriyor. Ama Carla'yı biliyorum, birincisi bitince, bu ikinci­yi de Luka'ya verecektir.</span></span></p>

    <p class="MsoNormal"><span class="Gvdemetni80"><span>Yüreğim kanatlanıyor. Belki de David'le birlikte çocuklarımıza en değerli armağanı, özgürlüklerini verebileceğiz.</span></span></p>

    <p class="MsoNormal"><span class="Gvdemetni80"><span>Havaalanı yolunda umuttan midem kasılıyor.</span></span></p>

    <p class="MsoNormal"><span class="Gvdemetni80"><span>Otobüse motosikletli askeri polisler eşlik ediyor. Havaalanının yakınındaki kontrol noktalarının hemen hepsinde, Saraybosna'dan kaçmak isteyen kalabalıklar sokakları kilitliyor. Bazıları otobüsü tek­meleyerek şoförü durdurmaya çalışıyor. Korkunç bir manzara.</span></span></p>

    <p class="MsoNormal"><span class="Gvdemetni80"><span>Anneler küçük çocuklarını kaldırıp otobüsün camlarına bastırı­yor, kurtulmaları için en küçük çocuklarını yanımıza almamız için yalvarıyorlar.</span></span></p>

    <p class="MsoNormal"><span class="Gvdemetni80"><span>Otobüsteki bütün yolcular kahrolup ağlıyor, çocuklar da öyle. Geride bıraktıklarımız için kendimi kötü hissediyorum. Otobüs hız­lanıp kalabalıkları arkada bırakırken, üzücü manzaraları görmeme­leri için Carla ve Luka'nın gözlerini ellerimle kapatmam gerekiyor.</span></span></p>

    <p class="MsoNormal"><span class="Gvdemetni80"><span>Havaalanı girişine yaklaşırken top sesleri işitiyoruz. Otobüsteki Sırp subayı telsizden biriyle konuşuyor. Bitirince otobüs şoförleri­ne kaldırımın kenarında durmalarını ve motorları durdurmalarını söylüyor.</span></span></p>

    <p class="MsoNormal"><span class="Gvdemetni80"><span>Top sesleri yakından geliyor. Yarım saat bekliyoruz. Bir uçağın havalandığını duyuyoruz, sonra top atışları yeniden başlıyor. Sırp subayı telsizle konuşuyor.</span></span></p>

    <p class="MsoNormal"><span class="Gvdemetni80"><span>David subaya, "Ne oluyor?" diye soruyor.</span></span></p>

    <p class="MsoNormal"><span class="Gvdemetni80"><span>"Top mermileri piste hasar verdi. Anayollar Sırp ordusunun dene­timinde, onun için sizi Belgrad'a karayolundan götürme emri aldık. Bu cehennemden kurtulacağınız için dua edin. Şimdi sessiz olun."</span></span></p>

    <p class="MsoNormal"><span class="Gvdemetni80"><span>Tıkanık yollardan Belgrad'a varmak tüm gece sürebilecek uzun bir yol olabilir. Otobüsler hareket edip kuzeye yöneliyor. Her yerde topçu ateşinin ve yoğun savaşın izleri var. Sırp kontrol noktaların­dan geçerken hepimiz huzursuz oluyoruz. Otobüstekilerin büyük çoğunluğu Boşnak, birkaç da Hırvat var.</span></span></p>

    <p class="MsoNormal"><span class="Gvdemetni80"><span>Saatler sonra, otobüslerimiz bir kontrol noktasında durdurulu­yor. Bir kamyon dolusu milisin yolu kapadığını görünce boğazım düğümleniyor.</span></span></p>

    <p class="MsoNormal"><span class="Gvdemetni80"><span>Çarpıcı, gök mavisi gözlü ve takma dişleri ağzına oturmayan Alma adlı orta yaşlı bir kadın karşı sıradan uzanarak, "Yolunda gitmeyen bir şeyler var," diye fısıldıyor. "Neyin peşindeler acaba?"</span></span></p>

    <p class="MsoNormal"><span class="Gvdemetni80"><span>Subay otobüsten inip bir sigara yakıyor. Milis nöbetçileriyle ge­vezelik eder ve otobüsümüzü işaret ederken sırıttığını görüyorum. Birden yerini silahlarını çekmiş iki nöbetçi alıyor. İnsanlar itiraz ediyor, neler döndüğünü soruyor. Nöbetçiler tabancalarını sallıyor.</span></span></p>

    <p class="MsoNormal"><span class="Gvdemetni80"><span>"Hepiniz yerlerinizde kalın. Konuşmak yasak."</span></span></p>

    <p class="MsoNormal"><span class="Gvdemetni80"><span>Otobüsler yeniden hareket ediyor. Doğuya, Belgrad'a yönelecek yerde, batıya gidiyoruz.</span></span></p>

    <p class="MsoNormal"><span class="Gvdemetni80"><span>Herkes şaşkın ve endişeli. Korkudan bacaklarımın titrediğini, ağzımın kuruduğunu hissediyorum. David öfkeli. Nöbetçilerden bi­rinin yanına gidiyor. "Biletlerimiz için dünyanın parasını verdik. Burada neler olduğunu söylesen? Amerikan vatandaşıyım, yanım­da da karım ve çocuklarım-"</span></span></p>

    <p class="MsoNormal"><span class="Gvdemetni80"><span>Nöbetçi David'e silahının kabzasıyla vuruyor.</span></span></p>

    <p class="MsoNormal"><span class="Gvdemetni80"><span>David'in alnı yarılıyor, arkaya doğru sendeliyor.</span></span></p>

    <p class="MsoNormal"><span class="Gvdemetni80"><span>Yanına koşuyorum.</span></span></p>

    <p class="MsoNormal"><span class="Gvdemetni80"><span>Nöbetçi yüzünde çirkin bir sırıtışla bizi geriye itiyor. "Kim oldu­ğunuz hiç fark etmez. Yerinizden kalkmamanızı söylemiştim."</span></span></p>

    <p class="MsoNormal"><span class="Gvdemetni80"><span>Çocuklar ağlıyor. Büyükler sessizce siniyor, herkes şoktan sar­sılmış.</span></span></p>

    <p class="MsoNormal"><span class="Gvdemetni80"><span>Carla ve Luka babalarına sarılıyor, bırakmak istemiyor.</span></span></p>

    <p class="MsoNormal"><span class="Gvdemetni80"><span>"Canın yanıyor mu baba?" Carla yarasına tampon yapmasına yardım ediyor; David'in mavi gömleğinde kan lekeleri var.</span></span></p>

    <p class="MsoNormal"><span class="Gvdemetni80"><span>"Hayır iyiyim, hiç acımadı. Gerçekten acımadı. Meraklanma."</span></span></p>

    <p class="MsoNormal"><span class="Gvdemetni80"><span>"Adam neden sana bunu yaptı baba? Bizi neden tutsak ettiler?"</span></span></p>

    <p class="MsoNormal"><span class="Gvdemetni80"><span>Luka sanki ayan beyan ortadaymış gibi, başını sallayarak, "Çünkü cesur bir adam," diyor. "Öyle değil mi baba?"</span></span></p>

    <p class="MsoNormal"><span class="Gvdemetni80"><span>"Evet Luka. O cesur bir adam."</span></span></p>

    <p class="MsoNormal"><span class="Gvdemetni80"><span>Çocuklar anlamıyor. Nasıl açıklayabiliriz ki? Tüm bunların ben Boşnak olduğum için başımıza geldiğini, bunun savaş olduğunu ve Sırpların bizden nefret ettiğini.</span></span></p>

    <p class="MsoNormal"><span class="Gvdemetni80"><span>David, "Bu işi nereye gidiyorsak, orada halledeceğiz," diyor. "Hiç merak etmeyin, yetkili birine olanları anlatırım."</span></span></p>

    <p class="MsoNormal"><span class="Gvdemetni80"><span>Amerikan pasaportuna sıkı sıkı sarılıp kendinden emin görün­meye çalışıyor ama olanlardan sarsıldığını görebiliyorum.</span></span></p>

    <p class="MsoNormal"><span class="Gvdemetni80"><span>Ben de sarsıldım. Bizi nereye götürüyorlar? David'in pasaportu bizi kurtarabilecek mi? Yetişkinlerin üzerine umutsuzluk çöküyor. Saraybosna'dan kurtulma vaadi bir oyunmuş gibi, kendimizi kandı­rılmış hissediyoruz. Ve içimde Sırp milislerin bir işe hazırlandıkları yolunda kasvetli bir duygu var.</span></span></p>

    <p class="MsoNormal"><span class="Gvdemetni80"><span>Ama neye?</span></span></p>

    <p class="MsoNormal"><span class="Gvdemetni80"><span>Dört saat sonra, karanlıkta, otobüsler bombalanmış bir köprü­nün önünde duruyor.</span></span></p>

    <p class="MsoNormal"><span class="Gvdemetni80"><span>Yol boyunca, kalbimin boğazımda attığını hissedebiliyordum. Öldürülecek miyiz? David tüm gece sıkıca elimi tuttu.</span></span></p>

    <p class="MsoNormal"><span class="Gvdemetni80"><span>Askerler kamyonlardan atlarken Luka, sırtında hâlâ Thomas the Train çantası, gözünü fal taşı gibi açmış, pencereden dışarı bakıyor. Dokunduğumda, Carla'nın titremekte olduğunu hissedebiliyorum. Büyükbabasıyla büyükannesinin verdiği gümüş doları elinden bı­rakmıyor, asabice avucunda çevirip duruyor. Çocuk aklından ne gibi korkular geçtiğini düşünmekten bile ürküyorum.</span></span></p>

    <p class="MsoNormal"><span class="Gvdemetni80"><span>Nöbetçiler, kötü bakışlı adamlar, bağırarak bizi otobüslerden in­diriyorlar.</span></span></p>

    <p class="MsoNormal"><span class="Gvdemetni80"><span>İniyor, üzerlerinde bohçalar ve ağlayan çocuklar olan bavul­larımızı sürüklüyoruz. Bardaktan boşanırcasına yağmur yağı­yor. Sırılsıklamız. Bir levhada "Omarska 10 kilometre" yazıyor. Nöbetçiler bizi yürümeye zorluyor.</span></span></p>

    <p class="MsoNormal"><span class="Gvdemetni80"><span>Bitkin vaziyette, çamurlu orman yolunda yürümeye çalışıyoruz. Luka su için yalvarıyor. Hiç suyumuz kalmadı. David nöbetçilerden birinden biraz su istiyor.</span></span></p>

    <p class="MsoNormal"><span class="Gvdemetni80"><span>Adam bağırıyor ve yürümesini söylüyor. Nöbetçiler ağır yürü­yenleri tüfeklerinin dipçikleriyle dövüyorlar.</span></span></p>

    <p class="MsoNormal"><span class="Gvdemetni80"><span>Bütün anneler umutsuz, dehşete düşmüş ve bitkin görünüyor. Çocuklar ağlıyor.</span></span></p>

    <p class="MsoNormal"><span class="Gvdemetni80"><span>Kır sakallı yaşlı ve çelimsiz bir adam yere yığılıyor. Bize ayak uy- duramıyor. Biri inanamıyormuşçasına, "Adamlar... Adamlar onu </span></span><span>öldürüyor," diye fısıldıyor. "Nöbetçiler ihtiyarın gırtlağını kesiyor."</span></p>

    <p class="MsoNormal"><span class="Gvdemetni80"><span>Arkama dönüp bakıyor ve muhafızların adamın cesedini şaram­pole yuvarladıklarını görüyorum.</span></span></p>

    <p class="MsoNormal"><span class="Gvdemetni80"><span>Hepimiz dehşet içindeyiz. Cesedi çürümeye terk edilmiş babamı hatırlıyorum ve içimi hüzün kaplıyor.</span></span></p>

    <p class="MsoNormal"><span class="Gvdemetni80"><span>Bir, bir buçuk kilometre sonra küçük bir kız altını pisletiyor. Annesi kızın elbisesini geçtiğimiz bir derede umutsuzca yıkamaya çabalarken, muhafızlar kadıncağızla alay ediyor, onu dövüyorlar.</span></span></p>

    <p class="MsoNormal"><span class="Gvdemetni80"><span>Ne var ki bunlar bizi bekleyenlerin yanında hiç olacak.</span></span></p>

    <p class="MsoNormal"><span class="Gvdemetni80"><span>Sabaha karşı ikide "kampa" vardığımızda hava donduracak ka­dar soğuk.</span></span></p>

    <p class="MsoNormal"><span class="Gvdemetni80"><span>Bir zamanların tarımsal araştırma laboratuvarı şimdi dikenli tellerle ve ışıldaklarla çevrili. Pencereler tel kafeslerle kapatılmış. Silahlı nöbetçiler kurt köpekleriyle devriye geziyor.</span></span></p>

    <p class="MsoNormal"><span class="Gvdemetni80"><span>Bitkin halde, büyük bir meydana kadar yürütülüyoruz. Nöbetçiler erkeklerle 14 yaşını geçmiş çocukları bir tarafa, kadınlar­la kalan çocukları bir tarafa ayırıyor. David erkekler ve erkek çocuk­larla sıraya girmek zorunda kalıyor. Erkeklerle oğlanların ailelerin­den ayrılması bizde öylesine bir ağlamaya ve korkuya neden oluyor ki, bir Sırp subayı deri copunu çıkarıyor.</span></span></p>

    <p class="MsoNormal"><span class="Gvdemetni80"><span>Kırık boksör burnuyla ve ince çizgi gibi dudaklarıyla iriyarı biri; kalabalığın arasına girip erkekleri, kadın ve çocukları rastgele coplu- yor. "Sıraya girin. Soru sorulmadıkça konuşmayın. Kamp kuman­danı geliyor, sessiz olun!"</span></span></p>

    <p class="MsoNormal"><span class="Gvdemetni80"><span>Kalabalık sıraya girip susuyor. Daha sonra bu adamın kampın muhafızlardan sorumlu komutan yardımcısı Binbaşı Boris Arkov olduğunu öğreniyoruz.</span></span></p>

    <p class="MsoNormal"><span class="Gvdemetni80"><span>Daha o an, ana binadaki yeşil boyalı kapı ardına kadar açılıyor. Eşikte beliren adamın yakışıklı, neredeyse yumuşak bir yüzü var, Arkov'dan daha tıknaz ve üzerinde subay üniforması ve başında da mağrurca bir yana yatırdığı kırmızı bir bere görülüyor. Koltuğunun altında deri bir binici kırbacı taşıyor.</span></span></p>

    <p class="MsoNormal"><span class="Gvdemetni80"><span>Ceketinin bir koluna bir kokart işlenmiş: Kızıl Ejderha.</span></span></p>

    <p class="MsoNormal"><span class="Gvdemetni80"><span>Yüreğim hızlanıyor.</span></span></p>

    <p class="MsoNormal"><span class="Gvdemetni80"><span>Bakar bakmaz Mila Şavik'i tanıyorum.</span></span></p>

    <p class="MsoNormal"><span class="Gvdemetni8talikdeil"><span>Göz</span></span> <span class="Gvdemetni80"><span>kamaştırıcı ışıkların altında elini beline koyarak duruyor, kırbacıyla çizmelerini dövüyor.</span></span></p>

    <p class="MsoNormal"><span class="Gvdemetni80"><span>Üçüncü sıradayız ve Şavik'in ya da köyümden adamlarından bi­rinin beni tanıması ihtimali karşısında dehşete kapılıyor ve başımı öne eğiyorum.</span></span></p>

    <p class="MsoNormal"><span class="Gvdemetni80"><span>Şavik kırbacını bacağına vurarak ilk tutsak sırasının önünden geçiyor.</span></span></p>

    <p class="MsoNormal"><span class="Gvdemetni80"><span>“Sırp tutsaklarına karşılık değiştokuş yapana kadar siz Boşnaklar misafirimiz olacaksınız. Buradayken ya kurallara uyar ya da ceza­landırılırsınız."</span></span></p>

    <p class="MsoNormal"><span class="Gvdemetni80"><span>Duruyor, tutsaklara sertçe bakıyor. “Hırsızlık, emirlere itaatsiz­lik, kaçmaya kalkışmak -bunların hepsi ciddi suçlardır ve bölge ko­mutanının emriyle ölümle cezalandırılır. Sadece kadınlarla 14 yaşın altında çocuklar burada kalacak. Erkekler ve gençler yakındaki bir kampa yerleştirilecek. Muhafızlar, erkek tutsakları götürün."</span></span></p>

    <p class="MsoNormal"><span class="Gvdemetni80"><span>Kalabalıktan itiraz çığlıkları yükseliyor; erkeklerle gençler korku ve kuşku içinde, kadınlar ve çocuklar ağlaşırken, muhafızlar erkek­leri tüfek zoruyla yakında park etmiş kamyonlara doğru sürüyor, itiraz edenleri tüfek dipçiğiyle dövüyor. Boris Arkov yine copuyla girişiyor.</span></span></p>

    <p class="MsoNormal"><span class="Gvdemetni80"><span>Askerler asık suratlı David'i kamyonlardan birine doğru itiyor. “Lana, güçlü ol..."</span></span></p>

    <p class="MsoNormal"><span class="Gvdemetni80"><span>Kamyonlar geldiğimiz yoldan geri dönüyor. David'in yüzünü seçiyorum. Cesurca el sallıyor.</span></span></p>

    <p class="MsoNormal"><span class="Gvdemetni80"><span>Yüreğim korkuyla çarpıyor. Sırplar tarafından kurşuna dizilen erkeklerle gençlerin öykülerini duymuştuk. Dehşet içindeyim.</span></span></p>

    <p class="MsoNormal"><span class="Gvdemetni80"><span>Luka benim ve Carla'nın eline yapışıyor.</span></span></p>

    <p class="MsoNormal"><span class="Gvdemetni80"><span>Korku yüklü sesiyle ablasına, “İyi olacak mıyız Carla?" diye fı­sıldadığını duyuyorum. “Babayla anne de iyi olacak mı?"</span></span></p>

    <p class="MsoNormal"><span class="Gvdemetni80"><span>Birden otobüsten Alma adlı kadının sesi duyuluyor. “Komutan, çocuklar için yiyecek ve içecek bulup bulamayacağımızı sorabilir mi­yim?"</span></span></p>

    <p class="MsoNormal"><span class="Gvdemetni80"><span>Boris Arkov öfkeden kızarmış suratıyla Alma'yla arasındaki me­safeyi bir saniyede aşıyor. “Soru sorulmadıkça konuşmayın deme­miş miydim?"</span></span></p>

    <p class="MsoNormal"><span class="Gvdemetni80"><span>“Ama efendim, çocuklar aç ve susuz-“</span></span></p>

    <p class="MsoNormal"><span class="Gvdemetni80"><span>Alma'ya acımasızca vuruyor. Copu kadının çenesine öyle bir şiddetle çarpıyor ki kadıncağız sendeleyip olduğu yere çöküyor ve alt dişleri ağzından fırlıyor. Muhafızlar yerde kayan takma dişleri görünce gülüyorlar.</span></span></p>

    <p class="MsoNormal"><span class="Gvdemetni80"><span>Alma'nın yüzü yanaktan çeneye kadar yarılmış, fena halde kanı­yor. Arkov durmak bilmiyor, bu kez çizmesiyle tekmeliyor. "Ayağa kalk. Ayağa kalk dedim!"</span></span></p>

    <p class="MsoNormal"><span class="Gvdemetni80"><span>Alma debelenerek kalkmaya çabalıyor. Arkov tabancasını çıka­rıyor.</span></span></p>

    <p class="MsoNormal"><span class="Gvdemetni80"><span>Kalabalığı bir ölüm sessizliği sarıyor. Arkov'un Alma'yı öldüre­ceğinden eminiz. Luka'yı bacağıma doğru çekip, gözlerini ellerimle kapatıyorum.</span></span></p>

    <p class="MsoNormal"><span class="Gvdemetni80"><span>Sonra yere düşen madeni bir cismin sesini duyuyorum. Bir sani­ye sonra Carla'nın gümüş dolarını düşürdüğünü, paranın Şavik'in ayaklarının dibine yuvarlandığını anlıyorum.</span></span></p>

    <p class="MsoNormal"><span class="Gvdemetni80"><span>Şavik yere, çizmesine çarpan şeye bakıyor. Eğiliyor, yerden alıp inceliyor.</span></span></p>

    <p class="MsoNormal"><span class="Gvdemetni80"><span>"Kimin bu?" diye soruyor.</span></span></p>

    <p class="MsoNormal"><span class="Gvdemetni80"><span>Bir hareket yapmama fırsat kalmadan Carla ağzını açıyor ve kal­bim duracak gibi oluyor. Her zaman iradeli oldu, haksızlığı eleştir­mekten çekinmedi.</span></span></p>

    <p class="MsoNormal"><span class="Gvdemetni80"><span>"Benim, efendim. Lütfen bu kadına zarar vermeyin."</span></span></p>

    <p class="MsoNormal"><span class="Gvdemetni80"><span>Şavik gözlerini Carla'ya dikiyor. "Buraya gel."</span></span></p>

    <p class="MsoNormal"><span>Carla Şavik'in yanına gidiyor.</span></p>

    <p class="MsoNormal"><span class="Gvdemetni80"><span>"Elini uzat."</span></span></p>

    <p class="MsoNormal"><span class="Gvdemetni80"><span>Carla elini uzatıyor. Şavik parayı usulca avucuna bırakıyor.</span></span></p>

    <p class="MsoNormal"><span class="Gvdemetni80"><span>"Teşekkür ederim, efendim."</span></span></p>

    <p class="MsoNormal"><span class="Gvdemetni80"><span>"Bir şey değil." Birden uzanıyor ve Carla'nın başını okşuyor. "Ne kadar güzel bir kız. Adın ne senin?"</span></span></p>

    <p class="MsoNormal"><span class="Gvdemetni80"><span>"Marianna Carla foran, efendim."</span></span></p>

    <p class="MsoNormal"><span class="Gvdemetni80"><span>Şavik'in elini Carla'nın başında oyalanır görüp irkiliyorum. Şavik bir anne olarak neler hissettiğimi bir bilse. Bacaklarımın kor­kudan, tiksintiden titremesini önleyemiyorum.</span></span></p>

    <p class="MsoNormal"><span class="Gvdemetni80"><span>"Ne kadar terbiyelisin. Bu kadını tanıyor musun?" Çenesiyle Alma'yı gösteriyor.</span></span></p>

    <p class="MsoNormal"><span class="Gvdemetni80"><span>"Evet, efendim. Lütfen ona zarar vermeyen. O iyi bir kadın."</span></span></p>

    <p class="MsoNormal"><span class="Gvdemetni80"><span>Şavik takma dişlerin düştüğü yere gidiyor, alıp nazikçe Alma'ya uzatıyor. "Sanırım bunlar sizin."</span></span></p>

    <p class="MsoNormal"><span class="Gvdemetni80"><span>Muhafızlar gülüşüyor. Şavik bir bakışla hepsini susturuyor.</span></span></p>

    <p class="MsoNormal"><span class="Gvdemetni80"><span>Alma takma dişlerini alıyor.</span></span></p>

    <p class="MsoNormal"><span class="Gvdemetni80"><span>O anda Carla kalbimi sarsan, çok cesur bir şey söylüyor.</span></span></p>

    <p class="MsoNormal"><span class="Gvdemetni80"><span>Şavik'e bakıyor ve dünyanın en olağan şeyinden bahsedermiş gibi, "Lütfen efendim," diyor, "Bu kadın size sadece gerçeği söy­lüyordu. O kadar uzun bir yoldan geldik ki. Herkes aç ve susuz, özellikle de çocuklar."</span></span></p>

    <p class="MsoNormal"><span class="Gvdemetni80"><span>Şavik ses çıkarmıyor. Yüzünün öfkeden solduğunu mu görüyo­rum? Loş ışıkta, söylemesi güç.</span></span></p>

    <p class="MsoNormal"><span class="Gvdemetni80"><span>Boris Arkov kontrolünü kaybetmiş gibi. Tabancasını Carla'nın başına doğrultuyor. Eli kızgınlıktan titrerken, kızımın yüzüne doğ­rulttuğu tabancaya sessiz bir dehşetle bakıyorum. Carla dehşete ka­pılmış.</span></span></p>

    <p class="MsoNormal"><span class="Gvdemetni80"><span>Ardından Arkov silahını Alma'nın başına çeviriyor. "Önce sen, yaşlı cadı."</span></span></p>

    <p class="MsoNormal"><span class="Gvdemetni80"><span>Tam kadının ölmesini beklediğim anda, Şavik sanki burada Arkov'un değil, kendi borusunun öttüğünü anlatmak için, bir bö­ğürtü çıkarıyor.</span></span></p>

    <p class="MsoNormal"><span class="Gvdemetni80"><span>"Kadını bırak Boris. Tutsakları sıraya sok."</span></span></p>

    <p class="MsoNormal"><span class="Gvdemetni80"><span>Deri binici kırbacını yanağı gözünden ağzına kadar yarılmış Alma'ya uzatıyor. "Beni duydunuz madam, sıraya girin."</span></span></p>

    <p class="MsoNormal"><span class="Gvdemetni80"><span>Ardından Carla'nın yanına geliyor ve neredeyse gülümsüyor. "Sen de küçük kız. Cesur birisin, kabul etmek gerek. Ama gelecekte sana söylenenleri yapmayı öğren; yoksa başına tatsız şeyler gelebilir."</span></span></p>

    <p class="MsoNormal"><span>"Tamam efendim."</span></p>

    <p class="MsoNormal"><span class="Gvdemetni80"><span>Alma hayatta kaldığına dua ederek, emekleyerek sıraya giriyor, Carla tutsakların arasından geçerek yanıma geliyor.</span></span></p>

    <p class="MsoNormal"><span class="Gvdemetni80"><span>Yüreğim hâlâ deli gibi çarpıyor. Kimsenin öldürülmemiş olması bir mucize.</span></span></p>

    <p class="MsoNormal"><span class="Gvdemetni80"><span>Şavik, Carla'nın yanıma geldiği yere bakıyor.</span></span></p>

    <p class="MsoNormal"><span class="Gvdemetni80"><span>Bakışları benim üzerimde oyalanıyor. Gözlerinde bir kırpışma mı görüyorum, yoksa hayal gücüm bana oyun mu oynuyor? Beni gör­memesi için başımı eğiyorum. Tanrım, yalvarırım, hayır...</span></span></p>

    <p class="MsoNormal"><span>Şavik, Arkov'a dönüp parmaklarını şaklatıyor.</span></p>

    <p class="MsoNormal"><span class="Gvdemetni80"><span>"Tutsaklara yiyecek. Çorba ve ekmek."</span></span></p>

    <p class="MsoNormal"><span class="Gvdemetni80"><span>Öfkeden kudurmuş Boris Arkov'un yüzünde Şavik'in çıldırdığı­nı düşündüğü gibi bir ifade var.</span></span></p>

    <p class="MsoNormal"><span class="Gvdemetni80"><span>"Dediğimi duydun Boris. Yatakhanelere yemek dağıtın. Küçükler için de süt. Şimdi adamlar tutsakları kalacakları yerlere götürsün."</span></span></p>

    <p class="MsoNormal"><span class="Gvdemetni80"><span>Daha sonra, Alma kollarını Carla'nın omzuna doluyor ve bede­nini sarsan hıçkırıklara boğuluyor.</span></span></p>

    <p class="MsoNormal"><span class="Gvdemetni80"><span>"Kızın olmasaydı çoktan ölmüştüm. Şavik'in karşısında böyle durmak için sağlam bir ruhu olmalı."</span></span></p>

    <p class="MsoNormal"><span class="Gvdemetni80"><span>Bir haftadan beri kampta kalan bir hemşire iğne ve iplikle, anes­tezi kullanmadan Alma'nın kanlı çenesini dikiyor. Alma iki kez ba­yılıyor, yine de iyi dayanıyor. Dişleri hâlâ elinde olduğu için şükre­diyor.</span></span></p>

    <p class="MsoNormal"><span class="Gvdemetni80"><span>Şavik'in söylediği gibi hepimize çorba ve ekmek, çocuklara da süt dağıtılıyor.</span></span></p>

    <p class="MsoNormal"><span class="Gvdemetni80"><span>Alma'nın çenesi öylesine kötü halde ki ne yiyip içebiliyor, ne de dişlerini yerine takabiliyor ve bizler yemeğimizi bitirdiğimiz zaman sanki biz yetişkinlerin konuşmasını istiyormuş gibi bana bakıyor. Carla'ya diğer çocuklarla oynaması için Luka'yı yatakhanenin ucu­na götürmesini söylüyorum.</span></span></p>

    <p class="MsoNormal"><span class="Gvdemetni80"><span>Çocuklar gidince Alma'nın gözleri endişeyle kararıyor, büzül­müş, yaralı dudakları arasından bir uyarı kekelemeye çalışıyor.</span></span></p>

    <p class="MsoNormal"><span class="Gvdemetni80"><span>"Şavik beni hayatta bırakmış olabilir, ama onun bir çılgın oldu­ğunu duydum. Bir dakika önce nazikken, bir dakika sonra dengesiz davranabiliyor. Onun yakınındayken dikkatli ol</span></span><span class="Gvdemetni8talikdeil"><span>."</span></span></p>

    <p class="MsoNormal"><span class="Gvdemetni80"><span>"İkisi de deli; hem Şavik hem de Arkov."</span></span></p>

    <p class="MsoNormal"><span class="Gvdemetni80"><span>Hemşire, Alma'nın yarasına tentürdiyot bastırıyor. "Şavik gelip gider, ama çoğu zaman buraya Arkov bakar. O herif gerçek bir ca­navardır.</span></span> <span class="Gvdemetni8talikdeil"><span>"</span></span></p>

    <p class="MsoNormal"><span class="Gvdemetni80"><span>Bir kadın, "Haklarında ne biliyorsun?" diye soruyor.</span></span></p>

    <p class="MsoNormal"><span class="Gvdemetni80"><span>"Onlara Habil ve Kabil diyorlar. Akrabalıkları yok ama iki kar­deş gibi büyümüşler ve her an birbirlerinin gırtlaklarına sarılırlar</span></span><span class="Gvdemetni8talikdeil"><span>."</span></span></p>

    <p class="MsoNormal"><span class="Gvdemetni80"><span>"Kardeş gibi mi?"</span></span></p>

    <p class="MsoNormal"><span class="Gvdemetni80"><span>"Boris Arkov'un babası, İvan Arkov, Sırp mafyasının en tepesin­deki gangsterlerden," diyor hemşire.</span></span></p>

    <p class="MsoNormal"><span class="Gvdemetni80"><span>Kadınlardan biri başıyla onaylıyor. "Doğru. Şavik'in babasının Arkov hesabına çalışan bir avukat olduğunu duymuştum. Şavik kü­çükken babası intihar edince, İvan Arkov onu kanatlarının altına almış ve oğlundan ayırt etmemiş."</span></span></p>

    <p class="MsoNormal"><span class="Gvdemetni80"><span>"Mila Şavik ve Boris Arkov'un arasında sona ermeyecek bir güç çekişmesi var."</span></span></p>

    <p class="MsoNormal"><span class="Gvdemetni80"><span>"Neden?"</span></span></p>

    <p class="MsoNormal"><span class="Gvdemetni80"><span>"Günün birinde mafyanın başına geçmek için."</span></span></p>

    <p class="MsoNormal"><span class="Gvdemetni80"><span>"Bütün bunları sana kim anlattı?" diye soruyor hemşire.</span></span></p>

    <p class="MsoNormal"><span class="Gvdemetni80"><span>"Herkes bilir bunları. Baba Arkov mafyanın reisi ve Kızıl Ejderhaları o denetler."</span></span></p>

    <p class="MsoNormal"><span class="Gvdemetni80"><span>"Onun hakkında başka ne biliyorsun?"</span></span></p>

    <p class="MsoNormal"><span class="Gvdemetni80"><span>"Öylesine namussuzdur ki, öldüğünde onu toprağa vidalama­ları gerekecek. Hırslı hayvanın teki. Gözü güç ve paradan başka bir şey görmez."</span></span></p>

    <p class="MsoNormal"><span class="Gvdemetni80"><span>"Başka?"</span></span></p>

    <p class="MsoNormal"><span class="Gvdemetni80"><span>"Bu adamlara mallarımızı ve topraklarımızı almalarını ve halkı­mızı katletmelerini söyleyen de o. Birini öldürmek onun için hiçbir şey ifade etmiyor. Oğlu Boris de ağacın tam dibine düşmüş. Kalpsiz katilin teki."</span></span></p>

    <p class="MsoNormal"><span class="Gvdemetni80"><span>Alma, "Peki ya Mila Şavik?" diye soruyor.</span></span></p>

    <p class="MsoNormal"><span class="Gvdemetni80"><span>Hemşire tentürdiyot şişesinin mantarını yerine yerleştiriyor. "Şavik, İvan Arkov'un emirlerini yerine getiren bir uşaktan başka bir şey değil."</span></span></p>

    <p class="MsoNormal"><span class="Gvdemetni80"><span>Ağzımı açmıyorum. Mila Şavik ve köyümüzdeki ailesi hakkında her şeyi biliyorum. Ve bunların gerçeğin tümü olmadığının da farkındayım. Yine de Alma'ya ne kadar azını anlatırsam, o kadar iyi olacak.</span></span></p>

    <p class="MsoNormal"><span class="Gvdemetni80"><span>Gerçek onu ancak huzursuz edecektir.</span></span></p>

    <p class="MsoNormal"><span class="Gvdemetni80"><span>Kamptaki ilk gecemiz cehennemden farksız. Diğer tutsaklardan bu kampa Şeytan Tepesi adını verildiğini öğreniyoruz.</span></span></p>

    <p class="MsoNormal"><span class="Gvdemetni80"><span>İnsanların en korkunç işkencelerden geçirilip öldürüldükleri böylesi yerler olduğunu duymuştuk. Ama hiçbir şey insanı gerçeğe hazırlayamıyor.</span></span></p>

    <p class="MsoNormal"><span class="Gvdemetni80"><span>Şeytan Tepesi kadın, genç kız ve yaşları bebeklikle 13 arasındaki </span></span><span>erkek çocuklardan 5OO'ü aşkın tutsağı barındırıyor.</span></p>

    <p class="MsoNormal"><span class="Gvdemetni80"><span>En küçük çocuklar korkmuş ve pisler; ağlamaları bir an olsun dinmiyor.</span></span></p>

    <p class="MsoNormal"><span class="Gvdemetni80"><span>Nöbetçiler sürekli korku uyandıran, kalpsiz ve gaddar hayvanlar. O ilk gece, bomboş yatakhanelere tıkılıyoruz. Başımızı ranzalarımı­za henüz değdirmişken an az 20 sarhoş nöbetçi içeriye dalıyor ve genç kadınların en güzellerini sürükleyerek götürüyor.</span></span></p>

    <p class="MsoNormal"><span class="Gvdemetni80"><span>Zavallılar dışarıya sürükleniyor, yeşil kapıdan ana binaya soku­lup, Şavik'in girişin hemen yanındaki odasının önünden geçiriliyor.</span></span></p>

    <p class="MsoNormal"><span class="Gvdemetni80"><span>Daha sonra o yeşil kapılar bizim için dehşet kaynağı olacak; ora­ya bir kez girmeye gör, acımasızca sorgulanmaya, ırzına geçilmesine, dayak yemeye ya da her üçüne birden hazır olmalısın demektir.</span></span></p>

    <p class="MsoNormal"><span class="Gvdemetni80"><span>Ve bazen seni ölüm bekler.</span></span></p>

    <p class="MsoNormal"><span class="Gvdemetni80"><span>Tüm gece boyunca tecavüz edilen kadınların çığlıklarını duyu­yoruz.</span></span></p>

    <p class="MsoNormal"><span class="Gvdemetni80"><span>Çocukların yüzündeki dehşet tanık olunamayacak kadar kor­kunç. Çığlıkları işitmemeleri için Carla'nın ve Luka'nın kulaklarını kapatmaya çalışıyorum ama imkansız.</span></span></p>

    <p class="MsoNormal"><span class="Gvdemetni80"><span>Kızlarının ırzına geçilmesini dinlemek zorunda kalarak inleyen o zavallı annelere acıyorum. Kızlardan biri sadece 14 yaşındaydı.</span></span></p>

    <p class="MsoNormal"><span class="Gvdemetni80"><span>Bazı sapık nöbetçilerin erkek çocukları da götürdüğünü duyu­yoruz.</span></span></p>

    <p class="MsoNormal"><span class="Gvdemetni80"><span>Çığlıklar şafakla birlikte diniyor.</span></span></p>

    <p class="MsoNormal"><span class="Gvdemetni80"><span>Bundan böyle, nöbetçilerin kurbanlarını sürükleyip götürmedik­leri hiçbir gece olmayacak.</span></span></p>

    <p class="MsoNormal"><span class="Gvdemetni80"><span>Burada gördüklerim, tanık olduğum insanlık dışı olaylar tarif edilmenin de ötesinde.</span></span></p>

    <p class="MsoNormal"><span class="Gvdemetni80"><span>Nöbetçiler annelere veya genç kızlarına şehvetle bakıyor.</span></span></p>

    <p class="MsoNormal"><span class="Gvdemetni80"><span>İçlerinden bazıları, birkaç parçalık eşyamızı çalan gangster­ler. Bir kadının mücevheri ya da altın yüzükleri varsa alıyorlar. Kadınlardan birinin ağzı altın diş doluydu. Adamlar ağzına kerpe­ten soktu ve bütün dişlerini söktüler.</span></span></p>

    <p class="MsoNormal"><span class="Gvdemetni80"><span>Tutsaklar ya Hıristiyan ya da Müslüman, Boşnak ya da Hırvat, ama çoğunlukla Müslüman.</span></span></p>

    <p class="MsoNormal"><span class="Gvdemetni80"><span>İlk gece dağıtılan çorba, ekmek ve sütün dışında, dört gün boyunca çok az yiyecek ve su veriyorlar. Dillerimiz susuzluktan ka­barıyor. Çocuklarımız ağlıyor, ama nöbetçiler duymazdan geliyor.</span></span></p>

    <p class="MsoNormal"><span class="Gvdemetni80"><span>Bazı kadınlar daha fazla dayanamayan bebeklerinin cansız be­denlerini taşıyor.</span></span></p>

    <p class="MsoNormal"><span class="Gvdemetni80"><span>Nöbetçiler onlara cesetleri bir kenara atmalarını söylüyor. İçlerinden biri karşı gelip nöbetçilere küfür edince, kendisini sürük­leyip götürüyorlar.</span></span></p>

    <p class="MsoNormal"><span class="Gvdemetni80"><span>Onu bir daha görmeyeceğiz.</span></span></p>

    <p class="MsoNormal"><span class="Gvdemetni80"><span>Mila Şavik'in güzel ve küçük kadınlara zaafı var.</span></span></p>

    <p class="MsoNormal"><span class="Gvdemetni80"><span>Bazen yatakhaneleri arşınlıyor ve yirmilerinin sonunda ya da otuzlarının başlarındaki güzel bir kadını Boris Arkov'a işaret edi­yor. Kadın Şavik'in dairesine götürülüyor.</span></span></p>

    <p class="MsoNormal"><span class="Gvdemetni80"><span>Şavik henüz beni tanımadı. Ama nöbetçilerin çoğu gibi, genellik­le birini tanıyamayacak kadar sarhoş olmasına şükrediyorum.</span></span></p>

    <p class="MsoNormal"><span class="Gvdemetni80"><span>Üstelik öylesine sıska ve perişan görünüyorum ki, beni hatırla­ması uzak ihtimal.</span></span></p>

    <p class="MsoNormal"><span class="Gvdemetni80"><span>Ama bir gün Boris Arkov yanımızdan geçiyor, duraklıyor, co­puyla Carla'yı gösteriyor. "Kaç yaşında bu?"</span></span></p>

    <p class="MsoNormal"><span class="Gvdemetni80"><span>"Dokuz," diye yalan söylüyorum.</span></span></p>

    <p class="MsoNormal"><span class="Gvdemetni80"><span>Luka olanlardan habersiz, itiraz ediyor. "Hayır, anne, Carla on yaşında."</span></span></p>

    <p class="MsoNormal"><span class="Gvdemetni80"><span>Arkov çenesini sıvazlayıp sırıtıyor. "On yaşında, yeterince bü­yük sayılmaz mı? Ne dersin, kadın?"</span></span></p>

    <p class="MsoNormal"><span class="Gvdemetni80"><span>"Efendim, lütfen..."</span></span></p>

    <p class="MsoNormal"><span class="Gvdemetni80"><span>Carla'nın yüzünü baş ve işaretparmakları arasına kıstırıp, ince­liyor. Kızcağız korkudan kaskatı kesiliyor.</span></span></p>

    <p class="MsoNormal"><span class="Gvdemetni80"><span>Arkov'u öldürmek istiyorum.</span></span></p>

    <p class="MsoNormal"><span class="Gvdemetni80"><span>Buna nasıl cüret eder.</span></span></p>

    <p class="MsoNormal"><span class="Gvdemetni80"><span>Kızım hakkında böyle nasıl konuşur. Ona dokunmaya bile nasıl cesaret eder. Oysa hiçbir şey yapamıyorum.</span></span></p>

    <p class="MsoNormal"><span class="Gvdemetni80"><span>Carla'nın yüzünü bırakıyor. Gözlerinde gaddar bir parıltıyla bana bakıyor. "Endişelenme, hazır olduğuna karar verinceye kadar gözümü ondan ayırmayacağım."</span></span></p>

    <p class="MsoNormal"><span class="Gvdemetni80"><span>Sonra yüksek sesle gülerek uzaklaşıyor.</span></span></p>

    <p class="MsoNormal"><span class="Gvdemetni80"><span>Yaşadığımız, tuhaf bir dünya.</span></span></p>

    <p class="MsoNormal"><span class="Gvdemetni80"><span>Gardiyanlarımızın ne tepki vereceğini hiç kestiremiyoruz.</span></span></p>

    <p class="MsoNormal"><span class="Gvdemetni80"><span>Bugün bir öykü duydum. Sarhoş bir nöbetçi 12 yaşındaki bir kıza tecavüz ediyor. Çocukcağız saldırgan tarafından kanlar içinde, sersemlemiş ve ağlar halde bir yatakhanenin dışına bırakılıyor, so­nunda korkudan kaskatı kesilmiş annesi bütün cesaretini toplayıp dışarı çıkıyor, yavrusuna sarılıp teselli ediyor.</span></span></p>

    <p class="MsoNormal"><span class="Gvdemetni80"><span>Şavik oradan geçerken anneyle çocuğu görüp, "Neler oluyor bu­rada?" diye soruyor.</span></span></p>

    <p class="MsoNormal"><span class="Gvdemetni80"><span>Zavallı kadın anlatamayacak kadar korkmuş, gerçeğin hayatına mal olmasından da ürküyor.</span></span></p>

    <p class="MsoNormal"><span class="Gvdemetni80"><span>"Sana burada neler olduğunu sordum."</span></span></p>

    <p class="MsoNormal"><span class="Gvdemetni80"><span>Şavik'in sesi öylesine acımasız ki, kadıncağız olanları anlatmak­tan başka çare bulamıyor.</span></span></p>

    <p class="MsoNormal"><span class="Gvdemetni80"><span>"Bunu yapan nöbetçi hangisi?"</span></span></p>

    <p class="MsoNormal"><span class="Gvdemetni80"><span>Kadın titrek parmağını 50 metre ötede, kampın giriş kapısının dibinde kağıt oynayan birkaç üniformalıya uzatıyor.</span></span></p>

    <p class="MsoNormal"><span class="Gvdemetni80"><span>Şavik o tarafa yürüyor, biradan göbeği çıkmış, sarkık bıyıklı, orta yaşlı ve vahşi görünüşlü bir nöbetçinin karşısına dikiliyor. "Çocuğa sen mi tecavüz ettin?"</span></span></p>

    <p class="MsoNormal"><span class="Gvdemetni80"><span>Nöbetçi kirli elinin tersiyle ağzını silerek sırıtıyor. "Küstah bir fırlama. Ona bir ders vermek gerekiyordu komutanım. Ben de ver­dim. "</span></span></p>

    <p class="MsoNormal"><span class="Gvdemetni80"><span>"Ya ben size ne emir vermiştim?"</span></span></p>

    <p class="MsoNormal"><span class="Gvdemetni80"><span>"Girişi beklemeyi, komutanım."</span></span></p>

    <p class="MsoNormal"><span class="Gvdemetni80"><span>"Ve yerinizden ayrılmamayı, doğru mu?"</span></span></p>

    <p class="MsoNormal"><span class="Gvdemetni80"><span>"Evet, komutanım, ama- "</span></span></p>

    <p class="MsoNormal"><span class="Gvdemetni80"><span>Şavik tek kelime etmeden tabancasını çekiyor ve adamı başından vuruyor. Nöbetçi kafatasından kanlar fışkırarak, vücudu seğirerek arkadaşlarının arasına yığılıyor.</span></span></p>

    <p class="MsoNormal"><span class="Gvdemetni80"><span>"Bundan böyle kimse emirlerime itaatsizlik etmeyecek. Yoksa bu­radan ayakları önde çıkarsınız."</span></span></p>

    <p class="MsoNormal"><span class="Gvdemetni80"><span>Nöbetçiler arkadaşlarının cesedini sürükleyip götürüyor.</span></span></p>

    <p class="MsoNormal"><span class="Gvdemetni80"><span>Ve her yetişkin tutsak kendi kendine aynı soruyu soruyor: Şavik nöbetçiyi emre itaatsizlik ettiği için mi vurdu, yoksa o kızda gözü mü vardı?</span></span></p>

    <p class="MsoNormal"><span class="Gvdemetni80"><span>"Anne, burada daha ne kadar kalacağız?"</span></span></p>

    <p class="MsoNormal"><span class="Gvdemetni80"><span>"Bilmiyorum</span></span><span class="Gvdemetni80"><span>.</span></span> <span class="Gvdemetni80"><span>Tatlım."</span></span></p>

    <p class="MsoNormal"><span class="Gvdemetni80"><span>"Nereden buradayız?"</span></span></p>

    <p class="MsoNormal"><span class="Gvdemetni80"><span>"Çünkü... Çünkü bu adamlar bizi düşman olarak görüyor."</span></span></p>

    <p class="MsoNormal"><span class="Gvdemetni80"><span>"Neden? Onlara hiçbir şey yapmadık, öyle değil mi?"</span></span></p>

    <p class="MsoNormal"><span class="Gvdemetni80"><span>"Yapmadık, ama bizi farklı görüyorlar."</span></span></p>

    <p class="MsoNormal"><span class="Gvdemetni80"><span>"Nasıl?"</span></span></p>

    <p class="MsoNormal"><span class="Gvdemetni80"><span>"İşte... Farklı."</span></span></p>

    <p class="MsoNormal"><span class="Gvdemetni80"><span>"Hareketlerimiz farklı değil ki. Kadınlardan birinin Boşnak oldu­ğumuzu söylediğini işittim. Boşnaklar farklı mı? Ama biz farklı de­ğiliz, yalan mı? Hem farklı olsak da ne fark eder? İnsanız, o kadar."</span></span></p>

    <p class="MsoNormal"><span class="Gvdemetni80"><span>Luka da katılıyor. "Evet, insanız o kadar anne."</span></span></p>

    <p class="MsoNormal"><span class="Gvdemetni80"><span>Sorular bitmek bilmiyor. Bütün ebeveynlerin aynı sorulara ce­vap vermeye çalıştıklarından eminim. İyi ama, bir çocuk sadece şim­diki zamanı görürken, ona 500 yıllık bir tarihi nasıl anlatırsın?</span></span></p>

    <p class="MsoNormal"><span class="Gvdemetni80"><span>Şimdilik, çevremizdeki gaddarlığa rağmen hayatta kalmayı ba­şardık.</span></span></p>

    <p class="MsoNormal"><span class="Gvdemetni80"><span>Ama şansımızın devam etmemesinden korkuyorum.</span></span></p>

    <p class="MsoNormal"><span class="Gvdemetni80"><span>500'den fazla kadın ve çocuk için sadece altı tuvalet ve duş var.</span></span></p>

    <p class="MsoNormal"><span class="Gvdemetni80"><span>Nöbetçilerin tecavüz etmeden önce kadınların yıkanmalarını istedikleri zamanların dışında sıcak su yok. Kış sert geçiyor ve ço­cuklarımızı buz gibi suda yıkamak zorundayız. Kadınlar liste hazır­lıyor, ama bazen tartışmalar ve kavgalar çıkıyor.</span></span></p>

    <p class="MsoNormal"><span class="Gvdemetni80"><span>David'in kampında erkeklerle çocukların daha beter koşullarda yaşadıklarını ve bizdekilerden az battaniyeyi paylaşmak zorunda olduklarını söylüyorlar. Her gün -Tanrı'nın her günü- David için kaygılanıyorum. Nasıl? Dayanabiliyor mu? Sağlığı nasıl?</span></span></p>

    <p class="MsoNormal"><span class="Gvdemetni80"><span>Bu sorular bana azap veriyor.</span></span></p>

    <p class="MsoNormal"><span class="Gvdemetni80"><span>Bazı günler taze ekmek, süt ve yumurta olmasına rağmen, ka­dınlar kampında yiyecek kıtlığı var. İstihkakımız genellikle sulu bir fasulye çorbasından, pirinçten ve bayat ekmekten oluşuyor. Bir gün, kadınlardan biri yakınmaya kalkıyor. Bir nöbetçi pantolonu­nun önünü açıp çorbaya işiyor. "Haydi şimdi de şikayet et bakalım mızmız karı."</span></span></p>

    <p class="MsoNormal"><span class="Gvdemetni80"><span>Gülerek uzaklaşıyor.</span></span></p>

    <p class="MsoNormal"><span class="Gvdemetni80"><span>İlk ay 14 kadın ve altı çocuk öldü. Çocukların hepsi hastalıktan ve yetersiz beslenmeden can verdi. Kadınlardan sekizi tecavüze uğ­radıktan sonra iç kanamadan gitti. Kurbanların cesetleri kampın kenarındaki bir çukura atılıyor.</span></span></p>

    <p class="MsoNormal"><span class="Gvdemetni80"><span>Dayanılması en güç olanı çocukların ölümü.</span></span></p>

    <p class="MsoNormal"><span class="Gvdemetni80"><span>Anneleri ağlayıp sızlıyor, akıllarını kaçırıyor. Çocuklarını yi­tiren annelerden ikisi kör gibi dikenli tellere koştu ve nöbetçiler tarafından vuruldu; ders olsun diye cesetleri orada çürümeye bı­rakıldı.</span></span></p>

    <p class="MsoNormal"><span class="Gvdemetni80"><span>Luka artık koşmuyor, oynamıyor, şaka yapmıyor. Carla kayıtsız ve üzgün; eski tasasızlığından eser kalmadı.</span></span></p>

    <p class="MsoNormal"><span class="Gvdemetni80"><span>Onlarla ilgilenmek için umutsuzca gayret ediyorum, ama bu kadar az gıdadan sağlığımın bozulduğunu hissediyor ve hasta ol­maktan korkuyorum. Carla daha büyük olduğu için olan biteni an­layabiliyor ama Luka'nın aklı tümüyle karışıyor. Babalarını şiddetle özlüyorlar.</span></span></p>

    <p class="MsoNormal"><span class="Gvdemetni80"><span>Carla durmadan babasından bahsediyor. Onun güvende ve iyi olması için dualarını ve umudunu kesmiyor.</span></span></p>

    <p class="MsoNormal"><span class="Gvdemetni80"><span>Sefaletin dibine vurmak üzereyken küçük bir mucize oluyor.</span></span></p>

    <p class="MsoNormal"><span class="Gvdemetni80"><span>Martın ilk haftasında ilkbahar gelip çatıyor. Güneş parlıyor.</span></span></p>

    <p class="MsoNormal"><span class="Gvdemetni80"><span>Kampa su sağlayan kuyunun pompası bozuluyor. Alma'yla bana nöbetçi çamaşırlarından bir kısmını nehre götürüp yıkama görevi veriliyor.</span></span></p>

    <p class="MsoNormal"><span class="Gvdemetni80"><span>Önce, sevimsiz bir genç nöbetçi bizi ana binadaki koridorlardan birine, hademe odalarının önüne götürüyor.</span></span></p>

    <p class="MsoNormal"><span class="Gvdemetni80"><span>Odaların birinde kötü kokulu çamaşır dolu bir torba var. Bize sabun kalıpları veriyor, işimizi iyi yapmamızı, yoksa bizi döveceğini söylüyor.</span></span></p>

    <p class="MsoNormal"><span class="Gvdemetni80"><span>Bizi kampın dışına çıkarıyor. Alma iki bohça sürüklüyor. Benim kucağımda Luka var, Carla'yla birlikte öteki iki bohçayı çekiyoruz.</span></span></p>

    <p class="MsoNormal"><span class="Gvdemetni80"><span>Bir ormandan geçip, usulca akan sığ bir nehrin suladığı hari­ka bir çayıra varıyoruz. Etrafımızda kelebekler uçuşuyor ve sanki Şeytan Tepesinden dünyalar kadar uzak bir yaz günü yaşıyoruz.</span></span></p>

    <p class="MsoNormal"><span class="Gvdemetni80"><span>Nöbetçi elinde tüfeğiyle bir ağacın dibine uzanıyor, birbiri ardı­na sigara tüttürerek çamaşırları sabunlamamızı izliyor.</span></span></p>

    <p class="MsoNormal"><span class="Gvdemetni80"><span>Carla ve Luka suları sıçratırken, Alma nöbetçinin sinirlenme­sinden korkarak fazla gürültü yapmamalarını söylüyor.</span></span></p>

    <p class="MsoNormal"><span class="Gvdemetni80"><span>"Suya girebilir miyiz anne? Lütfen, yüzebilir miyiz?"</span></span></p>

    <p class="MsoNormal"><span class="Gvdemetni80"><span>"Hayır Carla. Nöbetçi izin vermez."</span></span></p>

    <p class="MsoNormal"><span class="Gvdemetni80"><span>Yüzmeyi düşünmüyordum. Aklımda kaçmak vardı.</span></span></p>

    <p class="MsoNormal"><span class="Gvdemetni80"><span>Uzakta damlar ve bir çan kulesi görüyorum. Kamptan neredeyse 500 metre uzaktayız. Nöbetçinin silahını alabilsek, onu ağaca bağlasak ya da bayıltsak, birileri fark edene kadar uzaklaşmış oluruz.</span></span></p>

    <p class="MsoNormal"><span class="Gvdemetni80"><span>Dönüp bakıyorum. Bizi izlemek zahmetine bile katlanmadan, ağ­zında bir sap çiğniyor. Zayıf pek de güçlü görünmüyor. Alma'yla birlikte hakkından gelebilir miyiz?</span></span></p>

    <p class="MsoNormal"><span class="Gvdemetni80"><span>Sonra David'i düşünüyorum.</span></span></p>

    <p class="MsoNormal"><span class="Gvdemetni80"><span>Onu burada nasıl bırakırız?</span></span></p>

    <p class="MsoNormal"><span class="Gvdemetni80"><span>Kafamı toparlamaya fırsat bulamadan, Carla'nın nöbetçiye yüz­süzce yaklaştığını görüyorum.</span></span></p>

    <p class="MsoNormal"><span class="Gvdemetni80"><span>"Efendim, yıkanmamız gerekiyor. Nehirde yıkanabilir miyiz efendim? Lütfen?"</span></span></p>

    <p class="MsoNormal"><span class="Gvdemetni80"><span>Beriki tembelce, "Sadece on dakika, daha fazla değil," diyor. "Sizi izleyeceğim, onun için hiçbir şeye kalkışmayın, anlaşıldı mı?"</span></span></p>

    <p class="MsoNormal"><span class="Gvdemetni80"><span>"Tabii efendim. Teşekkür ederim."</span></span></p>

    <p class="MsoNormal"><span class="Gvdemetni80"><span>Kolunu tutuyorum. "Olmaz Carla. Luka'nın soğuk algınlığı var."</span></span></p>

    <p class="MsoNormal"><span class="Gvdemetni80"><span>"Lütfen anne. Luka artık iyileşti."</span></span></p>

    <p class="MsoNormal"><span class="Gvdemetni80"><span>"Carla..."</span></span></p>

    <p class="MsoNormal"><span class="Gvdemetni80"><span>"Ama anne, nehirde yıkanma fırsatını bir daha nasıl buluruz?"</span></span></p>

    <p class="MsoNormal"><span class="Gvdemetni80"><span>Alma, "Kız haklı Lana," diyor. "Fırsat varken faydalan derim."</span></span></p>

    <p class="MsoNormal"><span class="Gvdemetni80"><span>Kabullenmek zorunda kalıyorum. Usulca akan nehir çekici, üstelik fazla soğuk da değil.</span></span></p>

    <p class="MsoNormal"><span class="Gvdemetni80"><span>Soyunuyoruz, Carla, Luka'nın karmakarışık giysilerini çıkar­mama yardım ediyor. Çocukcağız neşeden ne yapacağını bilmiyor, çırılçıplak nehre atlamak için sabırsızlanılıyor.</span></span></p>

    <p class="MsoNormal"><span class="Gvdemetni80"><span>Çırılçıplak yıkanırken nöbetçi bizi gözlüyor. Her şey o kadar absürt ki.</span></span></p>

    <p class="MsoNormal"><span class="Gvdemetni80"><span>Tüm bu ölüm ve umutsuzluğun ortasında, Alma'yla el ele tu­tuşuyor, birlikte nehre doğru koşuyor, kucak dolusu sular köpürtüp keyifle sıçrıyoruz.</span></span></p>

    <p class="MsoNormal"><span class="Gvdemetni80"><span>Kendimi bir kez daha çocuk gibi hissediyorum.</span></span></p>

    <p class="MsoNormal"><span class="Gvdemetni80"><span>Luka'yı sabunlarken bir kıkırdama nöbetine tutuluyor ve pem­be küçük poposu elimden kaçıyor, suların içinde onu kovalıyorum. Birkaç dakika için de olsa yaşıyor olmanın güzellik ve keyfi içinde­yiz.</span></span></p>

    <p class="MsoNormal"><span class="Gvdemetni80"><span>Carla bir öpücük için yalvarıyor. Luka gülüp kaçıyor.</span></span></p>

    <p class="MsoNormal"><span class="Gvdemetni80"><span>"Bugün sana öpücük yok," diye kıkırdıyor.</span></span></p>

    <p class="MsoNormal"><span class="Gvdemetni80"><span>Sonra Carla onu yakalıyor, Luka neşeyle gülüyor ve ödül olarak yanaklarımıza öpücükler konduruyor.</span></span></p>

    <p class="MsoNormal"><span class="Gvdemetni80"><span>Carla, "Söyledim sana anne, hepimizin buna ihtiyacı vardı," di­yor. Hep birlikte nehirde sırtüstü yatıp yukarı, mavi göğe bakıyoruz. Sanki deniz kıyısındayız ve</span></span><span class="Gvdemetni80"><span>.</span></span> <span class="Gvdemetni80"><span>Dalgalar bizi okşuyor.</span></span></p>

    <p class="MsoNormal"><span class="Gvdemetni80"><span>Nöbetçi işaret edince giysilerimizle kurulanıyor, giyinip kampa dönüyoruz. Kapıya yaklaşırken Carla ve Luka sıçramaya koyuluyor.</span></span></p>

    <p class="MsoNormal"><span class="Gvdemetni80"><span>Kampa geldiğimizden beri ilk kez yüzlerinde tebessüm görüyo­rum.</span></span></p>

    <p class="MsoNormal"><span class="Gvdemetni80"><span>Çocuklarıma uğradığım tecavüzü asla anlatamam.</span></span></p>

    <p class="MsoNormal"><span class="Gvdemetni80"><span>Nehirde yıkandığımız günün gecesinde, bize eşlik eden genç nö­betçi yatakhaneye geliyor. Yanında Boris Arkov var ve her ikisi de sarhoş.</span></span></p>

    <p class="MsoNormal"><span class="Gvdemetni80"><span>Soluklarındaki votka kokusunu duyabiliyorum.</span></span></p>

    <p class="MsoNormal"><span class="Gvdemetni80"><span>Carla ve Luka derin bir uykuda. Arkov'la genç nöbetçi beni ve başka bir kadını kavrıyor.</span></span></p>

    <p class="MsoNormal"><span class="Gvdemetni80"><span>Yüreğim çarpıyor ve beni barakalarına sürüklerlerken inliyo­rum.</span></span></p>

    <p class="MsoNormal"><span class="Gvdemetni80"><span>Boris Arkov beni yumrukluyor. "Kes sesini! Kes sesini, beni duydun mu? Dediğimi yap, yoksa seni öldürürüm."</span></span></p>

    <p class="MsoNormal"><span class="Gvdemetni80"><span>Arkov ve genç nöbetçi bana sırayla tecavüz ediyor. Arkov sar­hoşluğuna yenik düşüp uykuya dalınca, genç nöbetçi beni nihayet barakanın dışına atıyor.</span></span></p>

    <p class="MsoNormal"><span class="Gvdemetni80"><span>Kendimi kirlenmiş hissediyorum.</span></span></p>

    <p class="MsoNormal"><span class="Gvdemetni80"><span>Öfkenin de ötesindeyim. Her türlü kendine acıma duygusunun ötesinde.</span></span></p>

    <p class="MsoNormal"><span class="Gvdemetni80"><span>Emekleyerek yatakhaneye ve buz gibi bir duşun köşesine giriyo­rum. Bir bulaşık teli buluyorum. Buz gibi suyun altında sert telle cildimi ne kadar kazırsam kazıyayım kendimi hâlâ kirli hissediyo­rum.</span></span></p>

    <p class="MsoNormal"><span class="Gvdemetni80"><span>Bacaklarımın arasındaki ıstırap ateş gibi. Kanamamın dinmesi bir saat sürüyor. Yatakhaneye dönüp uyuyan iki çocuğumun yanına uzanınca gözyaşlarımı bastırıyorum. Carla'ya ve Luka'ya bakınca öyle büyük bir utanç duyuyorum ki.</span></span></p>

    <p class="MsoNormal"><span class="Gvdemetni80"><span>Kadınlar arasında, başımıza gelenlerden asla bahsetmeme yo­lunda zımnî bir kural var: Istırabımızı anlatmak için acılı bakışlar yeterli. Her şeye rağmen, hâlâ hayatta olduğum ve bunları kızıma değil de bana yaptıkları için şükran duyuyorum.</span></span></p>

    <p class="MsoNormal"><span class="Gvdemetni80"><span>Boris Arkov'un tehdidini düşünmediğim bir dakika bile yok.</span></span></p>

    <p class="MsoNormal"><span class="Gvdemetni80"><span>Carla'yı nasıl korurum? Nasıl?</span></span></p>

    <p class="MsoNormal"><span class="Gvdemetni80"><span>Arkov'un küçük kızları barakasına götürdüğünü gördüm; bazı­ları ancak 13, 14 yaşındaydı. Nöbetçiler 12 yaşındaki kızların bile ırzına geçti.</span></span></p>

    <p class="MsoNormal"><span class="Gvdemetni80"><span>Carla için dehşete düşüyorum. O hâlâ çocuk.</span></span></p>

    <p class="MsoNormal"><span class="Gvdemetni80"><span>Ve nöbetçiler her gün biraz daha gaddarlaşıyor, biraz daha baya­ğılaşıyor.</span></span></p>

    <p class="MsoNormal"><span class="Gvdemetni80"><span>Bazen çocuklarının gözleri önünde annelere tecavüz ediyor, ya da bir grup genç kadına soyunmalarını emretmek için yatakhaneye geliyorlar. İstedikleri kadını seçiyorlar. Aşağılamayı tamamlamak için bazen annelerin yanında büyük kızlarını da götürüyorlar.</span></span></p>

    <p class="MsoNormal"><span class="Gvdemetni80"><span>Ertesi gün, Arkov yine sarhoş. Yanımdan geçerken sırıtıyor.</span></span></p>

    <p class="MsoNormal"><span class="Gvdemetni80"><span>"Ee, dün geceden hoşlandın mı? Gelecek sefer, belki şu senin kızı bir denerim."</span></span></p>

    <p class="MsoNormal"><span class="Gvdemetni80"><span>Luka'nın biraz ateşi var ve öksürüyor. Nehirde yıkanmanın sağ­lığını etkilemiş olmasından korkuyorum.</span></span></p>

    <p class="MsoNormal"><span class="Gvdemetni80"><span>O gün öğleden sonra, uzaklardan gelen top sesleri duyuyoruz.</span></span></p>

    <p class="MsoNormal"><span class="Gvdemetni80"><span>Nöbetçiler kaygılı görünüyorlar. Yakında kurtarıcı Boşnak güç­lerinin kampa saldıracağı söylentileri dolaşıyor.</span></span></p>

    <p class="MsoNormal"><span class="Gvdemetni80"><span>Alma nöbetçilerin hepimizi öldüreceklerini sandığını söylüyor: Ne de olsa tüm cinayetlerinin tanığıyız. Doğru olmasından korku­yorum.</span></span></p>

    <p class="MsoNormal"><span class="Gvdemetni80"><span>Carla ve Luka'ya bakıyor, ne tür insanların böylesine güzel ço­cukları öldürebileceğini düşünüyorum. Cevabını biliyorum: Bize </span></span><span>tecavüz eden, aşağılayan, vuran, işkence eden türden.</span></p>

    <p class="MsoNormal"><span class="Gvdemetni80"><span>David'i özlüyorum.</span></span></p>

    <p class="MsoNormal"><span class="Gvdemetni80"><span>Onun bana sarılmasını, ona sarılmayı özlüyorum. Sevdiğin bi­rini görememek, ya da iyi olup olmadığını bilememek dayanılır gibi değil.</span></span></p>

    <p class="MsoNormal"><span class="Gvdemetni80"><span>Umutsuzluğumuzu daha da pekiştirmek için olacak, son birkaç haftadır çorba ve ekmek istihkakımız da kesildi. Çocuklar bir deri bir kemik kaldı. Umutsuz kadınlar çocuklarına yedirmek için nö­betçilerden yemek çalmaya çalışıyor, ya da bulabilecekleri herhangi bir ilaç karşılığında gönüllü olarak vücutlarını sunuyor. Çalarken yakalanma halinde Mila Şavik'in ya da Boris Arkov'un gazabına uğrama tehlikesi var.</span></span></p>

    <p class="MsoNormal"><span class="Gvdemetni80"><span>Küçük oğluna vermek için nöbetçiden bir çikolata parçası ça­lan genç bir kadın hatırlıyorum. O hafta Şavik kamp dışındaydı. Nöbetçi kadını döverken komutada olan Arkov ortaya çıkıverdi.</span></span></p>

    <p class="MsoNormal"><span class="Gvdemetni80"><span>Kadına, "Demek adamlarımdan bir şeyler çaldın?" derken keli­meler ağzında yuvarlanıyor, sarhoş olduğu anlaşılıyor.</span></span></p>

    <p class="MsoNormal"><span class="Gvdemetni80"><span>"Ben... Çocuğum aç efendim."</span></span></p>

    <p class="MsoNormal"><span class="Gvdemetni80"><span>"Bana çocuğunu göster."</span></span></p>

    <p class="MsoNormal"><span class="Gvdemetni80"><span>Kadın ölü gibi soluk.</span></span></p>

    <p class="MsoNormal"><span class="Gvdemetni80"><span>Arkov copuyla zavallının çenesini kaldırıyor. "Bana çocuğunu göster dedim."</span></span></p>

    <p class="MsoNormal"><span class="Gvdemetni80"><span>Kadın yaşı ancak sekize varmış, küçük bir erkek çocuğunu işaret ediyor. Boris parmağını kıvırıyor, "Çocuk, buraya gel."</span></span></p>

    <p class="MsoNormal"><span class="Gvdemetni80"><span>Çocuk korku içinde yaklaşıyor ve dilini yutmuş gibi Arkov'a ba­kıyor.</span></span></p>

    <p class="MsoNormal"><span class="Gvdemetni80"><span>Beriki tabancasını çekiyor. "Çikolata güzel miydi küçük adam?"</span></span></p>

    <p class="MsoNormal"><span class="Gvdemetni80"><span>Çocuk cevap vermeyince, tabancasının horozunu kaldırıyor.</span></span></p>

    <p class="MsoNormal"><span class="Gvdemetni80"><span>Zavallı anne kendinden geçiyor ve çocuğuna dokunmaması için yalvarmaya koyuluyor. Arkov kadının önüne, yere ateş ederek onu dansa zorluyor.</span></span></p>

    <p class="MsoNormal"><span class="Gvdemetni80"><span>Ateşi kesince, kahkahalar atarak nöbetçilerden birinden ip alı­yor. İpi kadının boynuna dolayıp, ucunu yükleme alanındaki kirişin üzerinden aşırıyor. Bir anda kadını yukarı çekerek soluğunu kesiyor.</span></span></p>

    <p class="MsoNormal"><span class="Gvdemetni80"><span>Küçük çocuk annesinin soluk almak için çabaladığını dehşet içinde izledikten sonra Arkov'u yumruklamaya girişiyor.</span></span></p>

    <p class="MsoNormal"><span class="Gvdemetni80"><span>Arkov eğilip çocuğa bakıyor. "Ee, çikolata güzel miydi bari? Aptal ananın hayatına değer miydi? Siz salaklar kuralları ne zaman anlayacaksınız? 11 Çılgın gözlerini tutsaklara çevirerek haykırıyor. "Ne zaman?”</span></span></p>

    <p class="MsoNormal"><span class="Gvdemetni80"><span>Sonra, zavallı kadın boğularak ölürken, hiçbir şey olmamış gibi çekip gidiyor.</span></span></p>

    <p class="MsoNormal"><span class="Gvdemetni80"><span>Küçük çocuk annesinin cesedinin yanına çöküp ağlamaya başlı­yor; sonunda bir nöbetçi gelip onu götürüyor, çocuğu bir daha gören olmayacak.</span></span></p>

    <p class="MsoNormal"><span class="Gvdemetni80"><span>Kar yağıyor, tüm gün kar taneleri düşüyor. Bu ani soğuk dalgası hepimizi endişelendiriyor. Herkesin sağlığı öylesine zayıf ki.</span></span></p>

    <p class="MsoNormal"><span class="Gvdemetni80"><span>Bu gece de uzaktan top sesleri geliyor, arada da tüfek. Luka'yı ısıtmaya çalışıyorum, ama burnu durmadan akıyor. Oyalanması için, Alma'nın bulmayı başardığı kalemlerle günlüğümün arkasına resim çizmesine izin veriyorum.</span></span></p>

    <p class="MsoNormal"><span class="Gvdemetni80"><span>Luka tüfekli adamlarla çevrili kampın resmini çiziyor. Bir başka resimde bir adamla bir kadın, yanlarında da iki çocuk var, biri kız, diğeri erkek. Hepsinin gözünden yaşlar akıyor.</span></span></p>

    <p class="MsoNormal"><span class="Gvdemetni80"><span>Her şeklin altına bir isim yazıyor: Anne, Baba, Carla, Luka. Her birinin yanına sarsak bir kırmızı kalp çizip resmi imzalıyor: Luka.</span></span></p>

    <p class="MsoNormal"><span class="Gvdemetni80"><span>Yüreğim parçalanıyor. Oğlumun küçücük yüzünü kaldırıp akan burnuyla güçsüzce gülümsediğini görünce ağlamak istiyorum.</span></span></p>

    <p class="MsoNormal"><span class="Gvdemetni80"><span>Alma erkeklerin kampında zatürree salgını çıktığını duymuş.</span></span></p>

    <p class="MsoNormal"><span class="Gvdemetni80"><span>En korktuğum sözleri söylüyor. "Hastalardan birinin Amerikalı olduğunu işittim,<sup>1</sup> diyor.</span></span></p>

    <p class="MsoNormal"><span class="Gvdemetni80"><span>Bu sözler, aylardan beri David'le ilgili aldığım ilk haber.</span></span></p>

    <p class="MsoNormal"><span class="Gvdemetni80"><span>Hasta olduğunu bilmek umudumu yok ediyor.</span></span></p>

    <p class="MsoNormal"><span class="Gvdemetni80"><span>Kadınlardan biri, hemşire olanı, hayatta kalmak için antibiyotik alması gerektiğini söylüyor.</span></span></p>

    <p class="MsoNormal"><span class="Gvdemetni80"><span>İşin kötüsü Carla da soğuk aldı, Luka da öyle.</span></span></p>

    <p class="MsoNormal"><span class="Gvdemetni80"><span>Luka'nın sağlığı endişe verici. Tüm gece öksürüyor ve ateşi var.</span></span></p>

    <p class="MsoNormal"><span class="Gvdemetni80"><span>Göğsü her zaman zayıftı. O nehre hiç girmemesi gerekirdi.</span></span></p>

    <p class="MsoNormal"><span class="Gvdemetni80"><span>Carla'nın bir günahı yok, benim hatam. İzin vermemeliydim.</span></span></p>

    <p class="MsoNormal"><span class="Gvdemetni80"><span>Ve şimdi kocam kadar hasta çocuklarım için de kaygılanıyorum.</span></span></p>

    <p class="MsoNormal"><span class="Gvdemetni80"><span>Ertesi gün, Luka'nın ateşi yükseliyor ve öksürürken kan tükür­meye başlıyor.</span></span></p>

    <p class="MsoNormal"><span class="Gvdemetni80"><span>"Göğsüm ağrıyor anne."</span></span></p>

    <p class="MsoNormal"><span class="Gvdemetni80"><span>Hasta görünüyor, zor nefes alıyor. Carla'yla birlikte nöbetleşe Luka'nın ateşli alnına ıslak bez koyuyoruz. Hem çocuklar, hem de David için antibiyotik gerek. Nöbetçilerin bize hiçbir şey vermeye­ceklerini biliyorum.</span></span></p>

    <p class="MsoNormal"><span class="Gvdemetni80"><span>Endişeden öylesine bir umutsuzluğa kapılıyorum ki.</span></span></p>

    <p class="MsoNormal"><span class="Gvdemetni80"><span>Tüm umutsuzluğum içinde, tek ve ufacık bir fırsatım olduğu­nun farkındayım.</span></span></p>

    <p class="MsoNormal"><span class="Gvdemetni80"><span>Kendimi Mila Şavik'e tanıtmak ve yardım etmesi için yalvar­mak. Dizlerimin üzerinde yalvarmak ve antibiyotik karşılığında ne istiyorsa yapmak.</span></span></p>

    <p class="MsoNormal"><span class="Gvdemetni80"><span>Ve onu David'i görmeme izin vermesine ikna etmem gerektiğini yüreğimin ta derinliklerinden biliyorum.</span></span></p>

    <p class="MsoNormal"><span class="Gvdemetni80"><span>Planımı Alma'ya açıyor, gerektiği kadar ayrıntılı anlatıyorum.</span></span></p>

    <p class="MsoNormal"><span class="Gvdemetni80"><span>Dehşete düşüyor. “Şavik'i kötü gününde yakalarsan seni öldü­rür."</span></span></p>

    <p class="MsoNormal"><span class="Gvdemetni80"><span>"Babası babamı tanıyordu."</span></span></p>

    <p class="MsoNormal"><span class="Gvdemetni80"><span>"Arkadaştılar mı demek istiyorsun?"</span></span></p>

    <p class="MsoNormal"><span class="Gvdemetni80"><span>"Hayır, birbirlerinden nefret ederlerdi. Aynı köyden geldiler."</span></span></p>

    <p class="MsoNormal"><span class="Gvdemetni80"><span>"Tanrı aşkına Lana, bunu yapma. Ya seni öldürürse?"</span></span></p>

    <p class="MsoNormal"><span class="Gvdemetni80"><span>"Sabuna ihtiyacım var. Biraz makyaj. Biri saçımı toplamama yardım etmeli."</span></span></p>

    <p class="MsoNormal"><span class="Gvdemetni80"><span>"Yoksa... Yoksa kendini Şavik'e sunmaya mı gideceksin?"</span></span></p>

    <p class="MsoNormal"><span class="Gvdemetni80"><span>"Ne gerekiyorsa onu yapacağım."</span></span></p>

    <p class="MsoNormal"><span class="Gvdemetni80"><span>Alma iğrenmiş görünüyor, ama anladığından eminim.</span></span></p>

    <p class="MsoNormal"><span class="Gvdemetni80"><span>O akşam vücudumu ve saçlarımı yıkıyorum. Ne parfümüm var, ne de doğru dürüst bir elbisem. Güzel iç çamaşırım da yok, ama tek giysimi yıkayıp temizliyorum. Alma hırkasını ödünç veriyor.</span></span></p>

    <p class="MsoNormal"><span class="Gvdemetni80"><span>Benim için kazıyarak toplayabildiği azıcık malzemeyle makyaj yapıyorum.</span></span></p>

    <p class="MsoNormal"><span class="Gvdemetni80"><span>Carla kendime böylesine çekidüzen verdiğimi görünce, "Ne... Ne yapıyorsun anne?" diye soruyor.</span></span></p>

    <p class="MsoNormal"><span class="Gvdemetni80"><span>"Biriyle konuşmam gerek."</span></span></p>

    <p class="MsoNormal"><span class="Gvdemetni80"><span>"Kiminle?"</span></span></p>

    <p class="MsoNormal"><span class="Gvdemetni80"><span>"Mila Şavik'le. Ondan ilaç istemem lazım."</span></span></p>

    <p class="MsoNormal"><span class="Gvdemetni80"><span>"Ben... Benim ilaca ihtiyacım yok."</span></span></p>

    <p class="MsoNormal"><span class="Gvdemetni80"><span>"Belki, ama Luka'yla babanın var."</span></span></p>

    <p class="MsoNormal"><span class="Gvdemetni80"><span>Carla beni büyüklerin dünyasındaki kuralları birden anlayıvermiş on yaşındaki bir çocuğun sert bakışlarıyla süzüyor.</span></span></p>

    <p class="MsoNormal"><span class="Gvdemetni80"><span>O anda, kızımın suçlayıcı bakışlarından rahatsız oluyorum.</span></span></p>

    <p class="MsoNormal"><span class="Gvdemetni80"><span>Ama ne yapmam gerektiğinin farkındayım.</span></span></p>

    <p class="MsoNormal"><span class="Gvdemetni80"><span>Carla'yı alnından öpüyorum, çocuklarımı Alma'ya emanet edi­yor ve kamp bürosuna doğru yollanıyorum.</span></span></p>

    <p class="MsoNormal"><span class="Gvdemetni80"><span>Buz tutmuş camın ardındaki bir masanın üzerinde sallanan bir ampul görüyor ve telefonda konuşan Şavik'in hırçın sesini işitiyo­rum.</span></span></p>

    <p class="MsoNormal"><span class="Gvdemetni80"><span>Kapının önündeki çapaçul nöbetçi dudaklarını yalayıp sırıtıyor. "Bak hele. Giyinip kuşanmış ama gidecek yeri yok. Ne istiyorsun kadın?"</span></span></p>

    <p class="MsoNormal"><span class="Gvdemetni80"><span>"Komutan Mila Şavik'i görmek."</span></span></p>

    <p class="MsoNormal"><span class="Gvdemetni80"><span>"Neden ?"</span></span></p>

    <p class="MsoNormal"><span class="Gvdemetni80"><span>"Lütfen git ve Koyiç'ten Lana Tanoviç'in onunla görüşmek iste­diğini söyle."</span></span></p>

    <p><span>Carla okumayı bıraktı. Bir sonraki sayfa eksikti.</span></p>

    <p><span class="Gvdemetni20"><span>Annesine ne olmuştu? Şavik kadına tecavüz mü etmişti? Annesi daha sonra çektiği eziyeti anlattığı sayfaları yırtacak ka­dar utanmış mıydı?</span></span></p>

    <p><span class="Gvdemetni20"><span>İçinde öfkenin kabardığını hissetti.</span></span></p>

    <p><span class="Gvdemetni20"><span>Bir de annesiyle güçlü bir bağ duydu.</span></span></p>

    <p><span>Ailesini kurtarmak için kendi hayatını tehlikeye atmış, kendi­ni Şavik gibi bir hayvana sunmuştu. O adamdan nefret ediyor­du. Bu kadar insana çektirdiklerinden dolayı Şavik'ten ve adam­larından nefret ediyordu.</span></p>

    <p><span class="Gvdemetni20"><span>Eksik sayfayı görmezden gelmeye çalıştı. Oysa bu neredey­se imkânsızdı ve annesinin katlanmak zorunda kaldığı korkunç aşağılanmayı düşünmeden edemiyordu.</span></span></p>

    <p><span>Okumaya devam etti.</span></p>

    <p><span class="Gvdemetni20"><span>Geriye sadece birkaç sayfa kalmış, yazılar aceleyle yazılmış gibi görünmeye başlamıştı...</span></span></p>

    <p class="MsoNormal"><span class="Gvdemetni80"><span>Oldu. Yapmam gerekeni yaptım.</span></span></p>

    <p class="MsoNormal"><span class="Gvdemetni80"><span>Şavik'in yaptıkları beni ağlatıyor.</span></span></p>

    <p class="MsoNormal"><span class="Gvdemetni80"><span>Biraz sonra, yatakhanemize geliyor. Konuşmadan bana bakı­yor. Oysa gözlerinde tuhaf, akıl sır ermez bir bakış fark ediyorum. Adamın ruhu var mı, diye merak ediyorum. Uzunca bir süre süze­rek Carla'ya bakıyor, sonra tek kelime etmeden kucağıma bir torba antibiyotik atıyor.</span></span></p>

    <p class="MsoNormal"><span class="Gvdemetni80"><span>Adımlarında bir çeşit öfkeyle, geldiği gibi gidiyor.</span></span></p>

    <p class="MsoNormal"><span class="Gvdemetni80"><span>En azından sözünü tutuyor. Luka'ya antibiyotiklerini veriyo­rum. Ateşi hâlâ yükseliyor. Ben David'e antibiyotiklerini götürür­ken, Alma, Carla ile Luka'ya göz kulak olacak.</span></span></p>

    <p class="MsoNormal"><span class="Gvdemetni80"><span>Şavik, David'i görmem için 30 dakika izin verdi; beklediğimden çok daha fazlası. Kampın geri kalanı gibi Şavik de gergin. Uzaktan gelen patlama sesleri her gün duyuluyor. Kampın düşmesi fazla sü­remez artık.</span></span></p>

    <p class="MsoNormal"><span class="Gvdemetni80"><span>Kurtarılacak mıyız? Kurtarılmamız için dua ediyorum. Ailemin bütün bunları atlatması için.</span></span></p>

    <p class="MsoNormal"><span class="Gvdemetni80"><span>Kar hâlâ yağıyor. Öğlene doğru bir nöbetçi kamyonuyla geliyor ve beni kilometrelerce öteye, David'lerin kampına götürüyor. Kampa Omarska adı verilmiş. Etrafında bir sürü müştemilatı olan kırmızı tuğlalı, terk edilmiş büyük bir demir madeni kompleksi.</span></span></p>

    <p class="MsoNormal"><span class="Gvdemetni80"><span>Ama hiçbir şey beni göreceklerime hazırlamamıştı.</span></span></p>

    <p class="MsoNormal"><span class="Gvdemetni80"><span>Kesinlikle insanlık dışı.</span></span></p>

    <p class="MsoNormal"><span class="Gvdemetni80"><span>Auschwitz'den de daha beter olmalı, diye düşünüyorum. Orada, tutsakların barakaları ve ranzaları vardı. Bir hijyen kalıntısı vardı.</span></span></p>

    <p class="MsoNormal"><span class="Gvdemetni80"><span>Oysa Omarska'da tutsaklar metal karyolalarla tıka basa dolu pis yatakhanelerde, ya da büyükbaş hayvan ağıllarında kalıyor.</span></span></p>

    <p class="MsoNormal"><span class="Gvdemetni80"><span>Buz gibi kamp ter ve dışkı kokuyor. Her ağıl bölmesinde 10-12 adam var. Hepsi de kibrit gibi sıska, kemikleri çıkmış, saçları maki­neye vurulmuş, açlığın tüm izlerini sergileyen yüzlerinin ortasın­da, koskocaman gözler. Havada elle tutulur bir umutsuzluk asılı.</span></span></p>

    <p class="MsoNormal"><span class="Gvdemetni80"><span>Nöbetçi beni ağılın orta geçidinden götürürken ağlıyorum.</span></span></p>

    <p class="MsoNormal"><span class="Gvdemetni80"><span>Yüreğim gittikçe hızlanarak tutsakları tarıyor, David'i seçmeye çalışıyorum. Gözlerim sıska yüzlere takılıyor: Kocalar ve oğullar, yaşlı veya genç erkekler, yıpranmış giysilerinin altından kaburgala­rı görünen 14 yaşında çocuklar. Hepsinde bir ruhsuzluk ve dehşet ifadesi var.</span></span></p>

    <p class="MsoNormal"><span class="Gvdemetni80"><span>Oysa okulda olmaları, futbol oynamaları, gençliklerinin keyfini çıkarmaları gerekiyor, fakat ısınmak için birbirlerine sokulmuş çift­lik hayvanlarına benziyorlar.</span></span></p>

    <p class="MsoNormal"><span class="Gvdemetni80"><span>Bazıları ağlıyor ve sanki akıllarını kaçırmışa benziyor. En fazla 15 yaşında olması gereken bir çocuğun başını bir taraftan bir tarafa salladığını, annesini çağırıp ağladığını görüyorum. Herkes bana ha­yaletmişim gibi bakıyor. İtaatkâr bir sessizlik havası egemen.</span></span></p>

    <p class="MsoNormal"><span class="Gvdemetni80"><span>Nöbetçi listesine bakıyor ve leş gibi bir bölmenin önünde duru­yor. İnsan dışkısının kokusu korkunç. Erkek tutsaklar iskelete ben­ziyor.</span></span></p>

    <p class="MsoNormal"><span class="Gvdemetni80"><span>David'i hemen tanıyamıyorum.</span></span></p>

    <p class="MsoNormal"><span class="Gvdemetni80"><span>Bir demir korkuluğa yaslanmış, köşelerden birinde oturuyor; üzerinde son gördüğümde giydiği mavi gömlek var. Gömlek kirden yapış yapış, sarı saçları keçeleşmiş, kavrulmuş dudakları yarık ve yara izleriyle kaplı.</span></span></p>

    <p class="MsoNormal"><span class="Gvdemetni80"><span>Yüreğim donuyor. Bir deri bir kemik kalmış. Hasta görünüyor. Gömleğinin arasından kaburgalarını seçebiliyorum. Beni gördüğü zaman gözleri kırpışıyor. Önce ben olduğuma inanamıyor, ardından ağlamaya başlıyor.</span></span></p>

    <p class="MsoNormal"><span class="Gvdemetni80"><span>Nöbetçi kapıyı açıyor ve pis kokulu bölmede David'in yanına oturuyorum; onunla yan yana olduktan sonra başka hiçbir şeyin önemi yok.</span></span></p>

    <p class="MsoNormal"><span class="Gvdemetni80"><span>Yüzünü öpüyor, gözyaşlarını siliyor ve kemikli ellerini tutuyo­rum. "David. Güzel David'im benim."</span></span></p>

    <p class="MsoNormal"><span class="Gvdemetni80"><span>Kendini hâlâ toparlayamadan, kısık sesle, "Lana, gerçekten sen misin?.." diye fısıldıyor.</span></span></p>

    <p class="MsoNormal"><span class="Gvdemetni80"><span>Öylesine şaşkınım ki, cevap veremiyorum.</span></span></p>

    <p class="MsoNormal"><span class="Gvdemetni80"><span>"Nasılsın? Çocuklar nasıl?"</span></span></p>

    <p class="MsoNormal"><span class="Gvdemetni80"><span>"İyiler David. Hepimiz iyiyiz."</span></span></p>

    <p class="MsoNormal"><span class="Gvdemetni80"><span>Yalan söylüyorum. Ona gerçeği söyleyemem.</span></span></p>

    <p class="MsoNormal"><span class="Gvdemetni80"><span>Gözleri zor zor odaklanıyor. "Buraya nasıl girdin... Sana nasıl izin verdiler?"</span></span></p>

    <p class="MsoNormal"><span class="Gvdemetni80"><span>"Yalvardım, yalvardım." Yine yalan söylüyorum. Gözyaşlarımdan tıkanıyorum.</span></span></p>

    <p class="MsoNormal"><span class="Gvdemetni80"><span>Elimi güçsüzce sıkıyor. Konuştuğu zaman göğsünden hırıltılar, ıslıklar çıkıyor.</span></span></p>

    <p class="MsoNormal"><span class="Gvdemetni80"><span>"Tüm bunlardan kurtulacağız Lana. Atlatacağız. Sadece güçlü kalmamız gerekiyor."</span></span></p>

    <p class="MsoNormal"><span class="Gvdemetni80"><span>"Evet, kurtulacağız."</span></span></p>

    <p class="MsoNormal"><span class="Gvdemetni80"><span>"Sözünü tutmanı sağlayacağım... Hiç unutmadım."</span></span></p>

    <p class="MsoNormal"><span class="Gvdemetni80"><span>"Sözümü?"</span></span></p>

    <p class="MsoNormal"><span class="Gvdemetni80"><span>"Köprü... Atlamam seyretmek istiyorum."</span></span></p>

    <p class="MsoNormal"><span class="Gvdemetni80"><span>Belli belirsiz gülümsüyor, gözleri açılıp kapanıyor, gözkapakları titriyor.</span></span></p>

    <p class="MsoNormal"><span class="Gvdemetni80"><span>"Elbette." Yüzünü okşuyorum.</span></span></p>

    <p class="MsoNormal"><span class="Gvdemetni80"><span>İki uzun ve beyaz hapı yutmaya zorluyorum onu. Yanımda su yok. Zorla yutarken âdemelması oynuyor.</span></span></p>

    <p class="MsoNormal"><span class="Gvdemetni80"><span>"David, sana söylediklerime kulak vermen gerek, çok önemli. Burada on gün yetecek kadar antibiyotik var. Kendini daha iyi his­sedeceksin. Her dört saatte bir iki tane yutacaksın. Yutmayı unut­mazsın değil mi? Lütfen?"</span></span></p>

    <p class="MsoNormal"><span class="Gvdemetni80"><span>Başını sallıyor, ama hatırlayacağından emin değilim. Yanındaki sıska adam çok daha uyanık görünüyor. David'in parmaklarını hap şişesinin üzerine kapatıyorum.</span></span></p>

    <p class="MsoNormal"><span class="Gvdemetni80"><span>Öbür adama dönüp, "Lütfen," diyorum. "Bu benim kocam. İyileşmek için her dört saatte bir bu haplardan iki tane yutması ge­rek. Yutmasını sağlayabilir misin? Lütfen, hatırlatman için sana güveniyorum."</span></span></p>

    <p class="MsoNormal"><span class="Gvdemetni80"><span>Adam başıyla onaylıyor, ama dört saatin geçtiğini anlaması bir yana, saatin kaç olduğunu bildiğinden kuşkuluyum.</span></span></p>

    <p class="MsoNormal"><span class="Gvdemetni80"><span>"Evet, unutmam. Dört saatte bir iki hap."</span></span></p>

    <p class="MsoNormal"><span class="Gvdemetni80"><span>"Yalvarıyorum, bu hapları almasını sağlayın. Yoksa sağlığı daha bozulur."</span></span></p>

    <p class="MsoNormal"><span class="Gvdemetni80"><span>"Benim için de hapın var mı ?"</span></span></p>

    <p class="MsoNormal"><span class="Gvdemetni80"><span>"Hasta mısın?"</span></span></p>

    <p class="MsoNormal"><span class="Gvdemetni80"><span>"Burada hepimiz hastayız."</span></span></p>

    <p class="MsoNormal"><span class="Gvdemetni80"><span>"Üzgünüm. Sizin için hap getirmedim. Ama yine gelmeye, size de getirmeye çalışacağım."</span></span></p>

    <p class="MsoNormal"><span class="Gvdemetni80"><span>Buraya bir daha gelmemin uzak ihtimal olduğunun farkında­yım, ama David'e yarayacaksa, ne gerekiyorsa söylerim. Uzakta bir top mermisi patlıyor. Sinirleri laçka olmuş tutsaklar korkuyla mırıl­danıyor. İki top sesi daha duyuluyor, kıvrımlı çatı sarsılıyor. Nöbetçi asabice koluma yapışıyor.</span></span></p>

    <p class="MsoNormal"><span class="Gvdemetni80"><span>"Vakit doldu."</span></span></p>

    <p class="MsoNormal"><span class="Gvdemetni80"><span>"İyi ama Komutan Şavik yarım saat kalabileceğimi söyledi..."</span></span></p>

    <p class="MsoNormal"><span class="Gvdemetni80"><span>"Dediğimi duymadın mı? Hemen gidiyoruz."</span></span></p>

    <p class="MsoNormal"><span class="Gvdemetni80"><span>Beni dışarı sürüklüyor. Parmaklarımız uzayıp ayrılana kadar David'in elini tutuyorum.</span></span></p>

    <p class="MsoNormal"><span class="Gvdemetni80"><span>Ne olursa olsun, birbirimizi asla bırakmayacağımızı söylerdik.</span></span></p>

    <p class="MsoNormal"><span class="Gvdemetni80"><span>Şimdi onu bırakmak istemiyorum.</span></span></p>

    <p class="MsoNormal"><span class="Gvdemetni80"><span>Gözlerim yüzünden ayrılamıyor.</span></span></p>

    <p class="MsoNormal"><span class="Gvdemetni80"><span>İkimiz de biliyoruz; ikimiz de birbirimizi bir daha göremeyebileceğimizi biliyoruz ve bunu bilmek kalbimi parçalıyor.</span></span></p>

    <p class="MsoNormal"><span class="Gvdemetni80"><span>Aklımda kalan son görüntü, arkamdan şaşkınlıkla ve güçsüzce el sallayan David'in umutsuz mavi gözleri.</span></span></p>

    <p class="MsoNormal"><span class="Gvdemetni80"><span>David, benim güzel, harika David'im, bize ne oldu böyle?</span></span></p>

    <p class="MsoNormal"><span class="Gvdemetni80"><span>Döndüğümde, Carla nereye gittiğimi soruyor.</span></span></p>

    <p class="MsoNormal"><span class="Gvdemetni80"><span>Sorduğu an ağlamaya başlıyorum. Yapabileceğim bir şey yok. Mutlu olduğum için ağladığımı söylüyorum. Oysa David'in çok hasta olduğunu biliyorum. Hayatta kalmayı başaramayacağının farkındayım.</span></span></p>

    <p class="MsoNormal"><span class="Gvdemetni80"><span>Ruhum yaralı, ama Carla'ya bunu belli edemem.</span></span></p>

    <p class="MsoNormal"><span class="Gvdemetni80"><span>Neşeyle, "Bugün babanı gördüm, Carla," diyorum. "Gördüm onu. Onunla konuştum."</span></span></p>

    <p class="MsoNormal"><span class="Gvdemetni80"><span>Şaşırıyor. "Peki nasılmış ? "</span></span></p>

    <p class="MsoNormal"><span class="Gvdemetni80"><span>"İyi, güzelim. Sağlıklı ve sağlam; sana sevgilerini gönderdi. Onun adına sana kocaman sarılmamı istedi."</span></span></p>

    <p class="MsoNormal"><span class="Gvdemetni80"><span>Kuşkuyla bana bakıyor, ama dediklerime inanmak istediğini bi­liyorum.</span></span></p>

    <p class="MsoNormal"><span class="Gvdemetni80"><span>Uzakta patlayan topların sesi geliyor. Aramızda uyuyan ateşli Luka, birbirimize tutunuyoruz.</span></span></p>

    <p class="MsoNormal"><span class="Gvdemetni80"><span>Ve o zaman en çok korktuğum şey başıma geliyor.</span></span></p>

    <p class="MsoNormal"><span class="Gvdemetni80"><span>Yatakhaneye Arkov giriyor. Ondan yayılan alkol kokusunu du­yuyorum.</span></span></p>

    <p class="MsoNormal"><span class="Gvdemetni80"><span>"Benimle gel."</span></span></p>

    <p class="MsoNormal"><span class="Gvdemetni80"><span>Kalkıyorum.</span></span></p>

    <p class="MsoNormal"><span class="Gvdemetni80"><span>"Sen değil... Kızın."</span></span></p>

    <p class="MsoNormal"><span class="Gvdemetni80"><span>"Kı... Kızım mı?"</span></span></p>

    <p class="MsoNormal"><span class="Gvdemetni80"><span>"Beni duydun."</span></span></p>

    <p class="MsoNormal"><span class="Gvdemetni80"><span>Bunu bekliyordum.</span></span></p>

    <p class="MsoNormal"><span class="Gvdemetni80"><span>"Lütfen ona zarar vermeyin."</span></span></p>

    <p class="MsoNormal"><span class="Gvdemetni80"><span>Homurdanıyor. "Dediğimi yap. Şavik onu görmek istiyor."</span></span></p>

    <p class="MsoNormal"><span class="Gvdemetni80"><span>"Ne... Ne için?"</span></span></p>

    <p class="MsoNormal"><span class="Gvdemetni80"><span>Öfke yüzünde patlıyor. "Bir soru daha sor ve ikinize de bir daha asla unutamayacağınız bir dayak atayım."</span></span></p>

    <p class="MsoNormal"><span class="Gvdemetni80"><span>"Anne..." Carla şaşkın, yalvaran gözlerle bana bakıyor ve ağla­maya başlıyor. "Lütfen, gitmek istemiyorum, onlara izin verme..."</span></span></p>

    <p class="MsoNormal"><span class="Gvdemetni80"><span>Sakinleştirmek için saçlarını okşuyorum.</span></span></p>

    <p class="MsoNormal"><span class="Gvdemetni80"><span>"Lütfen Carla, Şavik'e git. Ona kardeşini ve babanı sevdiğini anlat. Senin için her şeye değer olduklarını söyle. Daha güçlü an­tibiyotiklere ihtiyacımız olduğunu anlat. Merhamet etmesini iste ondan. Bunu yapman gerek; baban için, Luka için, hepimiz için."</span></span></p>

    <p class="MsoNormal"><span class="Gvdemetni80"><span>Carla'nın gözlerindeki yaşları görüyorum.</span></span></p>

    <p class="MsoNormal"><span class="Gvdemetni80"><span>Arkov parmaklarını şaklatıyor. "Haydi, haydi, bütün gün bura­da dikilip bekleyemem."</span></span></p>

    <p class="MsoNormal"><span class="Gvdemetni80"><span>Carla'yı kolundan tutup götürüyor.</span></span></p>

    <p class="MsoNormal"><span class="Gvdemetni80"><span>Yüreğim parçalanmış gibi. Omuzlarım çöküyor ve hıçkırıklara boğuluyorum.</span></span></p>

    <p class="MsoNormal"><span class="Gvdemetni80"><span>Kimliğimi açıklayarak nelere yol açtım ?</span></span></p>

    <p class="MsoNormal"><span class="Gvdemetni80"><span>Ne yaptım ben? Şavik'le konuşmak için korkunç bir bedel öde­dim. O küçük beyaz haplar için.</span></span></p>

    <p class="MsoNormal"><span class="Gvdemetni80"><span>Ve sonra, engelleyemediğim gözyaşları sel olup akarken hıçkırık­lara teslim oluyorum.</span></span></p>

    <p class="MsoNormal"><span class="Gvdemetni80"><span>Carla dönene kadar, bir saat boyunca, yatakhaneyi arşınlıyorum.</span></span></p>

    <p class="MsoNormal"><span class="Gvdemetni80"><span>Bütünüyle sersemlemiş görünüyor. Uykuda yürür gibi. Ona sa­rılıp, bir şeyler söylemeye çalışıyorum. Bana şöyle bir bakıp, ağzını </span></span><span>açmıyor. Gözlerinde yaşlar var.</span></p>

    <p class="MsoNormal"><span class="Gvdemetni80"><span>"Canın acıyor mu? Şavik canını acıttı mı? Sana ne söyledi?"</span></span></p>

    <p class="MsoNormal"><span class="Gvdemetni80"><span>Şavik'le karşılaştığı zaman kızıma bir şeyler olduğunu biliyo­rum ve bunu bilmek kemiklerime işliyor. Ama Carla başını salla­makla yetiniyor ve konuşmuyor.</span></span></p>

    <p class="MsoNormal"><span class="Gvdemetni80"><span>Bir nöbetçi geliyor ve önüme Luka için daha güçlü antibiyotikler atıyor. "Bunlara hak kazanmak için ne yaptın kadın?"</span></span></p>

    <p class="MsoNormal"><span class="Gvdemetni80"><span>Uzaktaki top ateşleri yeniden başlıyor. Ben Luka'ya haplarını yutturduktan sonra Alma telaşla yatakhaneye giriyor.</span></span></p>

    <p class="MsoNormal"><span class="Gvdemetni80"><span>"Top seslerinin yaklaştığını duymuyor musun? Söylentilere göre Şavik ve adamları kurtulmayı umuyorlarsa yarın sabah bizi tahliye etmeleri gerekecek."</span></span></p>

    <p class="MsoNormal"><span class="Gvdemetni80"><span>Dinlemiyorum bile. Luka'nın battaniyeciğini uyuşmuş gibi kat­layıp katlayıp açan Carla'ya bakıyorum. Her korktuğu ya da üzül­düğünde yaptığı gibi.</span></span></p>

    <p class="MsoNormal"><span class="Gvdemetni80"><span>Yeni bir patlama.</span></span></p>

    <p class="MsoNormal"><span class="Gvdemetni80"><span>Luka ateşli uykusunun içinde sıçrıyor. Carla saçlarını okşuyor, Luka'nın alnındaki koyu renk bukleleri ıslak, solukları hırıltılı.</span></span></p>

    <p class="MsoNormal"><span class="Gvdemetni80"><span>Alma, "Carla'ya ne oldu?" diye soruyor. "Birden sessizleşti."</span></span></p>

    <p class="MsoNormal"><span class="Gvdemetni80"><span>Cevap vermeye fırsat bulamadan, birkaç sarhoş nöbetçi yatakha­neye dalıyor ve sabah altıda gitmeye hazır olmamızı söylüyor.</span></span></p>

    <p class="MsoNormal"><span class="Gvdemetni80"><span>Kadınların birkaç parça eşyalarını toplaması gerek; havada korku ve panik var. Söylenenlere göre Şavik'in elinde hepimizi taşımaya yetecek kadar kamyon yokmuş. İlave kamyon gelmesi için sabahı beklemek zorunda.</span></span></p>

    <p class="MsoNormal"><span class="Gvdemetni80"><span>Carla suskun. Beni endişelendiriyor ama çelimsiz Luka için daha çok kaygılanıyorum. Hâlâ ateşli ve hareket edecek durumda değil.</span></span></p>

    <p class="MsoNormal"><span class="Gvdemetni80"><span>Söylentiden geçilmiyor. "Bizimkilerin 15 kilometre ötede olduğu söyleniyor</span></span></p>

    <p class="MsoNormal"><span class="Gvdemetni80"><span>Parmaklıklı pencerenin ötesindeki avluda, nöbetçiler avadanlık­larını topluyor. Yaklaşan çatışmadan ürküyor gibi, her zamanki kor­kaklıklarıyla durmadan içiyorlar.</span></span></p>

    <p class="MsoNormal"><span class="Gvdemetni80"><span>Sadece yapması gerekenlerle ilgilenen Şavik'in dışında. Ellerini kaldırıp adamlarına emirler yağdırdığını görüyorum.</span></span></p>

    <p class="MsoNormal"><span class="Gvdemetni80"><span>Kampın en kısa zamanda kurtarılması için dua ediyorum.</span></span></p>

    <p class="MsoNormal"><span class="Gvdemetni80"><span>Fakat Alma endişeyle,</span></span> <span class="Gvdemetni8talikdeil"><span>"Bizi</span></span> <span class="Gvdemetni80"><span>buradan götürseler de öldürürler Lana," diye fısıldıyor. "Onlar için yüküz, üstelik yaptıklarının tanı­ğıyız. Panik varken bir kaçma şansımız var. Ama bunu yarın kam­yonların hareketinden önce yapmamız gerek."</span></span></p>

    <p class="MsoNormal"><span class="Gvdemetni80"><span>Düşünüyorum: Şavik kendi güvenliğimiz için tahliye edileceği­mizi söylemişti.</span></span></p>

    <p class="MsoNormal"><span class="Gvdemetni80"><span>Ama adamları artık her gün içiyor, sinirleri gergin, parmakları silahlarının tetiğinde. Emirlere uymalarına güvenilebilir mi? Şüphe içindeyim.</span></span></p>

    <p class="MsoNormal"><span class="Gvdemetni80"><span>Ben yeterince çabuk tepki vermeyince Alma telaşlanıyor. Bana diktiği gözlerinde vahşi, neredeyse çılgın bir bakış var.</span></span></p>

    <p class="MsoNormal"><span class="Gvdemetni80"><span>"Tanrı aşkına, beni dinlemiyor musun?"</span></span></p>

    <p class="MsoNormal"><span class="Gvdemetni80"><span>"Dediğini duydum, Alma."</span></span></p>

    <p class="MsoNormal"><span class="Gvdemetni80"><span>"Öyleyse cevap ver."</span></span></p>

    <p class="MsoNormal"><span class="Gvdemetni80"><span>"Düşünüyorum."</span></span></p>

    <p class="MsoNormal"><span class="Gvdemetni80"><span>"Düşünecek zaman değil, hareket zamanı."</span></span></p>

    <p class="MsoNormal"><span class="Gvdemetni80"><span>Alma panikten çılgın gibi. Etraftakiler ona bakmaya başlıyor. Omuzlarını kavrıyorum.</span></span></p>

    <p class="MsoNormal"><span class="Gvdemetni80"><span>"Alma... Alma... Toparla kendini."</span></span></p>

    <p class="MsoNormal"><span class="Gvdemetni80"><span>Sakinleşiyor, ama söylediklerinin mantıklı olduğunu biliyorum.</span></span></p>

    <p class="MsoNormal"><span class="Gvdemetni80"><span>Hayatımızın tehlikede olduğunun farkındayım.</span></span></p>

    <p class="MsoNormal"><span class="Gvdemetni80"><span>Nöbetçiler horozu kaldırılmış tabanca gibi, her an her şeyi yapa­bilirler.</span></span></p>

    <p class="MsoNormal"><span class="Gvdemetni80"><span>Şimdi fırsattan yararlanma ve kaçma zamanı.</span></span></p>

    <p class="MsoNormal"><span class="Gvdemetni80"><span>Ama nasıl?</span></span></p>

    <p class="MsoNormal"><span class="Gvdemetni80"><span>Ya David? Benim zavallı David'im...</span></span></p>

    <p class="MsoNormal"><span class="Gvdemetni80"><span>Daha sonra, Carla ve Luka uyurken günlüğüm ve kalemimle bir köşeye oturuyorum.</span></span></p>

    <p class="MsoNormal"><span class="Gvdemetni80"><span>Uzun uzun düşünüyorum.</span></span></p>

    <p class="MsoNormal"><span class="Gvdemetni80"><span>Bu yazdıklarım son satırlarım olabilir. Kaleme aldıklarım hiçbir sonuç da vermeyebilir. Kelimelerimin başkaları tarafından okunma­sı çok uzak bir ihtimal de olsa, başımızdan geçen her şeyi kayıt altına almam gerekiyor.</span></span></p>

    <p class="MsoNormal"><span class="Gvdemetni80"><span>Dünya bilmeli. Sadece olanları değil, insan ruhunun direnme gücü olduğunu, umudunu yitirmediğini de öğrenmeli.</span></span></p>

    <p class="MsoNormal"><span class="Gvdemetni80"><span>Bütün trajedilerimize rağmen, bunun böyle olduğunu biliyo­rum.</span></span></p>

    <p class="MsoNormal"><span class="Gvdemetni80"><span>Kötülük, içimizde yanan iyilik ışığını asla söndüremeyecek.</span></span></p>

    <p class="MsoNormal"><span class="Gvdemetni80"><span>Nasıl söndürebilir?</span></span></p>

    <p class="MsoNormal"><span class="Gvdemetni80"><span>Dünyada minicik bir mumun ışığını bile boğmaya yetecek kadar karanlık yokken...</span></span></p>

    <p class="MsoNormal"><span class="Gvdemetni80"><span>Gece yarısından biraz sonra başım düşünmekten zonkluyor.</span></span></p>

    <p class="MsoNormal"><span class="Gvdemetni80"><span>Ama aklıma bir plan geliyor.</span></span></p>

    <p class="MsoNormal"><span class="Gvdemetni80"><span>Luka'nın battaniyeciğini ve haplarını Thomas the Train sırt çan­tasına yerleştiriyorum. Zavallı çocuk terden sırılsıklam yüzüyle acı­nacak durumda.</span></span></p>

    <p class="MsoNormal"><span class="Gvdemetni80"><span>Çocukları henüz uyandırmıyorum, sadece Alma'yı.</span></span></p>

    <p class="MsoNormal"><span class="Gvdemetni80"><span>Uykulu bir sesle, "Ne var? Ne oluyor?" diye soruyor.</span></span></p>

    <p class="MsoNormal"><span class="Gvdemetni80"><span>Ve anlatıyorum: Ona son kurtulma şansımız hakkında düşün­düklerimi söylüyorum.</span></span></p>

    <p><span class="Gvdemetni20"><span>Yazı birden bitti. Carla sayfaları çevirdiyse de günlüğün so­nunda, Luka'nın elinden çıkma resimlerin dışında, bütün yap­raklar boştu.</span></span></p>

    <p><span class="Gvdemetni20"><span>Sorular beynini kemiriyordu.</span></span></p>

    <p><span class="Gvdemetni20"><span>Annesine, babasına ve Luka'ya ne oldu?</span></span></p>

    <p><span class="Gvdemetni20"><span>Düzgün düşünmeye çalıştı, oysa imkânsızdı.</span></span></p>

    <p><span class="Gvdemetni20"><span>Şavik'in bürosunda başından ne geçti?</span></span></p>

    <p><span class="Gvdemetni20"><span>Hiçbir şeyi, Şavik'le karşılaşmayı bile hatırlamıyordu.</span></span></p>

    <p><span class="Gvdemetni20"><span>Ve annesinin günlükteki sözleri beyninde kilise çanı gibi çın­lıyordu.</span></span></p>

    <p class="MsoNormal"><span class="Gvdemetni80"><span>Oldu. Yapmam gerekeni yaptım.</span></span></p>

    <p class="MsoNormal"><span class="Gvdemetni80"><span>Şavik'in yaptıkları beni ağlatıyor.</span></span></p>

    <p><span class="Gvdemetni20"><span>İlaçların karşılığında, annesinin Şavik'in ellerinde aşağılan­mayı kabul etmesi.</span></span></p>

    <p><span class="Gvdemetni20"><span>Kendisi de tecavüze uğramış mıydı?</span></span></p>

    <p><span class="Gvdemetni20"><span>Şakaklarının köreltici bir ağrıyla zonkladığını hissetti.</span></span></p>

    <p><span class="Gvdemetni20"><span>Günlüğü masanın üzerine bıraktı.</span></span></p>

    <p><span class="Gvdemetni20"><span>Uzunca bir süre arkasına yaslanarak, tavana baktı.</span></span></p>

    <p><span class="Gvdemetni20"><span>Sımsıkı yumduğu gözlerini usulca yeniden açtı.</span></span></p>

    <p><span class="Gvdemetni20"><span>Üzüntü, acı ve nefret hissetti. Karmakarışık duygular.</span></span></p>

    <p><span class="Gvdemetni20"><span>Zihninden daha fazla anı çekip çıkarmak için bütün gücüyle çabaladı.</span></span></p>

    <p><span class="Gvdemetni20"><span>Baş ağrısı bir ara öylesine keskindi ki, odaklanmakta zorlan­dı.</span></span></p>

    <p><span>Başta hiçbir şey hatırlayamadı.</span></p>

    <p><span class="Gvdemetni20"><span>Sonra, sanki biri birden su kapaklarını açmış, zihnindeki ba­raj yıkılmış gibi oldu.</span></span></p>

    <p><span class="Gvdemetni20"><span>Anılar akın akın geldi. Öylesine duygu yüklü bir patlamayla geldiler ki, neredeyse tufanın altında kalıp boğulacaktı.</span></span></p>

    <p><span class="Gvdemetni20"><span>Otobüste, muhafızın babasına vurduğu o gün.</span></span></p>

    <p><span class="Gvdemetni20"><span>Kampa gitmek için uzun yürüyüş. Minik elini tuttuğu Luka'nın sırtındaki Thomas the Train çantası. Zavallının su için yalvarmasını hatırladı. Ve annesinin gözlerindeki umutsuz, ür­kek ifadeyi.</span></span></p>

    <p><span class="Gvdemetni20"><span>Dehşete düşmüş, bitkin annelerin hepsini hatırladı. Babasının yüzünde, neredeyse utancı andıran yaralı ıstırabı: Ailesinin acı­larını dindirecek bir şey yapamadığı için kendini çaresiz hissedi­yor olmalıydı.</span></span></p>

    <p><span class="Gvdemetni20"><span>Zihninde, küçük oğlu için bir parça çikolata çalan umutsuz annenin Boris Arkov tarafından asılmasını, zavallı çocuğun bir daha görülmemek üzere bir yere götürülmeden önce annesinin cesedinin başında ağlamasını gördü.</span></span></p>

    <p><span class="Gvdemetni20"><span>Nöbetçilerin gaddar suratlarını ve kurbanlarının acınacak yüzlerini gördü.</span></span></p>

    <p><span class="Gvdemetni20"><span>Ve o harika günü: Annesi ve Luka'yla nehirde yıkanmalarını, soğuk ve köpüklü suyun cildinde bıraktığı duyguyu.</span></span></p>

    <p><span class="Gvdemetni20"><span>Hepsi geri geldi.</span></span></p>

    <p><span class="Gvdemetni20"><span>Hıçkırarak yüzünü ellerinin arasına gömdü.</span></span></p>

    <p><span class="Gvdemetni20"><span>Hepsi hazmedilemeyecek kadar fazlaydı.</span></span></p>

    <p><span class="Gvdemetni20"><span>Dr. Leon'un çalışma masasının altına uzanıp zile bastı.</span></span></p>
  </div>

  <p><span><br /></span></p>

  <div class="WordSection23"></div>
</body>
</html>
