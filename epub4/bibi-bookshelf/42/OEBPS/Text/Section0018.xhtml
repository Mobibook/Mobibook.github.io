<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <div class="WordSection35">
    <h2><span class="Gvdemetni20"><span><b>34</b></span></span></h2>

    <p><span class="Gvdemetni20"><span>Kadın çok güzeldi.</span></span></p>

    <p><span class="Gvdemetni20"><span>Uzun boylu, sarışın, harika elmacıkkemikleri.</span></span></p>

    <p><span class="Gvdemetni20"><span>Saçı peruk olabilirmiş gibi duruyordu. Carla'ya bir zamanlar tanık olarakifadesinialdığı ve Destiny Star adıyla tanınan pahalı bir telekızı hatırlatıyordu.</span></span></p>

    <p><span class="Gvdemetni20"><span>Angel yapay leopar derisi bir çanta takmış, bej bir pardösü ve yüksek topuklu siyah ayakkabılar giymişti. Bacakları güneşten yanmıştı ve parlak pembe dudak boyasıyla makyajı abartılıydı.</span></span></p>

    <p><span class="Gvdemetni20"><span>Üstelik, Carla'nın müzede rastladığı tek yetişkin kadındı. Onun dışında gürültücü bir öğrenci topluluğuyla erkek öğret­menleri vardı. Carla'nın yanından geçip müze dükkânına yönel­diler.</span></span></p>

    <p><span class="Gvdemetni20"><span>Angel bir kataloğa dalmışken başını kaldırıp Carla'yı gördü, sonra da bakışlarıyla koridoru taradı. Başını yatırarak sağdaki galeriyi işaret etti.</span></span></p>

    <p><span class="Gvdemetni20"><span>Carla peşinden gitti.</span></span></p>

    <p><span class="Gvdemetni20"><span>Carla'nın daha önce hiç işitmediği Fransızca benzeri bir isme sahip bir 18. yüzyıl ressamının tablosunu inceler görünen Angel dışında galeri tümüyle ıssızdı. Angel'ın sarıya boyalı saçları pahalı görünüyordu. Her bileğinde fildişi taklidi kalın bilezik­ler vardı; zarif, altın bir kol saati ve güzel yüzükler takmıştı. Birbirlerine bakıp kısaca başlarını salladılar.</span></span></p>

    <p><span class="Gvdemetni20"><span>Angel'ın kendi yaşında olduğunu düşündü, tek farkı kıvrım­ları tam yerinde bir dansöz vücuduna sahip olmasıydı. Fildişi ojeli tırnaklar bileziklerine uyuyor, elinde de deri bir çanta tutu­yordu. Angel'ı tarif etmek için sadece bir sözcük yeterliydi.</span></span></p>

    <p><span class="Gvdemetni20"><span>Seks.</span></span></p>

    <p><span class="Gvdemetni20"><span>Carla müzeyi daha önce lisede öğrenciyken ziyaret etmiş, o yolculuktan aklında Brad adında koyu renk saçlı, yakışıklı bir çocuk dışında neredeyse hiçbir şey kalmamıştı. Daha sonra Paul New York'a her geldiğinde sefer burayı Jan'la birlikte gezmiş­lerdi.</span></span></p>

    <p><span class="Gvdemetni20"><span>“Pekâlâ, Jan'la aranızda ne vardı anlatın bakalım.”</span></span></p>
  </div>

  <div class="WordSection36">
    <p><span class="Gvdemetni20"><span>Angel başını hızla çevirip Carla'ya baktı.</span></span></p>

    <p><span class="Gvdemetni20"><span>“Bana bir tuhafbakıyorsunuz Mrs. Lane."</span></span></p>

    <p><span class="Gvdemetni20"><span>“Nasıl bakıyorum?"</span></span></p>

    <p><span class="Gvdemetni20"><span>“Kocanızla bir ilişkim olmuş gibi."</span></span></p>

    <p><span class="Gvdemetni20"><span>“Yok muydu?"</span></span></p>

    <p><span class="Gvdemetni20"><span>“Bu soruya gerçekten bir cevap istiyor musunuz?"</span></span></p>

    <p><span class="Gvdemetni20"><span>“Şu dakikada istediğimi hissediyorum."</span></span></p>

    <p><span class="Gvdemetni20"><span>“Jan ve ben arkadaştık."</span></span></p>

    <p><span class="Gvdemetni20"><span>“Arkadaş mı?"</span></span></p>

    <p><span class="Gvdemetni20"><span>Carla yüreğinde bir ağırlık duydu. Angel'da New Jersey ak- sanı vardı. Ama arka planda hangisi olduğunu çıkaramadığı bir başka aksanın izi vardı. Bildiği tek şey daha ilk bakışta bu kadın­dan hoşlanmadığıydı.</span></span></p>

    <p><span class="Gvdemetni20"><span>“Gerçekten uzun hikâye Mrs. Lane."</span></span></p>

    <p><span class="Gvdemetni20"><span>“Benim vaktim var."</span></span></p>

    <p><span class="Gvdemetni20"><span>“Jan'la aramızdaki bir aşk ilişkisi değildi. Farklı bir şeydi.”</span></span></p>

    <p><span class="Gvdemetni20"><span>“Ya, öyle mi? Farklı bir şey nedir?"</span></span></p>

    <p><span class="Gvdemetni20"><span>“Oraya geleceğim, söz. Sizinle benim sandığınızdan çok daha fazla ortak noktamız var."</span></span></p>

    <p><span class="Gvdemetni20"><span>“Bundan kuşkuluyum." Carla gözlerini suratını tabloya dö­nen Angel'ın yüzüne dikti. Kadının harika elmacıkkemikleri, ku­sursuz bir profili vardı.</span></span></p>

    <p><span class="Gvdemetni20"><span>“Neden burada buluştuk?"</span></span></p>

    <p><span class="Gvdemetni20"><span>“Üniversitede sanat eğitimi aldım. Jan'la Metropolitan'da bu­luşurduk."</span></span></p>

    <p><span class="Gvdemetni20"><span>“Anlamadım?"</span></span></p>

    <p><span class="Gvdemetni20"><span>“Acele etmeyin Mrs. Lane. İnanın bana, sizinle burada, yüz yüze buluşmak benim için zaten güç oldu."</span></span></p>

    <p><span class="Gvdemetni20"><span>“Bacaklarım neden birden titremeye başladı acaba? Hem ne­den hayatınızı sanatla kazanmadığınızı düşünüyorum?"</span></span></p>

    <p><span class="Gvdemetni20"><span>“Ne yaptığım o kadar önemli mi?"</span></span></p>

    <p><span class="Gvdemetni20"><span>“Beni güldürmeyin Angel. Ben olanları anlamaya çalışıyo­rum."</span></span></p>

    <p><span class="Gvdemetni20"><span>“Bir kulüpte çalışıyorum."</span></span></p>

    <p><span class="Gvdemetni20"><span>“Golf kulübü olmadığından eminim."</span></span></p>

    <p><span class="Gvdemetni20"><span>“Mizah yeteneğiniz var öyle değil mi?"</span></span></p>

    <p><span class="Gvdemetni20"><span>“Mizah değil, dokundurma."</span></span></p>

    <p><span class="Gvdemetni20"><span>"Striptizciyim."</span></span></p>

    <p><span class="Gvdemetni20"><span>“Striptizci mi?"</span></span></p>

    <p><span class="Gvdemetni20"><span>"Striptizci, kucak dansözü. Eski zaman olsa, buna bir de fahi- şeyi ekleyebilirdiniz, ama nasıl derler, geçmişte kaldı."</span></span></p>

    <p><span class="Gvdemetni20"><span>Carla işittiklerini hazmetmeye çalışırken yüreğinin hızlandı­ğını hissetti.</span></span></p>

    <p><span class="Gvdemetni20"><span>Sessizlik uzadı.</span></span></p>

    <p><span class="Gvdemetni20"><span>"Jan'la orada mı buluşuyordunuz, striptiz kulübünde?"</span></span></p>

    <p><span class="Gvdemetni20"><span>"Bazen."</span></span></p>

    <p><span class="Gvdemetni20"><span>Angel'ın usulca ısırdığı alt dudağı parlak pembeye döndü.</span></span></p>

    <p><span class="Gvdemetni20"><span>Carla şakaklarına kan hücum ettiğini hissetti.</span></span></p>

    <p><span class="Gvdemetni20"><span>"Jan'la nasıl tanıştığınızı anlatın."</span></span></p>

    <p><span class="Gvdemetni20"><span>"Koşulları mı?"</span></span></p>

    <p><span class="Gvdemetni20"><span>"İlginç olacağını düşündüğünüz her şeyi."</span></span></p>

    <p><span class="Gvdemetni20"><span>"İlk buluşmamız epeyce önceydi."</span></span></p>

    <p><span>"Ne kadar önce?"</span></p>

    <p><span class="Gvdemetni20"><span>"Franz Yakov hakkında bir şeyler biliyor musunuz Mrs. Lane?"</span></span></p>

    <p><span class="Gvdemetni20"><span>Carla cevap vermeye fırsat bulamadan Angel önündeki tab­loya dönüp, "Sanatçıydı," dedi. "Derdi ki..."</span></span></p>

    <p><span class="Gvdemetni20"><span>"Hayatımızda, öldüğümüz güne kadar sakladığımız gizli bir bölüm vardır. Ya da en azındanbiri keşfedene kadar saklı kalan."</span></span></p>

    <p><span class="Gvdemetni20"><span>Angel alınmış kaşlarından birini kaldırdı, Carla'ya etkilenmiş gibi baktı. "Doğru."</span></span></p>

    <p><span class="Gvdemetni20"><span>"Bunu Jan'dan duymuştum. Size de o mu söyledi?"</span></span></p>

    <p><span class="Gvdemetni20"><span>"Evet, o söyledi. İkimizin de sırları vardı. İnsanın paylaşacağı sırlardan değil."</span></span></p>

    <p><span class="Gvdemetni20"><span>"Bu konuşma bir yere varacaksa, oraya bir an önce gelmek istiyorum, hem de çabuk. Çünkü şu aralar baş ağrısından başka bir şey yok."</span></span></p>

    <p><span class="Gvdemetni20"><span>"Jan'ı seviyordum."</span></span></p>

    <p><span class="Gvdemetni20"><span>"Ne?.."</span></span></p>

    <p><span class="Gvdemetni20"><span>"Televizyon haberlerinde öldüğünü duyunca, ağladım.</span></span> <span>İnanın bana."</span></p>

    <p><span class="Gvdemetni20"><span>"Seviyor muydunuz?"</span></span></p>

    <p><span class="Gvdemetni20"><span>“İyi, nazik ve düzgün biriydi. Çok cesur biri."</span></span></p>

    <p><span class="Gvdemetni20"><span>“İyi, nazik, düzgün ve cesur, bunları kabul edebilirim. Ağlamayı bile. Beni endişelendiren, sevmekle ilgili bölüm."</span></span></p>

    <p><span class="Gvdemetni20"><span>“Onu bir insan olarak sevip hayran olduğumu söylemek is­temiştim."</span></span></p>

    <p><span class="Gvdemetni20"><span>“Ben de onu bir koca olarak sevip hayran olmuştum. Onun için bu saçmalıklara burada bir son verelim Angel ve beni bu esrardan kurtaralım. Tüm bunlara neden girdik?"</span></span></p>

    <p><span class="Gvdemetni20"><span>“Sanırım, bunun cevabını verebilecek tek kişi sizsiniz. Benden ne istiyorsunuz Mrs. Lane? Bana siz telefon ettiniz."</span></span></p>

    <p><span class="Gvdemetni20"><span>Carla kâğıdın üzerinde Angel'ın adının yanına çiziktirilmiş isimleri hatırladı. “Sizinle Jan arasındaki ilişkiyle ilgili gerçeğin dışında, Jan'ın da istediğini istiyorum. Peşine düştüğüm adamı bulmama, adaletin önüne çıkarmama yardım. Bu konulardan haberiniz vardır sanırım?"</span></span></p>

    <p><span class="Gvdemetni20"><span>Sessizlik.</span></span></p>

    <p><span class="Gvdemetni20"><span>“Yok mu?"</span></span></p>

    <p><span class="Gvdemetni20"><span>Belli belirsiz bir baş hareketi. “Jan'a elimden gelen yardımı yaptım."</span></span></p>

    <p><span class="Gvdemetni20"><span>“Nasıl bir yardım?"</span></span></p>

    <p><span class="Gvdemetni20"><span>“Bilgi."</span></span></p>

    <p><span class="Gvdemetni20"><span>“Ne çeşit bilgi?"</span></span></p>

    <p><span class="Gvdemetni20"><span>“Aradığı adamlar hakkında. Aynı zamanda da ona çok dik­katli olmasını söyledim. Maalesef dikkatli davranmadı."</span></span></p>

    <p><span class="Gvdemetni20"><span>“Açıklayın."</span></span></p>

    <p><span class="Gvdemetni20"><span>“Bu adamları</span></span> <span class="Gvdemetni2talik"><span>sadece</span></span> <span class="Gvdemetni20"><span>aramak bile insanın hayatını tehlikeye atar. Onları fazla araştırırsanız bundan kesinlikle haberdar olur­lar. Polisteki paralı muhbirleri dahil her yerde gözleri ve kulak­ları var. Jan'ı uyarmıştım."</span></span></p>

    <p><span class="Gvdemetni20"><span>Gözlerini Carla'ya dikti. “İzlendiklerini, birinin faaliyetle­riyle ilgilenmeye başladığını anladıkları zaman acımasız olur ve işlerine burnunu sokan kimse onu öldürürler. Bunu Jan'a da söyledim."</span></span></p>

    <p><span class="Gvdemetni20"><span>Bir an durakladı. “Şu gazeteci örneğin, yerel bir gazetede çalı­şan, önemsiz bir muhabir. Adamların takıldıkları barlardan birin­de bilardo oynardı. Bir gün oynarken, bunların aksanını işitiyor.</span></span></p>

    <p class="MsoNormal"><span class="Gvdemetni20"><span>Nereli olduklarını, geçmişlerini, ne iş yaptıklarını sormaya baş­lıyor. Çok önemli bir şey değil, fakat adam gerçekten meraklı ve yanlış soruları soruyor.”</span></span></p>

    <p><span class="Gvdemetni20"><span>"Sonra?”</span></span></p>

    <p><span class="Gvdemetni20"><span>“Birkaç gün sonra, ellerinden bilardo masasına çivilenmiş ola­rak bulundu; çarmıha gerilmiş gibi. Polise haber verildi. Çocuk bunu yapanlar hakkında tek kelime etmedi, şikâyetçi de olmadı. Beceriksizlik sonucu bir kaza olduğunu iddia etti. Anlıyor mu­sunuz?”</span></span></p>

    <p><span class="Gvdemetni20"><span>"Anlamaya başlıyorum. Bana yardım edecek misiniz?” "Sanırım gözünüzü hiçbir şey korkutamaz, öyle değil mi?” "Böylesi insanlardan korkmak gibi bir lüksüm olamaz. Mahkemelerde bunlardan çok miktarda gördüm.”</span></span></p>

    <p><span class="Gvdemetni20"><span>"Jan hukukçu olduğunuzu söylemişti. Sanırım, size yardım etmezsem işe polisi karıştıracaksınız değil mi?”</span></span></p>

    <p><span class="Gvdemetni20"><span>"Çok akıllı olduğunuzu itiraf etmem gerekiyor.”</span></span></p>

    <p><span class="Gvdemetni20"><span>"Siz de zekisiniz.”</span></span></p>

    <p><span class="Gvdemetni20"><span>"Sizde, en kötü yanımı ortaya çıkaran bir şey var Angel. Nedenini bilemiyorum. Belki de biliyor, ama söyleyemeyecek kadar korkuyorum. Hem, hiçbir yanlış anlamaya yer verme­meye çalışalım. Adamlar derken, Boris Arkov ve Mila Şavik'ten bahsediyorsunuz değil mi?”</span></span></p>

    <p><span class="Gvdemetni20"><span>"Evet. Gerçekten sormanız gerekiyor mu?”</span></span></p>

    <p><span class="Gvdemetni20"><span>"Bu da ne demek oluyor?”</span></span></p>

    <p><span class="Gvdemetni20"><span>"Jan bana kampta yaşadıklarınızdan bahsetmişti.”</span></span></p>

    <p><span class="Gvdemetni20"><span>"Bunları benim için mi yaptığını söylüyorsunuz?” "Muhtemelen. Ama o ikisi yüzünden acı çeken bir sürü ma­sum insan var. Jan sadece adalet istiyordu. Bu arada, polise ha­ber vermeyin, hiçbir işe yaramaz.”</span></span></p>

    <p><span class="Gvdemetni20"><span>"Nedenmiş o?”</span></span></p>

    <p><span class="Gvdemetni20"><span>"Çünkü muhbirlerinden polis tarafından izlendiklerini öğ­rendikleri an ikisi de ortadan kaybolur. Soruşturmanın bir sonu­ca varıp varamayacağı hakkında da en ufak bir fikrim yok. Ama bahse girerim, soruşturma aniden başlasa bile Şavik ve Arkov sırra kadem basar.”</span></span></p>

    <p><span class="Gvdemetni20"><span>"Çok emin görünüyorsunuz.”</span></span></p>

    <p><span class="Gvdemetni20"><span>"Dediğim gibi, bahse bile girerim. Şu anda bile kaçmayı plan­lıyor olabilirler. Onun için bizim önümüzde fazla fırsat yok."</span></span></p>

    <p><span class="Gvdemetni20"><span>"Bizim mi?"</span></span></p>

    <p><span class="Gvdemetni20"><span>"Size yardım edeceğim, Jan için."</span></span></p>

    <p><span class="Gvdemetni20"><span>"Başka bir nedeni yok mu?"</span></span></p>

    <p><span class="Gvdemetni20"><span>"Çünkü o adamların adalet önüne çıkarılmasına yardım ede­ceğime söz vermiştim."</span></span></p>

    <p><span class="Gvdemetni20"><span>"Anlattıklarınız bana bir şey açıklamıyor. Neden böyle bir öneride bulundunuz?"</span></span></p>

    <p><span class="Gvdemetni20"><span>"Şu anda bunlardan bahsetmemize gerek yok."</span></span></p>

    <p><span class="Gvdemetni20"><span>"İkinizin ortak bir geçmişi mi vardı?"</span></span></p>

    <p><span class="Gvdemetni20"><span>"Algılarınız ne kadar da kuvvetli Mrs. Lane."</span></span></p>

    <p><span class="Gvdemetni20"><span>"Haydi anlatın."</span></span></p>

    <p><span class="Gvdemetni20"><span>Angel saatine baktı. "Bu öykü başka bir günün konusu. Şu anda başka bir yerde olmam gerekiyor. Size tek bir sorum ola­cak."</span></span></p>

    <p><span class="Gvdemetni20"><span>"Sorun."</span></span></p>

    <p><span class="Gvdemetni20"><span>"Şavik veArkov'a ne yapmayı düşünüyorsunuz?"</span></span></p>

    <p><span class="Gvdemetni20"><span>"Cinayetlerinin bedelini ödediklerini görmek. En son cinaye­te kadar."</span></span></p>

    <p><span class="Gvdemetni20"><span>Angel bir an düşündü. "Güzel." Gitmeye davrandı. "Elime yararlı bir bilgi geçer geçmez size haber veririm. Buluşabiliriz. Ama şov dünyasında dedikleri gibi, siz aramayın, ben sizi ara­rım."</span></span></p>

    <p><span class="Gvdemetni20"><span>"Neden şimdi yardım edemiyorsunuz?"</span></span></p>

    <p><span class="Gvdemetni20"><span>"Onların Jan'a yaptıklarından sonra kendimi korumam ge­rek. Ve lütfen beni izlemeye, hakkımda bilgi almaya, nerede oturduğumu öğrenmeye falan kalkışmayın. Bu sadece ikimizi de ciddi tehlikeye atar."</span></span></p>

    <p><span class="Gvdemetni20"><span>Angel yürümeye başladı. Carla kolunu tuttu. "Biraz yavaş. Bana size inanmamı sağlayacak bir şey verin."</span></span></p>

    <p><span class="Gvdemetni20"><span>"Jan'ın ölümünden sorumlu adamlardan birini tanıyorum."</span></span></p>

    <p><span class="Gvdemetni20"><span>"Kimi?"</span></span></p>

    <p><span class="Gvdemetni20"><span>"Beraber yaşadığım adamı."</span></span></p>

    <p><span class="Gvdemetni20"><span>"O da kim?"</span></span></p>

    <p><span class="Gvdemetni20"><span>"Mila Şavik."</span></span></p>
  </div>

  <h2 id="sigil_toc_id_28">35</h2>

  <div class="WordSection37">
    <p class="Balk420"><a id="bookmark45"><span><b>NEW YORK</b></span></a></p>

    <p><span class="Gvdemetni20"><span>Baize araba yoluna döndü.</span></span></p>

    <p><span class="Gvdemetni20"><span>Carla'nın Ford'undan iz yoktu.</span></span></p>

    <p><span class="Gvdemetni20"><span>Carla genellikle otomobilini garaja sokmazdı lakin Baize yine de eve girip alarmı kapattıktan sonra bir göz atmaya karar verdi.</span></span></p>

    <p><span class="Gvdemetni20"><span>Garaj boştu.</span></span></p>

    <p><span class="Gvdemetni20"><span>Mutfağa girdiğinde buzdolabını açtı.</span></span></p>

    <p><span class="Gvdemetni20"><span>Yoğurt, süt, peynir, birkaç kutu diyet kola, bir şişe de beyaz şarap. Anlaşıldığı kadarıyla, Carla epeydir alışverişe gitmemişti.</span></span></p>

    <p><span class="Gvdemetni20"><span>Baize merdivenden yukarıya çıktı.</span></span></p>

    <p><span class="Gvdemetni20"><span>Fazla meraklı olmaktan hoşlanmazdı ama bu sefer endişeliy­di; endişeliydi çünkü Carla son üç gündür neredeyse hiç arama­mış, telefonlarına da cevap vermemişti. Cevap verdiği zaman da söyledikleri incir çekirdeğini bile doldurmuyordu.</span></span></p>

    <p><span class="Gvdemetni20"><span>Sonra, bir gece önce telefon etmiş ve birkaç günlüğüne Avrupa'ya gideceğini anlatmıştı.</span></span></p>

    <p><span class="Gvdemetni20"><span>“Neden?"</span></span></p>

    <p><span class="Gvdemetni20"><span>“Notere onaylatmam gereken bir alay hukuki şey var, Jan'la ügÜL"</span></span></p>

    <p><span class="Gvdemetni20"><span>Sesi keyifsiz gibiydi. Baize bu sabah ona üç kere telefon et­meye çalıştı, ama her seferinde Carla'nın telesekreteriyle karşı­laştı.</span></span></p>

    <p><span class="Gvdemetni20"><span>Carla'nın çalışma odasında, kendinin ve Dan'in eski fotoğraf­larını masanın üzerine dağılmış gördü.</span></span></p>

    <p><span class="Gvdemetni20"><span>Resimler eski güzel günleri hatırlattı, yaşlı kadını gülümsetti.</span></span></p>

    <p><span class="Gvdemetni20"><span>Fotoğrafların hemen yanında bir mektup duruyordu.</span></span></p>

    <p><span class="Gvdemetni20"><span>Mektubu eline aldı, şaşkınlıkla kaşlarını çattı.</span></span></p>

    <p><span class="Gvdemetni20"><span>Dan'in Tennessee'den bir asker arkadaşı tarafından yazılmış bir taziye mektubu.</span></span></p>

    <p><span class="Gvdemetni20"><span>Dışarıda, sokakta bir arabanın durduğunu işitti.</span></span></p>

    <p><span class="Gvdemetni20"><span>Gri kamyonetten bir adam indi. Elinde resmi görünüşlü bir klasör, üzerinde bir tulum, yolun karşısına geçerek kapıya geldi.</span></span></p>
  </div>

  <div class="WordSection38">
    <p><span class="Gvdemetni20"><span>Kapının zili çaldı.</span></span></p>

    <p><span class="Gvdemetni20"><span>"Merhaba. Mrs. Carla Lane?"</span></span></p>

    <p><span class="Gvdemetni20"><span>Baize adama dikkatle baktı.</span></span></p>

    <p><span class="Gvdemetni20"><span>Beriki gülümsedi, kimliğini gösterdi. Gözlüklü, arkaya tara­nıp yapıştırılmış saçlar, azıcık fırlak dişler.</span></span></p>

    <p><span class="Gvdemetni20"><span>"Telefon şirketinden geliyorum. Arızalı bir hat bildirilmiş de."</span></span></p>

    <p><span class="Gvdemetni20"><span>"Yanlış insanla konuşuyorsunuz."</span></span></p>

    <p><span class="Gvdemetni20"><span>"Efendim?"</span></span></p>

    <p><span class="Gvdemetni20"><span>"Carla benim torunum ama şu anda evde değil. Telefon hat- tıyla ilgili bir sorun mu var?"</span></span></p>

    <p><span class="Gvdemetni20"><span>"Gidip geliyormuş efendim. Bir tel temassızlığı da olabilir, bunun gibi başka bir şey de. Odalardaki bütün telefon prizlerin­de ölçü yapmam gerekebilir, böylelikle sinyal alıp almadığımızı görürüm. Anlıyorsunuz değil mi hanımefendi?"</span></span></p>

    <p><span class="Gvdemetni20"><span>"Hayır, bu teknoloji başımı döndürüyor."</span></span></p>

    <p><span class="Gvdemetni20"><span>"Hiçbir sorundan bahsetmemiş miydi?"</span></span></p>

    <p><span class="Gvdemetni20"><span>"Etmemişti. Ama mesaj bıraktım ve cevap vermedi. Ceptelefonu da aynı."</span></span></p>

    <p><span class="Gvdemetni20"><span>Adam ilginç bir şekilde yakışıklıydı. O aktör, Billy Bob Thornton gibi, sadece biraz daha hoş.</span></span></p>

    <p><span class="Gvdemetni20"><span>"Ceptelefonu hakkında fikrim yok hanımefendi, ama sabit hat arada kesildiği için çağrılarınızı alamıyor olabilir. Bir kontrol etmeme izin verir misiniz?"</span></span></p>

    <p><span class="Gvdemetni20"><span>"Kimliğinizi bir daha görebilir miyim?"</span></span></p>

    <p><span class="Gvdemetni20"><span>"Tabii." Bir kez daha çıkarıp gülümsedi. "Evet, maalesef bu benim."</span></span></p>

    <p><span class="Gvdemetni20"><span>Kişiliksiz bir kurumsal fotoğraf örneği kimlik resmi görünü­yordu.</span></span></p>

    <p><span class="Gvdemetni20"><span>Baize kimliği adama iade etti. "Ne kadar sürer?"</span></span></p>

    <p class="MsoNormal"><span class="Gvdemetni20"><span>"Öğle molası yaklaşıyor, ben de oldukça açım, onun için fazla sürmeyeceğini umuyorum."</span></span></p>

    <p><span class="Gvdemetni20"><span>Billy Davix yaşlı kadını mutfakta kahve yapar bırakıp oda­dan odaya geçti.</span></span><span>Acele etmiyordu. Gözlük, arkaya taranmış saçlar, işbaşı tulumu, her şey rolün parçasıydı. İşin bu tarafından, olmadığı bir kişi gibi görünmekten hep hoşlanmıştı. Aktörlük günlerinde­ki gibi, bundan keyif alıyordu.</span></p>

    <p><span class="Gvdemetni20"><span>Evdeki üç telefona birer böcek yerleştirdi: Oturma odasına, yatak odasına, çalışma odasına. Önemli olan ustaca ve yavaş davranmak, roket gibi gidip acele etmemekti.'</span></span></p>

    <p><span class="Gvdemetni20"><span>Kartallar yüksekten uçabilir ama gelincikler jet motorlarına yakalanmaz.</span></span></p>

    <p><span class="Gvdemetni20"><span>Çalışma masasının üzerinde fotoğraflarla yazışmaları gördü. Alet kutusundan bir minyatür fotoğrafmakinesi çıkardı ve mek­tupla resimlerin yakından fotoğrafını çekti.</span></span></p>

    <p><span class="Gvdemetni20"><span>Yerdeki evrak çantasını gördü.</span></span></p>

    <p><span class="Gvdemetni20"><span>Çantayı açtı. Nota tomarları, kalemler, silgiler ve bir kalemtı­raş. Zarfı aldı, içindeki katlı kâğıdı açtı, üzerindeki isimleri gö­rünce kaşlarını oynattı.</span></span></p>

    <p><span class="Gvdemetni20"><span>Gülümsedi, kamerayı kâğıdın üzerine tuttu, sonra kâğıdı ye­niden zarfa yerleştirdi, evrak çantasına, aldığı yere bıraktı.</span></span></p>

    <p><span class="Gvdemetni20"><span>Masanın çekmecelerini açıp kaparken merdivende ayak sesi olup olmadığını dinledi.</span></span></p>

    <p><span class="Gvdemetni20"><span>Çekmecelerden birinde bulduğu bilgisayar çıktısı belgelerin arasında bir de ceptelefonu faturası vardı. Bir doktor muayene­hanesinin adresini taşıyan bir-iki mektupla bir hastane makbu­zunun fotokopisini gördü.</span></span></p>

    <p><span class="Gvdemetni20"><span>İş yine fotoğraf makinesine düşecekti.</span></span></p>

    <p><span class="Gvdemetni20"><span>Beş dakika sonra merdivenden inmiş, elinde ölçü aletleri mutfağa giriyordu.</span></span></p>

    <p><span class="Gvdemetni20"><span>“Sanırım sorunu buldum hanımefendi."</span></span></p>

    <p><span class="Gvdemetni20"><span>“Tebrikler Einstein. Neymiş?"</span></span></p>

    <p><span class="Gvdemetni20"><span>“Prizlerden birinde gevşemiş bir tel."</span></span></p>

    <p><span class="Gvdemetni20"><span>“Harika. Bakarsınız torunum geri döndüğünde telefonlarıma cevap verir."</span></span></p>

    <p><span class="Gvdemetni20"><span>“Ne zaman dönüyor efendim?"</span></span></p>

    <p><span class="Gvdemetni20"><span>“Bilmiyorum. Birkaç günlüğüne yurtdışında olacağını söy­ledi. Belki de kapsama alanı dışında olduğu için telefonlarıma cevap vermiyor."</span></span></p>

    <p><span class="Gvdemetni20"><span>“Olabilir. Nereye gitti?"</span></span></p>

    <p><span>“Tek bildiğim, Avrupa'nın en karanlık köşelerinden birine. Biraz kahve?"</span></p>

    <p><span class="Gvdemetni20"><span>Yaşlı kadına bir Billy Bob tebessümü gösterdi. “Hayır teşek­kürler hanımefendi, nezaketiniz için sağ olun. Tekrar sorun ya­şarsanız beni çağırın."</span></span></p>

    <p class="MsoNormal"><a><span class="Balk32ptbolukbraklyor"><span><br /></span></span></a></p>

    <p class="MsoNormal"><a><span class="Balk32ptbolukbraklyor"><span><br /></span></span></a></p>

    <h2 class="MsoNormal" id="sigil_toc_id_29"><a id="bookmark46"><span class="Balk32ptbolukbraklyor"><span><b>36</b></span></span></a></h2>

    <p class="Balk420"><a id="bookmark47"><span><b>DUBROVNİK</b></span></a></p>

    <p><span>Havadan, soluk mavi denizi gördü.</span></p>

    <p><span class="Gvdemetni20"><span>Alitalia'nın Airbus'ı inişe geçtiği zaman camdan dışarıya, Dalmaçya kıyısına bakıyordu. Kayalara ve yamaçlara tutunmuş, kırmızı kiremitli damların örttüğü Akdeniz köyleri, her yanda derin boğazlar, yoğun ormanlarla örtülü tepeler.</span></span></p>

    <p><span class="Gvdemetni20"><span>Bir duygu akınına, korku, endişe ve belirsizliğe kapıldığını hissetti. Yüreği çılgınca çarpıyordu. Benliğinde, eve dönüş duy­gusuna sahip bir taraf vardı. Bir başka tarafsa, karşılaşacakların­dan dehşet duyuyordu. Avuçları terlemiş, çarpıntısı artmıştı.</span></span></p>

    <p><span>Angel'dan duyduklarının şokunu daha atamamıştı.</span></p>

    <p><span class="Gvdemetni20"><span>Nasıl olur da Mila Şavik'le birlikte yaşayabilirdi? Bir katille, aranan gaddar bir canavarla nasıl beraber olabilirdi? Ve buna rağmen ona ihanet etmeyi nasıl kabul ederdi?</span></span></p>

    <p><span class="Gvdemetni20"><span>Korku içini kemiriyordu. Angel'a gerçekten güvenebilir miydi?</span></span></p>

    <p><span class="Gvdemetni20"><span>Pek sanmıyordu.</span></span></p>

    <p><span class="Gvdemetni20"><span>Ya Angel Jan'ın ölümünde bir rol oynamışsa?</span></span></p>

    <p><span class="Gvdemetni20"><span>Ya şimdi de Carla'ya tuzak kuruyor, onu ölümüne doğru iti- yorduysa?</span></span></p>

    <p><span class="Gvdemetni20"><span>Şaşkınlığı, uçurumun kenarında olmayı hissetti.</span></span></p>

    <p><span class="Gvdemetni20"><span>Uçak bulutların arasından inerken sallandı. Gözlerini yum­du. Yeniden açtığı zaman önünde eski Dubrovnik'in soluk kum- taşı duvarları, arnavutkaldırımı sokakları, palmiyeler ve yolcu gemileriyle süslü körfezi uzanıyordu.</span></span></p>

    <p><span class="Gvdemetni20"><span>Aşağıda bir yerde, annesiyle babasının tanıştıkları restoran olmalıydı. Luka'yla birlikte hayatlarının ilk yıllarını geçirdikleri yer.</span></span></p>

    <p><span>Hayaletlerin dolaştığı.</span></p>

    <p><span class="Gvdemetni20"><span>On dakika sonra, piste değen tekerleklerin çığlığı yükseldi.</span></span></p>

    <p><span class="Gvdemetni20"><span>Banttan valizlerini alırken salonun öbür ucundan onu izle­yen, gündelik kıyafetli iki gence dikkat etmedi. Birinin boynun­dan siyah bir Nikon fotoğraf makinesi sarkıyordu.</span></span></p>

    <p><span class="Gvdemetni20"><span>Bakmadığı bir ana denk getirerek hızlıca Carla'nın üç fotoğ­rafını çekti.</span></span></p>

    <p><span class="Gvdemetni20"><span>“Mrs. Lane?"</span></span></p>

    <p><span class="Gvdemetni20"><span>Gelen yolcu salonunda onu karşılayan adam sevimli yüzü, yorgun ve şiş gözleriyle 5O'lerinde görünüyordu. Elinde, siyah keçeli kalemle adını yazdığı bir kâğıt vardı: Carla Lane.</span></span></p>

    <p><span class="Gvdemetni20"><span>“Adım Sean Kelly. Uluslararası Kayıp Kişiler Komisyonu için çalışan bir adli patoloğum."</span></span></p>

    <p><span class="Gvdemetni20"><span>“Mr. Kelly. İngiliz misiniz?"</span></span></p>

    <p><span class="Gvdemetni20"><span>El sıkışırlarken, adam sevimli bir ifadeyle gülümsedi.</span></span> <span>“İrlandalıyım, ama hakaretinizi bağışlayacağım. Lütfen bu taraf­tan gelin, arabamı otoparkta bıraktım."</span></p>

    <p><span class="Gvdemetni20"><span>Adam Carla'nın valizini aldı, sonra da onu ön tamponu çö­kük, eski bir mavi Renault'ya götürdü.</span></span></p>

    <p><span class="Gvdemetni20"><span>Yolcu kapısını açıpbinmesi için tuttu. Arka koltuğa dürülmüş biriş pantolonuyla, çamurlu bir çift çizme atılmıştı.</span></span></p>

    <p><span class="Gvdemetni20"><span>Kelly sürücü koltuğuna yerleşti. “Öğleden sonra Dubrovnik'te yapacak işlerim var, onun için sanırım sizi kazı yerine ancak sa­bah götürebileceğim. Yol uzun, aşağı yukarı yedi saat."</span></span></p>

    <p><span class="Gvdemetni20"><span>“Teşekkür ederim."</span></span></p>

    <p><span class="Gvdemetni20"><span>“Kurbanlardan bazılarından arta kalanlar Omarska yakının­daki Sanski Most'a nakledildi bile."</span></span></p>

    <p><span class="Gvdemetni20"><span>“Oraya mı gideceğiz?"</span></span></p>

    <p><span class="Gvdemetni20"><span>“Hayır, kazı mahallindeki çalışmalar halen devam ettiği için geçici morgumuzu oraya kurduk. Daha önce Dubrovnik'e gel­miş miydiniz Mrs. Lane?"</span></span></p>

    <p><span class="Gvdemetni20"><span>“Çocukken."</span></span></p>

    <p><span class="Gvdemetni20"><span>“Otel ayarlamış mıydınız?"</span></span></p>

    <p><span class="Gvdemetni20"><span>“Villa Dubrovnik Oteli'nde yer ayırttım."</span></span></p>

    <p><span class="Gvdemetni20"><span>“Orayı iyi bilirim." Kente doğru döndü.</span></span></p>

    <p><span class="Gvdemetni20"><span>“Bulduğunuz ve DNA'sı benimkiyle uyuşan kalıntılar kime aitti?"</span></span></p>

    <p><span class="Gvdemetni20"><span>"Annenizle aynı yaşta bir kadınla pozitif bir eşleşme elde et­tik."</span></span></p>

    <p><span class="Gvdemetni20"><span>Carla içini bıçak gibi kesen bir ıstırap darbesi hissetti. “E... Emin misiniz?"</span></span></p>

    <p><span class="Gvdemetni20"><span>Kelly'nin gözleri acıma duygusuyla parladı. "Anne-kız DNA bağı çok uzun bir zincirdir. Herhangi bir eşleşme için eşiğimiz yüzde 99,95, yani korkarım ki bu hususta şüphe yok." Gözünün ucuyla genç kadına baktı. "Amerikan aksamnıza şaşmamak elde değil. Orada uzun süre mi kaldınız?"</span></span></p>

    <p><span class="Gvdemetni20"><span>“Çocukluğumdan beri. Babamın ailesi tarafından evlat edi­nildim."</span></span></p>

    <p><span class="Gvdemetni20"><span>“Anlıyorum. Buradaki sürecin olabildiğince sorunsuz ta­mamlanması için elimizden geleni yapacağız. Kaygılı olduğu­nuzdan eminim."</span></span></p>

    <p><span class="Gvdemetni20"><span>“Bana cesetlerin nasıl bulunduğunu anlatın."</span></span></p>

    <p><span class="Gvdemetni20"><span>“Tarlasını süren bir köylü insan kemiklerine rastlamış."</span></span></p>

    <p><span class="Gvdemetni20"><span>Kelly viraja yaklaşırken yavaşladı.</span></span></p>

    <p><span class="Gvdemetni20"><span>“Şans eseri. İşimin bir bölümü Amerikalıların çatışmalar sıra­sında havadan çektikleri uydu fotoğraflarını incelemek ve katliam mahallerini gösterecek belirtiler aramak. İster inanın ister inanma­yın ama 20 yıl sonra bile keşfedilememiş toplu mezarlar var."</span></span></p>

    <p><span class="Gvdemetni20"><span>“Neden bu kadar uzun sürüyor?"</span></span></p>

    <p><span class="Gvdemetni20"><span>“Katliamlar çoğu kez uzak ve ıssız yerlerde gerçekleştirildi. Tek bir aileden bütün bir köye, günler ya da haftalar boyunca öldürülen binlerce kişiye kadar. Bazı durumlarda çıkıp tanıklık edecek kimse bırakılmamış. Asıl sorun da burada, çünkü ara­mayı başlatacak yarım yamalak bir bilgi olmadan nereyi kaza­cağımızı dahi bilemiyoruz. Onun için önümüzdeki yıllarda da kazayla toplu mezar bulmayı sürdüreceğiz."</span></span></p>

    <p><span>Kelly başını salladı. “Gerçeği söylemek gerekirse, burada</span> <span class="Gvdemetni20"><span>yıllardan beri aralıklarla çalışıyorum ve iş hiç de kolaylaşacağa benzemiyor. İşin zor bir yanı da yakınlarına bir kurbanın öldü­ğünü teyit ettirmek."</span></span></p>

    <p><span class="Gvdemetni20"><span>"Size bir şey sorabilir miyim?"</span></span></p>

    <p><span class="Gvdemetni20"><span>"Buyrun."</span></span></p>

    <p><span class="Gvdemetni20"><span>"Kazı yerinde çocuk cesetlerine rastladınız mı?"</span></span></p>

    <p><span class="Gvdemetni20"><span>"Evet, oldukça çok sayıda."</span></span></p>

    <p><span class="Gvdemetni20"><span>Carla'nın yüreği burkuldu. "Benden alınan DNA hiçbiriyle uyuştu mu?"</span></span></p>

    <p><span class="Gvdemetni20"><span>"Anlamadım?"</span></span></p>

    <p><span class="Gvdemetni20"><span>"Dört yaşındaki erkek kardeşim de kampta tutsaktı. Öldü mü, yaşıyor mu, hiç öğrenemedim."</span></span></p>

    <p><span class="Gvdemetni20"><span>"Ah Tanrım, bu duyduklarıma çok üzüldüm. Ama çocuklar­dan hiçbiri DNA'nızla eşleşmiyor, en azından şimdilik."</span></span></p>

    <p><span>"Şimdilik mi?"</span></p>

    <p><span class="Gvdemetni20"><span>"Hemen yakında benzer bir mezar daha var. Buradakilerin sağlıksızlıktan ölen, ya da başka bir kampta kalan ayrı bir grup olduğunu tahmin ediyoruz, ama henüz emin değiliz. O mezarı daha kazmadık."</span></span></p>

    <p><span class="Gvdemetni20"><span>"Ne zaman kazacaksınız?"</span></span></p>

    <p><span class="Gvdemetni20"><span>"Bu, Kayıp Kişiler Enstitüsü'nü, polisi, patoloğu ve yerel sav­cıyı da kapsayan karmaşık bir süreç. Bir hafta da sürebilir, daha fazla da."</span></span></p>

    <p><span class="Gvdemetni20"><span>Kelly, otomobili eski kentin kıyısında, yüksek yamaçlara tü­nemiş, nefis liman manzarasına sahip Villa Dubrovnik Oteli'nin önünde durdurdu.</span></span></p>

    <p><span class="Gvdemetni20"><span>"İşte geldik Mrs. Lane." Bagajdan valizi aldı, öne geçip otele doğru yürüdü.</span></span></p>

    <p><span class="Gvdemetni20"><span>"Katliam mahallinin kadınların kaldığı kampın yakınında ol­duğunu duymuştum?"</span></span></p>

    <p><span class="Gvdemetni20"><span>"Doğru. Kabaca üç kilometre."</span></span></p>

    <p><span class="Gvdemetni20"><span>"Oradakiler neden ölmüş?"</span></span></p>

    <p><span class="Gvdemetni20"><span>Kelly bir şeyler saklıyor gibiydi.</span></span></p>

    <p><span class="Gvdemetni20"><span>"Lütfen, bilmem gerek."</span></span></p>

    <p><span class="Gvdemetni20"><span>"Size ancak gördüklerimiz sonucu ulaştığımız varsayımımız­dan bahsedebilirim."</span></span></p>

    <p><span class="Gvdemetni20"><span>"Söyleyin."</span></span></p>

    <p><span class="Gvdemetni20"><span>"Kadın ve çocuklar Şeytan Tepesi adlı yakın bir kamptan kamyonlarla naklediliyorlarmış. Başka bir yere gönderildiklerini sanıyoruz."</span></span></p>

    <p><span>Kelly'nin bakışları huzursuzlaştı, bir yanağı seğirmeye baş­ladı.</span></p>

    <p><span class="Gvdemetni20"><span>"Bir dizi kadındaki kurşun yaralarına bakınca, kamyon ya­vaşladığında, durduğunda ya da sıkışıp kaldığında atlayıp kaç­maya çalıştıklarını tahmin ediyoruz. Yolun öbür tarafında, me­zarlığın karşısına düşen yerde kafatası parçaları ve mermi ko­vanları bulduk. Yani muhafızlar yukarıdan ateş etmiş olmalı."</span></span></p>

    <p><span class="Gvdemetni20"><span>"Ya sonra?"</span></span></p>

    <p><span class="Gvdemetni20"><span>"Sonra ortalık karışmış ve herkesi öldürmeye karar vermiş olmalılar. Kalan tüm kadınlarla çocuklar oldukça yakından vu­rulmuş. Mezarın yanında mermiler ve kovanlar vardı."</span></span></p>

    <p><span class="Gvdemetni20"><span>"Öldükleri yere mi gömülmüşler?"</span></span></p>

    <p><span class="Gvdemetni20"><span>"Aşağı yukarı. Mezar yolun kenarında. Katiller bir ara cina­yetlerini gizlemek, toplu bir mezar kazmak için bir ekskavatör getirtmiş."</span></span></p>

    <p><span class="Gvdemetni20"><span>Carla bir süre suskun kaldı. "Şeytan Tepesi kampı hâlâ duru­yor mu?"</span></span></p>

    <p><span class="Gvdemetni20"><span>"Evet, bazı bölümleri top atışıyla yıkılmış olsa da hâlâ duru­yor."</span></span></p>

    <p><span class="Gvdemetni20"><span>Kelly biraz durup ekledi: "Bundan yıllar önce yıkılacağı söy­leniyordu ama ölülerin yakınları anıt olarak muhafaza edilmesi­ni istedi. Ama şimdi terk edildiği gibi duruyor. Kamptan bahse­dildiğini duymuş muydunuz?"</span></span></p>

    <p><span class="Gvdemetni20"><span>"Oradan tahliye edildiği sırada kaçtım."</span></span></p>

    <p><span class="Gvdemetni20"><span>"Bu... Bunu bilmiyordum. O kamptan sadece bir kişi canlı kurtuldu sanıyordum, şimdi Amerika'da oturan yaşlı bir kadın."</span></span></p>

    <p><span class="Gvdemetni20"><span>"Alma Dragoviç?"</span></span></p>

    <p><span class="Gvdemetni20"><span>"Evet."</span></span></p>

    <p><span>"Onu tanırım."</span></p>

    <p><span class="Gvdemetni20"><span>Kelly kaşlarını çattı. "Bir sakıncası yoksa, neden daha önce tanıklık yapmaya gelmediniz?"</span></span></p>

    <p><span class="Gvdemetni20"><span>"Uzun bir hikâye Mr. Kelly. Bunu başka bir zaman konuşsak?"</span></span></p>

    <p class="MsoNormal"><span class="Gvdemetni20"><span>“Tabii. Sizi yarın sabah sekizde alsam?"</span></span></p>

    <p><span class="Gvdemetni20"><span>Yolun karşısındaki gri BMW'nin içindeki iki genç adam otelin önünde konuşan Carla'yla Kelly'yi izliyordu.</span></span></p>

    <p><span class="Gvdemetni20"><span>Yolcu koltuğunda oturan, Nikon'u kaldırıp nişan aldı.</span></span></p>

    <p><span class="Gvdemetni20"><span>Genç kadınla İrlandalı konuşurken en az 10-12, Carla otele girerken de üç fotoğraf çekti.</span></span></p>

    <p class="MsoNormal"><a><span class="Balk32ptbolukbraklyor"><span><br /></span></span></a></p>

    <p class="MsoNormal"><a><span class="Balk32ptbolukbraklyor"><span><br /></span></span></a></p>

    <h2 class="MsoNormal" id="sigil_toc_id_30"><a id="bookmark48"><span class="Balk32ptbolukbraklyor"><span><b>37</b></span></span></a></h2>

    <p><span class="Gvdemetni20"><span>Carla duşa girdi, üzerine otelin bornozunu aldı ve minik bal­kona çıktı.</span></span></p>

    <p><span class="Gvdemetni20"><span>Ilık bir meltem esiyordu. Villa Dubrovnik Oteli düzensiz bir yerdi, duvarları yasemin ve begonvillerle kaplıydı. Ayaklarının altında, çocukluğunun büyük bir bölümünü geçirdiği eski kent uzanıyordu.</span></span></p>

    <p><span class="Gvdemetni20"><span>Kemiklerinde bir şey, gördüğü, tattığı ve kokladığı her şeye aşinaydı: turistlerin doldurduğu kalabalık kaldırımlar, ekşi ve tuzlu hava, martıların çığlıkları. Kentin eski kalesi tepelerin zir­vesine tünemiş, dalgalar altındaki kayalıklara çarpıp dağılıyor­du.</span></span></p>

    <p><span class="Gvdemetni20"><span>Ayna gibi limanda dev gibi iki yolcu gemisi bekliyordu. Bu tuhaf bir eve dönüş hissiydi ve Carla'da hem hüzne hem de coş­kunluğa neden olmuştu. Hüzünlüydü, çünkü annesinin öldü­ğünden emindi.</span></span></p>

    <p><span class="Gvdemetni20"><span>Babası da aynı kaderi mi paylaşmıştı? Hayatta olsa, mülte­ci kurumlarına başvurmuş olurdu. Bu, bunca zaman sonra hiç mümkün görünmüyordu. Söz konusu duygu genç kadını eziyor, üzüntüye boğuyordu.</span></span></p>

    <p><span class="Gvdemetni20"><span>Yine de, Luka'nın hayatta olabileceği yönünde güçlü bir umudu vardı. Şu anda olumlu düşünmekten başka hiçbir şey istemiyordu.</span></span></p>

    <p><span class="Gvdemetni20"><span>İçinden bütün kayıp yıllar için ağlamak geldi.</span></span></p>

    <p class="MsoNormal"><span class="Gvdemetni80"><span>Neredesin, Luka? Sana kim baktı? Annenin, babanın ve ablanın yokluğunda seni kim sevdi? Bütün o geceler seni kim yatırdı, üzerini kim örttü?</span></span> <span class="Gvdemetni8talikdeil"><span>Duygularının depreştiğini fark etti.</span></span></p>

    <p><span class="Gvdemetni20"><span>Kentten gürültüler yükseliyordu. Turistlerle dolu o sokaklar­dan birinde Sinyor Banda'nın restoranı olmalıydı. Hâlâ faal olup olmadığını merak etti. Bir blucin ve bir tişört giydi, omuzlarına bir kazak aldı ve aşağıya, resepsiyona indi.</span></span></p>

    <p><span class="Gvdemetni20"><span>Görevli resepsiyoncu gülümsedi. "Hanımefendi."</span></span></p>

    <p><span class="Gvdemetni20"><span>“Marco Polo adında bir restoran biliyor musunuz?"</span></span></p>

    <p><span class="Gvdemetni20"><span>"Eski kentte mi? Evet. Yemeği nefis olmasına rağmen çok pa­halı değildir, ama her zaman doludur."</span></span></p>

    <p><span class="Gvdemetni20"><span>"Bana bir masa ayırtabilir misiniz?"</span></span></p>

    <p><span class="Gvdemetni20"><span>"Elbette. Size yolu tarif edeyim."</span></span></p>

    <p><span class="Gvdemetni20"><span>Dükkânların ve satıcı tezgâhlarının sıralandığı sokaklarda cümbüş kopuyor, büfelerde incik boncuk, sigara ve kartpostal satılıyordu. Kahve ve restoranlarda garsonlar her yöne koşuyor, başlarının üzerinde taşıdıkları tepsileri dengede tutuyorlardı.</span></span></p>

    <p><span class="Gvdemetni20"><span>30 yıl önce babasının annesiyle buluşmak için aynı sokaklar­da yürüdüğünü düşünmek tuhaf bir histi.</span></span></p>

    <p><span class="Gvdemetni20"><span>Dükkânlarda ve işaret levhalarında tanıdık isimler ve yönler gördü, kelimeler ve cümleler uzun zaman önce ezberlenmiş bir okul şiiri gibi parça parça geri geliyordu.</span></span></p>

    <p><span class="Gvdemetni20"><span>Bir levhanın üzerinde PLAZA yazıyordu. Plaj. Hatırlamıştı.</span></span></p>

    <p><span class="Gvdemetni20"><span>İşareti izledi. Sokaklar tenhalaştı, gürültü azaldı. Yanından içinde iki genç erkeğin oturduğu gri bir BMW geçti.</span></span></p>

    <p><span class="Gvdemetni20"><span>Yolcu koltuğunda oturan kaba yüzlüydü, kaslı göğsü gömle­ğini germişti. Dizlerinin üzerine deri bir ceket, onun da üstüne bir fotoğraf makinesi yerleştirmişti. BMW genç kadının yanın­dan geçerken, yolcu koltuğundaki adam başka tarafa baktı.</span></span></p>

    <p><span class="Gvdemetni20"><span>Araba bir köşeyi dönüp gözden kayboldu. Tam o sırada sürü­cü dönüp Carla'ya baktı ama göz teması kurmadı.</span></span></p>

    <p><span class="Gvdemetni20"><span>Genç kadın ürperdi. Adamın bakışı hayranlık dolu bir bakış değildi.</span></span></p>

    <p><span class="Gvdemetni20"><span>Daha meşum bir şeydi.</span></span></p>

    <p><span class="Gvdemetni20"><span>Yoksa yine düş mü görüyordu?</span></span></p>

    <p class="MsoNormal"><span class="Gvdemetni20"><span>Adımlarını sıklaştırırken bu düşünceyi zihnine gömmeye ça­lıştı.</span></span></p>

    <p><span class="Gvdemetni20"><span>Sahil o kadar tanıdık gelmişti ki.</span></span></p>

    <p><span class="Gvdemetni20"><span>Zihninde olağanüstü güzel bir anı çiçek açtı. Luka'yla birlikte fotoğrafa poz verdikleri, gülerek dondurma yedikleri ve burun­larını birbirlerine sürttükleri güneşli bir gün.</span></span></p>

    <p><span class="Gvdemetni20"><span>Annesiyle babasının tanıştıktan hemen sonra gezindikleri sa­hil.</span></span></p>

    <p><span class="Gvdemetni20"><span>Üzerlerinde mayolarla, annesinin onu ve Luka'yı denize gö­türdüğü, Luka'nın yürümeye başladığı o ilk yaz. Mavi dalgalara doğru koşarlarken ellerini tutan anneleri.</span></span></p>

    <p><span class="Gvdemetni20"><span>Anılar üzerinden geçip gidiyor gibiydi.</span></span></p>

    <p><span class="Gvdemetni20"><span>Annesi, babası ve Luka'yla kumlarda oturması, taze ekmek ve peynirle yapılan piknik. Ablasının ekmeğinin tepesini kemir­meye çalışırken onun koluna asılan, kıkır kıkır gülen Luka.</span></span></p>

    <p><span class="Gvdemetni20"><span>Anılar hem rahatlatıyor hem de delip geçiyordu.</span></span></p>

    <p><span class="Gvdemetni20"><span>Onların altında kalmadan, kendini anıları durdurmaya zor­ladı.</span></span></p>

    <p class="MsoNormal"><span class="Gvdemetni20"><span>Geri döndü ve arka sokakların kalabalığında kendine bir yol açmaya çabaladı.</span></span></p>

    <p class="MsoNormal"><span class="Gvdemetni20"><span>Marco Polo'yu köpürdeyen bir çeşmenin karşısındaki ufak bir meydanda buldu.</span></span></p>

    <p><span class="Gvdemetni20"><span>Masalar ve sandalyeler dışarıya, kaldırıma taşmış, küçük cam fanuslar içinde titreşen mumlar masaları aydınlatmış, bir köşede yapay asma yaprakları ahşap bir kafese dolanmış, sanki bir tente oluşturmuştu.</span></span></p>

    <p><span class="Gvdemetni20"><span>Carla'nın yanından telaşlı garsonlar geçti, sonunda içlerinden biri genç kadını girişin yanındaki masasına götürdü. Şarap me­nüsünü uzattı. "Zdravo!"</span></span></p>

    <p><span class="Gvdemetni20"><span>"Zdravo!" Merhaba. Bu kadarını anlayabiliyordu.</span></span></p>

    <p><span class="Gvdemetni20"><span>Fesleğen soslu bir spagetti ısmarladı. Garson siparişi alıp uzaklaşınca restoranı inceledi.</span></span></p>

    <p><span class="Gvdemetni20"><span>Gömleğinin yakası göğüs kıllarını gösterecek kadar açık, gür kaşlı ve seyrek saçlı, zayıf bir adam dikkatini çekti. Yazarkasanın</span></span> <span>arkasına oturmuş, buradan sorumlu gibi duruyor, garsonlara seslenip parmak şaklatıyordu.</span></p>

    <p><span class="Gvdemetni20"><span>Adam masanın yanına gelene kadar bekledi.</span></span></p>

    <p><span class="Gvdemetni20"><span>“Özür dilerim, İngilizce biliyor musunuz?"</span></span></p>

    <p><span>“Evet. Buranın yöneticisiyim. Her şey yolunda mı?"</span></p>

    <p><span>“Mr. Banda'yı arıyorum."</span></p>

    <p><span class="Gvdemetni20"><span>“Mr. Banda burada değil. Size nasıl yardımcı olabilirim?"</span></span></p>

    <p><span class="Gvdemetni20"><span>“Onu nerede bulacağımı söyleyebilir misiniz?"</span></span></p>

    <p><span class="Gvdemetni20"><span>“Korkarım restorana sık sık inemiyor. Mr. Banda yıllardır has­ta." Başıyla tentenin üzerindeki pencereleri işaret etti. “Yukarıda, odasında."</span></span></p>

    <p><span class="Gvdemetni20"><span>“Benim için bir şey yapar mısınız?"</span></span></p>

    <p><span class="Gvdemetni20"><span>“Ne gibi?“</span></span></p>

    <p><span>Carla çantasından bir defter çıkardı. Bir sayfaya bir şeyler ya­zıp kâğıdı katladı.</span></p>

    <p><span class="Gvdemetni20"><span>"Ona bu kâğıdı götürüp onunla konuşmak istediğimi söyler misiniz?"</span></span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_31"><a id="bookmark49"><span><b>38</b></span></a></h2>

    <p><span>Aradan on dakika geçti.</span></p>

    <p><span class="Gvdemetni20"><span>Carla'nın gözleri restoranın üzerindeki odaları tarıyordu. Zihninde belli belirsiz, duman kadar narin anıların biriktiği­ni hissetti. Babası tuvalin üzerine boyaları yaymasına, bir renk cümbüşü yaratmasına izin veriyor.</span></span></p>

    <p><span class="Gvdemetni20"><span>Luka'yla birlikte pasta yapan annelerine yardım ediyorlar; havada kuru meyve ve baharat kokusu var.</span></span></p>

    <p><span class="Gvdemetni20"><span>Yöneticinin yardımıyla restoran basamaklarını inen yaşlı ada­mı görünce Carla'nın zihnindeki bulanık anılar dağılıverdi.</span></span></p>

    <p><span>Gördüğü anda Sinyor Banda'yı hatırlamıştı.</span></p>

    <p><span class="Gvdemetni20"><span>Carla daha çocukken bile adam gözüne yaşlı ve buruşuk gö­rünüyordu. Oysa şimdi daha da yaşlıydı; saçları kar beyazı, beli neredeyse iki büklüm.</span></span></p>

    <p><span>Sinyor Banda yürümek için ahşap bir baston kullanıyordu, sol kolu kasılmıştı ve sanki inme geçirmiş gibi bir bacağını sü- rüklüyordu. Merdivenin altına varınca bir-iki müşteriyi selamla­dı, bir kadının elini öpmek için de bir kez durdu. Sonra yanında yönetici, ayaklarını sürüyerek Carla'nın masasına yaklaştı.</span></p>

    <p><span>“İşte o genç hanım, Sinyor Banda."</span></p>

    <p><span>Gür kaşların altındaki düşük gözler Carla'yı inceledi. Genç kadın hoşnutsuzluk belirtir gibi kıvrılmış dudaklarıyla Sinyor Banda'nın</span> <span class="Gvdemetni2talik"><span>Muppets</span></span> <span>dizisindeki huysuz ihtiyarlardan birine ben­zediğini düşündü. Yaşlı adam, elinde biraz önce gönderdiği pu­sulayı tutuyordu.</span></p>

    <p><span>“Demek Lana'yla David'in kızısın, öyle mi Carla?" Sırpça- Hırvatça konuşuyordu.</span></p>

    <p><span>Carla anladığından emindi, yine de, “İngilizce konuşsak olur mu, Sinyor Banda?" diye sordu. “Korkarım anadilimi pek hatır­lamıyorum. Ama umarım beni tanıdınız?"</span></p>

    <p><span>Sinyor Banda'nın dudakları tüm yüzünü aydınlatan geniş bir tebessümle ayrıldı ve bu kez İngilizce cevap verdi.</span></p>

    <p><span>“Seni hatırlamak mı? Bu beden yaşlı görünebilir, ama bu­rası..." Parmağıyla çivi çakıyormuş gibi şakağına vuruyordu. “Burası hâlâ inanılmaz durumda ve 25 yaşındakiler gibi bir bey­ne sahibim. Elbette seni tanıdım. Seni tekrar görmek ne güzel Carla, özellikle de bunca zamandan sonra."</span></p>

    <p><span>Genç kadının elini sevgiyle sıktı ve kendisini kucaklamasına izin verdi.</span></p>

    <p><span>“20 yıl geçmiş olmalı. Her zaman annene benzerdin. O çok güzel bir kadındı."</span></p>

    <p><span>Yöneticiye döndü. “Şarap Philip. İyisinden bir şişe. Mahzen­den."</span></p>

    <p><span>“Elbette."</span></p>

    <p><span>Yönetici uzaklaştı.</span></p>

    <p><span>“Buraya neden geldiğimi merak ediyorsunuz değil mi?"</span></p>

    <p><span>“Nedeni ne olursa olsun, seni yeniden görmek harika. Anneni ve babanı çok sevmiştim; o kadar iyi insanlardı ki."</span></p>

    <p><span>“Banabirazburada yaşadığımız günlerden bahsedebilir misi­niz? Annem ve babamın o zamanlarından?"</span></p>

    <p><span class="Gvdemetni20"><span>Sinyor Banda bir elini bastonunun topuzuna dayadı, çenesiy­le, içinde televizyon ışığının titreştiği restoran pencerelerinden birini işaret etti. "On yıldan fazla orada oturdular. O pencereyi görüyor musun? O günleri hatırlıyor musun?"</span></span></p>

    <p><span class="Gvdemetni20"><span>“Hayal meyal."</span></span></p>

    <p><span class="Gvdemetni20"><span>"Bana sanki dünmüş gibi geliyor. Baban orada oturur ve re­sim yapardı." Parmağıyla meydanın karşı tarafında köpürerek akan çeşmeyi gösteriyordu.</span></span></p>

    <p><span class="Gvdemetni20"><span>"Bazen onun dizine tırmanır ve dikkatini dağıtırdın. Canı sıkılmış gibi yapardı ama buna bayılırdı. Sana hayrandı. Tabii Luka'ya da."</span></span></p>

    <p><span class="Gvdemetni20"><span>Bastonuna dayanıp masanın üzerinde eğildi. "Sanatçılar san­ki... Nasıl diyorsunuz?</span></span> <span class="Gvdemetni2talik"><span>Raspet</span></span><span class="Gvdemetni20"><span>, eziyet görmüş gibilerdir, denir. Doğru mu?"</span></span></p>

    <p><span class="Gvdemetni20"><span>"Öyle derler."</span></span></p>

    <p><span class="Gvdemetni20"><span>"Oysa baban hep mutlu biriydi, hayatının eksiksiz olduğunu söylerdi. Hem neden olmasın? Harika bir karısı, çok güzel iki çocuğu vardı."</span></span></p>

    <p><span class="Gvdemetni20"><span>Sinyor Banda başını kaldırdı, geçmişi görüyormuş gibi pen­cerelere baktı.</span></span></p>

    <p><span class="Gvdemetni20"><span>"Annen buraya iş ve ders için gelmişti. Bazen, boş zamanla­rında İngilizcemi ilerletmeme yardım ederdi. Buraya geleli he­nüz bir ay olmadan babanla tanıştı. Annenle baban kutlu insan­lardı. Birbirleri için öylesine iyiydiler ki."</span></span></p>

    <p><span class="Gvdemetni20"><span>"Öyle mi diyorsunuz?"</span></span></p>

    <p><span class="Gvdemetni20"><span>"Eminim. Sık sıksizlere ne olduğunu merakederdim.Annenle baban gittikten sonra mektup yazmaya söz verdiler ama hafta­lar, aylar geçti ve hiçbir haber alamadım. Elbette şikâyet etmi­yorum, insanların yaşamaları gereken bir hayatları var. Sanırım Amerikan aksanıyla konuşuyorsun. Şimdi Amerikalı mısın?"</span></span></p>

    <p><span class="Gvdemetni20"><span>"Evet."</span></span></p>

    <p><span class="Gvdemetni20"><span>Yaşlı adamın gözleri parıldadı. "Demek hepiniz Amerika'ya gittiniz. Güzel. Şimdi bana her şeyi anlat. Annenle baban na­sıl? Umarım hayatta ve iyilerdir? Başka çocukları oldu mu? Amerika'da nerede oturuyorlar?"</span></span></p>

    <p><span class="Gvdemetni20"><span>Carla durakladı; kelimeler kifayetsizdi. "Öldüler, Sinyor</span></span></p>

    <p class="MsoNormal"><span class="Gvdemetni20"><span>Banda. Annem ve babam savaş esnasında öldüler."</span></span></p>

    <p><span class="Gvdemetni20"><span>Yaşlı adam yaşadığı ani şokla sırtından bıçaklanmış gibi is­kemlesinde arkasına doğru yığıldı. Ağzı açık kaldı, yüzü kül gi­biydi. “Hayır, Lana'yla David, olamaz. Lütfen... Bu doğru değil."</span></span></p>

    <p><span class="Gvdemetni20"><span>“Durdurulduğumuz zaman Saraybosna'dan kaçmaya çalışı­yorduk. Babam Omarska kampında ölmüş olabilir, ama emin de­ğilim. Annem, Luka ve ben hemen yakınındaki bir kamptaydık."</span></span></p>

    <p><span class="Gvdemetni20"><span>Yaşlı adamın dudaklarının uçlarında tükürük birikmişti.</span></span></p>

    <p><span class="Gvdemetni20"><span>“Tanrı onlara zarar verenleri bağışlasın. Tanrı katillerini affet­sin." Gözleri yaşarmıştı, cebinden çıkardığı kâğıt mendille önce gözlerini, sonra da dudaklarını sildi.</span></span></p>

    <p><span class="Gvdemetni20"><span>“Zavallı çocuğum, ne kadar üzgün olduğumu söyleyemem. İkisini de çok sevmiştim. Benim için kızım ve oğlum gibiydiler. Neden yazmadıklarını, başlarına neler geldiğini çok merak edi­yordum."</span></span></p>

    <p><span class="Gvdemetni20"><span>Kemikli elini uzatıp Carla'nın bileğini kavradı. “Anlat bana... David'e, benim güzel Lana'ma neler olduğunu anlat. Bana her şeyi anlat..."</span></span></p>

    <p><span class="Gvdemetni20"><span>Müşteriler geldi ve gitti. Bardaklar çınladı, garsonlar yan­larından geçti, dumanı tüten tepsiler ve tabaklar taşıdı. Sinyor Banda çevresinde olup bitenin farkına varmadan, büyülenmiş gibi dinledi.</span></span></p>

    <p class="MsoNormal"><span class="Gvdemetni20"><span>Tüm bunların ortasında, yönetici bir şişe şarap ve iki kadeh getirip masanın üzerine bıraktı. Şaraba dokunan olmadı.</span></span></p>

    <p><span class="Gvdemetni20"><span>Carla, Sinyor Banda'ya gerektiği kadarını anlattı. Her şeyi değil, daha fazlası işleri karıştırırdı; hem üstelik kimin işine ya­rayacaktı ki?</span></span></p>

    <p><span>Sinyor Banda'nın dudakları titredi.</span></p>

    <p><span class="Gvdemetni20"><span>“Ne... Ne diyeceğimi bilmiyorum. O kadar üzgünüm ki." Yine gözlerini sildi. “Senin için korkunç olmalı. Kamp, annenle babanın ölümü, şimdi de bu, annenden kalanları görmeye gel­men."</span></span></p>

    <p><span class="Gvdemetni20"><span>İki elini bastonunun üzerinde birleştirdi.</span></span></p>

    <p><span class="Gvdemetni20"><span>“Katleden ve sakat bırakan kötü insanlar, kurbanlarının yas­larını hayatları boyunca tutacak yakınlarını hiç düşünmezler.</span></span></p>

    <p class="MsoNormal"><span>Nefret dışında hiçbir şey düşünmezler. Ve nefret... Nefret şimdi­ye kadar ne başarmış?.. "</span></p>

    <p><span class="Gvdemetni20"><span>Uzandı, Carla'nın eline dokundu. “Luka'nın hayatta olabile­ceğini söylemiştin değil mi?"</span></span></p>

    <p><span class="Gvdemetni20"><span>“Evet."</span></span></p>

    <p><span>“Tanrım. Umarım öyledir."</span></p>

    <p><span class="Gvdemetni20"><span>“Onu bulmak için ne gerekiyorsa yapacağım. Neye mal olur­sa olsun."</span></span></p>

    <p><span class="Gvdemetni20"><span>“Zavallı kızım. Ve sevgili, masum Luka. O kadar çok çocuk anne ve babasını kaybetti ki. Öksüz ve yetim kalan o kadar çok ki. Savaştan bu yana çok yıllar geçti, yine de bütün ailelerini kay­beden ve bu sokaklarda yollarını yitirmiş ruhlar gibi dolaşan o kadar çok genç erkek ve kadın gördüm ki."</span></span></p>

    <p><span class="Gvdemetni20"><span>Buruşuk eliyle Carla'nın elini okşuyordu. “Yardım için yapa­bileceğim, aklına gelebilecek herhangi bir şey varsa lütfen söyle."</span></span></p>

    <p><span>“Teşekkür ederim."</span></p>

    <p><span class="Gvdemetni20"><span>Sokak lambaları yavaş yavaş yanıyor, batmakta olan akşam güneşinde kehribar gibi parıldıyordu.</span></span></p>

    <p><span>“Lütfen benimle üst kata gel." Carla kalkmaya davranan Sinyor Banda'ya yardım etti.</span></p>

    <p><span class="Gvdemetni20"><span>“Sana göstermek istediğim bir şey var. Görmen gerektiğini düşündüğüm bir şey."</span></span></p>

    <p class="MsoNormal"><span>Sinyor Banda ayağını sürüyerek girdiği dairesindeki elektrik düğmesini çevirdi.</span></p>

    <p><span class="Gvdemetni20"><span>Carla odaları dolaşarak çevresine bakındı.</span></span></p>

    <p><span class="Gvdemetni20"><span>Her şey ne kadar da tanıdıkta.</span></span></p>

    <p><span>Bir köşeye yerleştirilmiş çift kişilik yatak. Soluk mavi çiniler­le çevrelenmiş, kararmış odun sobası. Parlatılmış cam gibi göz alan, cilalı çamdan mutfak masası.</span></p>

    <p><span class="Gvdemetni20"><span>Basit, temiz, sıcak. Restoran mutfağından huzur verici koku­lar süzülüyordu: sarımsak, zeytinyağı, kekik ve benzeri baharat.</span></span></p>

    <p><span>Sinyor Banda çam sandalyelerden birine oturdu. “Hatırladın mı?"</span></p>

    <p><span class="Gvdemetni20"><span>“Pek... Pek emin değilim."</span></span></p>

    <p><span class="Gvdemetni20"><span>“Doğduğun yatak. Luka'nın hastanedeki doğumunu hatırlıyor musun? Yaşamayacağını düşünmüştük. Doğuma giren genç dok­tor henüz mezun olmuştu."</span></span></p>

    <p><span>Yaşlı adam gülümsedi. "Sanırım o gece, keşke abim gibi oto­mobil tamircisi olsaydım, diye düşünmüştür."</span></p>

    <p><span class="Gvdemetni20"><span>Carla sobanın mavi çinilerine dokundu, parmaklarını yüze­</span></span><span>yin camsı yumuşaklığında gezdirdi.</span></p>

    <p><span class="Gvdemetni20"><span>Gözlerini sımsıkı kapatarak hafızasını zorladı.</span></span></p>

    <p><span class="Gvdemetni20"><span>Bölük pörçük görüntüler anımsadı.</span></span></p>

    <p><span>Istırap verecek kadar harika anılar.</span></p>

    <p><span class="Gvdemetni20"><span>Cumartesi akşamı yemekleri, fırında tavuk ve dolma; bir şişe şarabı paylaşan, parlak çam masanın bir ucundan ötekine konu­şarak gülen annesiyle babası.</span></span></p>

    <p><span class="Gvdemetni20"><span>Babasının kucağına yerleşmiş, onun Amerika hakkında anlat­tıklarını büyülenmiş gibi dinleyen Carla.</span></span></p>

    <p><span class="Gvdemetni20"><span>Yüzeye çıkan gemi enkazı gibi canlanan başka hatıra parçala­rı. Gömleğinin kollarını sıvamış, ütülenecek bir yığın çamaşırın üzerine eğilmiş anne, giysileri ütülerken yükselen buhar.</span></span></p>

    <p><span class="Gvdemetni20"><span>Noelden önce bir kış gecesi, yağan kar, eski kentte yankılanan kilise çanları, sobanın yanına yerleştirdikleri çinko banyo tekne­sinde kıkırdayan Luka'yı annesiyle birlikte yıkamaları.</span></span></p>

    <p><span class="Gvdemetni20"><span>Daha sonra, Luka'yı kollarında sallayarak uyutması, kardeşi­nin uykusunun içinden "Volim te, Carla," Seni</span></span> <span class="Gvdemetni2talik"><span>seviyorum, Carla,</span></span> <span class="Gvdemetni20"><span>demesi.</span></span></p>

    <p><span>Sanki hiç yaşanmamış gibi soyulup gitmiş 20 yıl.</span></p>

    <p><span class="Gvdemetni20"><span>Sinyor Banda, Carla'yı holden kendi salonuna götürdü. Burada da aynı mavi çinili soba, aile fotoğraflarıyla kaplı aynı saman rengi duvarlar vardı. Büyük bir televizyon açılmış, sesi kısılmıştı.</span></span></p>

    <p><span>Sinyor Banda bir tablonun asılı olduğu duvara yaklaştı.</span></p>

    <p><span>"Bak."</span></p>

    <p><span class="Gvdemetni20"><span>Carla, babasının bir evrak çantası boyundaki bir tablosunu gördü.</span></span></p>

    <p><span class="Gvdemetni20"><span>Harika, renkli bir resim, hep birlikte sahilde oturmuşlar, ar­kada eski kentin surları. Luka kumda oynuyor, kıvırcık saçları mürekkep renginde; Carla mayolu, bebek tombulluğunu atama­mış; anne soluk mavi yazlık bir elbise giymiş, elleri belinde, bir şezlong açmaya çalışan kocasına yapmacık bir küçümsemeyle bakmakta.</span></span></p>

    <p><span class="Gvdemetni20"><span>Gördükleri Carla'yı gülümsetti.</span></span></p>

    <p><span class="Gvdemetni20"><span>Matrak bir resimdi, bir deniz kenarı kartpostalını andıran, za­man içinde donmuş, huzurlu bir aile anı.</span></span></p>

    <p><span class="Gvdemetni20"><span>“Baban bana kıyıda hep birlikte poz verdiğiniz bir fotoğraf çektirdi, sonra da resmini yaptı. Son derece kişisel bir resim ol­duğu için hep bunu almak için dönmesini bekledim. Ona çok de­ğer verdim ama elbette bu resim senin. Eminim, baban da böyle olmasını isterdi."</span></span></p>

    <p><span class="Gvdemetni20"><span>“Sinyor Banda, buna hiç gerek..."</span></span></p>

    <p><span class="Gvdemetni20"><span>“Israr ediyorum. Nerede kalıyorsun?"</span></span></p>

    <p><span class="Gvdemetni20"><span>“Villa Dubrovnik Oteli'nde."</span></span></p>

    <p><span class="Gvdemetni20"><span>“Hatta en iyisi, sen bana evinin adresini ver. Gerektiği gibi sardırıp evine göndertirim."</span></span></p>

    <p><span class="Gvdemetni20"><span>“Teşekkür ederim."</span></span></p>

    <p><span class="Gvdemetni20"><span>Adresini yazdı. Sinyor Banda'nın yanağını öptü. Beriki ke­mikli eliyle Carla'nın elini tuttu. “Talihin açık olsun Carla. Luka'yı bulman için talihinin olabildiğince açık olmasını diliyo­rum."</span></span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_32"><a id="bookmark50"><span><b>39</b></span></a></h2>

    <p><span class="Gvdemetni20"><span>“Şeytan Tepesi kampından canlı kurtulan tek güvenilir tanık olduğunuzdan haberiniz var mıydı Mrs. Lane?"</span></span></p>

    <p><span class="Gvdemetni20"><span>Kelly, Renault dağ yolunda zorlanırken, “Bildiğimiz kada­rıyla Mrs. Dragoviç hariç diğer kurbanların hepsi öldü," diye ekledi.</span></span></p>

    <p><span class="Gvdemetni20"><span>“Zihinsel durumu mahkemede işe yaramaz."</span></span></p>

    <p><span class="Gvdemetni20"><span>“Kesinlikle. Bu nedenle tanıklığınız ilerideki herhangi bir so­ruşturma için yaşamsal önem taşıyabilir."</span></span></p>

    <p><span class="Gvdemetni20"><span>Dönüp Carla'ya baktı. “Söylemesi hiç hoşuma gitmiyor ama hayatınız tehlikede bile olabilir. Bu korkunç cinayetleri işleyip hâlâ serbest dolaşan savaş suçlularından biri durumdan haber­dar olursa sizi öldürmeye kalkabilir. Tanık koruma programına girmeniz gerekiyor. Anlıyor musunuz?"</span></span></p>

    <p><span class="Gvdemetni20"><span>"Evet, ben hukukçuyum."</span></span></p>

    <p><span class="Gvdemetni20"><span>"Hukukçu mu?"</span></span></p>

    <p><span>"Bunu sanki cüzamlıymışım gibi söylememeye çalışın Mr.</span> <span class="Gvdemetni20"><span>Kelly."</span></span></p>

    <p><span class="Gvdemetni20"><span>"Hayır... Ben... Sadece haberim yoktu..."</span></span></p>

    <p><span class="Gvdemetni20"><span>"Şaka yapıyorum. Mesleğimle alay etmek sanırım benim de bir alışkanlığım. Ne demek istediğinizi anladım. Camı açmamın bir sakıncası var mı?"</span></span></p>

    <p><span>"Hiç yok. Kolu kuvvetle çevirin."</span></p>

    <p><span class="Gvdemetni20"><span>Carla kolu çevirince içeriye temiz hava doldu.</span></span></p>

    <p><span class="Gvdemetni20"><span>Dubrovnik'i çok geride bırakmış, kayalıklı boğazlar ve sık ağaçlı dağlar arasından tırmanmaya başlamışlardı ve hava bu­ram buram yalamuk kokuyordu. O kokuyu, sanki içine işlemiş gibi tanıyordu.</span></span></p>

    <p><span class="Gvdemetni20"><span>Hırvatistan'la Bosna arasındaki sınırı aşıp, uzun yol sırasında defalarca mola verip dinlendiler. Kelly hala mermi izleri ve top atışlarıyla delik deşik köylerin, yarısı yanmış çiftliklerin ve evle­rin yanından geçti.</span></span></p>

    <p><span class="Gvdemetni20"><span>"Tüm bu nefis manzarasına rağmen, burasının geçmişi öyle­sine karanlık ki Mrs. Lane."</span></span></p>

    <p><span class="Gvdemetni20"><span>"Omarska kampının yakınında bir yere mi gidiyoruz?"</span></span></p>

    <p><span class="Gvdemetni20"><span>"Oldukça yakınına. Kazı alanına giderken kampın yanından geçeceğiz."</span></span></p>

    <p><span>"Babam orada tutukluydu. Sizce sakıncası yoksa görmek is­</span><span class="Gvdemetni20"><span>terim."</span></span></p>

    <p><span class="Gvdemetni20"><span>"İçeri giremezsiniz ki."</span></span></p>

    <p><span class="Gvdemetni20"><span>"Neden?"</span></span></p>

    <p><span class="Gvdemetni20"><span>"Kamp bir demir madeninin parçasıydı ve yerel yönetimin ortaklığında bir Hintli maden şirketine, Acelor Mittal'e satıldı."</span></span></p>

    <p><span>"Yani?"</span></p>

    <p><span class="Gvdemetni20"><span>"Çevredeki çoğu köy ve kasabada anıtlar var, ama bugüne kadar orada ölen kurbanlar için hiçbir anıt dikilmedi. Üstelik zi­yaretçileri pek iyi karşılamıyorlar."</span></span></p>

    <p class="MsoNormal"><span class="Gvdemetni20"><span>"Neden?"</span></span></p>

    <p><span class="Gvdemetni20"><span>"Bölge ağırlıklı olarak hâlâ Sırp ve yerel yönetim geçmişle­rindeki bu karanlık bölümü geride bırakmayı yeğliyor. Bunun dışında, tutsakların kaldığı eski binaların çoğu yıkıldı. Ama iste­diğiniz buysa, yanından geçebiliriz."</span></span></p>

    <p><span class="Gvdemetni20"><span>Carla midesinin kasıldığını hissetti. Renault'nun arkasında kalan kilometreler arttıkça, Carla'nın da gerginliği büyüyordu.</span></span></p>

    <p><span class="Gvdemetni20"><span>Saatler sonra bir dönemeçten çıktıklarında büyük bir endüst­riyel madencilik kompleksi gördü: Bir izabe fırını da dahil olmak üzere bir sürü büyük bina.</span></span></p>

    <p><span>Çevresi dikenli tellerle çevrilmiş, kapılara güvenlik görevli­leri dikilmişti.</span></p>

    <p><span class="Gvdemetni20"><span>"Omarska burası. Bulunamayan ceset sayısı binlerle ifade edilmesine rağmen, madenler hala işletiliyor. Ancak birkaç yü­zünü bulabildik."</span></span></p>

    <p><span class="Gvdemetni20"><span>"Anlatın lütfen."</span></span></p>

    <p><span class="Gvdemetni20"><span>"Çoğu açlıktan ya da kurşundan, bazıları da hastalıktan öl­müş. Auschwitz kadar kötü olduğu söyleniyor."</span></span></p>

    <p><span class="Gvdemetni20"><span>"Diğerlerine ne oldu?"</span></span></p>

    <p><span class="Gvdemetni20"><span>"Çoğunun madenlerin etrafındaki dev cüruf yığınlarına gö­müldüğünden hiç kuşkum yok."</span></span></p>

    <p><span class="Gvdemetni20"><span>Carla çevreye yayılan kocaman cüruf tepeleri gördü. Babasını ve nasıl acılar çekmiş olduğunu düşündü. Acaba burada, bu cü­ruf yığınlarının birinin altında mı gömülüydü?</span></span></p>

    <p><span class="Gvdemetni20"><span>Şiddetle ürperdi. Aklından geçen, düşünülemeyecek kadar</span></span> <span>korkunçtu.</span></p>

    <p><span class="Gvdemetni20"><span>"Bana Şeytan Tepesi'ni gösterecek misiniz?"</span></span></p>

    <p><span class="Gvdemetni20"><span>"Orayı görmek istediğinizden emin misiniz?"</span></span></p>

    <p><span class="Gvdemetni20"><span>"İnanın bana, bu yapmak isteyeceğim son şey."</span></span></p>

    <p><span class="Gvdemetni20"><span>"Öyleyse korktuğunuz bir şeyi neden yapmalı?"</span></span></p>

    <p><span class="Gvdemetni20"><span>"Çünkü buna mecburum."</span></span></p>

    <p><span>"Pekala, ama önce cesetlerin bulunduğu alanı göreceğiz.</span> <span class="Gvdemetni20"><span>Sonra, gitmekte eğer hala kararlıysanız, sizi oraya götürürüm."</span></span></p>
  </div>

  <p><span><b><br /></b></span></p>

  <p><span><b><br /></b></span></p>

  <h2 id="sigil_toc_id_33"><span><b>40</b></span></h2>

  <div class="WordSection39">
    <p><span>Kelly yavaşladı ve Renault'yu bir orman yoluna soktu.</span></p>

    <p><span>“Cesetleri bu yolun sonunda, ağaçların yanındaki bir tarlada bulduk. Ekip hâlâ orada çalışıyor."</span></p>

    <p><span class="Gvdemetni20"><span>Bir açıklıkta durdu. Çevrede park edilmiş bir sürü otomobil ve dörtçeker görülüyordu.</span></span></p>

    <p><span class="Gvdemetni20"><span>Etraf Carla'ya tamdık geldi.</span></span></p>

    <p><span>Bir tarafta ormanlık tepeler, diğerinde bir vadi. Vadinin üç- dört kilometre aşağısında gri bir beton bina kümesi seçiliyordu. Sanki birinin yüreğini çekiçle dövdüğünü hissetti.</span></p>

    <p><span class="Gvdemetni20"><span>“Burası Şeytan Tepesi mi?"</span></span></p>

    <p><span>“Evet. Düşünüyorum da, oradayken o korkunç Mila Şavik'i tanımış olmalısınız."</span></p>

    <p><span class="Gvdemetni20"><span>“Evet, onunla tanıştım."</span></span></p>

    <p><span class="Gvdemetni20"><span>“Onu bulmayı başaramadılar; bunca yıldan sonra bile. Elbette, arada ölmüş olmalı. Bu yönde söylentiler duydum."</span></span></p>

    <p><span>“O ölmedi Mr. Kelly."</span></p>

    <p><span>“Dediğinizden çok emin gibisiniz."</span></p>

    <p><span class="Gvdemetni20"><span>“Korkak sıçanlar misali sağa sola kaçanların çoğu gibibir yer­lerde saklandığından hiç kuşkum yok."</span></span></p>

    <p><span>Birlikte Renault'dan indiler.</span></p>

    <p><span class="Gvdemetni20"><span>Yol yaklaşık 100 metre ötede, bir tarlada sona eriyordu. Carla avuçlarının terlediğini, dizlerinin yeniden titremeye başladığını fark etti.</span></span></p>

    <p><span class="Gvdemetni20"><span>Gece karanlığında kampa varmak için yürümelerini, ayak uyduramadığı için muhafızlar tarafından gırtlağı kesilen yaşlı adamı hatırladı. Tıpkı bunun gibi bir orman yolunda. O korkunç gecenin anıları geri gelince, dehşete kapıldı.</span></span></p>

    <p><span class="Gvdemetni20"><span>Kelly'nin usulca eline dokunduğunu hissetti.</span></span></p>

    <p><span class="Gvdemetni20"><span>Gözlerini açtı. Gözleri nemliydi.</span></span></p>

    <p><span>“İyi olduğunuzdan emin misiniz?"</span></p>

    <p><span class="Gvdemetni20"><span>“Ben ... Bilmiyorum."</span></span></p>

    <p class="MsoNormal"><span class="Gvdemetni20"><span>Tarlaya yaklaştıklarında Kelly, Carla'nın elini sımsıkı tutuyordu.</span></span></p>
  </div>

  <div class="WordSection40">
    <p><span class="Gvdemetni20"><span>Bir elektrik jeneratörü gürültüyle çalışıyordu. Dev gibi bir ça­dır kurulmuş, yanında gri bir kamyonet duruyordu. Kenarda bir dizi el arabası, yanlarında da kazmalar ve kürekler vardı.</span></span></p>

    <p><span class="Gvdemetni20"><span>Bir Toyota Land Cruiser'm arkasına bir treyler takılmış, trey­lerin üzerine de kepçesi kıvrık bir pençeyi andıran ufak boy bir JCB ekskavatör yüklenmişti.</span></span></p>

    <p><span class="Gvdemetni20"><span>Hemen yanda bir yerel polis arabası duruyor, üniformalı iki polis memuru çadırın ön cephesindeki plastik örgülü masanın başına kurulmuş kahve içiyordu.</span></span></p>

    <p><span class="Gvdemetni20"><span>Carla acıyla ürperdi.</span></span></p>

    <p><span class="Gvdemetni20"><span>Annesinin bu yolun üzerinde bir yerde ölümle nasıl burun buruna gelmiş olacağını düşündü.</span></span></p>

    <p><span class="Gvdemetni20"><span>Dehşet içinde, sonunun geldiğini bilerek. Kocasını ve çocuk­larını bir daha hiç göremeyeceğini bilerek. Ve bütün o öteki an­neler ve çocuklar. Nasıl bir dehşet yaşamışlardı?</span></span></p>

    <p><span class="Gvdemetni20"><span>Karnına dokundu.</span></span></p>

    <p><span class="Gvdemetni20"><span>Artık kendi bebeğine hamile olduğuna göre, o kadınların kor­kusundaki derinliği anlayabiliyordu. Kendileri için değil, çocuk­ları için. Kanı kesilir gibi oldu.</span></span></p>

    <p><span class="Gvdemetni20"><span>Kimileri beyaz tulumlar giymiş altı-yedi kadın ve erkek elle­rinde malalarla tarlanın kenarındaki geniş ve derin bir hendeği kazıyordu.</span></span></p>

    <p><span class="Gvdemetni20"><span>İçlerinden bazıları tel kalburlarla çalışıyor, çıkarılan kili ve taşları dikkatle inceliyordu. Bir başkası da hendeğin tepesine çıkmış, tripodla kamerayı ayarlıyordu. Çalışanlar gözlerini kal­dırdı, yaklaşan Carla'yı izlediler.</span></span></p>

    <p><span class="Gvdemetni20"><span>Carla, Kelly'nin çadıra yöneldiğini görünce irkildi.</span></span></p>

    <p><span class="Gvdemetni20"><span>Hendeğin bir köşesinde, toprağın üzerine karmakarışık bıra­kılmış kafataslarını, kemikleri, göğüskafeslerini gördü; bazıları­nın üzerinde hâlâ giysi parçaları ya da ayakkabı kalmıştı. Çoğu yetişkin kalıntısına benziyordu fakat içlerinde çocuklar da vardı.</span></span></p>

    <p><span class="Gvdemetni20"><span>Sanki bunu kanıtlamak istermiş gibi, kemik yığımnın arasın­dan mavi bir kız ayakkabısı çıkmıştı.</span></span></p>

    <p><span class="Gvdemetni20"><span>Carla elini ağzına götürdü, çığlığını boğdu.</span></span></p>

    <p><span class="Gvdemetni20"><span>Destek için beline dolanan bir kol, Kelly'nin kolunu hissetti. “Bu kısmı olabildiğince çabuk tamamlamaya çalışacağız."</span></span></p>

    <p><span>Kelly çadırın kanadını kenara çekti.</span></p>

    <p><span class="Gvdemetni20"><span>İçerisi çok genişti ve taban örtüsü yoktu. Bir köşede porta­tif bir vantilatör çalışıyor, çadır duvarlarındaki fileli pencereler hava dolaşımını sağlıyordu. Buna rağmen burun deliklerini yeni kazılmış toprağın ve çürümüş insan vücudunun rahatsız edici kokusu doldurdu.</span></span></p>

    <p><span class="Gvdemetni20"><span>Altı madenî masa yan yana dizilmiş, çoğunun üzerine ceset parçaları yığılmıştı: iskeletler, kafatasları, kemikler, çürümüş giysi ve ayakkabı kalıntıları. Bir de üzerlerinde fermuarları açık ceset torbalarının bulunduğu masalar vardı. Carla birin­de eksiksiz bir iskelet, bir diğerinde de karmakarışık kemikler gördü.</span></span></p>

    <p><span class="Gvdemetni20"><span>Kelly her birine birer etiket takılmış ceset torbalarının bulun­duğu rafları işaret etti.</span></span></p>

    <p><span class="Gvdemetni20"><span>“Burada toplam 97 ceset bulduk. 63 kadın ve 34 ergen, çocuk ve bebek. Çocuklardan 20'si kız, 14'ü erkekti."</span></span></p>

    <p><span class="Gvdemetni20"><span>Bir masanın başında durdu. Üzerinde iç karartıcı biı: kemik sergisi ve yer yer kahverengi lekeli, tek bir yetişkin kafatası var­dı. Arka tarafından bir kurşun girmiş, önden çıkmıştı. Masanın dibinde, kurumuş giysi kümesine benzeyen bir yığının konduğu plastik bir leğen duruyordu. Ceset torbasına takılı etiketin üze­rinde 026B yazılıydı.</span></span></p>

    <p><span class="Gvdemetni20"><span>Kelly, “Bunlar eşleşmede olumlu cevap veren kalıntılar," dedi. “İlk kazdıklarımızın arasından çıktı."</span></span></p>

    <p><span class="Gvdemetni20"><span>Carla acınacak kemik yığınına ve giysilerden arta kalan pa­çavralara bakarken bacakları öylesine titriyordu ki ayakta dur­makta zorlanıyordu. Yüzünde şokun ve korkunç bir öfkenin kar­makarışık ifadesi vardı.</span></span></p>

    <p class="MsoNormal"><span class="Gvdemetni80"><span>Annemden geri kalanların hepsi bu mu?</span></span></p>

    <p><span class="Gvdemetni20"><span>Parmaklarının ucuyla kafatasının tepesini okşadı. Soğukluğun içine işlediğini hissetti.</span></span></p>

    <p><span class="Gvdemetni20"><span>Gözlerini kapadı, annesinin yüzünü, gülümsemesini, sakin gözlerini düşündü, sıcaklığını, sevecenliğini ve cömertliğini ha­tırladı.</span></span></p>

    <p><span class="Gvdemetni20"><span>Gözlerini yeniden açtı. Gördüğü bulanıklık, hissettiği de ıs­laklıktı.</span></span></p>

    <p><span>O anda bağırmak, Tanrı'ya seslenip onu lanetlemek istiyordu ama bunu hiçbir Tanrı'nın yapmayacağını da biliyordu; ne bir Tanrı, ne de bir din.</span></p>

    <p><span>Sadece insanlar.</span></p>

    <p><span>Gaddar, duygusuz, kötü insanlar.</span></p>

    <p><span class="Gvdemetni20"><span>Annesinin Şavik'in bürosunu ziyaretten sonra günlüğüne yazdığı satarları hatırladı.</span></span></p>

    <p class="MsoNormal"><span class="Gvdemetni80"><span>Oldu. Yapmam gerekeni yaptım.</span></span></p>

    <p class="MsoNormal"><span class="Gvdemetni80"><span>Şavik'in yaptığı beni ağlatıyor.</span></span></p>

    <p><span class="Gvdemetni20"><span>Elinde bir tabanca olsa, Mila Şavik'i de karşısında bulsa, en</span></span> <span>ufak bir merhamet göstermeden vururdu.</span></p>

    <p><span class="Gvdemetni20"><span>Adamdan öylesine nefret ediyordu.</span></span></p>

    <p><span class="Gvdemetni20"><span>Çığlığını boğmak için eliyle ağzını kapattı.</span></span></p>

    <p><span class="Gvdemetni20"><span>Kelly, “Bu kadar ağır olduğu için özür dilerim," dedi.</span></span></p>

    <p><span class="Gvdemetni20"><span>Kelly parmağıyla kurumuş giysi yığınını işaret ediyordu.</span></span></p>

    <p><span class="Gvdemetni20"><span>“Buradakiler ceset kalıntısının üzerinde ya da yakınında bul­duğumuz kişisel parçalar. Toplu mezarlarda böyle parçalar ge­nellikle birbirine karışır, onun için kime ait olduklarını asla kesin olarak bilemeyiz. Çamuru ve çürüme izlerini elimizden geldi­ğince temizledik."</span></span></p>

    <p><span class="Gvdemetni20"><span>Masanın üzerinden madeni bir maşa alarak parçaları birbi­rinden ayırmaya çalıştı.</span></span></p>

    <p><span>“Buradakilerin içinde tanıdığınız herhangi bir şey var mı?" diye usulca sordu.</span></p>

    <p><span class="Gvdemetni20"><span>Carla paslanmış ucuz bir bilezik, paçavra giysiler, kırılmış ve paslanmış bir küpe, bir de küçük bir kıza aitmiş gibi görünen bir plastik saç tokası gördü.</span></span></p>

    <p><span class="Gvdemetni20"><span>“Hayır."</span></span></p>

    <p><span>“Giysilerin büyük bölümü çürüyüp yok olmuş. Ama insan­lar bazen kişisel bir eşya, hatıra olarak saklamak isteyecekleri bir mücevher falan buluyor. İsterseniz maşayı kullanın."</span></p>

    <p><span class="Gvdemetni20"><span>Maşayı genç kadının önüne bıraktı.</span></span></p>

    <p><span class="Gvdemetni20"><span>Carla önündeki yığına baktı. Öylesine karışıktı ki, içinde ne olduğunu bilmek imkânsızdı.</span></span></p>

    <p><span class="Gvdemetni20"><span>Maşayı titreyen bir elle aldı. Usulca inceledi, yazlıkbir basma elbiseyi ucuz bir başörtüsüne benzettiği bir parçadan ayırdı.</span></span></p>

    <p><span class="Gvdemetni20"><span>Tanıdık gelen hiçbir şey yoktu.</span></span></p>

    <p class="MsoNormal"><span class="Gvdemetni80"><span>Annem hakkmda yanılmış olamazlar mı? Belki de bu cesedin onun­la ilgisi yok?</span></span></p>

    <p><span class="Gvdemetni20"><span>Yüreği umutla çarpmaya başladı.</span></span></p>

    <p><span class="Gvdemetni20"><span>Sonra bütün umutları yıkıldı.</span></span></p>

    <p><span>Yığının içinde, gözü yünlü bir topağa ilişti.</span></p>

    <p><span class="Gvdemetni20"><span>O kadar koyu ki, neredeyse siyah, pıhtılaşmış kan renginde. Son gördüğünde annesinin üzerindeki bordo hırkayla aynı renk.</span></span> <span>Eli boğazına gitti.</span></p>

    <p><span class="Gvdemetni20"><span>Kelly, “İyi misiniz?" diye sordu.</span></span></p>

    <p><span class="Gvdemetni20"><span>Genç kadın çadırın çıkışına koştu.</span></span></p>

    <p class="MsoNormal"><a id="bookmark51"><span> </span></a></p>

    <p class="MsoNormal"><span><br /></span></p>

    <h2 class="MsoNormal" id="sigil_toc_id_34"><span><b>41</b></span></h2>

    <p><span class="Gvdemetni20"><span>“Tamam, geçti kızım, hepsi geçti. Haydi, biraz su iç."</span></span></p>

    <p><span class="Gvdemetni20"><span>Kelly'nin sevimli İrlandalı sesi, yüzünü okşayan eli Carla'yı sakinleştirdi.</span></span></p>

    <p><span>Kendini sarsılmış, sersemlemiş hissediyordu. Çadırın dışın­da, açılır kapanır bir sandalyeye oturmuştu. Kelly'nin meslektaşı bir kadın Carla'ya buz gibi soğuk, su dolu bir şişe verdi.</span></p>

    <p><span>Carla sudan bir yudum aldı.</span></p>

    <p><span class="Gvdemetni20"><span>Kelly kadına, “Teşekkürler Jane," dedi, “Harikasın."</span></span></p>

    <p><span class="Gvdemetni20"><span>Kadın uzaklaştı. Kelly yanındaki termosun tıpasını açtı.</span></span></p>

    <p><span class="Gvdemetni20"><span>“Elimde olsa size bir yudum viski verirdim. Sinirleri yatıştır­mak için en iyi çare bir yudum Jameson'dır, ama maalesef çaydan başka teklif edebileceğim bir şey yok. Bir yudum alır mısınız?"</span></span></p>

    <p><span>Carla başını salladı.</span></p>

    <p><span class="Gvdemetni20"><span>Kelly bir kupa doldurdu. Güneş bütün gücüyle parlıyordu. Elinin tersiyle alnındaki teri sildi.</span></span></p>

    <p><span class="Gvdemetni20"><span>“Ölülerinin kimliğini belirlemek isteyenlere yardım için bu­raya her geldiğimde, yanımdakiler ya bayılır ya da kendilerin­den geçer. Yüzünüze fazla sert vurduysam bağışlayın, ama sen­delemeye başlamıştınız ve bayılacaksınız sandım."</span></span></p>

    <p><span class="Gvdemetni20"><span>Cebinden bir paket Marlboro çıkarıp Carla'ya uzattı.</span></span></p>

    <p><span class="Gvdemetni20"><span>Genç kadın sigarayı geri çevirdi. Kelly plastik çakmakla ken­dine bir sigara yaktı. “Burada çalışmaya başlayana kadar öm­rümde bir kadına vurmadım. Şimdiyse neredeyse düzenli bir faaliyet oldu. Kaba herifin tekiyim artık, gerçekten öyle."</span></span></p>

    <p><span class="Gvdemetni20"><span>Carla yumruklarını öylesine sıkıyordu ki cildi bembeyaz ol­muştu. İçinde kabaran çok güçlü bir acı ve öfke hissetti.</span></span></p>

    <p><span class="Gvdemetni20"><span>“Kadınlarla çocuklar böyle nasıl öldürülür? Nasıl... Çöp gö­mer gibi kadın ve çocuk cesetlerini bir çukura nasıl böyle atar­lar?"</span></span></p>

    <p><span class="Gvdemetni20"><span>Kelly sigarasından bir nefes çekti. “Biliyorum, tüm bunların anlamını kavramak imkânsız. Üstelik içlerinden çoğu daha ço­cuk yaştaydı."</span></span></p>

    <p><span class="Gvdemetni20"><span>Ağzındaki dumanı ıstırap gibi bir solukla boşalttı. “Buradaki iş gerçekten iğrenç olmaya başladı. Bütün tarafların yaptığı vah­şete tanık oldum - Hırvatların, Boşnakların, Sırpların."</span></span></p>

    <p><span class="Gvdemetni20"><span>Durakladı. “Kurşuna dizilen, kafası uçurulan, boğulan ya da gırtlağı kesilen büyüklerin, çocukların ve bebeklerin cesetlerini çıkardım. Annelerinin karnından çıkarılmış, doğmamış bebek kalıntıları gördüm. Günahkârlık her türlü sınırı aşmış."</span></span></p>

    <p><span class="Gvdemetni20"><span>“Bunca kötülük; hem de ne adına Mr. Kelly?"</span></span></p>

    <p><span class="Gvdemetni20"><span>“Yüzeyden bakınca, dünyaya sanki her şey dinle ilgiliymiş gibi görünüyor; Hıristiyan'la Müslüman arasındaki sonu gel­mez çatışmanın sonucuymuş gibi. Oysa Sırpların, Hırvatların ve Boşnakların büyük çoğunluğu en ufak bir cinayet niyeti olma­yan düzgün insanlardı."</span></span></p>

    <p><span class="Gvdemetni20"><span>Başını kaldırıp Carla'ya baktı. “Burası gibi kırsal bölgeler­de, genellikle etnik çizgiler hattında gelişmiş, yüzyıllardan beri süren kan davaları olduğu kuşkusuz. Köyler arasında, etnik gruplar arasında, hatta aileler arasında kan davaları. Neredeyse dağlılar gibi -Hatfield'ler McCoy'lara karşı- sadece biraz daha vahşi. Ama tek neden bu da değil."</span></span></p>

    <p><span>“Ya ne?"</span></p>

    <p><span class="Gvdemetni20"><span>“Bir kısmının nefret ve hoşgörüsüzlükten doğduğu doğru. Bir de mutlak gaddarlıktan. Ama tıpkı İkinci Dünya Savaşı sıra­sında Nazi ve Japon asker sınıfı gibi, asıl temeli bazı insanların diğerlerini daha düşük insan, işkence ve ölümü hak etmiş aşağı sınıftan düşman olarak görmelerine neden olduğu için, günahla­rın en korkuncu olan kibir."</span></span></p>

    <p><span class="Gvdemetni20"><span>Parmağını kazılan çukura uzattı. “İşte tüm bunların asıl ne­deni. Ve yaptıkları yanlarına kâr kalacağı için, hukukun üstünlü­ğü kaybolduğu için. İnsan doğası böyle. Sırp mafyasının rolüne gelince, onların amacı vatanseverlik görüntüsü altında kazanç sağlamaktı: İnsanların evlerini ve topraklarım, mallarını ve de­ğerli eşyalarını çalmak, çoğu zaman da kurbanları öldürmek. İçiniz rahat etsin, savcılar erişebilecekleri bütün kanıtları değer­lendirecektir. Adalet varsa, yerini bulacaktır."</span></span></p>

    <p><span class="Gvdemetni20"><span>“Bu dediklerinize inanıyor musunuz Mr. Kelly? Bütün bu ci­nayetleri işleyen katillerin yakalanıp cezalandırılacaklarına ina­nıyor musunuz?"</span></span></p>

    <p><span class="Gvdemetni20"><span>Carla'nın sesi talepkâr ve sertti.</span></span></p>

    <p><span class="Gvdemetni20"><span>Kelly bir süre alt dudağını ısırdı, bir tütün parçacığı bulup öteye fiskeledi. “Hayır, hepsinin ceza göreceğine inanmıyorum."</span></span></p>

    <p><span class="Gvdemetni20"><span>“En azından dürüstsünüz."</span></span></p>

    <p><span class="Gvdemetni20"><span>Kelly sigarasının külünü silkti. “Yün parçaları?.."</span></span></p>

    <p><span class="Gvdemetni20"><span>“Annem o renkte bir hırka giyiyordu."</span></span></p>

    <p><span class="Gvdemetni20"><span>“İşe yaramayacağını düşünebilirsiniz, oysa tanık beyanı ola­rak bir şeyler anlatabilirseniz yetkililer mutlu olacaktır. Bugün olması şart değil. Yine de, kayıtlarında bulunmasını isteyecek­lerdir."</span></span></p>

    <p><span class="Gvdemetni20"><span>Kelly'nin bakışlarını izleyince Şeytan Tepesi'ni gördü.</span></span></p>

    <p><span class="Gvdemetni20"><span>“Şimdi oraya gitmemeniz herhalde akıllılık olur."</span></span></p>

    <p><span class="Gvdemetni20"><span>“Siz kampı gördünüz mü?"</span></span></p>

    <p><span class="Gvdemetni20"><span>“Birkaç yıl önce gidip bir göz attım, benim bile içim ürperdi."</span></span></p>

    <p><span class="Gvdemetni20"><span>“Oraya yaklaşılabiliyor mu?"</span></span></p>

    <p><span class="Gvdemetni20"><span>“Sanmıyorum. Zaten kapatıldı."</span></span></p>

    <p><span class="Gvdemetni20"><span>“Ama isterseniz girebiliyorsunuz, değil mi?"</span></span></p>

    <p><span class="Gvdemetni20"><span>“Elbette."</span></span></p>

    <p><span class="Gvdemetni20"><span>“İçerisi neye benziyor?"</span></span></p>

    <p><span class="Gvdemetni20"><span>“Biraz karışık. Elektrik yok ve binanın bazı bölümleri bomba­lardan çökmüş."</span></span></p>

    <p><span class="Gvdemetni20"><span>“Olduğu gibi mi bırakılmış?"</span></span></p>

    <p><span>"Buldukları gibi. Kuşkusuz, yetkililerin başka yerlerde işleri başlarından aşkındı, kasaba ve köyleri yeniden inşa etmek gere­kiyordu."</span></p>

    <p><span class="Gvdemetni20"><span>"Zemin katında koridorlar vardı. Onlardan biri de hademe odasına giderdi."</span></span></p>

    <p><span class="Gvdemetni20"><span>"Doğrusunu söylemek gerekirse hafirlamıyorum."</span></span></p>

    <p><span class="Gvdemetni20"><span>"Binanın tamamının aranıp aranmadığı hakkında bilginiz var mı?"</span></span></p>

    <p><span class="Gvdemetni20"><span>"En ufak bir fikrim yok. Neden sordunuz?"</span></span></p>

    <p class="MsoNormal"><a id="bookmark52"><span> </span></a></p>

    <p class="MsoNormal"><span><br /></span></p>

    <h2 class="MsoNormal" id="sigil_toc_id_35"><span><b>42</b></span></h2>

    <p><span class="Gvdemetni20"><span>Carla arduvaz kaplı çatıları, sıvalı duvarlarıyla bir dizi beton bina gördü.</span></span></p>

    <p><span class="Gvdemetni20"><span>Eski bir askeri kamyonun parçaları, paslanmış bir motor blo- ku ve ezilmiş bir tampon çayırın üzerine dağılmış, kampı çevi­ren dikenli tel bütünüyle paslanmıştı.</span></span></p>

    <p><span class="Gvdemetni20"><span>Toyota Land Cruiser giriş yolunda ilerlerken midesinin kalk­tığını hissetti.</span></span></p>

    <p><span class="Gvdemetni20"><span>Kamp tam da hatırladığı gibiydi; tek fark top mermilerinin çatının bazı bölümlerinde koskocaman, kapkara delikler bırak­mış olmasıydı. Duvarlardaki parçalanmış sıvaların üzeri mermi delikleriyle kaplıydı.</span></span></p>

    <p><span>Bacakları yeniden titremeye başlamıştı.</span></p>

    <p><span class="Gvdemetni20"><span>Kamp girişindeki demir kapıya yaklaştıklarında Kelly frene bastı. Land Cruiser'ın arka koltuğunda iki erkek meslektaşı otu­ruyordu.</span></span></p>

    <p><span class="Gvdemetni20"><span>Biri arabadan atladı ve kapının demir sustasını itti.</span></span></p>

    <p><span class="Gvdemetni20"><span>Kelly gaza dokundu, Toyota peşinde JCB ekskavatör yüklü treylerle kapıdan geçti.</span></span></p>

    <p class="MsoNormal"><span class="Gvdemetni20"><span>Ön girişin karşısında durdular.</span></span></p>

    <p class="MsoNormal"><span class="Gvdemetni20"><span>Pencereler çürümeye yüz tutmuş kalaslarla örtülmüş, ana binanın önündeki toplantı alanı da ayrıkotlanyla, çalı kümele­riyle kaplanmıştı.</span></span></p>

    <p><span class="Gvdemetni20"><span>Carla yeşil boyası pul pul kalkmış, çift kanatlı yıkık dökük kapıyı gördü.</span></span></p>

    <p><span class="Gvdemetni20"><span>Kanatlardan biri menteşesinden sarkıyordu.</span></span></p>

    <p><span>Kelly, “Bu ıstırabı tekrar yaşamak istediğinden emin misin?" diye sordu. “Savaş suçlarına sahne olduğu içinburanın karış ka­rış aranmış olması gerekir."</span></p>

    <p><span>“Ama emin değiliz."</span></p>

    <p><span>“Hayır, ama kabul et ki..."</span></p>

    <p><span class="Gvdemetni20"><span>“Hiçbir şey kabul edecek durumda değilim."</span></span></p>

    <p><span>Carla, Land Cruiser'dan inerken endişeliydi. Çift kanatlı ye­şil kapıya yaklaşan Kelly ve adamlarının ellerinde el fenerleri vardı.</span></p>

    <p><span class="Gvdemetni20"><span>Güneş ortalığı iyice ısıtıyordu. Ağustosböcekleri haykırıyor, havada bir çürümüş ağaç kokusu salınıyordu.</span></span></p>

    <p><span>Yeşil kapılar ve kapının iki yanındaki duvarlar kurşun iziyle delik deşikti. Carla dönüp kamp meydanına baktı.</span></p>

    <p><span class="Gvdemetni20"><span>Boyun kasları gergindi. Gözünün önünden görüntüler aktı. Kurtulmaya çabaladı, ama görüntüler kaybolmayacak kadar güçlüydü.</span></span></p>

    <p><span class="Gvdemetni20"><span>Sabahın erken, soğuk ve karanlık saatlerinde, yorgun ve aç, kampa varışlarını hatırladı. Erkekler ve erkek çocuklar ailelerin­den koparılırken, babası uzaklaştırılırken duyduğu umutsuz in­lemeleri yeniden işitti.</span></span></p>

    <p><span class="Gvdemetni20"><span>Kamyon giderken, babasının yüzündeki ifade. Dehşetli bir korkunun pençesinde olmasına karşın yiğitçe el sallamıştı. Nedenini bilmeden, babasının yanaklarından aşağıya akan yaş­ları gördüğünü hatırladı. Bunlar umarsızlık ve ailesini koruya­mama utancının gözyaşları mıydı?</span></span></p>

    <p class="MsoNormal"><span class="Gvdemetni80"><span>Neredesin sevgili babam? Sana ne oldu? O iyilik dolu güler yüzünü bir daha görebilecek miyim?</span></span></p>

    <p><span class="Gvdemetni20"><span>Gözünün önüne başka görüntüler yığıldı. Alma'nın yüzü­nü yanağından çenesine kadar yaran o acımasız darbeyi vuran Boris Arkov, kadının yere düşen takma dişleri.</span></span></p>

    <p><span class="Gvdemetni20"><span>Elindeki gümüş doları düşürmesi, paranın Şavik'in ayak­larının dibine kadar yuvarlanması; Şavik'in dikkatini dağıtan, Alma'nın hayatını kurtaran o olay.</span></span></p>

    <p><span class="Gvdemetni20"><span>İlk gece nöbetçilerce sürüklenerek götürülen annelerle kızla­rın yüzlerindeki utancı, sıranın kendilerine gelmesinden korkan annesinin yüzündeki dehşet ifadesini hatırlayınca midesi kasıl­dı.</span></span></p>

    <p><span class="Gvdemetni20"><span>Mila Şavik'in adamlarının gaddarlıkları birer birer gözleri­nin önünden geçip, aynı soruları geri getirdi.</span></span></p>

    <p><span class="Gvdemetni20"><span>Bir insan bir anneyle çocuğunu, birbirlerinin gözü önünde nasıl böylesine küçük düşürür? Çocukları açlıktan ölmeye terk ederken, annelerinin endişe ve tiksintiden neredeyse ölecek du­ruma gelmelerini nasıl kabul eder? Kurbanlarına gözlerini kırp­madan nasıl tecavüz eder, hiç düşünmeden nasıl öldürebilir?</span></span></p>

    <p><span class="Gvdemetni20"><span>O adamlardan bazıları da babaydı mutlaka. Bazılarının sev­diği çocukları ve bebekleri, düşkün oldukları anneleri, kızları veya oğulları olmalıydı.</span></span></p>

    <p><span class="Gvdemetni20"><span>Olanların teknedeni, karşıdakilerin başka bir kültürden veya dinden olmaları mıydı? Böyle bir farklılık kurbanları nasıl daha aşağı insan yapardı?</span></span></p>

    <p><span class="Gvdemetni20"><span>Sırayı başka bir anı aldı. İlk gece burada, toplantı alanın­da dururken, sırtında Thomas the Train sırt çantasıyla Luka'yı elinden tutuşu. O küçücük yüzündeki gözleri ve ağzı korkudan açıktı, ablasının elini sıkıca tutarken şaşkın görünüyor, fısıldadı­ğında korkusu sesinde yankılanıyordu.</span></span></p>

    <p><span class="Gvdemetni20"><span>“İyi olacak mıyız Carla? Olacak mıyız? Anne ve baba da iyi olacak mı?"</span></span></p>

    <p><span>O endişeli sorular kulaklarında çınladı.</span></p>

    <p><span class="Gvdemetni20"><span>Menteşelerinden sarkan yeşil kapının ötesine geçmekten kor­kuyordu.</span></span></p>

    <p><span>İlk adımı atmaktan.</span></p>

    <p><span class="Gvdemetni20"><span>Ötesinde neyle karşılaşacağını düşünmekten.</span></span></p>

    <p><span class="Gvdemetni20"><span>Ya Alma yanılıyorsa?</span></span></p>

    <p><span>Ya yaralı zihniyle Luka'yı hastanede gördüğünü sanıyorsa?</span> <span class="Gvdemetni20"><span>Ya Luka ve diğer çocuklar top ateşinden öldülerse?</span></span></p>

    <p><span class="Gvdemetni20"><span>Huzur bozucu sorular zihninde birbiri ardından akıp geçi­yordu.</span></span></p>

    <p><span class="Gvdemetni20"><span>Umutsuzlukla elini kurşunlarla delik deşik olmuş duvara dayadı, sanki kendini hazırlamak istiyormuş gibi, birkaç derin soluk aldı.</span></span></p>

    <p><span class="Gvdemetni20"><span>Koluna parmakların dokunduğunu hissetti. Döndü.</span></span></p>

    <p><span class="Gvdemetni20"><span>Kelly konuşmuyor, ama gözleri yeşil kapılarla Carla arasında gidip geliyor, sanki ona soru soruyordu.</span></span></p>

    <p class="MsoNormal"><span class="Gvdemetni80"><span>Hazır mısın?</span></span></p>

    <p><span class="Gvdemetni20"><span>Carla başını evet der gibi salladı.</span></span></p>

    <p><span class="Gvdemetni20"><span>Kelly fenerini yaktı.</span></span></p>

    <p><span class="Gvdemetni20"><span>Kelly kapıyı itti, menteşeler gıcırdadı, eşiği geçtiler.</span></span></p>

    <p class="MsoNormal"><a id="bookmark53"><span> </span></a></p>

    <p class="MsoNormal"><span><br /></span></p>

    <h2 class="MsoNormal" id="sigil_toc_id_36"><span><b>43</b></span></h2>

    <p><span class="Gvdemetni20"><span>Kırık camlar ayaklarının altında ezildi.</span></span></p>

    <p><span class="Gvdemetni20"><span>Girişi çürümüş ahşap kokusu basmıştı. Kelly'nin adamları fenerlerini salladıkça, Carla'nın gözleri loşluğa alıştı. Girişteki hol hatırladığından çok daha küçüktü.</span></span></p>

    <p><span>Toz, moloz ve cam kırıklarıyla kaplıydı.</span></p>

    <p><span class="Gvdemetni20"><span>Sağa sola atılmış, boş ve paslanmış sardalye ve ton tenekeleri gördü.</span></span></p>

    <p><span class="Gvdemetni20"><span>Etraf üzerleri Rusça yazılı eski cephane sandıklarıyla, boş mermi kovanlarıyla doluydu. Buruş buruş bir yeşil erkek çorabı­nın yanında ezilmiş ve çürümüş bir bluz kalıntısı vardı.</span></span></p>

    <p><span class="Gvdemetni20"><span>Burası, kadınların sorgu, tecavüz veya dayak için sürüklen­dikleri holdü.</span></span></p>

    <p><span class="Gvdemetni20"><span>Holün hemen ağzında, solda, kapısındaki buzlu cam un ufak olmuş oda, ana büroydu.</span></span></p>

    <p><span class="Gvdemetni20"><span>Şavik'in bürosu, kuşku yok. Omurgasının ürperdiğini his­setti.</span></span></p>

    <p><span class="Gvdemetni20"><span>Kaçışlarından bir gece önceki karşılaşmaları hakkında hiçbir şey hatırlamıyor olması tuhaftı.</span></span></p>

    <p><span class="Gvdemetni20"><span>Belki de böylesi daha iyiydi. Oysa Şavik'le yüz yüze bulun­manın düşüncesi bile iğrençti.</span></span></p>

    <p><span>Binanın içlerine doğru ilerledikçe, kırık pencerelerden ve delinmiş çatıdan içeriye daha fazla aydınlık giriyordu. Kelly ve arkadaşları fenerlerini söndürdü.</span></p>

    <p><span class="Gvdemetni20"><span>Carla yeri kalın bir toz tabakasının kapladığını, bazı du­varlara yazılar yazıldığını gördü. "Katiller, cehenneme gidin!", "Şeytanla yatan şeytanla ölür!"</span></span></p>

    <p><span class="Gvdemetni20"><span>Demir yatakları paslanmış odaların önünden geçtiler; bun­lar muhafızların kadınlara tecavüz ettiği odalar olmalıydı. Duvarlardan bazılarına kaba cinsel semboller çizilmişti.</span></span></p>

    <p><span class="Gvdemetni20"><span>Koridorların kesiştiği bir yere vardılar.</span></span></p>

    <p><span class="Gvdemetni20"><span>İkisi sola, ikisi sağa gidiyordu.</span></span></p>

    <p><span class="Gvdemetni20"><span>Kelly el fenerini yaktı. Bombardıman sonucu oluşan yıkıntı her tarafta birer koridoru tıkamış, içeriye moloz ve enkaz yığıl­mıştı. Bombalar tavanı parçalamıştı; elektrik kabloları yukarı­dan aşağıya ince kara yılanlar gibi sarkıyordu.</span></span></p>

    <p><span class="Gvdemetni20"><span>Bu iki koridora girmek imkânsız görünüyordu.</span></span></p>

    <p><span class="Gvdemetni20"><span>Öteki iki koridor dışarıdan gelen günışığıyla aydınlıktı, iki yandaki kapılardan bazıları ya parçalanmış ya da menteşelerin­den kopmuştu.</span></span></p>

    <p><span class="Gvdemetni20"><span>Soluklarının hızlandığını, nabzının kulağında attığını his­setti.</span></span></p>

    <p><span class="Gvdemetni20"><span>Kelly el feneriyle koridorları göstererek, "Hangisi olduğunu hatırlıyor musun?" diye sordu.</span></span></p>

    <p><span>"Sa... Sanırım bu taraftan."</span></p>

    <p><span class="Gvdemetni20"><span>Kelly'yle arkadaşları peşinde, soldaki koridorda ilerlemeye koyuldu.</span></span></p>

    <p><span class="Gvdemetni20"><span>Kapalı kapıları açıyor, menteşeler gıcırdıyordu.</span></span></p>

    <p><span class="Gvdemetni20"><span>Odalardan çoğunda paslı demir dosya dolapları ve parçalan­mış mobilyalar buldular. Bir kapının ardında karmakarışık kab­loları spagetti gibi sarkan bir şalt panosuyla karşılaştılar.</span></span></p>

    <p><span>Hademe odası yoktu.</span></p>

    <p><span class="Gvdemetni20"><span>"Yanılmışım. Bu koridor değildi. Bir sonraki olmalı - moloz­ların tıkadığı."</span></span></p>

    <p><span class="Gvdemetni20"><span>Kelly arkadaşlarına seslendi. "JCB kazıcıyı getirin, çocuklar! Gerekiyorsa ön kapıları yıkın, ama o kahrolası aleti buraya geti­rin, hem de hemen."</span></span></p>

    <p><span class="Gvdemetni20"><span>Carla bir sonraki koridorun girişine doğru çekildi. Dev bir moloz yığını koridoru tıkamıştı.</span></span></p>

    <p><span>Hademe odasına gidenin bu koridor olduğundan emindi.</span></p>

    <p><span>Enkaz yığınından parçalar alıp atmaya koyuldu. Yukarıdan, tavandan sıvalar döküldü.</span></p>

    <p><span class="Gvdemetni20"><span>Kelly, “Yavaş ol. O tavana bakmak hoşuma gitmiyor. Her an çökebilir. Alet gelene kadar bekle."</span></span></p>

    <p><span class="Gvdemetni20"><span>Oysa genç kadın söylenenleri duymuyordu bile. Parçalanmış bir tahtayı alıp kenara fırlattı.</span></span></p>

    <p><span>“Beni duydun mu?"</span></p>

    <p><span class="Gvdemetni20"><span>Kelly'ye aldırmadan, bu kez tavan alçısından bir parçaya uzandı. Bir çeşit korkulu umutsuzluğun pençesinde, çılgınlar gibi uğraşıyordu.</span></span></p>

    <p><span class="Gvdemetni20"><span>Onu engellemeye kalkışan Kelly'yi kenara itiverdi. Dışarıda, JCB'nin motorunun çalıştığını işittiler, ardından, sanki adam ekskavatörü giriş kapılarını yıkarak geçirmiş gibi, bir çatırtı du­yuldu.</span></span></p>

    <p><span class="Gvdemetni20"><span>Carla çılgınca uğraşını sürdürdü. Öksürdü, tükürükleri sa­çıldı.</span></span></p>

    <p><span class="Gvdemetni20"><span>Alçı tozu talk pudrası gibiydi ve yerdeki moloz yığınlarını kaplamıştı. Sağ ayağı sert bir şeye çarpıp tozun bir bölümünü havalandırdı: bir asker postalı.</span></span></p>

    <p><span class="Gvdemetni20"><span>Ardından, yumuşak bir şeye bastı.</span></span></p>

    <p><span class="Gvdemetni20"><span>Ayakkabısının ucuyla dürtükledi ve kırmızı-mavi bir şey gördü. Yüreğinden bir ürperti dalgası geçti.</span></span></p>

    <p><span class="Gvdemetni20"><span>Dizlerinin üzerine çöktü. Gördüğü şeyin üzerindeki tozu sü­pürdü.</span></span></p>

    <p><span class="Gvdemetni20"><span>Thomas the Train motifini, kocaman gözlü ve gülücüklü o küçük mavi lokomotifi tanıdı.</span></span></p>

    <p><span class="Gvdemetni20"><span>Kelly, “Ne var?" diye sordu.</span></span></p>

    <p><span class="Gvdemetni20"><span>“Kardeşim... Kardeşimin sırt çantası..." Çantayı eline alırken yüreği kesik kesik vuruyordu.</span></span></p>

    <p><span class="Gvdemetni20"><span>Fermuarı açıktı. Kalbi korkuyla vururken, sırt çantasını baş aşağı çevirdi. İçindekiler yere döküldü.</span></span></p>

    <p><span class="Gvdemetni20"><span>Parlak bir taş, bir ip parçası. Yırtık pırtık bir çocuk külotu ve fanilası.</span></span></p>

    <p><span class="Gvdemetni20"><span>Plastik kılıfında 1986 ürünü bir gümüş dolar.</span></span></p>

    <p><span class="Gvdemetni20"><span>Çantadan düşen son şey, mavi kumaştan bir parçaydı.</span></span></p>

    <p><span class="Gvdemetni20"><span>Luka'nın yatak arkadaşı.</span></span></p>

    <p><span class="Gvdemetni20"><span>Battaniyeciği...</span></span></p>

    <p><span class="Gvdemetni20"><span>Pamuklu kumaşı elinde sıktı, titremeye başladı, içinde bir çığ­lık büyüdü ve gözleri yaşardı.</span></span></p>

    <p><span class="Gvdemetni20"><span>Yeniden enkaza saldırdı, kocaman molozlara girişti.</span></span></p>

    <p><span class="Gvdemetni20"><span>Kelly omuzlarından yakaladı. “Lütfen geri çekil. Göz açıp ka­payıncaya kadar boşaltırız."</span></span></p>

    <p><span class="Gvdemetni20"><span>Makinenin kepçesi yığına daldı. Ardında sadece bir toz bu­lutu bırakarak iki dakikaya kalmadan molozlar arasında bir yol açtı.</span></span></p>

    <p><span class="Gvdemetni20"><span>Carla'nın hayatındaki en uzun iki dakika.</span></span></p>

    <p><span class="Gvdemetni20"><span>O kadar titriyordu ki, tozdan, korkudan güçlükle soluk alabi­liyor ve böğrünü tutması gerekiyordu.</span></span></p>

    <p><span class="Gvdemetni20"><span>Ekskavatör moloz yığınını aşınca operatör geri vitese taktı, ortada geçilebilecek genişlikte bir yol bıraktı.</span></span></p>

    <p><span class="Gvdemetni20"><span>Kelly fenerinin düğmesine bastı. Moloz yığınının ötesinde bir koridor uzanıyordu.</span></span></p>

    <p><span class="Gvdemetni20"><span>Her iki tarafında da kapılar. Kimisi menteşelerinden kop­muş, kimisi sapasağlam.</span></span></p>

    <p><span class="Gvdemetni20"><span>Kelly boynunu kesiyormuş gibi bir işaret yaparak, “Kes!" diye bağırdı. “Durdur şu kahrolası aleti!"</span></span></p>

    <p><span class="Gvdemetni20"><span>Operatör gürültücü motoru susturdu.</span></span></p>

    <p><span class="Gvdemetni20"><span>Etrafı sessizlik kapladı.</span></span></p>

    <p><span class="Gvdemetni20"><span>Yüzü toza bulanmış, kollarıyla ağzını ve burnunu koruyan Kelly, Carla'ya baktı.</span></span></p>

    <p><span class="Gvdemetni20"><span>Genç kadının gözleri korkudan fal taşı gibi açıktı.</span></span></p>

    <p><span class="Gvdemetni20"><span>Tek kelime etmeden, Kelly'nin elindeki feneri aldı ve sende­leyerek aralıktan geçti.</span></span></p>

    <p><span class="Gvdemetni20"><span>Fener ışığı tozlu havayı gümüş bir bıçak gibi yarıyordu.</span></span></p>

    <p><span class="Gvdemetni20"><span>Biraz önce kapının önüne yığılı duran molozları gördü.</span></span></p>

    <p><span class="Gvdemetni20"><span>Fenerin ışığını kapının üzerindeki kirli levhaya tuttu:</span></span> <span>DOMAR.</span></p>

    <p><span class="Gvdemetni20"><span>O kelimeyi hatırlıyordu.</span></span></p>

    <p><span class="Gvdemetni20"><span>Hademe.</span></span></p>

    <p><span class="Gvdemetni20"><span>Kapının tokmağını kavradı, çevirdi.</span></span></p>

    <p><span class="Gvdemetni20"><span>Kapı yerinden kıpırdamadı. Kapının dibine birikmiş moloz­ları tekmeleyerek uzaklaştırdı.</span></span></p>

    <p><span class="Gvdemetni20"><span>Tokmağı bir daha çevirdi. Kapı yine oynamadı.</span></span></p>

    <p><span class="Gvdemetni20"><span>Kelly şimdi arkasındaydı. “Dur, bana bırak..."</span></span></p>

    <p><span class="Gvdemetni20"><span>Tokmağı çevirdi, kuvvetle asıldı ve Carla bir çatırtı işitti. Ahşap sıkışmış, ya da kabarıp kasaya yapışmıştı.</span></span></p>

    <p><span class="Gvdemetni20"><span>Kelly bir kez daha asıldı. Kapı bir iki parmak kadar aralandı, yeniden sıkıştı.</span></span></p>

    <p><span class="Gvdemetni20"><span>Kelly bir kez daha çekme fırsatı bulamadan, Carla iki elinin parmaklarını kapı kasasındaki aralığa geçirdi ve bütün gücüyle çekti.</span></span></p>

    <p><span class="Gvdemetni20"><span>Kapı homurdandı, ardına kadar açıldı.</span></span></p>

    <p><span class="Gvdemetni20"><span>Yüzlerine bir küf kokusu çarptı. Carla konuşamıyordu. Safranın gırtlağına yükseldiğini hissetti, nefesini tutmak için elini ağzına götürdü.</span></span></p>

    <p><span class="Gvdemetni20"><span>Kelly yalvarır gibi, “Geri dur Carla. Dediğimi yap lütfen," de­yip genç kadını uzaklaştırmak istediyse de Carla adamı umut­suzlukla itti.</span></span></p>

    <p><span class="Gvdemetni20"><span>Depo odasının içinde birkaç çocuğun mumyalanmış cesetle­rini gördü.</span></span></p>

    <p><span class="Gvdemetni20"><span>Bazıları yerde kıvrılmış, bazıları ayakta duruyordu. Boş göz yuvaları büyük ve açık delikler gibi, çizgileri tanınmayacak hal­deydi.</span></span></p>

    <p><span class="Gvdemetni20"><span>Cesetlerin üzerinde hâlâ elbiseleri duruyordu ama giysiler pörsümüş, benekli bir kahverengine bürünmüştü. Cesetlerden biri küçük bir kızdı, uzun saç örgüleri göğsüne iniyordu.</span></span></p>

    <p><span class="Gvdemetni20"><span>Bir diğeri, koyu renk bukleli küçük bir oğlandı. Carla sanki kalbi duracakmış gibi, yüreğinde tuhaf bir çırpıntı duydu.</span></span></p>

    <p><span class="Gvdemetni20"><span>Boğulmakta olan biri gibi, tuhaf bir ses çıkardı.</span></span></p>

    <p><span class="Gvdemetni20"><span>Sonra dizlerinin üzerine çöküp bağırdı.</span></span></p>

    <p><span class="Gvdemetni20"><span>Annesi için, babası için, Luka için.</span></span></p>

    <p><span class="Gvdemetni20"><span>Burada can veren bütün ölülerin ruhlarından gelen bir haykı­rış gibi, bütün binada yankılanan, korkunç bir çığlık.</span></span></p>
  </div>

  <p><span><br /></span></p>

  <div class="WordSection41"></div>
</body>
</html>
