<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <div class="WordSection42">
    <h2 class="Balk420"><a><b><span>44</span></b></a></h2>

    <p class="Balk420"><a id="bookmark54"><b><span>NEW JERSEY</span></b></a></p>

    <p><span class="Gvdemetni20"><span>Adının Billy Davix olduğunu söyleyen adam sarı saçlarını savurarak çelik borunun etrafında dönen direk dansçısının ba­caklarına hayranlıkla bakıyordu.</span></span></p>

    <p><span class="Gvdemetni20"><span>Müziğin sesi yüksekti, bir Rolling Stones parçası.</span></span></p>

    <p><span class="Gvdemetni20"><span>Garson kızlardan biri yaklaştı ve votka-toniği Billy'nin ma­sasına bıraktı. Özel kulübün loş ışıklarına rağmen, barda çalışan kadınların hepsi birer afetti.</span></span></p>

    <p><span class="Gvdemetni20"><span>“Başka bir şeye ihtiyacınız var mı efendim?"</span></span></p>

    <p><span class="Gvdemetni20"><span>Billy cüzdanından çıkardığı banknotları uzatırken direğe sa­rılmış dansözü gösterdi. “Evet, yeni kız nasıl olur?"</span></span></p>

    <p><span class="Gvdemetni20"><span>“Pahalı zevkleriniz var."</span></span></p>

    <p><span class="Gvdemetni20"><span>“İşte orada hakkın var bebek. Şimdi bana bir iyilik yap ve yukarıdakine Billy'nin onunla görüşmek istediğini söyle."</span></span></p>

    <p><span class="Gvdemetni20"><span>“Elbette."</span></span></p>

    <p><span>Dar eteğiyle uzaklaşan kadının arkasından baktı. Özel kulü­bün işleri oldukça iyiydi. Günlerden çarşamba olmasına rağmen kalabalıktı.</span></p>

    <p><span class="Gvdemetni20"><span>Bardaki kadınlardan bazılarının fahişe oldukları apaçık bel­liydi; gereğinden fazla dudak boyası, aşırı makyaj ve ucuz ama gösterişli giysiler. Bu akşam erkek müşterilerin çoğu Rus ve Sırp'tı; deri ceket giymiş, sert görünüşlü adamlardı.</span></span></p>

    <p><span class="Gvdemetni20"><span>Billy gangsterlerin bu deri ceket düşkünlüğünü hiç anla- yamıyordu. Sanki en üstün başarı göstergesiymiş gibi. Babası da aynıydı. Billy daha dört yaşındayken Amerika'ya geldik­lerinde adam ilk iş olarak kendine siyah bir deri ceket almıştı. Pejmürdeliğin bir sınırı olabilir mi?</span></span></p>

    <p><span class="Gvdemetni20"><span>Aptallık. Gangster gibi dikkat çekmekten başka bir işe yara­mayan bir aptallık.</span></span></p>

    <p><span class="Gvdemetni20"><span>Dobraşin, Arkov'un koruması, masaya doğru yaklaşıyordu. Bir deri ceketli daha. Aşırı steroidden Sumo güreşçisine benze­miş. Burnu yüzünün içine çakılmış gibi, kolları enerji yüklü.</span></span></p>
  </div>

  <div class="WordSection43">
    <p><span>İstan'ların birinden gelmeydi -Özbekistan, Türkmenistan, her neresiyse- ve gözlerinde bir Asyalı çekikliği vardı.</span></p>

    <p><span class="Gvdemetni20"><span>Bir şekilde Billy'ye ukelele çalan o Hawaii'li adamı hatırlatı­yordu, "Somewhere over the Rainbow" ile listeleri altüst eden o adamı, adı Israel bir şey olmalıydı.</span></span></p>

    <p><span>Devasa cüssesine rağmen Dobraşin'in hakkından gelebilece­ğini biliyordu, problem yoktu.</span></p>

    <p><span class="Gvdemetni20"><span>"Patron hemen yukarı gelsin, dedi."</span></span></p>

    <p><span>Masasının üzerindeki dizüstü bilgisayarın ardında oturan Arkov karşısındaki koltuğu işaret etti.</span></p>

    <p><span>"Otur, Billy."</span></p>

    <p><span>Billy babasının kuzeninin İnterpol ve gezegendeki polislerin yarısı tarafından arandığının farkındaydı, ama</span> <span class="Gvdemetni2talik"><span>kanun</span></span> <span>-sadakat- ve</span> <span class="Gvdemetni2talik"><span>besa</span></span> <span>-gizlilik- kavramlarının önemini de biliyordu.</span></p>

    <p><span class="Gvdemetni20"><span>Babası Arkov'lar için yıllar boyunca infazcı olarak çalışmış, 56 yaşında</span></span> <span class="Gvdemetni2talik"><span>Sopranolar</span></span> <span class="Gvdemetni20"><span>dizisini izlerken bir kalp krizi sonucu ölene kadar en iyi bildiği şeyi, kas ve dayağın karışımını kullanmıştı. Annesi kocasını parlak deri ceketi, göz kamaştırıcı beyaz göm­leği, beyaz kravatı ve arkaya taralı saçlarıyla gömmüştü - Billy babasının tabuttaki bir penguene benzediğini düşünmüştü.</span></span></p>

    <p><span>Terzi elinden çıkma takım elbiseyi ya da tek ceketi tercih edi­yordu. Böyle bir giyimle dağıtımda gangster rolü almış gibi dik­kat çekmezdin.</span></p>

    <p><span>Liseyi bitirmemişti ama Amerikan Deniz Piyadesi olarak ge­çirdiği altı yıl doğal saldırganlığını açığa vurmuş, gerekli bütün eğitimi de sağlamıştı. Yine de tuhaf olan bir şey vardı: Kendine kalsa aktör olmak isterdi.</span></p>

    <p><span>Herkes Billy Bob Thornton'a benzediğini, ama daha yakışıklı olduğunu söylüyordu. Beyazperdeye geçmek istemişti, ama 12 aylık ter ve</span> <span>yoksulluğun sonucunda sahneleyebileceği tek şey Energizer Tavşanı yanında boktan bir televizyon reklamı, baba­sının en sevdiği şov olan</span> <span class="Gvdemetni2talik"><span>Sopranolarda</span></span> <span>minik bir rol ve</span> <span class="Gvdemetni2talik"><span>Hamlet</span></span> <span>için kiralık bir izleyici topluluğu karşısında bir ay boyunca tayt giyerek dolaşmaktı.</span></p>

    <p><span>Bütün dünya kocaman bir sahneyken doğru dürüst bir rol </span><span>alamamıştı.</span><a href="../Text/Section0024.xhtml#_ftn2" title=""><sup><span class="Gvdemetni20"><sup><span>[2]</span></sup></span></sup></a> <span>Teşekkürler, ama suç daha iyi ödeme yapıyordu.</span></p>

    <p><span class="Gvdemetni20"><span>Arkov masasının arkasından yavaşça çıkıp kenarına oturdu.</span></span></p>

    <p><span class="Gvdemetni20"><span>Büronun kepenkleri indirilmiş, tavandaki ışık yakılmıştı.</span></span></p>

    <p><span class="Gvdemetni20"><span>Kristal bir kadehe viski koyarken, "Pekâlâ, kadınla ilgili öykü neymiş?" diye sordu.</span></span></p>

    <p><span class="Gvdemetni20"><span>"Onu neden izlettiğini sormamın sakıncası var mı?"</span></span></p>

    <p><span class="Gvdemetni20"><span>"Sabır, Billy. Sen önce anlatacaklarını anlat. Sana ve çocukla­ra bunun için para veriyorum."</span></span></p>

    <p><span class="Gvdemetni20"><span>Billy ceketinin iç cebinden kahverengi bir zarf çekti ve için­den bir tomar fotoğrafla kâğıt çıkardı. "Hepsi burada. Çektiğim videolardan bastığım resim kopyaları dahil."</span></span></p>

    <p><span class="Gvdemetni20"><span>Arkov zarfı aldı, ama masanın üzerine fırlattı. "Ben tek say­falık biriyim Billy. Anlat bakalım."</span></span></p>

    <p><span class="Gvdemetni20"><span>"Yalnız yaşıyor. Telefona böcek yerleştirmek için gittiğimde</span></span> <span>evde yoktu. Ama büyükannesi oradaydı."</span></p>

    <p><span class="Gvdemetni20"><span>"Neredeymiş?"</span></span></p>

    <p><span class="Gvdemetni20"><span>"Yurtdışında. Tahmin et, nerede?"</span></span></p>

    <p><span class="Gvdemetni20"><span>"Tahmin yaşımı geçtim."</span></span></p>

    <p><span class="Gvdemetni20"><span>"Eski vatanda. Dubrovnik'te."</span></span></p>

    <p><span class="Gvdemetni20"><span>Arkov kaşlarını kaldırdı.</span></span></p>

    <p><span class="Gvdemetni20"><span>"Emin misin?"</span></span></p>

    <p><span>"Evet, adına hazırlanmış uçak rezervasyonunun yazıcı çıktı­sını gördüm. JFK'den Roma'ya, Roma'dan Dubrovnik'e. Bir kop­yasını zarfa koydum."</span></p>

    <p><span class="Gvdemetni20"><span>"Oraya neden gittiği hakkında bilgin var mı?"</span></span></p>

    <p><span class="Gvdemetni20"><span>"Hayır, henüz yok. Ama ilgileniyorum."</span></span></p>

    <p><span class="Gvdemetni20"><span>Zarftaki kâğıtlardan birini çekip uzattı. "Bu arada, bu ilgini çeker diye düşündüm. Çalışma odasındaki bir notta iki isim gör­düm. Üzerinde senin ve Mila Şavik'in adı var."</span></span></p>

    <p><span>Arkov'un yüzü kızardı, kâğıdı okurken eli titriyordu. "Sen devam et."</span></p>

    <p><span>"Hepsi bu kadar. Böcekleri yerleştirdiğimden beri kimse ev telefonunu kullanmadı; onun için kadın hâlâ dönmemiş olmalı."</span></p>

    <p><span class="Gvdemetni20"><span>"Nerede olduğunu bilmediğini mi söylüyorsun?"</span></span></p>

    <p><span class="Gvdemetni20"><span>Billy gülümsedi. “Öyle bir şey demedim. Dönüşünde Atlanta üzerinden bir Knoxville rezervasyonu var."</span></span></p>

    <p><span class="Gvdemetni20"><span>“Öyleyse, nerede şimdi?"</span></span></p>

    <p><span class="Gvdemetni20"><span>“Tahminime göre güneyde bir yerde, Doğu Tennessee'de, Hicksville'de."</span></span></p>

    <p><span>"Orada ne yapıyor?"</span></p>

    <p><span class="Gvdemetni20"><span>“Fikrim yok, ama çalışma odasında bunu buldum."</span></span></p>

    <p><span class="Gvdemetni20"><span>Arkov'a logolu bir mektubun fotoğrafını uzattı.</span></span></p>

    <p><span class="Gvdemetni20"><span>“Tennessee'den biri. Marina işletiyor."</span></span></p>

    <p><span class="Gvdemetni20"><span>“Nereden biliyorsun?"</span></span></p>

    <p><span class="Gvdemetni20"><span>“Logonun üzerindeki numarayı aradım."</span></span></p>

    <p><span class="Gvdemetni20"><span>“Kadınla bu adam arasında ne ilişki var?"</span></span></p>

    <p><span class="Gvdemetni20"><span>“Söyleyebilmek için henüz çok erken. Ama kadınla ilgili bir şey daha buldum."</span></span></p>

    <p><span class="Gvdemetni20"><span>“Ne?"</span></span></p>

    <p><span class="Gvdemetni20"><span>“Çalışma odasında doktoru ve sigorta şirketiyle yazışmalar vardı."</span></span></p>

    <p><span class="Gvdemetni20"><span>“Ee?"</span></span></p>

    <p><span class="Gvdemetni20"><span>“Patlamadan sonra yattığı hastaneyi aradım. Sigorta şirketin­den aradığımı söyledim."</span></span></p>

    <p><span class="Gvdemetni20"><span>“Sonra?"</span></span></p>

    <p><span class="Gvdemetni20"><span>"Kadın hamile."</span></span></p>

    <p><span class="Gvdemetni20"><span>"Bunun ne önemi var?"</span></span></p>

    <p><span class="Gvdemetni20"><span>Billy yine gülümsedi. “Bir zaafını, işleyebileceğimiz bir şey aramamı söylemiştin. Bu çok önemli. Gerekirse, bunu kullanır, ondan istediğimiz bilgiyi alırız. Bir kadın bebeğini korumak için her şeyi yapar."</span></span></p>

    <p><span>"Ama bu nerede olduğunu söylemiyor."</span></p>

    <p><span>"Onu bulmak için bir planım var."</span></p>

    <p><span class="Gvdemetni20"><span>Arkov viskisini bir dikişte bitirdi, kadehi masanın üzerine bıraktı.</span></span></p>

    <p><span class="Gvdemetni20"><span>"Yalnız dikkatli ol. Federallerin uyanıp, Amerikalıların dedi­ği gibi isilikli kıça konan sinekler gibi üzerimize çullanmalarını istemiyoruz."</span></span></p>

    <p><span class="Gvdemetni20"><span>"Sonra?"</span></span></p>

    <p><span class="Gvdemetni20"><span>"Kocasına yaptığını yaparsın. Öldürürsün."</span></span></p>
  </div>

  <p><span><b><br /></b></span></p>

  <p><span><b><br /></b></span></p>

  <h2 id="sigil_toc_id_37"><span><b>45</b></span></h2>

  <div class="WordSection44">
    <p><span>Billy çıktıktan sonra yandaki kapı açıldı ve içeriye Şavik gir­di.</span></p>

    <p><span>“Hepsini duydun mu?" Arkov zarfı açtı, uzattı.</span></p>

    <p><span>“Duydum." Zarfın içindekileri inceledi, sonra zarfı masaya bıraktı. “Lane'in dul karısının Dubrovnik'e gitmesinin bir nede­ni olmalı. Bir şeyin peşinde."</span></p>

    <p><span>“İyi ama, neyin?"</span></p>

    <p><span>“Asıl soru da bu ya."</span></p>

    <p><span>Büro kapısı vurulunca, Arkov gidip açtı. Koruması Dobraşin elinde bir evrak çantasıyla eşikte duruyordu.</span></p>

    <p><span>“Senin için, patron."</span></p>

    <p><span>Çantayı aldı, adam dönüp uzaklaştı.</span></p>

    <p><span>Arkov masasının arkasına geçti, bir bölmesine saklanmış za­rarsız görünüşlü, ince bir metal çubuğu aldı.</span></p>

    <p><span>Yere diz çöktü ve çubuğu zemin kaplamasındaki budak deli­ğine benzeyen bir deliğe soktu. Çevirip sahte panoyu kaldırınca, ortaya sağlam bir kasa çıktı.</span></p>

    <p><span>Şavik'in attığı çanta anahtarlarını havada yakaladı. “Billy'nin bu işi göze batmadan halledebileceğine güveniyor musun?"</span></p>

    <p><span>Arkov sırıttı ve çantanın kilidini açtı; içinde 100 dolarlık banknotlardan kalın tomarlar ve iki deri kese vardı. Keselerden birinin ipini çözdü, masanın üzerine döktüğü pırlantalar parıl­tılı bir yığın oluşturdu.</span></p>

    <p><span>“Billy aktör. Gerekli her role soyunabiliyor. Burada ne kadar var?"</span></p>

    <p><span>“Nakit ve taş olarak iki milyonun üzerinde."</span></p>

    <p><span>Arkov yine sırıttı. “Bu mevcut çeyrekte altı milyon, demektir. İhtiyar memnun olacak."</span></p>

    <p><span>“Aramadı mı?"</span></p>

    <p><span>“Sen gelmeden hemen önce. Buraya geldiğinde konuşmak is­tediği önemli bir aile konusu olduğunu söyledi."</span></p>

    <p><span>“Ne hususta?"</span></p>

    <p><span>“Söylemedi."</span></p>
  </div>

  <div class="WordSection45">
    <p><span>Şavik pencerenin yanına gitti, jaluzileri aralayıp dalgın göz­lerle New Jersey manzarasına baktı.</span></p>

    <p><span>Arkov ise pırlantaları yeniden keseye doldurdu, zemindeki gizli kasayı açıp parayla keseleri yerleştirdi.</span></p>

    <p><span>“Neyin var Mila?"</span></p>

    <p><span>“Düşünüyorum."</span></p>

    <p><span>“İhtiyar sonunda gittiğinde bütün bu paralara ne olacağını hiç merak etmiyor musun?"</span></p>

    <p><span>“Neden?"</span></p>

    <p><span>“Nasıl olsa gidici. Bizim geleceği düşünmemizin zamanı gel­di."</span></p>

    <p><span>“Çıkar ağzından baklayı."</span></p>

    <p><span>“İşi geliştirmek. Daha fazla güç, daha geniş alan. Eski gün­lerde, kamplardaki o pislikle uğraştığımız zaman bahsettiğimiz gelecek."</span></p>

    <p><span>“Eski günler geçti Boris. Geçeli çok zaman oldu."</span></p>

    <p><span>Arkov kasayı kilitlerken sırıtıyordu. “Öyle ama, zaman hâlâ bizim yanımızda. Gelecek hâlâ parlak."</span></p>

    <p><span>“Sen elimizdeki işlere dikkat et yeter Boris. Yoksa bakarsın geleceğin falan kalmamış. Tabii federal kodeste birilerinin met­resi olmak istemiyorsan. Kadınla ilgilenmek zorundayız. Şimdi bana şunun fotoğrafını göster."</span></p>

    <p><span>Arkov yediği fırçadan hoşlanmadı, yüzündeki sırıtış yerini somurtkan bir ifadeye bıraktı.</span></p>

    <p><span>Çalışma masasının çekmecelerinden birini çekti, içinden çı­kardığı dosyadan aldığı fotoğrafı masanın üzerine attı. Bir kon­ser için giyinmiş Carla Lane ve kocasının fotoğrafının bulundu­ğu bir gazete kupürü.</span></p>

    <p><span>“Hukukçu demiştin değil mi?"</span></p>

    <p><span>“Kocasının yanında çalışmaya başlamadan önce savcılık bü­rosunda çalışmış."</span></p>

    <p><span>Şavik kadının çizgilerini inceledi. Güzel bir kadındı ve halin­de tuhaf denecek kadar bilindik bir şeyler vardı ya, ne olduğunu çıkaramıyordu.</span></p>

    <p><span>“Hukukçular her zaman dert çıkarır. Dubrovnik'te ne yap­tığını bilmek istiyorum. Bir de geçmişini. O meraklı çalgıcıyla </span><span>evlenmeden önce kim olduğunu da."</span></p>

    <p><span>“İlgilenmeye başladım bile."</span></p>

    <p><span class="Gvdemetni20"><span>Şavik elindeki fotoğrafı bıraktı, çenesini sıvazladı. "O kadın­da beni endişelendiren bir şey var. İçimden bir ses başımızın be­laya girebileceğini söylüyor."</span></span></p>

    <p><span>"İhtiyar da öyle dedi. Hukukçu olduğu için mi?"</span></p>

    <p><span>"Belki."</span></p>

    <p><span class="Gvdemetni20"><span>"İstiyorsan resim sende kalsın. Bende kopyaları var. Görmeni</span></span> <span>istediğim bir şey daha olacak."</span></p>

    <p><span>Dizüstü bilgisayarının ekranını Şavik'e doğru çevirdi.</span></p>

    <p><span>"Neymiş?"</span></p>

    <p><span>Beriki sırıttı. "Hoşuna gitmeyecek bir video."</span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_38"><a id="bookmark55"><span><b>46</b></span></a></h2>

    <p class="Balk420"><a id="bookmark56"><span><b>TENNESSEE</b></span></a></p>

    <p><span>Ronnie alet torbasını teknenin içine bıraktı.</span></p>

    <p><span>Büronun önünde beyaz bir Toyota Camry'nin durduğunu, içinden de Carla'nın indiğini gördü. Akşam güneşinin parlak­lığında güneş gözlüğü takmış, saçlarını bağlamıştı. Ronnie'nin yanına yürüdü.</span></p>

    <p><span class="Gvdemetni20"><span>"Hey. Ne zaman döndün?"</span></span></p>

    <p><span>Güneş gözlüğünü çıkarmamasına rağmen, yüzündeki ger­ginliğin görülmemesi imkânsızdı.</span></p>

    <p><span>"Bugün öğleden sonra. Knoxville'de araba kiraladım. Regan nerede?"</span></p>

    <p><span class="Gvdemetni20"><span>"Josh'la arkadaş ziyaretine gittiler.</span></span></p>

    <p class="MsoNormal"><span>Tekneye atladı, elini Carla'ya uzattı. "Yüzer evlerden bazıları­nı kontrol etmem gerekiyor. Gelmek ister misin?"</span></p>

    <p><span class="Gvdemetni20"><span>Motor göle doğru açıldı, Ronnie yol boyunca yüzer evlerin demirlerini elden geçirdi.</span></span></p>

    <p><span>Rüzgâr başlarının üzerindeki tenteyi sarsıyordu. Güneş kuv­vetli, sıcak ve yapışkandı, ama uzakta kabaran kara bulutlar ve havada yağmur kokusu vardı.</span></p>

    <p><span>"Cesetlerden kalanları gördün mü?"</span></p>

    <p><span>"Evet."</span></p>

    <p><span>Genç kadın gözlerini göle çevirirken dudağını ısırdı. Ronnie motoru susturunca, tekne kendini suların akışına bıraktı.</span></p>

    <p><span>"Kiminmiş?"</span></p>

    <p><span>Beriki bocaladı.</span></p>

    <p><span>"Kiminmiş, Carla?"</span></p>

    <p><span>"Ann... Annemin ve..."</span></p>

    <p><span>"Ve kimin?"</span></p>

    <p><span>Konuşmadan güneş gözlüğünü çıkardı.</span></p>

    <p><span>Genç kadının gözlerini gördü. Yaş dolu, kırmızı ve şiş, altla­rında günlerdir uyumamış gibi koyu halkalar. Yüzünü ellerine gömdü ve vücudunu sarsacak kadar güçlü hıçkırıklara boğuldu. Omzunda Ronnie'nin kolunu hissetti.</span></p>

    <p><span>"Acele etme ve bana her şeyi anlat."</span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_39"><a id="bookmark57"><span><b>47</b></span></a></h2>

    <p><span>Tekne rıhtımın yanında usulca sallanırken, kımıldamadan oturdular.</span></p>

    <p><span>"Annen olduğu kesin değil mi?"</span></p>

    <p><span>"DNA'sı benimkiyle uyuşuyor."</span></p>

    <p><span>Ronnie genç kadının elini ellerinin arasına aldı.</span></p>

    <p><span>Carla kendi düşüncelerinden hipnotize olmuş gibi gibi Ronnie'ye döndü.</span></p>

    <p><span>"Annemden geriye kalanları görmek zaten yeterince kor­kunçtu. Ama çocukların cesetleri o kadar yürek parçalayıcıydı ki. Hiç unutamayacağım. Asla."</span></p>

    <p><span>Gözlerini sildi, kısık sesle, "Kelly bakmama izin vermedi," dedi. “Belli belirsiz bir koku vardı. Beni itip dışarı çıkardı."</span></p>

    <p><span class="Gvdemetni20"><span>“Ne görmüştün?"</span></span></p>

    <p><span class="Gvdemetni20"><span>"Luka'nın boyunda, dört beş yaşlarında, yerde kıvrılmış iki küçük çocuğun iskeleti. Daha büyük iki çocuk da ayaktaydı."</span></span></p>

    <p><span class="Gvdemetni20"><span>“Kaç yaş?"</span></span></p>

    <p><span class="Gvdemetni20"><span>"Bilemiyorum. Sadece daha büyük olduklarını biliyorum. Dokuları buruşup çürümüş, vücutları tanınmayacak gibi mumyalaşmış. Yürek parçalayıcıydı. Beni o kadar etkiledi ki, o gün­den beri neredeyse hiç uyumadım."</span></span></p>

    <p><span class="Gvdemetni20"><span>Kelimeler boğazında düğümlenince susmak zorunda kaldı.</span></span></p>

    <p><span class="Gvdemetni20"><span>"Kelly beni çekip dışarıya çıkarana kadar hepimiz orada deh­şet içinde donup kaldık."</span></span></p>

    <p><span class="Gvdemetni20"><span>"Küçüklerden birinin Luka olup olmadığını belirleyemediler mi?"</span></span></p>

    <p><span class="Gvdemetni20"><span>"Daha belirleyemediler. Kelly'nin DNA eşleştirmesi yapması gerekiyor."</span></span></p>

    <p><span class="Gvdemetni20"><span>"Pek umudun yok gibi."</span></span></p>

    <p><span class="Gvdemetni20"><span>"Nasıl olsun? Küçük çocuklardan biri koyu renk saçlıydı, Luka gibi. Ne kadar uğraşırsam uğraşayım, kendimi Luka'nın hâlâ hayatta olduğuna inandıramıyorum."</span></span></p>

    <p><span class="Gvdemetni20"><span>Genç adamın gözlerinin içine baktı. "O cesetleri görmek, her şeyi geri getirdi. O son gün annemden ayrılmamı, Luka'ya sarı­lıp öpmemi. Bir de..."</span></span></p>

    <p><span class="Gvdemetni20"><span>"Bir de ne?"</span></span></p>

    <p><span class="Gvdemetni20"><span>"Bana nasıl yapıştığını. Onu güvende tutmam, unutmamam için yalvardığını. Ona son söylediğim şey, geri dönüp onu alacağımdı. Sözümü tutamadım Ronnie, onu terk ettim, Luka'yı terk ettim."</span></span></p>

    <p><span class="Gvdemetni20"><span>Sesi çatallaştı. "Korku dolu o küçücük yüzünü, beni bırak­mak istemeyişini asla unutamam. Par... Parmaklarını zorla ayır­mam gerekti."</span></span></p>

    <p><span class="Gvdemetni20"><span>Islak gözlerini yumdu.</span></span></p>

    <p><span class="Gvdemetni20"><span>Omzunda yine Ronnie'nin elini hissetti, ancak adam bu kez bir şey söylemedi.</span></span></p>

    <p><span class="Gvdemetni20"><span>"Nasıl?" diye devam etti Carla. "Çocukları nasıl görmezler? Cesetlerini nasıl olur da bulmazlar?"</span></span></p>

    <p><span class="Gvdemetni20"><span>"Buna verilecek cevabım yok Carla."</span></span></p>

    <p><span>Genç kadın acı dolu yüzünü kaldırdı. “Her şeyi daha da zorlaştıran, Luka ve öteki çocukların neler yaşamış oldukları. Neredeyse solunacak havası bile olmayan o ufacık yerde yavaş yavaş ölmenin, canlı canlı gömülmenin dehşeti. Üstelik hepsi benim yüzümden."</span></p>

    <p><span>“Neden böyle dedin?"</span></p>

    <p><span>“Luka benim yüzümden hastalandı. Bir gün annemin nehir­de yüzmemize izin vermesi için ısrar ettim. Etmeseydim Luka hastalanmayacaktı."</span></p>

    <p><span>“Bilemezsin."</span></p>

    <p><span>“Evet, bilirim."</span></p>

    <p><span>“Carla..."</span></p>

    <p><span>“Luka'nın geride kalması da benim hatam. Hasta olmasına rağmen onu yanımda götürmem gerekirdi."</span></p>

    <p><span>Carla'nın sesi hayvansı bir ıstırap çığlığı gibi acılı bir tını yük­lüydü.</span></p>

    <p><span>“Luka'nın ölümünden sorumlu değilsin."</span></p>

    <p><span>“Öyleyse neden böyle hissediyorum?"</span></p>

    <p><span>“Hayatta kalmanın suçluluk duygusu, hepsi bu. Luka ölür­ken sen hayatta kaldığın için kendini suçluyorsun."</span></p>

    <p><span>“Hayır, kabahat benimdi. Bu düşüncemi hiçbir şey değişti­remez."</span></p>

    <p><span>“Baize'le konuştun mu?"</span></p>

    <p><span>“Kendimi toparlar toparlamaz telefon ettim. Biriyle konuş­mam gerekiyordu."</span></p>

    <p><span>“Nasıl karşıladı?"</span></p>

    <p><span>“Sanırım, babamın kemiklerini bulacaklarını, böylelikle o defteri kapatabileceğini umuyordu. Ama Luka'yı anlatınca yı­kıldı."</span></p>

    <p><span>Baş ve işaretparmaklarını gözlerine bastırdı.</span></p>

    <p><span>“Onu iki kere o gece, iki kere de dün aradım. Hâlâ şoktaydı. Yarın bir daha telefon edeceğim. Şu anda bu konudan bahsedemeyecek kadar gerginim. Son üç gündür neredeyse hiç uyuma­dım."</span></p>

    <p><span>“Şu anda Baize'in yanında olman gerekmez miydi?"</span></p>

    <p><span>“Belki gerekirdi. Ama yapmam gereken başka şeyler var."</span></p>

    <p><span class="Gvdemetni20"><span>“Ne gibi?"</span></span></p>

    <p><span class="Gvdemetni20"><span>Ronnie'ye diktiği gözleri ateşliydi.</span></span></p>

    <p class="MsoNormal"><span class="Gvdemetni20"><span>       “Sadece Şavik'in peşine düşmekle yetinmeyeceğim." </span></span></p>

    <p class="MsoNormal"><span class="Gvdemetni20"><span>        “Ne demek bu?"</span></span></p>

    <p><span class="Gvdemetni20"><span> “Onu öldüreceğim."</span></span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_40"><a id="bookmark58"><span><b>48</b></span></a></h2>

    <p><span>Ronnie tekneyi rıhtıma yanaştırıp bağladı.</span></p>

    <p><span>“Ne dediğinin farkında mısın?"</span></p>

    <p><span class="Gvdemetni20"><span>“Onu öldürmekten başka bir isteğim yok. Anneme, aileme yaptıklarını cezasız bırakamam. Arkov'un da ölmesini istiyo­rum. Kendim öldürmek istiyorum." Gözlerini Ronnie'nin gözle­rine dikti. “Bana öğretir misin? Onları nasıl öldüreceğimi öğretir misin?"</span></span></p>

    <p><span class="Gvdemetni20"><span>“Daha önce birini öldürdün mü Carla?"</span></span></p>

    <p><span class="Gvdemetni20"><span>“Elbette hayır."</span></span></p>

    <p><span class="Gvdemetni20"><span>“İnsanlıktan nasibini almamış bile olsan birini öldürmek, yü­zünde son nefesini hissetmek ve içindeki hayatın boşalmasını işitmek, yaşayabileceğin en yürek parçalayıcı şey olabilir."</span></span></p>

    <p><span class="Gvdemetni20"><span>Başını salladı. “Öldüreceğin adamın ya da kadının seri cina­yetler işlemiş biri ya da acımasız bir terörist olması hiçbir şey değiştirmez. İçinde bir nebze insanlık varsa, Şavik gibi birini öl­dürmek bile ruhundan büyük bir parça koparır."</span></span></p>

    <p><span>“O tarafından hiç kaygılanmıyorum. Benim öldürmem adil olacak. Ben emirleri yerine getiren bir asker değilim. Senin gibi biri beni öldürmek konusunda eğitebilir. Bunu yapacak mısın?"</span></p>

    <p><span class="Gvdemetni20"><span>“Ben kiralık silah değilim. Yanlış adama geldin."</span></span></p>

    <p><span class="Gvdemetni20"><span>“Neden?"</span></span></p>

    <p><span>“Çünkü benden bir başkasını öldürmemi istemek, yapa­mayacağım bir şey istemektir. Buraya ilk geldiğin günden beri düşünüyorum ve cevabım hayır. O günleri arkamda bıraktım. Öldürme defterini kapattım ve bedelini de ödedim."</span></p>

    <p><span class="Gvdemetni20"><span>“Ne bedeli?"</span></span></p>

    <p><span class="Gvdemetni20"><span>“İnan bana, her zaman ödenecek bir bedel olur. Bu konuyu gerçekten iyice düşünmen gerekiyor. Ya bu adamları öldürmeye çalışırken ya da öldürdükten sonra yakalanırsan? Hayatının geri kalanını hapiste geçirebilirsin."</span></span></p>

    <p><span class="Gvdemetni20"><span>Carla cevap vermeyince, Ronnie genç kadının yüzüne baktı.</span></span></p>

    <p><span class="Gvdemetni20"><span>“Sana yardım etsem, suç ortaklığından beni de demir par­maklıkların ardına atabilirler. Öldürdüğün adamlar bu dünya­nın en aşağılık pislikleri de olsa cinayet cinayettir."</span></span></p>

    <p><span class="Gvdemetni20"><span>" Anlamıyorsun Ronnie."</span></span></p>

    <p><span class="Gvdemetni20"><span>"Anladım bile. Bu katillerle yüzleşme ihtiyacını anlıyorum. Ama bu dünyaya ayak basmamaları gereken katiller hep olacak. Geri adım atmalı, neye niyetlendiğini iyice düşünmelisin."</span></span></p>

    <p><span class="Gvdemetni20"><span>“Kararımı değiştirmeyeceğim. Ve hâlâ hiçbir şey anlamadığı­nı düşünüyorum Ronnie."</span></span></p>

    <p><span class="Gvdemetni20"><span>“Neden?"</span></span></p>

    <p><span class="Gvdemetni20"><span>Gözlerini kaçırmadı. “Jan öldürüldüğünde, biri yüreğimde bir delik açmış gibi oldum. Ardından geçmişimi öğrendim, o delik büyüdü. Şimdi de, Luka'yla birlikte, kalbimden geriye ne kaldıysa koparılıp alınmış hissediyorum. Bir daha iyileşmeyece­ğimi, asla düzelmeyeceğimi hissediyorum."</span></span></p>

    <p><span class="Gvdemetni20"><span>Ronnie yanıt vermedi. Sessizlik sonsuz gibiydi.</span></span></p>

    <p><span class="Gvdemetni20"><span>O zaman Carla kontrolünü kaybeder gibi oldu, teknenin kü­peştesini yumruklamaya başladı. “Görmüyor musun? Bütün bu cinayetlerin Jan ve ailemi yok eden katillerin yanına kâr kalma­sına izin veremem. Onları rahat bırakamam. Şavik ve onun gibi­ler, bu dünya üzerinde ellerini kollarım sallayarak gezememeli. Bunlar hayvandan da beter."</span></span></p>

    <p><span>“Yine de buna intikam denir, Carla. Hesaplaşmak için birini</span> <span class="Gvdemetni20"><span>öldürmek denir."</span></span></p>

    <p><span class="Gvdemetni20"><span>“Denirse ne olur? Ama bu kadar da değil. Daha derin."</span></span></p>

    <p><span class="Gvdemetni20"><span>“Ne kadar daha derin?"</span></span></p>

    <p><span>“Çocuğumun büyümesini ve hayatının Şavik ve Arkov gibi­ler tarafından mahvedilmesini istemiyorum."</span></p>

    <p><span class="Gvdemetni20"><span>Ronnie'nin yüzüne baktı.</span></span></p>

    <p><span class="Gvdemetni20"><span>“Kimsenin çocuğunun benim yaşadığım korku ve dehşeti ya­şamasını istemiyorum Ronnie. Bunun gibi insanlar serbestçe do­laşabildikleri sürece bana yaptıklarını başkalarına da yaparlar."</span></span></p>

    <p><span class="Gvdemetni20"><span>Çantasından çıkardığı mavi battaniye parçasını parmakları­nın arasında tutkuyla sıktı.</span></span></p>

    <p><span class="Gvdemetni20"><span>“Bak - Kardeşimden geriye kalana bak. Küçük, naif, güzel bir çocuk ve onu hatırlamam için bana kalan da bu. O odada yatan oğlunun kemikleri olsaydı? O zaman ne hissederdin?"</span></span></p>

    <p><span class="Gvdemetni20"><span>Ronnie yine cevap vermeyince yüzüne baktı.</span></span></p>

    <p><span class="Gvdemetni20"><span>“Yalvarmaktan nefret ederim, ama başka birini bulacak za­manım yok. Senden tek istediğim bir hafta; zamanından sadece bir hafta. Bir haftada yapılabilir mi?"</span></span></p>

    <p><span class="Gvdemetni20"><span>“Yetmez. Sadece temel bilgileri görürdün."</span></span></p>

    <p><span class="Gvdemetni20"><span>“Daha uzun olursa Şavik ve Arkov'un ülkeden kaçma riski var."</span></span></p>

    <p><span>“Nereden biliyorsun?"</span></p>

    <p><span class="Gvdemetni20"><span>“Angel bahsetti. Bana fazla zamanım olmadığını söyledi ve içimde bir ses haklı olduğunu haykırıyor." Yüzü karardı. “Sadece yüzüne bakmakla, ne düşündüğünü anlıyorum, Ronnie."</span></span></p>

    <p><span class="Gvdemetni20"><span>“Ne düşünüyorum?"</span></span></p>

    <p><span class="Gvdemetni20"><span>“Josh'un senden başka hiçbir şeyi olmadığını. Bir şeylerde korkunç bir yanlışlık olup okkanın altına girersek Josh'un haya­tının mahvolacağını. İkinizin de hayatının yıkılacağını."</span></span></p>

    <p><span class="Gvdemetni20"><span>“Onu seviyorum Carla. Josh'u yüzüstü bırakamam. Bir kere bıraktım ve oğluma bir daha bunun asla olmayacağına dair söz verdim."</span></span></p>

    <p><span class="Gvdemetni20"><span>“Anlıyorum. Çaresiz olmasam senden bir şey istemezdim."</span></span></p>

    <p><span class="Gvdemetni20"><span>Gözlerini Ronnie'nin yüzüne dikti.</span></span></p>

    <p><span class="Gvdemetni20"><span>“Seni asla ele vermem Ronnie. Asla. Bana yardım ettiğini kimseye söylemem. Benim için öldürmeni istemiyorum senden. Sadece nasıl yapacağımı göster yeter."</span></span></p>

    <p><span class="Gvdemetni20"><span>“Yine de karışmış olurum. Yine de hayatımı tehlikeye atmış olurum. Josh'unkini de."</span></span></p>

    <p><span class="Gvdemetni20"><span>“Yani yardım etmeyecek misin?"</span></span></p>

    <p><span class="Gvdemetni20"><span>“Edemem, Carla."</span></span></p>

    <p><span class="Gvdemetni20"><span>Dudaklarını büzdü, başını kaldırıp gölün ötesinde bir yere baktı.</span></span></p>

    <p><span>Carla sendeleyerek tekneden çıkmaya çalıştı. “Pekâlâ, beni buradan çıkar lütfen."</span></p>

    <p><span>“Carla..."</span></p>

    <p><span>“Çıkar beni buradan."</span></p>

    <p><span>Tekneden rıhtıma atladı, kaldırımın üzerinden aceleyle ara­basına doğru gitti.</span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_41"><a id="bookmark59"><span><b>49</b></span></a></h2>

    <p><span>Ronnie peşinden yetişti.</span></p>

    <p><span>“Bekle biraz."</span></p>

    <p><span>“Hoşça kal Ronnie."</span></p>

    <p><span>Adama aldırmadan, arabasının kapısını açtı.</span></p>

    <p><span>Beriki koluna yapıştı.</span></p>

    <p><span>“Bekle. Mantığa aykırı olduğunu biliyorum. Korkunç bir risk olduğunun farkındayım. Bir şeyler yolunda gitmezse, ödenecek korkunç bir bedel olduğunu biliyorum. Yine de yardım edece­ğim sana."</span></p>

    <p><span>Akşam havasında yağmur kokusu, rıhtımın üzerinde karşı­lıklı durmuşlardı, aralarında tuhaf, huzursuzluk verici bir yakın­lık vardı.</span></p>

    <p><span>“Neden? Fikrini değiştiren ne?"</span></p>

    <p><span>“Çünkü Dan'e borçlu olabileceğimi düşünüyorum. O olma­saydı, ben de burada olmazdım. Kim bilir kaç kere arkamı kol­ladı. Benden de senin arkanı kollamamı isterdi, biliyorum. Ama yapmayacağım tek bir şey var."</span></p>

    <p><span>“Nedir o?"</span></p>

    <p><span>“Senin için öldüremem, Carla. Asla öldüremem. Sadece sana bilmen gerekenleri öğretirim."</span></p>

    <p><span>“Hep bir bedel öderiz, demiştin. Gerçekten öyle mi düşünü­yorsun?"</span></p>

    <p><span>“Evet, öyle düşünüyorum. Birinin canını aldığımızda, sanki bir intikam meleği omzumuzun üzerinden bizi izler, bedelini </span><span>tahsil etmeye hazırlanır."</span></p>

    <p><span class="Gvdemetni20"><span>"Peki ben ne bedel ödeyeceğim?"</span></span></p>

    <p><span>"Yaptıkların peşini bırakmayabilir. Ya da nefret ettiğin kişiler seni de çürütür. Tam olarak söyleyemem, ama zamanı geldiğin­de anlarsın."</span></p>

    <p><span>"Böyle bir şeye tanık oldun mu?"</span></p>

    <p><span>"Hem de kaç kere. Birlikte hizmet ettiğim çocuklar. Bedel ödediklerini gördüm."</span></p>

    <p><span>"Nasıl?"</span></p>

    <p><span>"Bozulmuş evlilikler, boşa geçmiş hayatlar. Kendini uyuştu­rucuya ve içkiye verenleri de gördüm. Ya da kafalarına kurşun sıkanları."</span></p>

    <p><span>"Onlar askerdi. Emirleri uyguluyorlardı. Ben yaptığıma ina­nıyorum. Haklı bir amacım olduğuna inanıyorum."</span></p>

    <p><span>"Hiç fark etmez. Yine de bedel ödersin."</span></p>

    <p><span>"Daha önce hiç öldürdün mü?"</span></p>

    <p><span class="Gvdemetni20"><span>"Evet."</span></span></p>

    <p><span>"Peki ne bedel ödedin?"</span></p>

    <p><span>Yüzünden, hassas bir noktasına dokunduğunu anladı. "Josh'a olanlar bedelin yarısı. Annesinin ölümü de."</span></p>

    <p><span>"Nasıl bilebilirsin ki?"</span></p>

    <p><span>"İnan bana, biliyorum."</span></p>

    <p><span>"Öyleyse Şavik neden bir bedel ödemedi?"</span></p>

    <p><span>"Ödeyip ödemediğini nereden biliyorsun?"</span></p>

    <p><span>"Gece uykusuz kalıp yaptığı kötülükleri düşündüğünden kuşkuluyum."</span></p>

    <p><span class="Gvdemetni20"><span>Ronnie gözlerini Carla'nınkilere dikti. "Bir can aldıktan sonra aynı insan olmayacaksın. Yaptığın seni değiştirecek. Sakın seni uyarmadığımı söyleme."</span></span></p>

    <p><span class="Gvdemetni20"><span>Genç kadın bir süre cevap vermedi, Ronnie'nin sözlerini dü­şündü.</span></span></p>

    <p><span class="Gvdemetni20"><span>"Söylediklerimin arkasındayım Ronnie. Seni karıştırmam.</span></span> <span>Kimsenin bilmesi gerekmez."</span></p>

    <p><span class="Gvdemetni20"><span>"Şavik'in yüzüne bakmaktan hâlâ korkuyor musun?"</span></span></p>

    <p><span class="Gvdemetni20"><span>"Her zamankinden çok. Neler yapabildiğini, kadın ve çocuk­ları katlettiğini gördükten sonra."</span></span></p>

    <p><span class="Gvdemetni20"><span>"Cesursun, bunu kabul etmem gerekir."</span></span></p>

    <p><span class="Gvdemetni20"><span>“Keşke öyle olsaydım Ronnie, ama değilim. Korkuyorum. Belki de hayatta hiç korkmadığım kadar korkuyorum. Ama iş­lediği cinayetlerin Şavik'in yanına kâr kalmasına izin veremem. Bütün o ölenlerin anısına saygısızlık edemem."</span></span></p>

    <p><span>"Daha önce kaldığın bungalova git ve güzel bir uyku çek.</span> <span class="Gvdemetni20"><span>Yapacak çok şeyimiz, yapmak için çok az zamanımız var."</span></span></p>

    <p><span class="Gvdemetni20"><span>"Ne zaman başlıyoruz?"</span></span></p>

    <p><span class="Gvdemetni20"><span>"Başladık bile."</span></span></p>

    <p><span class="Gvdemetni20"><span>O gece yine yağmur yağdı.</span></span></p>

    <p><span class="Gvdemetni20"><span>Damlardan sıçrayan, yoğun bir yaz sağanağı. Şimşekler gece göğünü yarıp ateşe veriyordu.</span></span></p>

    <p><span class="Gvdemetni20"><span>Carla sırtüstü uzanmış, elleri karnında, fırtınayı seyretmeye koyulmuştu.</span></span></p>

    <p><span class="Gvdemetni20"><span>O odadaki küçük iskeletlerin görüntüsü gözlerinin önünden gitmiyordu.</span></span></p>

    <p><span class="Gvdemetni20"><span>Bir zamanlar sevgili birer çocuk olan o kurumuş dokular, o acıklı giysi parçaları. Göğsüne inen örgüleriyle o küçük kız. Ve koyu renk saçları hâlâ zihninden çıkmayan sevgili Luka.</span></span></p>

    <p><span class="Gvdemetni20"><span>Çantasından kahverengi zarfı çıkardı. İçinden kardeşinin ya­tak arkadaşı olan mavi battaniye parçasını ve annesiyle, babasıy­la, Luka'yla Dubrovnik plajında çekilmiş fotoğrafı aldı.</span></span></p>

    <p><span>Her ikisini de sıkı sıkı kavrayıp, yaşlı gözleriyle baktı.</span></p>

    <p><span class="Gvdemetni20"><span>Yüreği yarılmış, bir daha düzeltilemeyecek kadar dağlanmıştı.</span></span></p>

    <p><span class="Gvdemetni20"><span>Zihninde, karanlıkta ona seslenen Luka'nın belli belirsiz se­sini işitti.</span></span></p>

    <p><span class="Gvdemetni20"><span>Daha fazla dayanamayacağını, vücudunun hıçkırıklarla ka­sıldığını hissedince döndü ve yüzünü yastığa gömdü.</span></span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_42"><a id="bookmark60"><span><b>50</b></span></a></h2>

    <p class="MsoNormal"><span class="Gvdemetni20"><span>Ronnie kamyoneti bir çayıra doğru sürdü.</span></span></p>

    <p class="MsoNormal"><span class="Gvdemetni20"><span>Kamyonette yanında oturan Carla içinde güçlü bir korkunun </span></span><span>büyüdüğünü hissetti, Ronnie'ye nedenini anlatmaktan ürktü.</span></p>

    <p><span class="Gvdemetni20"><span>Çayırın bir köşesinde ahşabı beyazlaşmış bir çift piknik ma­sası gördü. 100 metre kadar ötedeki bayır bir atış alanının arka planını oluşturuyordu.</span></span></p>

    <p><span class="Gvdemetni20"><span>Bayıra doğru çeşitli uzaklıklarda, bazıları insan gövdesi biçi­minde kâğıttan ve metalden yapılmış bir dizi hedef sıralanıyor­du. Ronnie arabayı durdurdu, peşinden Carla'yla kamyonetten indi.</span></span></p>

    <p><span>“Etkilendim. Demek özel poligonun var."</span></p>

    <p><span class="Gvdemetni20"><span>“Son yıllarda pek kullanmıyordum. Şimdi malzemeyi boşal­talım."</span></span></p>

    <p><span class="Gvdemetni20"><span>Kamyonetin arkasına dolanıp arka kapağı indirdi. Arabanın kasasına plastikten yapılmış, kilidi şifreli, kömür siyahı bir Pelikan sandık yerleştirilmişti.</span></span></p>

    <p><span class="Gvdemetni20"><span>Kapak açıldığı zaman, Carla koruyucu gri köpüklere sarılmış bir dizi ateşli silah gördü. Çeşitli kalibrelerde altı tabanca, yanla­rında bir AR saldırı tüfeği, bir Heckler &amp; Koch MP5 hafif maki­neli, dürbünlü ve mekanizmalı bir keskin nişancı tüfeği ve bir de pompalı bir Remington.</span></span></p>

    <p><span class="Gvdemetni20"><span>Kamyonet kabininden iki yeşil metal kutuyla siyah bezden bir atış çantası alıp, silahların yanına bıraktı. Carla silahları gö­rünce irkildi.</span></span></p>

    <p><span class="Gvdemetni20"><span>Ronnie, “Neyin var?" diye sordu.</span></span></p>

    <p><span class="Gvdemetni20"><span>“Silahlar beni korkutur. Nefret ederim. Televizyonda ateş edi­len sahneleri izlerken bile zorlanırım. Bunu... Bunu sana söyle­mekten çekiniyordum."</span></span></p>

    <p><span>“Desene, bundan daha parlak bir başlangıç düşünemezdik."</span></p>

    <p><span class="Gvdemetni20"><span>Ronnie silahları masaların üzerine yerleştirdi.</span></span></p>

    <p><span class="Gvdemetni20"><span>Carla, “Savaş ve silahla ilgili her şey midemi bulandırır," dedi.</span></span></p>

    <p><span class="Gvdemetni20"><span>“Anlıyorum, ama bu işi yapmak istiyorsan, üstesinden gel­men gerekecek. Silahları, bir işi yapmak için kullanacağın aletler olarak düşün, hepsi bu."</span></span></p>

    <p><span class="Gvdemetni20"><span>“Yeşil kutularda ne var?"</span></span></p>

    <p><span class="Gvdemetni20"><span>“Cephane."</span></span></p>

    <p><span>“Ya çantada?"</span></p>

    <p><span>“İlkyardım eşyası. Her ihtimale karşı."</span></p>

    <p><span>“Ne ihtimali?"</span></p>

    <p><span class="Gvdemetni20"><span>“Kurşun yarasına ne yapılacağını öğrenmen gerek.</span></span> <span>Yaralanırsan ya da kazayla kendini vurursan. İşin içinde ateşli silah varsa, kazaların eksik kalmamak gibi kötü bir alışkanlığı vardır."</span></p>

    <p><span>“Anlıyorum. Silahlar tehlikelidir."</span></p>

    <p><span>“Dört temel kuralı uygula, her zaman güvende olursun."</span></p>

    <p><span>“Neymiş o kurallar?"</span></p>

    <p><span>“Oraya da geleceğiz."</span></p>

    <p><span>Carla ellerini masadaki silahların üzerine açtı. “Neden bu ka­dar çok?"</span></p>

    <p><span>“Silahın tutukluk yapabilir, ateş almayabilir. Temizleyip ye­niden dolduramazsan bir başkasını, elinin altında hangisi varsa onu kullanman gerekir."</span></p>

    <p><span>“Yani tanımadığım bir silahı mı demek istiyorsun?"</span></p>

    <p><span class="Gvdemetni20"><span>“Evet. Onun için bir silahtan fazlasını tanıyor olmalısın.</span></span> <span>Vivaldi bir zamanlar ne demiş biliyor musun?"</span></p>

    <p><span>“Bildiğimiz Vivaldi?"</span></p>

    <p><span class="Gvdemetni20"><span>Gülümsedi. “Evet, besteci olanı. Buralarda oturan ve aynı adı taşıyan dağlı bir nişancı değil."</span></span></p>

    <p><span class="Gvdemetni20"><span>“Ne demiş peki?"</span></span></p>

    <p><span>“Her şey dengeye bağlı. Her şey, müzik, fizik, matematik, hayat, evren, ilişkiler, adını sen koy. Aynı şey nişancılık için de geçerli: Her şey dengeye, doğru duruşa bağlı. Bir de kavrayışa; o da aslında aynı şey. Bu ikisini doğru yap, hedefi vurmak sadece çalışmaya bağlı olur."</span></p>

    <p><span>“Öyleyse dört temel kural ne?"</span></p>

    <p><span>Ronnie dört parmağını kaldırdı, sayarken her birine teker te­ker dokundu.</span></p>

    <p><span>“Bir: Bütün silahlara her zaman doluymuş gibi davran. İki: Silahın namlusunu asla öldürmek istemediğin bir şeye doğrult­ma. Üç: Hedefe kilitlenmedikçe ve ateşe hazır olmadıkça, par­mağını tetiğe değdirme. Dört: Hedefinden ve dayanağından her zaman emin ol."</span></p>

    <p><span class="Gvdemetni20"><span>Atış alanının ucundaki bayırı işaret etti. “O bayırın bir arka plan vazifesi görmesinin nedeni de bu. Serseri ya da seken kur­şun istemeyiz. Aynı şekilde arkadaki masum seyircilere de zarar vermemek lazım."</span></span></p>

    <p><span>Aşınmış görünüşlü siyah bir tabanca seçti, şarjörünü çıkardı ve cephane kutularının birinden aldığı bir avuç fişeği doldurma­ya koyuldu.</span></p>

    <p><span class="Gvdemetni20"><span>"Kuralları durmadan, beynine kazınana kadar tekrarlayaca­</span></span><span>ğız. Daha önce hiç ateş etmediğini sanmakta haklı mıyım?"</span></p>

    <p><span>"Hiç."</span></p>

    <p><span>"önce, küçük kalibreli bir tabancayla başlayacağız."</span></p>

    <p><span>"Neden?"</span></p>

    <p><span class="Gvdemetni20"><span>"Geri tepmesi daha hafiftir ve patladığında ödünü kopar­maz."</span></span></p>

    <p><span>Silahla şarjörü yeniden masaya bıraktı. "Tabancalardan hep­sini eline al, tart, onlarla tanış. Sonra seni nişancı yapmaya baş­layalım."</span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_43"><a id="bookmark61"><span><b>51</b></span></a></h2>

    <p><span>Tabancaların her birini aldı, elinde teker teker tarttı. Korku ve tiksinti hâlâ geçmemişti, ama silahların insana verdiği güç duy­gusunu yadsımak imkânsızdı. Yine de bu, müstehcen gelen bir güç duygusuydu. Silahlar ona sadece ölümü hatırlatıyordu.</span></p>

    <p><span class="Gvdemetni20"><span>Ronnie açtığı bez çantadan nişancılar için yapılmış iki çift ko­ruyucu kulaklık çıkardı.</span></span></p>

    <p><span>"Kulaklarına zarar vermemen için çalışırken zaman zaman bunları kullanacağız. Ama şimdilik, kulaklarını korumadan, ya­kından ateş sesine aşina olman gerekiyor." Biraz önce bıraktığı siyah tabancayı yeniden alıp şarjörünü yerleştirdi.</span></p>

    <p><span class="Gvdemetni20"><span>"Daha önce silah sesi duydum."</span></span></p>

    <p><span>"Bu sefer silahın doğrudan</span> <span class="Gvdemetni2talik"><span>sana</span></span> <span>yönelmesine alışman gerekir; bu da bütünüyle farklı bir duygudur."</span></p>

    <p><span class="Gvdemetni20"><span>Tabancayı kontrol etti. “Biri sana ateş etmeye niyetlendiğinde bile sakin ve odaklanmış kalmayı öğrenmen gerek. Bu duyguya alışman için bazı alıştırmalar yapacağız. Sen hedefe ateş eder­ken, benim de etrafına gerçek mermi sıkacağımı söylüyorum."</span></span></p>

    <p><span class="Gvdemetni20"><span>“Şaka mı ediyorsun?"</span></span></p>

    <p><span class="Gvdemetni20"><span>“Hayır, etmiyorum. Bu arada tabancaya takılmış iyi ve güçlü bir nişan feneri kullanmaya da alışmalısın."</span></span></p>

    <p><span class="Gvdemetni20"><span>“Nişan feneri de ne?"</span></span></p>

    <p><span class="Gvdemetni20"><span>“Taktik feneri. Karanlıkta ateş ediyorsan, hedefe nişan alman çok önemli olur. Koyu renk elbiseler giymek de öyle. Kapüşonlu bir eşofman, koyu renk blucin veya tayt ve koşu ayakkabısı. Saçını saklamak için koyu renkli yün takke. Kaçarken vurulmak istemiyorsan topuk yasak."</span></span></p>

    <p><span class="Gvdemetni20"><span>“Moda tavsiyelerine uyacağım."</span></span></p>

    <p><span class="Gvdemetni20"><span>“Bir şey daha. Şimdilik, ben ateş ederken ellerinle kulaklarını kapatma; çok istesen bile. Ateş sesine alışmanı istiyorum. Her tabanca patladığında yerden iki metre havaya sıçraman gerek­mez."</span></span></p>

    <p><span class="Gvdemetni20"><span>Siyah tabancayı bir eline aldı. “Bu dokuz milimetrelik bir Sig 226; şarjörü 15 mermi alır. Dünyadaki en iyi tabancalardan biri. Deniz Komandoları ve İç Güvenlik bunları kullanır. Son derece- güvenilir ve hassas bir silahtır."</span></span></p>

    <p><span class="Gvdemetni20"><span>Parmağını tetiğe değdirmeden tetik köprüsünün üzerine bı­raktı. “Hatırlaman gereken bir şey daha var. Kas hafızası."</span></span></p>

    <p><span class="Gvdemetni20"><span>“O da ne demek?"</span></span></p>

    <p><span class="Gvdemetni20"><span>“Ateş etmeye hazır olana kadar parmağını kahrolası tetiğin</span></span> <span class="Gvdemetni2talik"><span>uzağında</span></span> <span class="Gvdemetni20"><span>tutmak demek. Böylelikle kazayla birini öldürmez ya da ayağına ateş etmezsin. Şimdi, vücudumun duruşuna bak. Ateş ederken böyle yapmanı istiyorum, anlaşıldı mı?"</span></span></p>

    <p><span class="Gvdemetni20"><span>O kadar hızlı oldu ki, Carla tepki verecek zaman bulamadı.</span></span></p>

    <p><span class="Gvdemetni20"><span>Ronnie tek bir akışkan hareketle duruşunu değiştirdi, yan dö­nerek hafifçe öne doğru eğildi. Tabancayı kavrayan sağ eli hızla kalktı, sol elini destek için sağ elinin parmaklarının üzerine getir­di. Arka arkaya dört kez ateş etti.</span></span></p>

    <p><span class="Gvdemetni20"><span>15 metre kadar ötede, mermilerin madeni bir</span></span> <span class="Gvdemetni2talik"><span>klink</span></span> <span class="Gvdemetni20"><span>sesiyle çarptığı beyaz boyalı dört metal plaka devrildi.</span></span></p>

    <p><span class="Gvdemetni20"><span>Ronnie'ye bu kadar yakın durduğu için silah sesleri Carla'nın kulaklarında patlama etkisi yarattı. Sarsıldı, omuzlarını kambur­laştırdı, ama kulaklarını kapatma dürtüsüne direndi.</span></span></p>

    <p><span class="Gvdemetni20"><span>Patlamalar yankılanıp duyulmaz olunca Carla'ya, “İyi mi­sin?" diye sordu.</span></span></p>

    <p><span class="Gvdemetni20"><span>"Kulak zarlarımın patlamasının dışında evet."</span></span></p>

    <p><span class="Gvdemetni20"><span>Ronnie metal plakaları işaret ederek gülümsedi. "Biraz şansın varsa, böyle geçecek bir haftanın sonunda sen de benim gibi ateş edersin."</span></span></p>

    <p><span class="Gvdemetni20"><span>"Şaka etmiyorsun ya?"</span></span></p>

    <p><span class="Gvdemetni20"><span>"İraden varsa her şey mümkün."</span></span></p>

    <p><span class="Gvdemetni20"><span>Şarjörü çıkardı, namluda kurşun olmadığını gördü, sürgüyü açık bırakıp tabancayla şarjörü masanın üzerine bıraktı.</span></span></p>

    <p><span class="Gvdemetni20"><span>"Atış sahasındayken, ateş ettiğin her sefer böyle yapacaksın tamam mı? Tabancayı yere doğrult, şarjörü çıkar ve sürgüyü açık bırak. Böylelikle boş olduğunu görürsün."</span></span></p>

    <p><span class="Gvdemetni20"><span>"Peki."</span></span></p>

    <p><span class="Gvdemetni20"><span>Daha hafif bir tabancayla şarjörü işaret etti.</span></span></p>

    <p><span class="Gvdemetni20"><span>"Bu da 22'lik Browning. Başlangıç için iyi bir tabanca. Bir süre bununla ateş eder, sonra daha gürültülü, tepmesi daha güçlü olanlara geçeriz."</span></span></p>

    <p><span class="Gvdemetni20"><span>"Biraz önce kullandığın gibi mi?"</span></span></p>

    <p><span class="Gvdemetni20"><span>"Evet, onun gibi."</span></span></p>

    <p><span class="Gvdemetni20"><span>Yeniden Sig'i alıp Carla'nın eline bıraktı.</span></span></p>

    <p><span class="Gvdemetni20"><span>"Öldürmek için bunun bir eşini kullanacaksın, onun için ne kadar çabuk alışırsan, o kadar iyi. Sadece bir farkı olacak."</span></span></p>

    <p><span class="Gvdemetni20"><span>Ağır tabancayı elinde tutmak Carla'nın omurgasını endişeyle ürpertti.</span></span></p>

    <p><span class="Gvdemetni20"><span>"Ne farkı?"</span></span></p>

    <p><span class="Gvdemetni20"><span>"Ucunda susturucu olacak, onun için patladığında fazla gü­rültü yapmaz. Bu arada, tabancanın izi sürülemeyecek."</span></span></p>

    <p><span class="Gvdemetni20"><span>"Ne demek istiyorsun?"</span></span></p>

    <p><span class="Gvdemetni20"><span>"Suçüstü yakalanmadığın sürece polis tabancanın izini bize kadar süremez."</span></span></p>

    <p><span class="Gvdemetni20"><span>"Nasıl olur?"</span></span></p>

    <p><span class="Gvdemetni20"><span>"Yıllar önce bir silah fuarından alınmıştı."</span></span></p>

    <p class="MsoNormal"><span class="Gvdemetni20"><span>       Ee?</span></span></p>

    <p><span class="Gvdemetni20"><span>“Hiçbir evrak izi yok, seri numarasını da kazıtacağım. Sen kullanmadan önce tümüyle temizlenir; aynı şey cephane için de geçerli. Silmek için silikonlu bir bez kullan, silahta ya da cepha­nede en ufak bir parmak izi ya da DNA kalmaz."</span></span></p>

    <p><span class="Gvdemetni20"><span>“Emin misin?"</span></span></p>

    <p><span class="Gvdemetni20"><span>“İnan bana."</span></span></p>

    <p><span class="Gvdemetni20"><span>Pelikan sandıktan siyah bir çift nişancı eldiveni çıkardı. “Şavik ve Arkov'u infaz ederken bunları giyeceksin. Kabzayı iyi kavramana yardım eder. İş bittikten sonra tabancayı yok ederiz. Eldivenleri dene ve bundan sonra onları kullan."</span></span></p>

    <p><span class="Gvdemetni20"><span>Carla eldivenleri ellerine geçirdi. Tam eline uygundu.</span></span></p>

    <p><span class="Gvdemetni20"><span>“Tabancayı nasıl yok edeceğiz?"</span></span></p>

    <p><span class="Gvdemetni20"><span>“Bir yerlere, derin bir göle atarız."</span></span></p>

    <p><span class="Gvdemetni20"><span>Cep telefonuna bir mesaj düştü.</span></span></p>

    <p class="MsoNormal"><span class="Gvdemetni8talikdeil"><span>Mesajı okudu.</span></span> <span class="Gvdemetni80"><span>Newark Havaalanı. Gelen Yolcular salonundaki bar. 13.00. Tamam? A.</span></span></p>

    <p><span>Ronnie, “Önemli mi?" diye sordu.</span></p>

    <p><span class="Gvdemetni20"><span>“Angel'dan. Öbür gün Newark Havaalanı'nda buluşmayı öneriyor. Gider, akşam olmadan da dönerim."</span></span></p>

    <p class="MsoNormal"><span class="Gvdemetni8talikdeil"><span>Cevabını yazdı.</span></span> <span class="Gvdemetni80"><span>Newark 13.00 tamam.</span></span></p>

    <p><span class="Gvdemetni20"><span>“Yanında gelmemi ister misin?"</span></span></p>

    <p><span class="Gvdemetni20"><span>“Çok riskli. İzlendiğini fark ederse gidebilir. Ona henüz ta­mamıyla güvenmiyorum, ama kalabalık içinde bir şey yapmaya kalkışacağını sanmam."</span></span></p>

    <p><span>“Yerinde olsam buna fazla güvenmem. Ya seni tuzağa düşü­rüyor ya da ikili oynuyorsa? Bırak da seninle geleyim."</span></p>

    <p><span>“Hayır Ronnie. Bana bir şey olmaz. Bir şeyler sezersem deli</span> <span class="Gvdemetni20"><span>gibi uzaklaşırım."</span></span></p>

    <p><span>“Çok dikkatli ol, duyuyor musun?"</span></p>

    <p><span>Hâlâ elindeki Sig'e baktı.</span></p>

    <p><span class="Gvdemetni20"><span>“Ne var, ne oldu, Carla?"</span></span></p>

    <p><span>“Biliyor musun, ironik."</span></p>

    <p><span class="Gvdemetni20"><span>“Nedir o?"</span></span></p>

    <p><span>“Annem dünyayı değiştirmesini umduğu bir günlük yazdı. Ama değiştirdiği tek kişi, ben oldum."</span></p>

    <p><span>“Nasıl?"</span></p>

    <p><span>"Bir gün gelip, bir can almak isteyeceğimi hiç düşünmemiş­tim."</span></p>

    <p><span>Gözlerini kaldırıp Ronnie'ye dikti. "Biraz önce söylediğin, Şavik ve Arkov'u infaz etmemle ilgili. O kadar gerçekdışı geli­yor ki."</span></p>

    <p><span>"Başka bir tarifi yok ki. Üstelik çok yakından ve kanlı olacak, sakın unutma."</span></p>

    <p><span>Genç kadının yüzünü inceledi. "Hatırlatmamın anlamı var mı bilmiyorum ama vazgeçmek için asla geç değildir."</span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_44"><a id="bookmark62"><span><b>52</b></span></a></h2>

    <p class="Balk420"><a id="bookmark63"><span><b>NEWARK ULUSLARARASI HAVAALANI</b></span></a></p>

    <p class="Balk420"><a id="bookmark64"><span><b>NEW JERSEY</b></span></a></p>

    <p class="Balk420"><a id="bookmark65"><span><b>13.00</b></span></a></p>

    <p class="MsoNormal"><span>Carla Angel'ın bara girdiğini, her erkeğin onu süzdüğünü gördü.</span></p>

    <p><span>Koyu renk gözlük ve aynı bilezikleri takmış, iştah açıcı hat­larını gizlemek konusunda hiçbir yararı olmayacak lacivert bir pantolon-ceket takımı giymişti.</span></p>

    <p><span>Carla erken gelmiş, endişesini dağıtmak için Knoxville'den aldığı bir gazeteyi okumaya koyulmuştu.</span></p>

    <p><span>Angel gözlüğünü çıkarmadan bir margarita ısmarladı. "Taksiyle mi geldiniz, yoksa arabanızla mı?"</span></p>

    <p><span>Angel'dan yine hoşlanmadığını düşünerek, "Ne o, ne de öte­ki: Uçakla geldim," dedi.</span></p>

    <p><span>"Uçakla mı?"</span></p>

    <p><span>"Burada değildim."</span></p>

    <p><span>Angel gözlerini indirdi, cilalı tırnaklarıyla Carla'nın önünde­ki</span> <span class="Gvdemetni2talik"><span>Knoxville News</span></span> <span>gazetesine dokundu. "Knoxville, Tennessee, demek?"</span></p>

    <p><span class="Gvdemetni20"><span>"Bana sizinle Jan hakkında gerçeği anlatın."</span></span></p>

    <p><span class="Gvdemetni20"><span>"Sizin için oldukça önemli görünüyor."</span></span></p>

    <p><span class="Gvdemetni20"><span>"Ben sadece Jan'ın—"</span></span></p>

    <p><span>"Benim gibi biriyle birlikte olmasını mı anlayamıyorsunuz?</span> <span class="Gvdemetni20"><span>Bazılarımız ne olduğumuzu değiştiremeyiz Mrs. Lane. Ama ina­nın bana, birbirimize benziyoruz. Jan bende sizde gördüklerinin çoğunu görüyordu."</span></span></p>

    <p><span class="Gvdemetni20"><span>"Nedense bu konuda biraz kuşkuluyum."</span></span></p>

    <p><span class="Gvdemetni20"><span>Angel garsonun getirdiği içkisinden bir yudum aldı. "Jan, Şeytan Tepesi'nde bulunduğunuzu anlatmıştı."</span></span></p>

    <p><span>"Bunu... Bunu neden söylesin ki?"</span></p>

    <p><span class="Gvdemetni20"><span>Angel iki elini açınca bilezikleri masaya kaydı. Her bileğinde soluk pembe yara izlerinden meşum şeritler vardı.</span></span></p>

    <p><span class="Gvdemetni20"><span>"13 yaşımda, Merviak kampındaydım."</span></span></p>

    <p><span class="Gvdemetni20"><span>"Ben... Çok özür dilerim."</span></span></p>

    <p><span class="Gvdemetni20"><span>"Daha sonra bileklerimi kesmeye çalıştım. Nöbetçiler beni yere yatırır ve sırayla tecavüz ederlerdi. Annem, ablam ve ben. Duygusal olarak tam bir enkazım."</span></span></p>

    <p><span class="Gvdemetni20"><span>Carla bir şey diyemedi.</span></span></p>

    <p><span>Kadın bileziklerini tekrar taktı.</span></p>

    <p><span class="Gvdemetni20"><span>"Annem oraya yedi hafta dayandı. Ablam onun yarısı kadar.</span></span> <span>15 yaşındaydı."</span></p>

    <p><span class="Gvdemetni20"><span>"Peki, siz... Siz nasıl hayatta kalabildiniz?"</span></span></p>

    <p><span class="Gvdemetni20"><span>"Bir gece nöbetçiler sarhoştu. Fırsatı kaçırmadım ve kaçtım."</span></span></p>

    <p><span class="Gvdemetni20"><span>"Kısacası, kişisel bir konu?"</span></span></p>

    <p><span class="Gvdemetni20"><span>"Öyle de denebilir. Şeytan Tepesi'ne, Şavik'in yanına gitme­den önce Merviak'tan Arkov sorumluydu. Arkov annemle abla­mı öldürenlerden biridir."</span></span></p>

    <p><span class="Gvdemetni20"><span>Genç kadının yüzü yoğun bir nefretle kasıldı. "Önce, onu öl­dürmek istedim. Sonra bunun yeterli ceza olmayacağını, adale­tin yerine gelmeyeceğini düşündüm."</span></span></p>

    <p><span class="Gvdemetni20"><span>Carla devamını bekledi.</span></span></p>

    <p><span class="Gvdemetni20"><span>"Hepsinin ıstırap çektiğini görmek istiyorum. Arkov, Şavik, kaçıp saklanmadan önce bunca hayatı mahveden bütün o haşa­ratın."</span></span></p>

    <p><span class="Gvdemetni20"><span>"Amerika'ya gelmeyi nasıl başardınız?"</span></span></p>

    <p><span class="Gvdemetni20"><span>"Buraya Rus ve Balkan mafyaları tarafından getirilmiş bir sürü kadın var. Sizi buraya yasadışı yollardan sokarlar ve siz de karşılığında borcunuzu ödeyip özgürlüğünüze kavuşmak için çalışırsınız. Yedi yılımı aldı. Beş yıldır özgürüm."</span></span></p>

    <p><span class="Gvdemetni20"><span>"Ne yaparak?"</span></span></p>

    <p><span class="Gvdemetni20"><span>"Kulüplerde ve randevuevlerinde çalışarak. Biliyor musu­nuz, yıllar boyunca annemle ablamı öldüren adamları bulmak için dua ettim. Bulacağıma hiç inanmıyordum. Ama bir yıl önce, New Jersey'deki bir kulüpte çalışmaya başladım. Onları orada gördüm."</span></span></p>

    <p><span>"Kimleri?"</span></p>

    <p><span class="Gvdemetni20"><span>"Önce Arkov'u. Daha yaşlı ve farklı görünüyordu; sanki plas­tik cerrahi yaptırmış gibi yüzü daha gergindi. Ama oydu işte. O hayvanı hiç unutamadım ki."</span></span></p>

    <p><span class="Gvdemetni20"><span>"Sizi tanıdı mı?"</span></span></p>

    <p><span class="Gvdemetni20"><span>"Kamptayken o kadar sık sarhoş olurdu ki kendi anasını ta­nır mıydı kuşkuluyum. Bir başka sefer Şavik'le onu kulüpte içki içerlerken gördüm. Orası kontrol ettikleri bir sürü bar ve kulüp­ten biridir."</span></span></p>

    <p><span>"O zaman ne yaptınız?"</span></p>

    <p><span class="Gvdemetni20"><span>"Başka hiçbir şey. Dikkatli olmam gerekiyordu."</span></span></p>

    <p><span class="Gvdemetni20"><span>"Devam edin."</span></span></p>

    <p><span class="Gvdemetni20"><span>"Şavik'in kadınlarla beraber olmaktan hoşlandığını gördüm. Çoğu zaman kulübün dansçılarıyla yatar. Onlardan hoşlanıyor­sa, bir süre yatağını paylaşır. Ben de benden hoşlanması için ne gerekiyorsa onu yaptım."</span></span></p>

    <p><span class="Gvdemetni20"><span>"Ve?"</span></span></p>

    <p><span class="Gvdemetni20"><span>"Onu o kadar memnun ettim ki sonunda yanma taşınmamı istedi."</span></span></p>

    <p><span class="Gvdemetni20"><span>"Birlikte mi oturuyorsunuz?"</span></span></p>

    <p><span>"Öyle de denebilir. Şavik'in keyfine göre gelip gidiyorum.</span> <span class="Gvdemetni20"><span>Böyle dehşete düşmüş gibi bakmayın. Bu, ona yaklaşmak, faa­liyetleri hakkında olabildiğince çok şey öğrenmek için bir tak­tikti."</span></span></p>

    <p><span class="Gvdemetni20"><span>"Evi nerede?"</span></span></p>

    <p><span class="Gvdemetni20"><span>"Jersey'de, sahilde kocaman bir malikâne. Bazen haftalar</span></span> <span>boyunca yanında kalının. İş konuştuğu ve etrafında olmamı iste­mediği zamanlarda da kendi evime dönerim."</span></p>

    <p><span class="Gvdemetni20"><span>“Şavik gibi biriyle nasıl yatabilirsiniz?"</span></span></p>

    <p><span class="Gvdemetni20"><span>“Nefret insanı çok uzaklara götürüyor. İntikamını almak için doğru anı beklerken hayatta kalmasını sağlıyor."</span></span></p>

    <p><span>“Arkov'dan mı?"</span></p>

    <p><span class="Gvdemetni20"><span>“Özellikle Arkov'dan. Hiç dolambacı yok - insanlıktan en ufak nasibini alamamış katı kalpli, gaddar bir hayvan. Göz açıp kapayıncaya kadar insanın boynunu kırıp hiçbir pişmanlık duy­mayacak cinsten."</span></span></p>

    <p><span class="Gvdemetni20"><span>“Ya Şavik?"</span></span></p>

    <p><span>“Onu nasıl tanımlayacağımı bilmiyorum."</span></p>

    <p><span>“Neden?"</span></p>

    <p><span class="Gvdemetni20"><span>“Bazen soğuk ve mesafeli olur. Bazen de son derece sıcak ve</span></span> <span>sevgi dolu."</span></p>

    <p><span>“Şavik'i asla sıcak ve sevgi dolu biri olarak düşünemem."</span></p>

    <p><span>“Ben de düşünemezdim. Ama inanın, bazen oluyor."</span></p>

    <p><span class="Gvdemetni20"><span>“Aynı insandan mı bahsediyoruz, merak ettim doğrusu."</span></span></p>

    <p><span class="Gvdemetni20"><span>“İçinde birbiriyle boğuşan iki ayrı insan var gibi. Jekyll ve Hyde misali. Soğuk ve ilgisiz olduğu günler bilirim. Bir de bana inanılmaz sevecen davrandığı günler var."</span></span></p>

    <p><span>“Nasıl? Bir anlatsanız?"</span></p>

    <p><span class="Gvdemetni20"><span>“Bazı geceler yıkılırdım. Kampta, Arkov'un anneme ve abla­</span></span><span>ma gaddarca davrandığı anlar gözümün önüne gelirdi."</span></p>

    <p><span class="Gvdemetni20"><span>“Sonra?"</span></span></p>

    <p><span class="Gvdemetni20"><span>“Şavik derdimi sorardı."</span></span></p>

    <p><span class="Gvdemetni20"><span>“Siz ne anlatırdınız?"</span></span></p>

    <p><span>“Hiç. Nasıl anlatırım ki? Ama üzüntümü hissederdi."</span></p>

    <p><span>Bir an soluklandı. “İstediğimden değil, ama çoğu zaman bana sarılır ve ben uykuya dalana kadar saçımı okşar. Çoğu erkek­ten farklı olarak beni cinsel arzuları için kullanmadı. Yoldaşları annemi ve ablamı öldürmüş bir adamla yüz yüze gelmek çok saçma geliyor."</span></p>

    <p><span class="Gvdemetni20"><span>“Ne demek istiyorsunuz?"</span></span></p>

    <p><span>“Şavik'in kendini sevdiğini sanmıyorum. Mutlu bir insan olmadığı kanısındayım. Ama benden açıklamamı istemeyin.</span><span>Benim için anlaşılamayacak kadar derin."</span></p>

    <p><span class="Gvdemetni20"><span>“Deneyin."</span></span></p>

    <p><span class="Gvdemetni20"><span>“Deneyemem. Kişisel hayatından hiç bahsetmedi. Ama bana sorarsanız içinde bir yerde kilometrelerce uzanan bir yara izi var. Kötü biri olduğunu biliyorum. Ama içinde bir yerde, bir zaman­lar iyi biri olduğunu hissediyorum."</span></span></p>

    <p><span class="Gvdemetni20"><span>“Annemi öldürdü. Belki babamı ve kardeşimi de."</span></span></p>

    <p><span class="Gvdemetni20"><span>“Çok üzgünüm Mrs. Lane."</span></span></p>

    <p><span class="Gvdemetni20"><span>“Ona karşı bir şeyler hissediyor musunuz?"</span></span></p>

    <p><span class="Gvdemetni20"><span>“Neden sordunuz?"</span></span></p>

    <p><span class="Gvdemetni20"><span>“Kadınca bir sezgi diyelim."</span></span></p>

    <p><span class="Gvdemetni20"><span>Angel önce başını çevirdi, sonra yine Carla'ya döndü. “Stockholm sendromundan bahsedildiğini duymuş muydu­nuz?"</span></span></p>

    <p><span class="Gvdemetni20"><span>“Evet. Rehineler kendilerini onları tutsak eden kişilerle özdeşleştirirmiş. Bazıları onlara zarar veren ya da esir tutanlara karşı sempati besleyebilirmiş."</span></span></p>

    <p><span class="Gvdemetni20"><span>“Bazen, özellikle yumuşak, düşünceli ve sıcak olduğu zaman, Şavik'e karşı aynı hisleri taşıyıp taşımadığımı merak ederim. Kendi işimde onun gibi çok erkeğe rastlamadım."</span></span></p>

    <p><span class="Gvdemetni20"><span>“Bir bakımdan, ama mı, diyorsunuz?"</span></span></p>

    <p><span class="Gvdemetni20"><span>“Yine de cinayetlerinin bedelini ödediklerini görmekte karar­lıyım."</span></span></p>

    <p><span>“Ne yapmayı planladınız?"</span></p>

    <p><span class="Gvdemetni20"><span>“Başlangıçta onları öldürmeye niyetlendim. Bir tabanca al­dım ve ateş etmeyi öğrendim. Çok iyi olduğumu söyleyemem."</span></span></p>

    <p><span class="Gvdemetni20"><span>“Ne oldu?"</span></span></p>

    <p><span class="Gvdemetni20"><span>“Bir seferinde Arkov'u vurmaya çok yaklaştım. Evde Şavik ve korumalarıyla kâğıt oynarlarken. Tabancayı çantama sakla­mıştım."</span></span></p>

    <p><span class="Gvdemetni20"><span>“Ama?"</span></span></p>

    <p><span class="Gvdemetni20"><span>“Arkov ve Şavik her an silahlıdır ve en az birer korumayla dolaşırlar. Bunun intihar olacağını anladım." Elindeki kadehle oynadı. “Sonra bir akşam Jan'ı konserde dinlemeye gittim."</span></span></p>

    <p><span>“Neden?"</span></p>

    <p><span class="Gvdemetni20"><span>“Aynı kasabadan geliyoruz. Ona müziği annem öğretti.</span></span><span>Çocukluğumdan beri görmemiştim. Konserden sonra beni gör­mesi için bir pusula gönderdim."</span></p>

    <p><span class="Gvdemetni20"><span>“Sonra?"</span></span></p>

    <p><span class="Gvdemetni20"><span>“Beni gördüğü için mutluydu. Yaşadıklarımı ve ailemin ba­şından geçenleri anlattığım zaman dehşete kapıldı."</span></span></p>

    <p><span class="Gvdemetni20"><span>Angel önce başını çevirdi, sonra yine Carla'ya döndü.</span></span></p>

    <p><span class="Gvdemetni20"><span>“Şavik ve Arkov'dan bahsettiğim zaman gözleri parladı."</span></span></p>

    <p><span class="Gvdemetni20"><span>“Neden?"</span></span></p>

    <p><span class="Gvdemetni20"><span>“Onun için de kişiseldi. Kasabamızı top atışına tutan, Jan'ın annesiyle babasını öldüren milislerin Boris Arkov'un komuta­sında olduğunu öğrenmişti."</span></span></p>

    <p><span class="Gvdemetni20"><span>“Size bunu o mu anlattı?"</span></span></p>

    <p><span class="Gvdemetni20"><span>Angel başını salladı. “Evet. Bunun dışında, savaş suçlularının peşine düşmüş bazı adalet gruplarından da bahsetti. Sizin de hu­kukçu olduğunuzu anlattı."</span></span></p>

    <p><span class="Gvdemetni20"><span>“Ona her şeyi anlattınız mı?"</span></span></p>

    <p><span class="Gvdemetni20"><span>“Evet. Ondan sonra gizlice buluşmaya başladık. Jan, Arkov ve Şavik'i bizzat görebilmek için birkaç kere kulübe gelmeye ni­yetlendi. Emin olmak istiyordu."</span></span></p>

    <p><span class="Gvdemetni20"><span>“Geldi mi?"</span></span></p>

    <p><span class="Gvdemetni20"><span>“Evet. Bir de New Jersey'de Sırp mafyasının takıldığını söy­lediğim bir iki bara gitti. Soru sormaya başlamış. Oysa dikkatli olması için yalvarmıştım. Ama o çok fazla soru sormuş ve dikkat çekmiş. Onu bu nedenle öldürdüklerinden eminim."</span></span></p>

    <p><span class="Gvdemetni20"><span>Angel güneş gözlüğünü çıkardı ve bir kâğıt mendille gözle­rini sildi.</span></span></p>

    <p><span class="Gvdemetni20"><span>Carla yüreğinde bir acı duydu. Uzandı, Angel'ın eline dokun­du.</span></span></p>

    <p><span class="Gvdemetni20"><span>“Devam edin lütfen."</span></span></p>

    <p><span class="Gvdemetni20"><span>“Tam olarak ne yapmak istiyorsunuz Mrs. Lane?"</span></span></p>

    <p><span class="Gvdemetni20"><span>“Daha önce söyledim. Arkov ve Şavik'in bedel ödemelerini sağlayacağım."</span></span></p>

    <p><span class="Gvdemetni20"><span>“Nasıl?"</span></span></p>

    <p><span class="Gvdemetni20"><span>“Ne kadar az bilirseniz, sizin için o kadar iyi olur."</span></span></p>

    <p><span class="Gvdemetni20"><span>“Ya size onu nasıl yok edebileceğinizi söylersem?"</span></span></p>
  </div>

  <p><span><b><br /></b></span></p>

  <p><span><b><br /></b></span></p>

  <h2 id="sigil_toc_id_45"><span><b>53</b></span></h2>

  <div class="WordSection46">
    <p><span class="Gvdemetni20"><span>“Bunların zayıf noktası, Aşil topuğu nedir, biliyor musunuz?" diye sordu Angel.</span></span></p>

    <p><span>“Nedir?"</span></p>

    <p><span class="Gvdemetni20"><span>“Para. Güçlerini paradan alırlar. O parayı alın, o zaman yıkı­</span></span><span>lırlar."</span></p>

    <p><span class="Gvdemetni20"><span>“Bunu nereden biliyorsunuz?"</span></span></p>

    <p><span class="Gvdemetni20"><span>“Şavik evdeki kasasında bir defter tutar."</span></span></p>

    <p><span class="Gvdemetni20"><span>“Ve?"</span></span></p>

    <p><span class="Gvdemetni20"><span>“Çetenin yasadışı faaliyetlerinden ve vergi kaçakçılığından gelen kârlar ve kazançlar bu deftere yazılır. Federaller bu defteri ellerine geçirebilseler Şavik, Arkov ve bütün örgüt çöker. Bütün düzen ta Belgrad'a kadar yıkılır."</span></span></p>

    <p><span class="Gvdemetni20"><span>“O defteri alabilir misiniz?"</span></span></p>

    <p><span class="Gvdemetni20"><span>“Hayır, eksikliğinin farkına varırlar. Ama bazı sayfaların res­mini çekebilirim. Federallerin ilgisini çeker, değil mi?"</span></span></p>

    <p><span>“Çekeceğinden eminim."</span></p>

    <p><span class="Gvdemetni20"><span>“Hukukçusunuz, onlara açıklar, neden çabuk hareket etmele­ri gerektiğini de anlatırsınız."</span></span></p>

    <p><span class="Gvdemetni20"><span>“Bir düşüneyim. Şu anda sizi tehlikeye atmak istemem. Bana başka ne verebilirsiniz? Bana anlatabileceğiniz her türlü dahili bilgi işime yarar."</span></span></p>

    <p><span class="Gvdemetni20"><span>Angel çantasından çıkardığı kahverengi zarfı masanın üze­rinden itti.</span></span></p>

    <p><span class="Gvdemetni20"><span>“Nedir bu?"</span></span></p>

    <p><span class="Gvdemetni20"><span>“Şavik'in New Jersey'deki adresi. İş konuşacakları zaman Arkov da sık sık orada kalır ama onun evi Jersey'de bir yerde bir çatı katı, nerede olduğunu bilmiyorum. Cep telefonumla Şavik'in evinin ve etrafın birkaç fotoğrafını çekmeyi başardım. Cape May adında, oldukça şık bir yer."</span></span></p>

    <p><span class="Gvdemetni20"><span>“Biliyorum. Bana daha fazlasını anlatın."</span></span></p>

    <p><span class="Gvdemetni20"><span>“Ev kıyıda, Delaware Körfezi'ne bakıyor. Bildiğim her şeyi dosyaya koydum. Fotoğraflara burada bakmayın. Güvenli bir yerde saklayın. Size bildiğim her şeyi veriyorum."</span></span></p>
  </div>

  <div class="WordSection47">
    <p><span class="Gvdemetni20"><span>Carla zarfı çantasına yerleştirdi.</span></span></p>

    <p><span class="Gvdemetni20"><span>Angel, “Bunları Jan için hazırlamıştım," dedi. “Bu arada evin bir haritasını da çizdim, odalardan çoğunun yerini gös­terdim."</span></span></p>

    <p><span class="Gvdemetni20"><span>“Peki ya korumalar?"</span></span></p>

    <p><span class="Gvdemetni20"><span>“Şavik ve Arkov'un birer koruması var. Şavik'inki şoförlük de yapıyor. Arkov'unki Dobraşin adında dev gibi biri."</span></span></p>

    <p><span class="Gvdemetni20"><span>“Alarm sistemi var mı?"</span></span></p>

    <p><span class="Gvdemetni20"><span>“Evet, son derecede gelişmiş; bana şifresini söylemediler. Ama Şavik'le birlikte olduğum zaman çoğu kez sahile açılan arka bahçeyi kullanır. Girdiği şifreyi görmek için çok uğraştım. Her zaman aynı rakamları giriyor. Kapının fotoğrafını çektim, arkasına da şifresini yazdım. Böylece eve girebilirsiniz."</span></span></p>

    <p><span class="Gvdemetni20"><span>Angel bir an tereddüt etti. “Şavik kasada bir de flaş disk tu­tuyor. Hesap defteriyle birlikte alıp, diski bilgisayara taktığını gördüm. Federallerin ilgisini çekecektir."</span></span></p>

    <p><span class="Gvdemetni20"><span>“Neden?"</span></span></p>

    <p><span class="Gvdemetni20"><span>“Bana kalırsa bir çeşit şifreleme yazılımı olmalı, çünkü flaş disk olmadan dizüstü bilgisayarını çalıştıramıyor."</span></span></p>

    <p><span class="Gvdemetni20"><span>“Siz neden bahsediyorsunuz?"</span></span></p>

    <p><span class="Gvdemetni20"><span>“Defter, şifreleme cihazı ve bilgisayar hep birlikte alındığın­da, çete ve para konusunda tonlarca malzeme olduğunu tahmin ediyorum."</span></span></p>

    <p><span class="Gvdemetni20"><span>“Bilgisayar uzmanı değilim; onun için biraz daha açık konu­şun."</span></span></p>

    <p><span class="Gvdemetni20"><span>“Organize suç örgütlerinin kazandıkları paralarla ne yaptık­ları hakkında bir fikriniz var mı Mrs. Lane? Ve hayır, bu bir tuzak soru değil."</span></span></p>

    <p><span class="Gvdemetni20"><span>“Yasadışı yollardan dediniz, değil mi?"</span></span></p>

    <p><span class="Gvdemetni20"><span>“Ya da yasal yollardan."</span></span></p>

    <p><span class="Gvdemetni20"><span>“En ufak bir fikrim yok."</span></span></p>

    <p><span class="Gvdemetni20"><span>“Burada sözünü ettiğimiz, sağmal inek denen, çok kârlı işler. Mafya için vergi kaçakçılığı bir yaşam tarzıdır, buna kaymağını almak derler. Savcılık yaptınız. Kaymağını almak ne anlama ge­lir biliyor musunuz?"</span></span></p>

    <p><span class="Gvdemetni20"><span>“Müşteri yediği ya da içtiğinin karşılığını kredi kartı yerine</span></span> <span>nakit öder. Nakdin kaydı olmaz. Bir bölümü kaymak olarak alıkonur."</span></p>

    <p><span class="Gvdemetni20"><span>Angel başıyla onayladı. “Tamam. Ve eğer onlarca şirket, bar ve kulübü olan bir suç karteliyseniz, kaymağını alma işi sanat halini alır. Arkov'un mafyası söz konusu olduğunda milyonlarca dolardan bahsediyor olabiliriz."</span></span></p>

    <p><span>“Yılda mı?"</span></p>

    <p><span class="Gvdemetni20"><span>“Ayda. Asıl sorun şu, bu miktarda kirli parayı Amerika'da bankaya yatarsanız Vergi Dairesi hemen duyar ve hapse girer­siniz."</span></span></p>

    <p><span class="Gvdemetni20"><span>Kadehini masanın ortasına itti. “Şiltenin altına da saklayabi­lirsiniz, ama bir süre sonra kendinizi bir banknot dağının tepe­sinde bulursunuz."</span></span></p>

    <p><span class="Gvdemetni20"><span>“Peki o zaman parayı ne yapıyorlar?"</span></span></p>

    <p><span class="Gvdemetni20"><span>“Ülke dışına çıkarıyorlar."</span></span></p>

    <p><span class="Gvdemetni20"><span>“Nasıl?"</span></span></p>

    <p><span class="Gvdemetni20"><span>“Elektronik yollardan değil, çünkü o zaman da bankadan geçmek gerekir."</span></span></p>

    <p><span class="Gvdemetni20"><span>“Ya?"</span></span></p>

    <p><span class="Gvdemetni20"><span>“Yılda üç dört kez Belgrad'dan özel bir Learjet gelir. Gelişinde boştur, ama dolu döner."</span></span></p>

    <p><span class="Gvdemetni20"><span>“Nakitle mi dolu döner?"</span></span></p>

    <p><span class="Gvdemetni20"><span>“Nakit, altın, mücevher, o günlerde hangisini tercih ederlerse. Ama Belgrad'a geri götürülmez." Margaritasından bir yudum aldı, karıştırma çubuğuyla oynadı.</span></span></p>

    <p><span class="Gvdemetni20"><span>“Nereye götürülür?"</span></span></p>

    <p><span class="Gvdemetni20"><span>“O ay hangi banka bereketliyse. Genellikle Cayman Adaları'nda bir banka olur."</span></span></p>

    <p><span class="Gvdemetni20"><span>“Peki ya gümrük veya güvenlik?"</span></span></p>

    <p><span class="Gvdemetni20"><span>“O işin kolay yanı. Gereken yetkililere gereken rüşvet verilir."</span></span></p>

    <p><span class="Gvdemetni20"><span>“Bu anlattıklarınız ne kadar büyüleyici olursa olsun, Angel, tüm bunların bir amacı var gibime geliyor."</span></span></p>

    <p><span class="Gvdemetni20"><span>“Elbette var ve şimdi sıra orada. Uçak her geldiğinde, aile toplantısı gibi olur. Bütün hepsi, bütün kötü adamlar, Şavik, Arkov, ihtiyar, hepsi gelir."</span></span></p>

    <p><span class="Gvdemetni20"><span>“İhtiyar?"</span></span></p>

    <p><span class="Gvdemetni20"><span>"İvan Şavik. Büyük babanın ta kendisi. Genellikle çocukların onu kazıklayıp kazıklamadıklarını görmek ve Cayman operas­yonuna göz kulak olmak için gelir."</span></span></p>

    <p><span class="Gvdemetni20"><span>"Bütün bunların benimle ilgisi ne?"</span></span></p>

    <p><span class="Gvdemetni20"><span>"Gelecek aile toplantısı bu pazar."</span></span></p>

    <p><span class="Gvdemetni20"><span>Barın öbür tarafında, genç bir adam oturmuş, gazete okuyor­du.</span></span></p>

    <p><span class="Gvdemetni20"><span>Beyzbol kasketindeki topluiğne başı video kamera ve cep telefonunun fotoğraf makinesi ihtiyacı olan bütün pikselleri sağlı­yordu.</span></span></p>

    <p><span class="Gvdemetni20"><span>Telefonunun klavyesiyle uğraşır gibi yaparak on, 12 resim ve 15 dakikalık film çekmeyi başarmıştı.</span></span></p>

    <p><span class="Gvdemetni20"><span>İki kadın masadan kalkıp ayrı yollara gidince bir dakika bek­ledi, sonra da arada mesafe bırakarak koyu saçlı olanının peşine düştü, yürürken de telefonda bir numara tuşladı. Bağlantının kurulduğunu işitti.</span></span></p>

    <p><span class="Gvdemetni20"><span>"Evet?"</span></span></p>

    <p><span class="Gvdemetni20"><span>"Billy? Benim."</span></span></p>

    <p><span class="Gvdemetni20"><span>"Angel bizim için ne yapıyor?"</span></span></p>

    <p><span class="Gvdemetni20"><span>"İyidir. 15 dakika kadar konuştular. İhtiyacımız olanı aldık. Ben şimdi Lane'i izliyorum."</span></span></p>

    <p><span class="Gvdemetni20"><span>"Ondan ayrılma. Nereye gittiğini öğrenmek istiyorum."</span></span></p>

    <p class="MsoNormal"><a><span class="Balk320"><span><br /></span></span></a></p>

    <p class="MsoNormal"><a><span class="Balk320"><span><br /></span></span></a></p>

    <h2 class="MsoNormal" id="sigil_toc_id_46"><a id="bookmark66"><span class="Balk320"><span><b>54</b></span></span></a></h2>

    <p class="Balk420"><a id="bookmark67"><span><b>SARAYBOSNA</b></span></a></p>

    <p><span class="Gvdemetni20"><span>"Tuhaf olduğu kesin. Çok tuhaf."</span></span></p>

    <p><span class="Gvdemetni20"><span>"Tuhaf diyemeyeceğim. Bana kalırsa gerçek bir sürpriz." "Bunlar o odadan aldığınız çocuklardan</span></span> <span class="Gvdemetni2talik"><span>bütün</span></span> <span class="Gvdemetni20"><span>arta kalanlar mı Sean?"</span></span></p>

    <p><span class="Gvdemetni20"><span>"Evet, Pierre. Dört çocuk."</span></span></p>

    <p><span class="Gvdemetni20"><span>Kelly önündeki dört metal masanın üstüne yerleştirilmiş is­kelet parçalarıyla çürümüş giysilerin üzerine eğilirken, gözlüğü­nü alnına itti.</span></span></p>

    <p><span class="Gvdemetni20"><span>Baktıklarının arasında mavi renkli çürümüş bir kız elbisesiyle bir erkek çocuğun yünlü şortunu gördü. Bir baba olarak bu gibi manzaralar kendisinde hep büyük bir kedere neden oluyordu.</span></span></p>

    <p><span class="Gvdemetni20"><span>Otopsi odasında, hemen yanında duran adli tıp uzmanı Dr. Pierre Bufont şarapçılara özgü mavi damarlı bir buruna sahip, uzun boylu bir Fransız Kanadalısıydı.</span></span></p>

    <p><span class="Gvdemetni20"><span>“İkinci katliam mahallindeki çocuk kalıntılarını toplamayı ta­mamladığınızı mı söylüyorsun?"</span></span></p>

    <p><span class="Gvdemetni20"><span>"Mrs. Lane için işlemleri hızlandırmam gerektiğini düşün­düm. Bulabildiğimiz tüm çocukların DNA örneklerini topladık."</span></span></p>

    <p><span class="Gvdemetni20"><span>Kelly yazıcı çıktılarıyla dolu bir dosya uzattı. "Her iki mekândaki cesetlerden hiçbiri Mrs. Lane'in ailesinin DNA'sıyla uyuşmuyor. Kendin bak istersen."</span></span></p>

    <p><span class="Gvdemetni20"><span>Bufont çıktıları inceledi.</span></span></p>

    <p><span class="Gvdemetni20"><span>"Anlaşılan, esrarlı bir şey keşfettik, öyle mi?"</span></span></p>

    <p><span class="Gvdemetni20"><span>"Kesinlikle."</span></span></p>

    <p><span class="Gvdemetni20"><span>"Bundan Mrs. Lane'e bahsedecek misin?"</span></span></p>

    <p><span class="Gvdemetni20"><span>"Bana kalırsa konuyu biraz soğutmak daha iyi olacak. Kendisini üzmenin bir anlamı yok."</span></span></p>

    <p><span class="Gvdemetni20"><span>"Bence de doğrusu bu."</span></span></p>

    <p><span class="Gvdemetni20"><span>Kelly kemikleri düzenlemesine yardımcı olan beyaz önlüklü yardımcısına döndü. "Teşekkürler Slava."</span></span></p>

    <p><span class="Gvdemetni20"><span>"Bir şey değil, efendim." Yardımcı odanın bir köşesine çekil­di, bir süpürge alıp yerleri süpürmeye koyuldu.</span></span></p>

    <p><span class="Gvdemetni20"><span>Kelly, "Küçük oğlan konusunda, battaniyede ve sırt çantasın­daki saç tellerinde kurtarılabilir DNA örnekleri bulduk."</span></span></p>

    <p><span class="Gvdemetni20"><span>"Hata ihtimali yok mu?"</span></span></p>

    <p><span class="Gvdemetni20"><span>"Görebildiğim kadarıyla, yok."</span></span></p>

    <p><span class="Gvdemetni20"><span>Bufont başını çıktılardan kaldırıp çenesini kaşıdı. "Haklısın.</span></span> <span>Çok tuhaf. Yine de bütün ailelerin kendine özgü sırları var demek."</span></p>

    <p><span class="Gvdemetni20"><span>Dosyayı kapatıp yerine bıraktı.</span></span></p>

    <p><span class="Gvdemetni20"><span>"Mrs. Lane'in inanılır tek tanık olduğunu söylüyorsun değil mi? ”</span></span></p>
  </div>

  <div class="WordSection48">
    <p><span class="Gvdemetni20"><span>“Evet."</span></span></p>

    <p><span class="Gvdemetni20"><span>“Bir savaş suçları soruşturması yapılırsa, yetkililer ifadesine gerek duyacaktır. Annesinin günlüğü de işe yarar."</span></span></p>

    <p><span class="Gvdemetni20"><span>“Savcıların resmi ifade için onunla temasa geçmesini istedim."</span></span></p>

    <p><span class="Gvdemetni20"><span>“Ne var Sean? Kaygılı görünüyorsun?"</span></span></p>

    <p><span>Beriki çenesini sıvazladı. “Oğlanın hâlâ hayatta olması müm­kün."</span></p>

    <p><span class="Gvdemetni20"><span>“Öyle mi dersin?"</span></span></p>

    <p><span class="Gvdemetni20"><span>“Top atışları ya da Şavik öldürmemişse."</span></span></p>

    <p><span class="Gvdemetni20"><span>“Şavik?"</span></span></p>

    <p><span class="Gvdemetni20"><span>“Buralarda, yakındaydı. Onun gibi bir adam çocuğu bir teh­dit, ortadan kaldırılması gereken bir tanık olarak görür. Mrs. Lane'e göre, Alma Dragoviç çocuğun top atışlarından önce kaç­mayı başardığını düşünüyormuş."</span></span></p>

    <p><span class="Gvdemetni20"><span>“Kadının hafızasına güvenilebilir mi?"</span></span></p>

    <p><span class="Gvdemetni20"><span>“Cevaplaması zor bir soru."</span></span></p>

    <p><span class="Gvdemetni20"><span>“Fazla ihtimal olmamakla birlikte, oğlanın hayatta kalmış olabileceğini kabul ediyorum. Geriye kalan binaları gerektiği gibi arayıp hiçbir şey bulamadınız değil mi?"</span></span></p>

    <p><span class="Gvdemetni20"><span>“Doğru. Kafamı karıştıran bir şey daha var."</span></span></p>

    <p><span class="Gvdemetni20"><span>“Ne?"</span></span></p>

    <p><span class="Gvdemetni20"><span>“Mrs. Lane sanki Şavik'in yaşadığından kesinlikle eminmiş gibi bir izlenim edindim."</span></span></p>

    <p><span class="Gvdemetni20"><span>“Neredeyse 20 yıldır adamı gören olmamış. Yetkililer öldüğü kanısında değiller mi?"</span></span></p>

    <p><span class="Gvdemetni20"><span>“Kadının hali tam tersini ima ediyordu. Tuhaf, ama adamın nerede olduğu konusunda içeriden bilgi almış gibiydi."</span></span></p>

    <p><span class="Gvdemetni20"><span>“İlginç."</span></span></p>

    <p><span class="Gvdemetni20"><span>Kelly masanın arkasındaki duvar haritasının yanına gitti. Harita boyunca bir çizgi çizerken alnı dikkatten kırışıyordu.</span></span></p>

    <p><span class="Gvdemetni20"><span>Bufont da yanına geldi. “Yüzünde yine o ifade var Sean. O İrlandalı kafandan neler geçiyor?"</span></span></p>

    <p><span class="Gvdemetni20"><span>“Alma Dragoviç, Mrs. Lane'e bilinci yerine geldiğinde ken­dini bir geçici hastanede bulduğunu anlatmış. Ona bir rahibenin baktığını söylemiş. Carla Lane'in küçük kardeşini canlı gördü­ğünü o zaman iddia etmiş."</span></span></p>

    <p><span>“Bu dediğin neden bu kadar önemli?"</span></p>

    <p><span>Kelly parmağının ucuyla haritaya vurdu. “Kardeşi hayat­taysa, olası bir tanık daha var demektir. Araştırdım, o günlerde buraya en yakın geçici hastane burada, Sırp sınırına yakın dağ­lardaki bir rahibe okulundaymış. Ortodoks rahibelerin yaşadığı bir yer."</span></p>

    <p><span>“O dediğin yeri gördüm. Oldukça güzel. Kayanın yüzüne ya­pılmış."</span></p>

    <p><span>“Doğu Ortodoks Hıristiyan kiliselerinde rahibe okuluyla ma­nastır arasında fark görmüyorlar, değil mi? Hepsine manastır diyorlar."</span></p>

    <p><span>Kelly haritanın başından ayrıldı. “Duyduklarıma göre, rahi­beler çocuk kurbanlardan en kötü durumda olanlara hâlâ bakı­yor. Her kökten öksüz yetimler, zihinsel ve bedensel açıdan kim­senin almak istemeyeceği kadar çok zarar görenler."</span></p>

    <p><span>“Ne yapmayı düşünüyorsun?"</span></p>

    <p><span>“Oraya kadar gidip, çocuk hakkında bir şeyler bilip bilme­diklerini araştırabilirim. Belki rahibeler tedavi ettikleri hastaların kayıtlarını tutuyordur."</span></p>

    <p><span>Kanadalı gülümsedi, kaşlarını kaldırdı. “20 yıl geriye gidi­yorsun Sean. İrlanda'daki okul günlerinden kalma âdetleri olan genç ve güzel rahibeleri özlemiş olmayasın?"</span></p>

    <p><span>Sean neşeli bir kahkaha attı. “Biliyor musun, haklı olabilir­sin."</span></p>

    <p><span>“Mrs. Lane'in ailesinin mülteci kurumlarıyla temasa geçtikle­rini söylememiş miydin?"</span></p>

    <p><span>“Yine de, bilinmez ki. Ağların gözünden geçenler çok Pierre."</span></p>

    <p><span>Saatine baktı, sonra da masasının üzerindeki telefonun yanın­daki rehberi açtı.</span></p>

    <p><span>“Carla'ya haber vereceğim. Yine de zaman farkı için birkaç saat daha beklemem gerekir. Bir şok daha yaşayacak. Ama umut veren bir şok."</span></p>

    <p><span>“Yetimhaneden bahsedecek misin Sean?"</span></p>

    <p><span>“Hayır, buna rahibeleri ziyaretten sonra karar vereceğim."</span></p>

    <p><span>“Neden?</span></p>

    <p><span>“Kırılma ihtimaline karşı kadına umut vermek istemem."</span></p>
  </div>

  <p><span><b><br /></b></span></p>

  <p><span><b><br /></b></span></p>

  <h2 id="sigil_toc_id_47"><span><b>55</b></span></h2>

  <div class="WordSection49">
    <p class="Balk420"><a id="bookmark68"><span><b>TENNESSEE</b></span></a></p>

    <p><span>O sabah, daha yüksek kalibreli tabancalar kullanarak, Carla'nın parmakları uyuşuncaya kadar aralıksız dört saat bo­yunca atış talimi yaptılar.</span></p>

    <p><span>Carla ateş ettiği zaman Sig kuvvetle tepiyordu; tetiğe çöktü­ğünde tabancanın sürgüsü birkaç kez baş ve işaretparmakları arasındaki hassas dokuyu kesti, kanattı.</span></p>

    <p><span>Ronnie kabzayı kavrayışını düzeltti. “Ellerin çok yukarıda. Kabzayı daha aşağıdan tut."</span></p>

    <p><span>Küçük, siyah bir taktik fener çıkardı, namlunun altındaki kı­lavuz rayına oturttu. Fenerin düğmesine dokununca güçlü bir huzme belirdi.</span></p>

    <p><span>“Taktik ışığına alışman gerek. Hayatını kurtarabilir."</span></p>

    <p><span>Kâğıt hedefleri inceledi. “İyi gidiyorsun. Çoğu çatışma yedi metre veya daha az mesafede olur. Hedefi 25 metreden doğru vurmayı öğrenirsen işi beceriyorsun demektir."</span></p>

    <p><span>Tetik çekmesi hızlanıp nişancılığı keskinleşene kadar genç kadının duruşunu ve kabzayı tutuşunu -bir el kabzada, diğe­ri onun üzerinde, silahı kavrayan parmaklara yapışmış- tekrar tekrar düzeltti.</span></p>

    <p><span>“Pekâlâ, şimdilik bu kadarı yeter. Nişancılığınla hızına daha sonra yine döneriz." Tabancaları masanın üzerine bıraktı. Kamyonetin kabininden şort ve bir çift Reebok çıkardı. “Dediğim antrenman eşofmanını getirdin mi?"</span></p>

    <p><span>“Elbette."</span></p>

    <p><span>“Giy öyleyse. Hiç koşar mısın?"</span></p>

    <p><span>“Epeydir koşmadım. Koşmaktan vazgeçsek Ronnie? Koşmak için önce biraz pratiğe ihtiyacım var."</span></p>

    <p><span>“Öyleyse kısa bir yamaç yürüyüşü yapalım. Kamyonetin ar­kasında soyunursun. Formda olman reflekslerini hızlandırır."</span></p>

    <p><span>Güneş parlak ve sıcaktı. Carla eşofmanlarını giyerken Ronnie kamyondaki buz kutusundan iki su şişesi kaptı.</span></p>
  </div>

  <div class="WordSection50">
    <p><span class="Gvdemetni20"><span>Şişenin birini genç Carla'ya atarken, “Bu dağın çevresinden gidiş geliş on kilometre," dedi.</span></span></p>

    <p><span class="Gvdemetni20"><span>“On kilometre mi?</span></span> <span class="Gvdemetni2talik"><span>Şimdi?</span></span> <span class="Gvdemetni20"><span>Bu sıcakta? Çok zor. Yapabile­ceğimden emin değilim."</span></span></p>

    <p><span class="Gvdemetni20"><span>Ronnie gömleğini çıkardı. Yağsız vücudu güneşten yanmış, ağır bedensel çalışmadan göğüs kasları gelişmişti.</span></span></p>

    <p><span class="Gvdemetni20"><span>“Elbette yaparsın. Sana yumuşak davranıyorum. Çoğu gün bu turu koşarak tamamlarım, onun için koşmanı istemediğime şükret."</span></span></p>

    <p><span class="Gvdemetni20"><span>“Sana deli olduğunu söyleyen olmuş muydu?"</span></span></p>

    <p><span>“Deli benim göbek adım. Yanına Angel'ın zarfını da al ve yola koyulalım."</span></p>

    <p><span class="Gvdemetni20"><span>Yedi kilometreden sonra tepede dinlenmek için oturdular.</span></span></p>

    <p><span class="Gvdemetni20"><span>Hava 30 derecenin üzerindeydi ve Ronnie'nin tişörtü terden sırılsıklam olmuştu. “Nasıl gidiyor?"</span></span></p>

    <p><span class="Gvdemetni20"><span>Soluğunu toparlamakta zorlanan Carla iki büklümdü, sıcağın ve rutubetin etkisindeydi, koşu eşofmanı ve Nike tişörtü terden yapış yapıştı.</span></span></p>

    <p><span>“Deliliğinle ilgili söylediğimi sil."</span></p>

    <p><span>“Öyle mi?"</span></p>

    <p><span class="Gvdemetni20"><span>“Daha ziyade sadistlik."</span></span></p>

    <p><span class="Gvdemetni20"><span>Ronnie göz kırptı, su şişesinin kapağım açıp birkaç yudum içti. “Alışacaksın."</span></span></p>

    <p><span>Uzaktaki Smoky Dağları'na baktı.</span></p>

    <p><span class="Gvdemetni20"><span>Carla sendeleyerek onun karşısındaki kayaya çöktü ve ağız dolusu şişe suyu içti.</span></span></p>

    <p><span class="Gvdemetni20"><span>“Endişeli görünüyorsun. Zihninden geçen nedir Ronnie?"</span></span></p>

    <p><span class="Gvdemetni20"><span>“Gerçekten?"</span></span></p>

    <p><span class="Gvdemetni20"><span>"Gerçekten."</span></span></p>

    <p><span class="Gvdemetni20"><span>“Angel'a hakikaten güveniyor musun?"</span></span></p>

    <p><span class="Gvdemetni20"><span>"Evet, nedendir bilmem ama güveniyorum."</span></span></p>

    <p><span class="Gvdemetni20"><span>“İkili oynamadığından emin misin?"</span></span></p>

    <p><span class="Gvdemetni20"><span>“Evet, eminim. Merviak kampındaymış. Nefret taklit edile­mez Ronnie. Adaletin yerine gelmesini en az benim kadar istedi­ğini biliyorum."</span></span></p>

    <p><span class="Gvdemetni20"><span>“Şu zarfa bir daha bakayım."</span></span></p>
  </div>

  <div class="WordSection51">
    <p><span class="Gvdemetni20"><span>Carla elindeki zarfı uzattı. “Senin için tüm resimlerin kopya­sını çıkardım. Bu zarf senin, sende kalabilir."</span></span></p>

    <p><span class="Gvdemetni20"><span>Ronnie zarfın içinde arazisi denize kadar uzanan büyük bir evin fotoğraflarının bulunduğu yeşil bir dosya gördü.</span></span></p>

    <p><span class="Gvdemetni20"><span>Malikânenin içeriden dışarıdan çekilmiş en az 20 fotoğrafıyla, içinin elle çizilmiş bir krokisi. “Bir köy partisini ağırlayacak ka­dar büyük görünüyor."</span></span></p>

    <p><span class="Gvdemetni20"><span>“500 metrekare, ikişer arabalık iki de garaj."</span></span></p>

    <p><span class="Gvdemetni20"><span>“Öyle mi?"</span></span></p>

    <p><span>“Yüzme havuzundan, saunadan, jimnastik salonundan ve si­nemadan bahsetmiş miydim?"</span></p>

    <p><span class="Gvdemetni20"><span>Ronnie resimleri incelerken, “Bir de suç para kazandırmaz derler," dedi. Lazer yazıcıdan çıkma resimler oldukça berraktı. “Cape May denilen yeri bilir misin?"</span></span></p>

    <p><span class="Gvdemetni20"><span>“Jan'la birkaç kez gitmiştik. 1800'lerden kalma, deniz ke­narında bir tatil mekânı. İlginç, Viktorya döneminden kalma. Adresi Google Maps'e girdim ve birkaç fotoğraf daha bastım."</span></span></p>

    <p><span class="Gvdemetni20"><span>"Görebiliyorum."</span></span></p>

    <p><span class="Gvdemetni20"><span>“Ne düşünüyorsun Ronnie?"</span></span></p>

    <p><span class="Gvdemetni20"><span>Angel'ın fotoğraflarından birini çevirdi: Pembe sıva kaplı bir duvardaki kemere yerleştirilmiş, üzerinde bir kartal başı bulu­nan, göz alıcı bir ferforje kapı. Resmin arka tarafında, kapının şifresini gördü: “2704 # ."</span></span></p>

    <p><span>"Angel başka neler anlattı?"</span></p>

    <p><span class="Gvdemetni20"><span>Uzunca konuşmuşlardı ama Carla tüm konuşulanları hatır­lıyordu. “Billy Davix diye biri var. Arkov'un yeğeni. Eski deniz piyadesi, tehlikeli bir katil. Çetenin kas gücü. Arkov ve Şavik'in emriyle Jan'ı öldüren de o."</span></span></p>

    <p><span class="Gvdemetni20"><span>“Angel adamı tanıyor muymuş?"</span></span></p>

    <p><span class="Gvdemetni20"><span>“Kulüpte sık sık görüyor."</span></span></p>

    <p><span class="Gvdemetni20"><span>“Aile toplantısı neden pazar, gece yarısı yapılıyor?"</span></span></p>

    <p><span>“Sadece birkaç saat sürecek. Anlaşılan, yaşlı Arkov pazartesi sabahı bankalar açılmadan hemen önce Cayman Adaları'nda ol­mak istiyor."</span></p>

    <p><span class="Gvdemetni20"><span>“Bu sadece 72 saatimiz var demektir."</span></span></p>

    <p><span class="Gvdemetni20"><span>“Elimden geleni yaparım. Söz veriyorum Ronnie."</span></span></p>

    <p><span>"Elinden gelen yetmeyebilir. Nişancılığın oldukça gelişti, eğittiklerimin çoğundan daha iyi ama..."</span></p>

    <p><span class="Gvdemetni20"><span>"Ama ne Ronnie?"</span></span></p>

    <p><span class="Gvdemetni20"><span>"Daha iyi nasıl ateş edeceğini, nasıl öldüreceğini elbette öğ­retirim. Ama Şavik ve onun gibiler doğuştan katiller. Böylesi adamların karşısına çıkmaya hazır değilsin Carla. Ve önümüzde ne kadar zaman olursa olsun, belki de hiç olmayacaksın."</span></span></p>

    <p><span class="Gvdemetni20"><span>Ronnie parmaklarını şaklattı. "Hayatını böyle söndürürler se­nin. Ölmenin binbir yolu var Carla. Acılı, ıstıraplı ölümler. Şavik gibilerin bu yolların hepsini bildiğinden hiç kuşkum yok."</span></span></p>

    <p><span class="Gvdemetni20"><span>Genç kadının gözünde gerçek korkuyu gördü.</span></span></p>

    <p><span class="Gvdemetni20"><span>"Yani?"</span></span></p>

    <p><span class="Gvdemetni20"><span>"Her şey aceleye geliyor. Sağlam bir planımız bile yok."</span></span></p>

    <p><span class="Gvdemetni20"><span>"Bir plan düşünmeme yardım edemez misin?"</span></span></p>

    <p><span class="Gvdemetni20"><span>"Seni malikâneye sokmamız ve herhangi bir alarmı devreye sokmadan önüne çıkacak korumaları bertaraf etmeni sağlama­mız gerekiyor. Bu dediğim hiç de kolay değil. Şimdilik elimizde arka kapının şifresinden başka bir şey yok. Ya kapıda Angel'ın bilmediği bir güvenlik kamerası varsa?"</span></span></p>

    <p><span class="Gvdemetni20"><span>Gözlerini Carla'ya dikti. "Veya kapı açıldığı zaman evin için­de bir alarmı tetikliyorsa? Bütün bunlar bana güven vermeyecek kadar karmaşık. Angel'dan daha fazla bilgi istesen?"</span></span></p>

    <p><span>"Tüm bildiklerinin bunlar olduğunu söyledi."</span></p>

    <p><span>"Sadece dört günlük eğitim ve bu kadar az bilgiyle inanılmaz bir şansın olması gerekir, yoksa kendi ayağınla ölüme gidersin."</span></p>

    <p><span class="Gvdemetni20"><span>"Hep bu kadar neşeli misin?"</span></span></p>

    <p><span class="Gvdemetni20"><span>"Memphis'te buna, olduğu gibi anlatmak bebeğim, derler."</span></span> <span>Kendini kayanın üstüne çekti. "Biraz daha düşüneyim."</span></p>

    <p><span class="Gvdemetni20"><span>Carla'nın cep telefonu çaldı.</span></span></p>

    <p><span class="Gvdemetni20"><span>Telefonu cebinden çıkardı, ekranda bir yabancı ülke numarası görünce açtı.</span></span></p>

    <p><span class="Gvdemetni20"><span>"Evet?"</span></span></p>

    <p><span class="Gvdemetni20"><span>"Mrs. Lane?"</span></span></p>

    <p><span class="Gvdemetni20"><span>"Kimsiniz?"</span></span></p>

    <p><span class="Gvdemetni20"><span>"Sean Kelly, Saraybosna'dan arıyorum. Müsait misiniz Mrs. Lane?"</span></span></p>
  </div>

  <div class="WordSection52">
    <p class="Balk420"><a><span><br /></span></a></p>

    <p class="Balk420"><a><span><b><br /></b></span></a></p>

    <h2 class="Balk420" id="sigil_toc_id_48"><a><span><b>56</b></span></a></h2>

    <p class="Balk420"><a id="bookmark69"><span><b>SARAYBOSNA</b></span></a></p>

    <p><span class="Gvdemetni20"><span>Sırp mahallesindeki bar topu topu altı masası olan karanlık, soğuk bir yerdi, bayat tütün ve kahve kokuyordu.</span></span></p>

    <p><span class="Gvdemetni20"><span>Yassı burunlu, orta yaşlı, iriyarı sahibi barın tezgâhına yaslan­mış, gazetesini okuyor, bir yandan da önündeki tabaktan zeytin atıştırıyordu.</span></span></p>

    <p><span class="Gvdemetni20"><span>Kapıdan bir müşteri girdiğini görünce başını kaldırdı. “Aklında bir şey varmış gibisin Slava."</span></span></p>

    <p><span class="Gvdemetni20"><span>Morg yardımcısının üzerinde artık beyaz önlük yoktu. "Bir armut brendisi iyi olurdu. Duble olsun Yaniç."</span></span></p>

    <p><span class="Gvdemetni20"><span>Bar sahibi sırıttı, ellerini pis önlüğüne sildi ve küçük bir ka­dehi ağzına kadar doldurdu. "Ceset saymakla geçen zor bir gün öyle mi?"</span></span></p>

    <p><span class="Gvdemetni20"><span>Slava bir dikişte boşalttığı kadehi hızla tezgâha bıraktı, kolu­nun yeniyle ağzını sildi.</span></span></p>

    <p><span class="Gvdemetni20"><span>"Daha kötüsü de olabilirdi. Senin gibi mafya bağlantıları olan birini ilgilendirecek bilgilerim var."</span></span></p>

    <p><span class="Gvdemetni20"><span>Bar sahibinin sırıtışı ekşidi. Sol kolunu uzattı, morg yardımcı­sını gırtlağından yakaladı, sıkınca adam boğulur gibi oldu.</span></span></p>

    <p><span>"Senin yerinde olsam ağzımı kapalı tutardım. Böylesi sözler bir adamın ölümüne neden olabilir, duydun mu?"</span></p>

    <p><span class="Gvdemetni20"><span>Slava belli belirsiz bir sesle, "Bir... Bir şey demedim," diye sız­landı. "Ben... Ben sadece sana iyilik yapmak istedim Yaniç. Eski asker arkadaşları gibi."</span></span></p>

    <p><span>Bar sahibi parmaklarını gevşetti. "Nasıl bir iyilikmiş bu?"</span></p>

    <p><span>"Şeytan Tepesi'nde olanların bir tanığı var."</span></p>

    <p><span>"Hiç tanık yok sanıyordum. Ya da en azından mahkemenin kulak vereceği biri yok, diye söylediler."</span></p>

    <p><span>Slava boynunu ovuşturarak, "Ama artık öyle değil," dedi.</span></p>

    <p><span>Barmen cüzdanından bir banknot çıkarıp Slava'nın yüzünü okşadı. "Haydi, acını hafifletmene yarar."</span></p>

    <p><span>"Bir lOO'lük? Hepsi bu kadar mı?"</span></p>
  </div>

  <p><span><br /></span></p>

  <div class="WordSection53">
    <p class="Balk420"><a id="bookmark70"><span><b>TENNESSEE</b></span></a></p>

    <p><span class="Gvdemetni20"><span>"Kelly eşleşme olmadığından emin miymiş?"</span></span></p>

    <p><span class="Gvdemetni20"><span>"Yüzde yüz, dedi."</span></span></p>

    <p><span class="Gvdemetni20"><span>Kayaların üzerine oturmuşlardı; Carla kendinden geçmiş gi­biydi; yüreği çarpıyor, heyecanı sesine yansıyordu.</span></span></p>

    <p><span>"Harika bir haber. Böyle bir habere şu anda öyle ihtiyacım vardı ki. Luka'nın sağ kurtulduğunu biliyordum. Biliyordum işte Ronnie."</span></p>

    <p><span class="Gvdemetni20"><span>"Carla, bir tavsiyede bulunabilir miyim?"</span></span></p>

    <p><span class="Gvdemetni20"><span>"Ne?"</span></span></p>

    <p><span class="Gvdemetni20"><span>"Kendini kaptırma."</span></span></p>

    <p><span class="Gvdemetni20"><span>"Neden?"</span></span></p>

    <p><span class="Gvdemetni20"><span>"Askerde, çocuklardan biri çatışmada kaybolduğu zaman bunu o kadar çok gördüm ki. Aileler en ufak bir umut kırıntısına sarılırlar."</span></span></p>

    <p><span class="Gvdemetni20"><span>"Ama sana Kelly'nin söylediklerini anlattım."</span></span></p>

    <p><span>“20 yıldan fazla oldu. Tek bildiğin, Luka'ya ait bir şey bulun­</span><span class="Gvdemetni20"><span>madığı. Düş kırıklığına uğramam istemiyorum."</span></span></p>

    <p><span>"İçimde tuhaf bir duygu var Ronnie. Gerçekten."</span></p>

    <p><span>"Neden?"</span></p>

    <p><span class="Gvdemetni20"><span>"Açıklayamam. Bana öyle bakma."</span></span></p>

    <p><span class="Gvdemetni20"><span>"Nasıl bakmayayım?"</span></span></p>

    <p><span>"Çılgınca bir umutmuş gibi. Böylesi haberlere ihtiyacım var­</span><span class="Gvdemetni20"><span>dı. Önümüzdeki günler için."</span></span></p>

    <p><span class="Gvdemetni20"><span>"Kelly başka ne dedi?"</span></span></p>

    <p><span class="Gvdemetni20"><span>"Bu işin peşinden gideceğini, bana haber vereceğini."</span></span></p>

    <p><span class="Gvdemetni20"><span>"Nasıl gidecekmiş peşinden?"</span></span></p>

    <p><span>"Söylemedi, ben de soramayacak kadar heyecanlandım. Ama söyledikleri Şavik'in karşısına çıkma kararımı daha da pekiştirdi."</span></p>

    <p><span class="Gvdemetni20"><span>"Neden?"</span></span></p>

    <p><span>"Luka kaybolmadan önce Şavik binadaydı. Onu görmüş ola­bilir. Bir şeyler biliyor olabilir."</span></p>
  </div>

  <div class="WordSection54">
    <p><span class="Gvdemetni20"><span>“Carla..."</span></span></p>

    <p><span class="Gvdemetni20"><span>“Şimdi Alma'nın haklı olduğunu anlıyorum: Luka'yı gördü­ğü doğruymuş. Biliyordum. Hayatta olduğunu bildiğim gibi."</span></span></p>

    <p><span class="Gvdemetni20"><span>“Carla, bu konuya böyle bakma. Bütün yumurtalarını bir se­pete koyma, yoksa çok üzülebilirsin."</span></span></p>

    <p><span class="Gvdemetni20"><span>“Aptalca davrandığımı söyleme bana Ronnie. Lütfen, bırak tek umuduma tutunayım. Olumlu olmak, inanmak zorundayım. Josh olsa, sen de aynı böyle davranırdın."</span></span></p>

    <p><span>Carla'nın gözünde, ona güç aşılayan parlak umutları görü­yordu.</span></p>

    <p><span class="Gvdemetni20"><span>“Belki de haklısın. Ben sadece şeytanın avukatlığını yapmaya çalışıyorum. Ama sanırım her şey mümkün."</span></span></p>

    <p><span class="Gvdemetni20"><span>Carla gülümsedi, buluştuklarından beri ilk kez gerçekten gü­lümsedi.</span></span></p>

    <p><span class="Gvdemetni20"><span>Eğildi, Ronnie'nin yanağına dokundu, öptü. “Teşekkürler, Ronnie. Hazırsan, ben de dönmeye hazırım."</span></span></p>

    <p><span class="Gvdemetni20"><span>Ayaklandı, böğründe ve kasığında ikiye bükülmesine neden</span></span> <span>olacak kadar keskin bir sızı duydu. “Ooh... Bu acıttı."</span></p>

    <p><span class="Gvdemetni20"><span>“İyi misin?"</span></span></p>

    <p><span class="Gvdemetni20"><span>Doğrulmaya çabaladı. “Bir... Bir adalem çekmiş olmalı."</span></span></p>

    <p><span class="Gvdemetni20"><span>“Neresi acıyor?"</span></span></p>

    <p><span class="Gvdemetni20"><span>“Tam burası."</span></span></p>

    <p><span class="Gvdemetni20"><span>“Bir bakayım." Carla'nın böğrünü ve belini yokladı, kaslarını ve tendonlarını yokladı. “Çok gerginsin, her tarafın düğümlen­miş. Yürüyerek dönebilecek misin?"</span></span></p>

    <p><span class="Gvdemetni20"><span>“Sanırım."</span></span></p>

    <p><span>“LaFollette ve Harrogate'de birer hastane var. Seni birinden birinde kontrol etti..."</span></p>

    <p><span class="Gvdemetni20"><span>Cümlesini tamamlayamadı. Yüzünde bir telaş, Carla'nın elini</span></span> <span>bırakmadan bir adım geriledi.</span></p>

    <p><span class="Gvdemetni20"><span>“Ne... Ne oluyor Ronnie? Bana neden böyle bakıyorsun?"</span></span></p>

    <p><span class="Gvdemetni20"><span>“Kanın akıyor."</span></span></p>

    <p><span class="Gvdemetni20"><span>Gözleri Carla'nın kasıklarındaydı.</span></span></p>

    <p><span class="Gvdemetni20"><span>Carla da kasıklarına baktı.</span></span></p>

    <p><span>Bacaklarının arasında, gri eşofmanında giderek yayılan kızıl bir leke vardı. Kana dehşet içinde baktı.</span></p>

    <p><span class="Gvdemetni20"><span>“Neler oluyor Carla?"</span></span></p>

    <p><span class="Gvdemetni20"><span>“Be... Bebeğim."</span></span></p>

    <p><span class="Gvdemetni20"><span>Sonra bütün duyguları boşaldı, bilincini yitirdi.</span></span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_49"><a id="bookmark71"><span><b>57</b></span></a></h2>

    <p class="Balk420"><a id="bookmark72"><span><b>BELGRAD</b></span></a></p>

    <p><span class="Gvdemetni20"><span>Bar sahibi Tuna'ya hâkim o güzel ve görkemli taş ev hakkındaki öyküleri duymuştu.</span></span></p>

    <p><span class="Gvdemetni20"><span>Zengin çete reisi İvan Arkov'a ait 15. yüzyıldan kalma prens köşkünde verilen görkemli davetler ile bakanlara ve zengin sana­yicilere çekilen ziyafetlerle ilgili söylentilerden de haberi vardı.</span></span></p>

    <p><span class="Gvdemetni20"><span>Tek umudu, sadakatinin Arkov tarafından cömertçe ödüllendirilmesiydi.</span></span></p>

    <p><span class="Gvdemetni20"><span>Mercedes limuzin ve iki koruma onu Belgrad'ın dış mahal­lelerinde karşıladı. Araba malikânenin girişi önünde durunca, sürücü inip Yaniç'e kapıyı açtı.</span></span></p>

    <p><span class="Gvdemetni20"><span>Girişteki basamakların tepesinde onu keçi sakallı, papyonu benekli, iki dirhem bir çekirdek, zayıf bir adam bekliyordu.</span></span></p>

    <p><span>Yaniç baştan aşağı ürperdiğini hissetti.</span></p>

    <p><span class="Gvdemetni20"><span>İvan Arkov bütünüyle zararsız görünmesine rağmen, her se­ferinde Yaniç'in tüylerini diken diken ederdi. Arkov'un çalışma odasında, bir kurbanının yüz derisinden yapılmış, gizli panolu bir vitrinde meşum bir hatıra olarak muhafaza ettiği ölüm mask­larıyla ilgili öyküleri duymuştu. “Yaniç. Hoş geldin."</span></span></p>

    <p><span class="Gvdemetni20"><span>Patronun elini tuttu, saygı belirtisi olarak parmağındaki yü­züğü öptü. "Beni bu kadar kısa sürede kabul ettiğiniz için min­nettarım Mr. Arkov."</span></span></p>

    <p><span class="Gvdemetni20"><span>İhtiyar parmaklarını şaklatınca iki koruma gerileyip konuşu­lanları duyamayacakları bir mesafeye çekildi.</span></span></p>

    <p><span class="Gvdemetni20"><span>“Gel, bağımdan bir şarap iç. Sonra, bana vereceğin bilginin neden bu kadar acil olduğunu anlat."</span></span></p>

    <p><span class="Gvdemetni20"><span>Arkov çalışma odasında pencerenin yanında oturmuş, dinli­yordu.</span></span></p>

    <p><span class="Gvdemetni20"><span>Duvarları kaplayan panolar cilalı gül ağacından yapılmış, raf­lar sadece gösteriş için konmuş gibi duran, deri ciltli görkemli kitaplarla doldurulmuştu.</span></span></p>

    <p><span class="Gvdemetni20"><span>Ardına kadar açılmış cam veranda kapıları yüzme havuzuna bakıyordu. Arkov bar sahibini dinlerken parmaklarını birleştir­miş, dudaklarına götürmüştü.</span></span></p>

    <p><span class="Gvdemetni20"><span>Yaniç'in sözleri bitince içini çekip kalktı. Gri gözleri sabitti, uzakta, havuzun oradaki bir noktaya dikilmişti.</span></span></p>

    <p><span>“Bu yardımcı..."</span></p>

    <p><span class="Gvdemetni20"><span>“Slava, Mr. Arkov." Yaniç şaraptan bir yudum aldı, tükürme­mek için kendini zorladı. Tadı, sarhoş müşterilerine vermek için yeniden şişelediği pislikten de beterdi.</span></span></p>

    <p><span>“Ya adli tıp uzmanı?"</span></p>

    <p><span>“Onun adı Kelly." Bir kâğıt uzattı. “Yanlışlık olmaması için</span> <span class="Gvdemetni20"><span>bütün isimleri yazdım. Kadınınkini de."</span></span></p>

    <p><span class="Gvdemetni20"><span>“Dernek kadın bir tanık?"</span></span></p>

    <p><span class="Gvdemetni20"><span>“Öyle deniyor."</span></span></p>

    <p><span class="Gvdemetni20"><span>Arkov ellerini takım ceketinin ceplerine sokup parıldayan yüzme havuzuna döndü. “Onun hakkında başka ne biliyorsan, anlat."</span></span></p>

    <p><span class="Gvdemetni20"><span>“Adı Carla Lane. Annesinin aile adı Tanoviç'rniş."</span></span></p>

    <p><span>Arkov'un sulanmış gözlerinden bir parıltı geçti. “Tanoviç ol­duğundan emin misin?"</span></p>

    <p><span class="Gvdemetni20"><span>“Kesinlikle. Kelly kadının erkek kardeşinin de Şeytan Tepesi'nden sağ kurtulmuş olabileceğini söylemiş. Rahibeler ta­rafından yönetilen ve çocuğun tedavi edildiği bir hastaneyi ziya­ret etmek niyetindeymiş."</span></span></p>

    <p><span>Sonra bütün ayrıntıları anlattı.</span></p>

    <p><span>“Tüm bu dediklerinden emin misin?"</span></p>

    <p><span>“Evet efendim. Kelly konuşurken yardımcı odadaymış."</span></p>

    <p><span>“Dernek, Mila Şavik'ten bahsetmişler?"</span></p>

    <p><span class="Gvdemetni20"><span>“Kelly kadının Şavik'in nerede olduğunu bildiğini söylemiş."</span></span></p>

    <p><span class="Gvdemetni20"><span>“Başka?"</span></span></p>

    <p><span class="Gvdemetni20"><span>“Bildiklerimin hepsi bu. İsterseniz, Kelly'nin işini görmekten</span></span> <span>mutlu olurum. Böylelikle herhangi bir soruşturma bir süreliğine durmuş olur."</span></p>

    <p><span class="Gvdemetni20"><span>Arkov'un yüzünde bir kas oynadı, ardından da Yaniç'i ke­miklerine kadar donduran ustura gibi bir tebessüm belirdi. "Çok cömert bir öneri, ama o Kelly'yle bizzat ilgileneceğim."</span></span></p>

    <p><span class="Gvdemetni20"><span>"Mila'nın birliğinde hizmet ettim. Bizleri o Bosnalı pislikler­den korudukları için her zaman Mila'nın ve oğlunuzun kahra­manlarımız olduğunu söylerdik."</span></span></p>

    <p><span class="Gvdemetni20"><span>"Başka ne derdiniz?" Arkov bir puro yakıp dumanını üfledi.</span></span></p>

    <p><span class="Gvdemetni20"><span>"Mila'ya babalık ettiğinizi. Ona kendi oğlunuzmuş gibi dav­randığınızı."</span></span></p>

    <p><span class="Gvdemetni20"><span>"Başka türlüsünü yapamazdım. Babası sadık dostumdu. Konyiç'te bir savcı benimle olan ilişkisinden dolayı onu mahke­meye çıkardığı güne kadar. O savcının da adı Tanoviç'ti."</span></span></p>

    <p><span class="Gvdemetni20"><span>"Bir akrabası mı?"</span></span></p>

    <p><span class="Gvdemetni20"><span>"Göreceğiz. Ama ne israf."</span></span></p>

    <p><span class="Gvdemetni20"><span>"Efendim?"</span></span></p>

    <p><span class="Gvdemetni20"><span>"Savcının elinde kanıt yoktu. Mila'nın babası mahkemeden elini kolunu sallayarak çıkacaktı. Ne var ki sinirleri laçka olmuş olacak ki kendini astı. Oğluna bir aile sağlamayı görev edindim. Oğlanın bir yere ait olduğunu, etrafında bir aile bulunduğunu hissetmesi lazımdı."</span></span></p>

    <p><span>"İyiliğinizden hep bahsederler Mr. Arkov."</span></p>

    <p><span>"Demek Mila'nın komutasındaydın?"</span></p>

    <p><span>"Evet efendim."</span></p>

    <p><span class="Gvdemetni20"><span>"Öyleyse, onunla oğlum arasında hep ufak bir sürtüşme ol­duğunu da biliyorsundur."</span></span></p>

    <p><span class="Gvdemetni20"><span>"Adamlar onlara Habil ve Kabil derlerdi, efendim. Elbette</span></span> <span>saygısızlık etmek istemem."</span></p>

    <p><span class="Gvdemetni20"><span>"Peki neden, bilir misin?"</span></span></p>

    <p><span class="Gvdemetni20"><span>"Hayır efendim."</span></span></p>

    <p><span class="Gvdemetni20"><span>"Mila o kadar çabuk yükseldi ki, Boris kendini tehlikede gör­dü. Bazıları Mila'nın güce aç olduğunu söyler. Oysa mesele çok daha derin. Babasının ölümünden sonra, çete onun ailesi oldu. Mila aile üyeliğine layık olduğunu kanıtlamak istiyor. Anlaşılan bu öksüzlere özgü, müşterek bir çaba."</span></span></p>

    <p><span class="Gvdemetni20"><span>Purosundan bir nefes çekti. "Üstelik kafası da iyi çalışıyor. Tabii, Boris ikinci planda kalmaktan hiç memnun değil, ama bu­nun adı rekabet. Bütün bunları başka biriyle konuşmadın ya?"</span></span></p>

    <p><span class="Gvdemetni20"><span>"Elbette konuşmadım Mr. Arkov."</span></span></p>

    <p><span class="Gvdemetni20"><span>"Güzel. Bunlar ikimizin arasında sır olarak kalsın. Ve insan­lara muhbirlerin başına neler geldiğini hatırlatmaktan gına da gelse, bazen mecbur oluyorum."</span></span></p>

    <p><span class="Gvdemetni20"><span>Kitap raflarından birindeki uzaktan kumandaya uzandı ve bir düğmeye bastı. Gül ağacı duvar panolarından biri kayarak açıldı, bir ışık yanıp panonun arkasındaki camlı vitrini aydın­lattı.</span></span></p>

    <p><span class="Gvdemetni20"><span>Bar sahibi bir an soluk alamadı; hava ciğerlerini tıkamıştı.</span></span></p>

    <p><span class="Gvdemetni20"><span>Camın ardında bir insan yüzü -ya da en azından, arta kalan­lar- sergilenmişti. Kafatasından yüzülen deri bir mumyanınki gibi, parşömen sarısına kesmişti. İnsan başı biçiminde yapılmış bir cam kütleyi kaplıyordu.</span></span></p>

    <p><span class="Gvdemetni20"><span>Yüz tuhaftı, ölümü andırıyordu. Herhangi bir ucube gösteri­sine ait, acayip bir maske gibi. Bar sahibi kusmamak için kendini zorladı.</span></span></p>

    <p><span class="Gvdemetni20"><span>Arkov vitrindeki yüze sükûnetle baktı, camın gerisinde tüne­miş egzotik bir kuşun dikkatini çekmek istiyormuş gibi, parma­ğını cama sürttü.</span></span></p>

    <p><span class="Gvdemetni20"><span>"Bu adam beni satmaya çalıştı. Sen böyle bir şeye kalkışmaz­sın değil mi Yaniç?" Kendi cevabını kendi bulmak istercesine gözleri Yaniç'in yüzünden ayrılmıyordu.</span></span></p>

    <p><span class="Gvdemetni20"><span>"Hayır efendim, asla."</span></span></p>

    <p><span class="Gvdemetni20"><span>"Muhbirlerden ne denli nefret ettiğimi hatırlamak için' arada bir buna bakmaktan hoşlanırım. Böyle gel."</span></span></p>

    <p><span class="Gvdemetni20"><span>Cam veranda kapılarının arasından geçerek dışarıya, güneşe çıktı, yüzme havuzuna doğru yürüdü. Bar sahibi de peşinden gitti.</span></span></p>

    <p><span class="Gvdemetni20"><span>Arkov cüzdanını çıkardı, avuç dolusu banknot çekip havuz kenarındaki masanın üzerine bıraktı. "Şükranımın bir belirtisi."</span></span></p>

    <p><span class="Gvdemetni20"><span>Yaniç yüzü terden sırılsıklam, hevesle banknotları avuçlamaya koyuldu.</span></span></p>

    <p><span class="Gvdemetni20"><span>Adam, Arkov'un cebinden bir tel çıkardığını göremedi.</span></span><span>Piyano telinden yapılmış, her iki ucunda birer tahta tutamağı olan eski bir infaz aleti. Arkov teli zorlanmadan Yaniç'in boynu­na dolayıp çekti.</span></p>

    <p><span class="Gvdemetni20"><span>Tel boğazını keser, boynundan ince ince kan sızarken Yaniç'in gözleri yuvalarından fırladı, acıyla homurdandı.</span></span></p>

    <p><span>Arkov kulağına, "Senin gibilerinden nefret ederim," diye fı­sıldadı. "Böyleleri kendi büyükannelerini bile satar."</span></p>

    <p><span class="Gvdemetni20"><span>Yaniç soluk almaya çabalıyor, yüzü giderek kızarıyordu.</span></span> <span>Arkov daha güçlü çekti. Tel Yaniç'in boğazına işledi, sonunda soluk borusunu kesti.</span></p>

    <p><span>Boğuk bir ses çıktı.</span></p>

    <p><span class="Gvdemetni20"><span>Arkov bırakınca Yaniç'in cesedi öne doğru devrildi, havuza düşerken turkuvaz suda kızıl bir iz bıraktı.</span></span></p>

    <p><span>Yaşlı adam mendilini çıkardı, ellerine bulaşmış kanı sildi ve banknotlarını topladı.</span></p>

    <p><span class="Gvdemetni20"><span>Korumalara dönüp, "Bu pisliği atın ve buraları temizleyin," diye buyurdu.</span></span></p>

    <p><span class="Gvdemetni20"><span>"Sonra havaalanına telefon edip Lear'ın yakıt almasını söyle­yin. Harekete hazır olmasını istiyorum."</span></span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_50"><a id="bookmark73"><span><b>58</b></span></a></h2>

    <p class="Balk420"><a id="bookmark74"><span><b>BOSNA-HERSEK</b></span></a></p>

    <p><span>Kelly manastırın önünde durdu.</span></p>

    <p><span class="Gvdemetni20"><span>Renault'sundan inerken gök gürledi. Zincire asıldı, loş ke­merlerin derininde bir yerde bir çıngırak yankılandı. Beklerken, etrafına bakındı.</span></span></p>

    <p><span class="Gvdemetni20"><span>Dağlardaki yolculuk tehlikeliydi, ama manzaraya değerdi.</span></span></p>

    <p><span class="Gvdemetni20"><span>15. yüzyıldan kalma Bizans manastırı incelikle işlenmiş taş pencereleriyle gerçekten muhteşemdi. Kısmen bir yamacın yek­pare granitine oyulmuştu, sağlam demir kapıların ardında hu­zur verici bir avlusu ve köpürerek akan bir çeşmesi vardı.</span></span></p>

    <p><span class="Gvdemetni20"><span>Zincire bir daha asılınca biri yaşlı, biri genç iki rahibenin ıslak avludan kapıya doğru koştuklarını gördü. Üzerlerine ağır, koyu renk cüppeler almış, başlarına da uzun atkılar dolamışlardı.</span></span></p>

    <p><span>"İngilizce biliyor musunuz rahibe?"</span></p>

    <p><span class="Gvdemetni20"><span>Yaşlı olanı başım salladı. "Evet, ben bilirim."</span></span></p>

    <p><span class="Gvdemetni20"><span>Yaşlı kadının belindeki düğümlü kordondan kocaman bir ah­şap istavroz ve bir de bir deste anahtar sarkıyordu. Yüzü güç dolu, ciddi ama güzeldi. "Adım Hilda, Başrahibe."</span></span></p>

    <p><span class="Gvdemetni20"><span>İngilizcesi akıcıydı.</span></span></p>

    <p><span class="Gvdemetni20"><span>"Benim adım Sean Kelly. Saraybosna'da, Kayıp İnsanlar Komisyonu'nda çalışıyorum." Rahibe Kelly'nin uzattığı kartı in­celedi.</span></span></p>

    <p><span>"Size nasıl yardım edebilirim Mr. Kelly?"</span></p>

    <p><span class="Gvdemetni20"><span>"Biraz karışık. Bir çocuğun izini bulmaya çalışıyorum. Bana biraz vakit ayırırsanız, açıklamak için elimden geleni yaparım."</span></span></p>

    <p><span class="Gvdemetni20"><span>Rahibe Hilda öne düştü, Kelly'yi karanlık kemerlerin altın­dan geçirdi. Masif meşeden bir kapıyı itip, büyükçe bir odaya girdi.</span></span></p>

    <p><span class="Gvdemetni20"><span>Kelly ceketindeki yağmur damlalarını silktikten sonra rahi­benin ardından içeri girdi.</span></span></p>

    <p><span class="Gvdemetni20"><span>Taş pencerelerin ötesinde şimşekler patlıyor, duvarları süsle­yen yaldızlı ikonalarıyla oda neredeyse ortaçağdan fırlamış gibi görünüyordu. Odanın bir ucu modernleştirilmiş ve idman alet­leriyle bir çeşit jimnastik salonu-oyun odasına dönüştürülmüştü.</span></span></p>

    <p><span>Kelly'yi iç parçalayıcı bir manzara bekliyordu.</span></p>

    <p><span>Bir avuç rahibe genellikle yirmilerinde veya otuzlarında gös­teren onlarca genç erkek ve kadınla ilgileniyordu. Bazılarının kolları veya bacakları yoktu; kimileri tekerlekli sandalyelerine kamburlarını çıkararak tünemiş, salyaları akıyordu. Kelly kolla­rı, bacakları ya da yüzleri yara izleriyle kaplı birçok hasta gördü. Hemen hepsinin yüzünde, zihinsel yeteneklerinin sınırlı oldu­ğunu gösteren boş bakışlar vardı.</span></p>

    <p><span class="Gvdemetni20"><span>Kelly'yi gözlerini açarak, kuşkuyla karşıladılar. Gözü bir kö­şede durmuş, başparmağını emen, melek yüzlü ve yakışıklı bir delikanlıya ilişti.</span></span></p>

    <p><span>Odanın öteki tarafında genç bir kadın sarsak ellerle selam verdi.</span></p>

    <p><span class="Gvdemetni20"><span>Kelly elini sallarken içinden, “Aman Tanrım..." diye geçirdi.</span></span></p>

    <p><span class="Gvdemetni20"><span>Kabul etmek istemiyordu fakat gördükleri içinde çelişkili duygulara neden olmuştu. Manzara bir taraftan korkunç, kâbus gibiydi. Öte yandan rahibelerin özverili sabrında, hastaların do­kunaklı masumiyetlerinde bir güzellik de vardı.</span></span></p>

    <p><span class="Gvdemetni20"><span>“Savaşın korkunçlukları hep uzun bir gölge bırakır Mr. Kelly. Ve her zamanki gibi, acıyı suçsuzlar çeker. Buradakilerin hepsi bir zamanlar birilerinin sevgili çocuklarıydı. Şimdi onları bize emanet eden Tanrı'nın sevgili kulları oldular."</span></span></p>

    <p><span class="Gvdemetni20"><span>“Hepsi savaş kurbanı mı?"</span></span></p>

    <p><span class="Gvdemetni20"><span>“Çoğu. Bazıları tecavüz kamplarında cinsel istismara uğ­ramış, ya da top atışlarında vurulmuş veya ağır yaralanmış. Bazıları zihinsel olarak hiç toparlanamadı, özellikle ailelerini yi­tirenler. Burada gördüğünüz gençlerden çoğu geceleri kâbuslar görür."</span></span></p>

    <p><span>“Burada kaç kişiye bakıyorsunuz?"</span></p>

    <p><span>“100 kadarına."</span></p>

    <p><span>“Zor olmalı."</span></p>

    <p><span class="Gvdemetni20"><span>“Onlar için olduğu kadar değil."</span></span></p>

    <p><span class="Gvdemetni20"><span>Başparmağını emen yakışıklı delikanlı Kelly'ye sokuldu.</span></span></p>

    <p><span class="Gvdemetni20"><span>İrlandalının elini usulca aldı, çenesine sürterken Kelly'nin yü­</span></span><span>züne en sevecen duygularını tetikleyen çarpık ama harikulade bir tebessümle baktı.</span></p>

    <p><span class="Gvdemetni20"><span>Kelly öylesine etkilendi ki delikanlının yüzünü ellerinin ara­sına aldı. Sanki arkalarındaki zihin başka bir evrende yitip git­miş gibi, Kelly'ye bakan kahverengi gözler ıraktı. Boğazında bir şeylerin düğümlendiğini hissetti.</span></span></p>

    <p><span class="Gvdemetni20"><span>“Buradan ayrılmadan önce manastıra bağışta bulunmama izin verir misiniz?"</span></span></p>

    <p><span class="Gvdemetni20"><span>“Çok cömertsiniz."</span></span></p>

    <p><span class="Gvdemetni20"><span>“Peki, kayıtlar?"</span></span></p>

    <p><span class="Gvdemetni20"><span>“Benimle gelin lütfen."</span></span></p>
  </div>

  <p><span><br /></span></p>

  <p><span><br /></span></p>

  <h2 id="sigil_toc_id_51"><span><b>59</b></span></h2>

  <div class="WordSection55">
    <p class="Balk420"><a id="bookmark75"><span><b>TENNESSEE</b></span></a></p>

    <p><span class="Gvdemetni20"><span>“Gezmeye mi geldiniz?"</span></span></p>

    <p><span class="Gvdemetni20"><span>“Evet."</span></span></p>

    <p><span class="Gvdemetni20"><span>“Kuzeyden mi?"</span></span></p>

    <p><span class="Gvdemetni20"><span>“Evet."</span></span></p>

    <p><span>“Balık mevsiminde buraya epeyce Yankee gelir."</span></p>

    <p><span class="Gvdemetni20"><span>Yaşlı doktor jöleyle kaplı sondayı Carla'nın karnının üzerine yerleştirdi, gözünü ultrason ekranına dikti. Tebessümü dostçaydı ama bu genç kadının çarpıntılı korkusunu yatıştırmaya yeterli değildi.</span></span></p>

    <p><span class="Gvdemetni20"><span>İçindeki endişe her geçen saniyeyle birlikte artıyor, nabzını kulaklarında duyuyordu.</span></span></p>

    <p><span class="Gvdemetni20"><span>Genç stajyer bile endişeli görünüyordu. İlk ultrasondan sonra ikinci bir görüş için tecrübeli meslektaşını çağırmıştı.</span></span></p>

    <p><span>“Yamaç yürüyüşü demiştiniz değil mi?" diye sordu yaşlı ola­nı.</span></p>

    <p><span class="Gvdemetni20"><span>“Evet."</span></span></p>

    <p><span class="Gvdemetni20"><span>“Joggingden daha iyi. Jogging yapanlardan bazılarının neden böyle sağlıksız göründüğünü hiç merak ettiniz mi?" Doktorun al yanakları, toparlak bir göbeği vardı. “Bazılarının kendilerini öldürmek gibi bir misyonu var sanki."</span></span></p>

    <p><span class="Gvdemetni20"><span>Sondayı Carla'nın karnında dolaştırırken ekrana bakıyordu.</span></span> <span>Bir an için döndüğünde, sağ tarafta bazı izler gördü. “Buraya ne oldu?"</span></p>

    <p><span class="Gvdemetni20"><span>“Yaralandım. Bir patlama oldu."</span></span></p>

    <p><span class="Gvdemetni20"><span>“Ne kadar önce?"</span></span></p>

    <p><span class="Gvdemetni20"><span>Anlattı.</span></span></p>

    <p><span>“Mümkünse yaralarınızı tarif edin."</span></p>

    <p><span>Yaralarını tarif etti.</span></p>

    <p><span class="Gvdemetni20"><span>Doktor eliyle yanlarını muayene etti, karnına bastırdı. Önce hafifçe, daha sonra daha güçlü. “Acı ya da rahatsızlık hisseder­seniz söyleyin."</span></span></p>
  </div>

  <div class="WordSection56">
    <p><span class="Gvdemetni20"><span>"Yok."</span></span></p>

    <p><span class="Gvdemetni20"><span>"Şimdi?"</span></span></p>

    <p><span class="Gvdemetni20"><span>"Yok."</span></span></p>

    <p><span class="Gvdemetni20"><span>Adamın keskin gözleri kolundaki eski yara izlerini ve sağ elinde, baş ve işaretparmakları arasındaki dokuda yeni yaraları kaçırmadı. Carla'nın elini inceledi. "Atış mı yapıyorsunuz?"</span></span></p>

    <p><span class="Gvdemetni20"><span>"Evet. Nasıl bildiniz?"</span></span></p>

    <p><span class="Gvdemetni20"><span>"Ben güneyliyim. Zamanında ben de tabanca sürgüsünden çok çektim. Tabancayı doğru tutmazsanız böyle olur."</span></span></p>

    <p><span class="Gvdemetni20"><span>"Be... Bebeğim iyi mi?"</span></span></p>

    <p><span class="Gvdemetni20"><span>"Hanımefendi, ultrason görüntüsü güzel, bebeğin kalbi çar­pıyor. Kanama durdu ama yolunda gitmeyen bir şey var; kana­manın nedeni de bu."</span></span></p>

    <p><span class="Gvdemetni20"><span>Kâğıt havluyla sondanın üzerindeki jöleyi sildi, Carla'nın böğrüne dokunarak oturmasını işaret etti.</span></span></p>

    <p><span class="Gvdemetni20"><span>"Bana izin verin, kan ve idrar örneklerinize bir bakayım; on­dan sonra konuşuruz."</span></span></p>

    <p class="Balk420"><a><span><b><br /></b></span></a></p>

    <p class="Balk420"><a id="bookmark76"><span><b>BOSNA-HERSEK</b></span></a></p>

    <p><span class="Gvdemetni20"><span>Önde Rahibe Hilda, arkada Kelly, döner merdivenden ma­nastırın bodrumuna indiler. Kadının elinde pilli bir fener, duvar­da zarif yaldızlı ikonaların önünden geçtiler.</span></span></p>

    <p><span class="Gvdemetni20"><span>"Bana manastırınızdan ve tarikatınızdan bahseder misiniz?"</span></span></p>

    <p><span class="Gvdemetni20"><span>"15. yüzyılda bir Sırp prensesi tarafından bir inziva ve tefek­kür yeri olarak, aynı zamanda da bölgenin hastalarına ve muh­taçlarına yardım için yaptırılmış. Hemşirelik eğitimi alan çok rahibemiz var."</span></span></p>

    <p><span class="Gvdemetni20"><span>Basamaklar bitince kilidi paslı, eski ve ahşabı kararmış bir meşe kapının önüne vardılar. Rahibe Hilda kilide bir anahtar so­kup kuvvetle itti, kapı gıcırdayarak açıldı.</span></span></p>

    <p><span>"Burası nedir?"</span></p>

    <p><span class="Gvdemetni20"><span>"Kayıtlarımızı burada tutarız Mr. Kelly."</span></span></p>

    <p><span class="Gvdemetni20"><span>Girdikleri oda genişti, tavanı kubbeli, zemini pişmiş toprak­tan karolarla kaplıydı.</span></span></p>

    <p><span class="Gvdemetni20"><span>Duvarlar boyunca uzanan kalın ahşap raflar eski defterlerin ve günlüklerin, balmumu mühürlü eski parşömen rulolarının ağırlığından bel vermişti. Yaşlı rahibe fenerini raflara doğru sal­ladı.</span></span></p>

    <p><span class="Gvdemetni20"><span>Cüppesinin altından okuma gözlüğünü çıkarıp taktı. “Çocuğun adı ve yaşı?"</span></span></p>

    <p><span class="Gvdemetni20"><span>“Luka Joran. Dört yaşındaydı."</span></span></p>

    <p><span class="Gvdemetni20"><span>“Buralarda pek rastlanır bir soyadı değil."</span></span></p>

    <p><span class="Gvdemetni20"><span>“Babası Amerikalıydı."</span></span></p>

    <p><span class="Gvdemetni20"><span>“Emin misiniz?"</span></span></p>

    <p><span>“Evet, neden sordunuz?"</span></p>

    <p><span class="Gvdemetni20"><span>“Bana bir şey hatırlattınız. Önemli olabilir."</span></span></p>

    <p><span class="Gvdemetni20"><span>Hemşire Hilda bir rafa yaklaştı, fenerini yanma, yere bıraktı. Defterlerden birini indirip, sayfalarını çevirmeye koyuldu.</span></span></p>

    <p><span class="Gvdemetni20"><span>“Tedavi ettiğimiz tek Amerikalı bir akşam buraya dediğiniz yaştaki küçük oğluyla getirilen biriydi. Kar yağıyordu, soğuk bir geceydi. İyi hatırlıyorum, çünkü ikisi de fiziken çok kötü durumdalardı. Bir de adamın milliyetini hatırlıyorum. Bu bölgede hiç Amerikalıya rastlamayız."</span></span></p>

    <p><span>“Amerikalı olduğunu nereden biliyorsunuz?"</span></p>

    <p><span class="Gvdemetni20"><span>“Aksanından. New York'luydu. Bir zamanlar orada genç bir rahibe olarak çalışmıştım. İkisi buraya bir hayırsever tarafından otomobille getirilmişlerdi."</span></span></p>

    <p><span>“Yaralı mıydılar?"</span></p>

    <p><span class="Gvdemetni20"><span>Yaşlı kadın defterdeki sayfaların birinde durdu ve bir kaydı gösterdi. “Hepsi burada işte. Çocuğun sırtında şarapnel yaraları vardı. Önemliydi, ama ameliyat edilecek gibiydi. İkisi de zatür­reeydi."</span></span></p>

    <p><span class="Gvdemetni20"><span>Kelly yüreğinin hızlandığını duydu. “Bana başka ne söyleye­bilirsiniz?"</span></span></p>

    <p><span>“Çocuğun adı Luka olarak verilmiş. Gözlerinden birinin fark­lı olduğunu hatırlar gibiyim; sütümsüydü, bir göz hastalığı ge­çirmiş olmalıydı."</span></p>

    <p><span>“Lütfen devam edin."</span></p>

    <p><span class="Gvdemetni20"><span>“Soyadı yazılmamış. Bir soyadı belirtilip belirtilmediğinden kuşkuluyum. Bir bakayım ama..."</span></span></p>

    <p><span class="Gvdemetni20"><span>Yeniden deftere döndü, parmağını bir satıra bastı. "Burada baba adı David diyor."</span></span></p>

    <p><span class="Gvdemetni20"><span>“Başka ne hatırlıyorsunuz?"</span></span></p>

    <p><span class="Gvdemetni20"><span>Yaşlı rahibe gözlüğünün üzerinden Kelly'ye baktı. “Tek hatır­ladığım, babanın yüksek ateşle zaman zaman sayıkladığı. Buna rağmen çocuğunu bir an olsun bırakmadı. Uyudukları zaman bile oğlanın elini tutuyordu."</span></span></p>

    <p><span class="Gvdemetni20"><span>“Başka?"</span></span></p>

    <p><span class="Gvdemetni20"><span>Kadın yine deftere baktı. “İkisini de elimizden geldiğince te­davi ettik. Cevap veriyor gibi oldular. Bir antibiyotik tedavisine başlamışlardı zaten. Babanın cebinde antibiyotik hapları bulduk."</span></span></p>

    <p><span class="Gvdemetni20"><span>“Baba kaç yaşlarındaydı?"</span></span></p>

    <p><span class="Gvdemetni20"><span>Kadın gözlerini kaldırdı. “Bana kalırsa otuzlarının başında olmalıydı."</span></span></p>

    <p><span>“Buraya nasıl getirildiklerini anlatın lütfen."</span></p>

    <p><span>“Bir adam arabasıyla geldi. Kötü durumda olduklarını söyle­</span><span class="Gvdemetni20"><span>yip ikisine de yardım etmemiz için yalvardı."</span></span></p>

    <p><span class="Gvdemetni20"><span>“Sonra?"</span></span></p>

    <p><span class="Gvdemetni20"><span>“Ona gerçeği anlattık. Kendi hastalarımız zaten ölüyordu."</span></span></p>

    <p><span class="Gvdemetni20"><span>“Neden?"</span></span></p>

    <p><span class="Gvdemetni20"><span>“Doktor yoktu, çok, ama çok az ilacımız ve malzememiz vardı. Adama çocukla babasının kurtulamayabileceklerini söy­ledim. Bir hastaneye götürmesini, orada kurtulma şansları ola­cağını söyledim. Götüremeyeceğini söyledi."</span></span></p>

    <p><span class="Gvdemetni20"><span>“Neden götüremezmiş?"</span></span></p>

    <p><span class="Gvdemetni20"><span>“Askerler ve kontrol noktaları yolları kesmişti. Babayla çocu­ğunun karlı dağlardan yaya geçmeye dayanabileceklerine inan­mıyordu. Onun için ikisini de bize bıraktı."</span></span></p>

    <p><span class="Gvdemetni20"><span>“Siz de tedavi ettiniz?"</span></span></p>

    <p><span class="Gvdemetni20"><span>“Elimizden geldiği kadar. Çocuğu ameliyat bile ettik, şarap­nellerin çoğunu çıkardık. Düzelmeye başladılar. Ama ilaç bu­lamazsak ikisinin de hayatta kalamayacaklarını biliyordum. O sırada bir mucize oldu."</span></span></p>

    <p><span class="Gvdemetni20"><span>“Ne demek istiyorsunuz?"</span></span></p>

    <p><span class="Gvdemetni20"><span>“Adam iki gün sonra döndü."</span></span></p>

    <p><span class="Gvdemetni20"><span>“O hayırsever dediğiniz adam mı?"</span></span></p>

    <p><span>“Evet. Canlı cenaze gibiydi. Buraya dönmeye çalışırken yara­lanmış, kolundan ve göğsünden vurulmuştu. Onu tedavi etme­miz gerekti."</span></p>

    <p><span>“Neden geri gelmiş?"</span></p>

    <p><span>“Bize ilaç ve tıbbi malzeme getirmek için. O adam olmasaydı, bugün burada gördüğünüz hastalardan çoğu ölürdü."</span></p>

    <p><span>“Peki babayla oğlu ne oldu?"</span></p>

    <p><span>“Babanın sağlığı hızla bozuluyordu. Gerçek bir hastaneye gö­türülmesi gerekliydi. Bunu adama da söyledim."</span></p>

    <p><span>“Sonra?"</span></p>

    <p><span>“Babayı bir hastaneye götürmeye çalışacağını söyledi. Babayla çocuğu arabasına yerleştirmesine yardım ettik ve bir daha ne Amerikalıyı ne de küçüğü gördük."</span></p>

    <p><span>“Şu hayırseverin kim olduğunu biliyor musunuz?"</span></p>

    <p><span>“Evet, buralarda tanınan biriydi."</span></p>

    <p><span>“Kim?"</span></p>

    <p><span>“Adı Mila Şavik'ti."</span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_52"><a id="bookmark77"><span><b>60</b></span></a></h2>

    <p class="Balk420"><a id="bookmark78"><span><b>CAPE MAY, NEW JERSEY</b></span></a></p>

    <p class="MsoNormal"><span><i>Birazdan yapacağım, hayatıma mal olabilir.</i></span></p>

    <p><span>Angel sigarasından bir nefes aldı, dumanın kıvrıla kıvrıla ta­vana yükselmesini izledi.</span></p>

    <p><span>Yatakta yatıp yukarıya bakarken, tavan alçısındaki her çatlağı ezbere biliyordu. Mila Şavik'in yanında yattığı zaman zihninde­ki her nehir, her damar aynı şeyi anımsatırdı: Gözleri açık, yüreği yapmakta olduğundan iğrenmek dışında her şeye kapalı.</span></p>

    <p><span>Carla Lane haklıydı, diye düşündü.</span></p>

    <p><span>Nefret.</span></p>

    <p><span>Sevgi.</span></p>

    <p><span>Tuhaf, ama Mila Şavik'e karşı hissettiklerini bazen bu iki söz­cük kusursuzca anlatıyordu.</span></p>

    <p><span class="Gvdemetni20"><span>Ona karşı hislerinin bazen bir çeşit düşkünlüğe yaklaşıyor ol­masından rahatsızlık duyuyordu çünkü Şavik'le ilgili olan nefret dışındaki her şey aşağılık geliyordu.</span></span></p>

    <p><span>Belki Stockholm sendromu zıt duygularını açıklayabilirdi.</span> <span class="Gvdemetni20"><span>Öyle ya, Şavik'in iyi ve düşünceli olduğu anları nasıl unutabi­lirdi? Saçını okşadığını, genç bir âşık gibi elinin tersini yüzüne hafifçe dokundurduğunu unutabilir miydi?</span></span></p>

    <p><span class="Gvdemetni20"><span>Yine de durumun bundan çok daha karmaşık olduğunun bi­lincindeydi: Sezgisi, Şavik'in içinde en az onunki kadar büyük bir yara taşıdığını söylüyordu. İnsanlıktan biraz nasibini almış herkes ıstırap çeken bir ruha acır. Şavik'e karşı hissettiği bu acı­ma değil miydi?</span></span></p>

    <p><span class="Gvdemetni20"><span>Sevgi değil, sadece acıma.</span></span></p>

    <p><span class="Gvdemetni20"><span>Adamın çektiği eziyetin kaynağını aramayı çoktan bırakmış­tı. Bu çaba onu hedefinden saptırmaktan başka bir şeye yarama­yacakta.</span></span></p>

    <p><span class="Gvdemetni20"><span>Başucu masasında buz kırıklarıyla dolu bir buz kovası duru­yor, içinde bir Krug şampanya şişesi, yanında da iki kristal ka­deh görülüyordu.</span></span></p>

    <p><span class="Gvdemetni20"><span>Titreyen ellerle şampanyanın mantarını patlattı ve bir kadeh doldurdu. Bu katillerle bir arada olmakla annesinin ve ablasının hatıralarına saygısızlık edip etmediğini düşündüğü anlar olmuştu.</span></span></p>

    <p><span class="Gvdemetni20"><span>Oysa bedeniyle zihnini birbirlerinden ayırmayı uzun zaman­dan beri biliyordu: Biriyle yatarken ne zihni ne de bedeni ken­dine aitti. Makyajlı ve perukalı kadını özbenliğinden bütünüyle soyutlamayı beceriyordu.</span></span></p>

    <p><span class="Gvdemetni20"><span>Üstelik, Şavik'in yatağını paylaşmanın daha ulu bir amacı vardı.</span></span></p>

    <p><span class="Gvdemetni20"><span>İntikamını almasını sağlayacak bir amaç.</span></span></p>

    <p><span class="Gvdemetni20"><span>Bir çuval inciri berbat etmezse.</span></span></p>

    <p class="MsoNormal"><span class="Gvdemetni80"><span>Birazdan yapacağım, hayatıma mal olabilir.</span></span></p>

    <p><span class="Gvdemetni20"><span>Bunu kesinlikle iyi biliyordu.</span></span></p>

    <p><span class="Gvdemetni20"><span>Sigarasını söndürdü, yataktan kalktı, ipek sabahlığını giydi. Pencereye yaklaşırken kapıya yaklaşan bir otomobil sesi duydu.</span></span></p>

    <p><span>Demir kapılar iki yana açılırken vücudundan elektrik akımı gibi bir korku geçti.</span></p>

    <p><span>Araba yolundan camları koyu renk bir Mercedes geliyordu.</span></p>

    <p><span>Mila Şavik eve gelmişti.</span></p>

    <p><span>New Jersey, Cape May sahilindeki yazlık etkileyici özelliklere sahipti.</span></p>

    <p><span>Arka taraftaki yüzme havuzu Delaware Körfezi'ne bakıyor, dövme demirden bir kapı kumsala açılıyor, bahçenin çimenleri iyi aydınlatılıyordu.</span></p>

    <p><span>Kuleli eski köşkleri, restoranları ve yat kulübüyle Cape'in uyuşturucu ve suça teslim olmuş New Jersey semtlerinden uzak bu seçkin mahallelerinin Viktoryen bir havası vardı.</span></p>

    <p><span>Mercedes'in gözden uzak bir yerde durduğunu işitti.</span></p>

    <p><span>Arabanın kapılarının açılıp kapandığını, korumaların indiği­ni duydu, ayak seslerinden hole girdiklerini anladı.</span></p>

    <p><span>Yapabilecek miydi?</span></p>

    <p><span>Bu son hareketi?</span></p>

    <p><span>Ölümle kumarını?</span></p>

    <p><span>Her ayrıntıyı planlamıştı. İyi ama ya yakalanırsa? Ya öldür­meden önce işkence ederlerse, annesiyle ablasına işkence ettik­leri gibi?</span></p>

    <p><span>Annesiyle ablasının çığlıkları aklından hiç silinmiyordu.</span></p>

    <p><span>Korkusu omurgasına saplanmış buzlu bir hançer gibiydi. Kendine bir şampanya daha doldurdu.</span></p>

    <p><span>Koridorda ayak sesleri yankılandı.</span></p>

    <p><span>Kapının tokmağı döndü.</span></p>

    <p><span>Orada, eşikte Mila Şavik'in ta kendisi duruyordu.</span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_53"><a id="bookmark79"><span><b>61</b></span></a></h2>

    <p class="MsoNormal"><span>Kadın tebessümünün doğal görünmesine çalıştı. “Beni özle­miş gibi bakmamaya çalış."</span></p>

    <p><span class="Gvdemetni20"><span>Şavik bir elinde evrak çantasıyla yaklaştı, çantayı yere bıraktı, genç kadını usulca alnından öptü. “Özledim."</span></span></p>

    <p><span class="Gvdemetni20"><span>Angel'ın uzattığı şampanyayı bir dikişte içti, kristal kadehi komodine bıraktı. “Keşke kalabilseydim ama sadece birkaç ev­rak almak için geldim. Görev işte."</span></span></p>

    <p><span class="Gvdemetni20"><span>“Ne görevi?"</span></span></p>

    <p><span class="Gvdemetni20"><span>“Kulüpte bitirmem gereken bazı işler var. Sen neden rahatına bakıp bir film seyretmiyorsun? Gece yarısından sonra dönerim. O zaman yemek yer, şampanya içeriz."</span></span></p>

    <p><span class="Gvdemetni20"><span>“Söz mü?"</span></span></p>

    <p><span class="Gvdemetni20"><span>"Söz."</span></span></p>

    <p><span class="Gvdemetni20"><span>Kollarını Şavik'in boynuna dolayıp öptü; dudakları dudakla­rına değerken tıraş losyonunun belli belirsiz kokusunu soludu. Şavik her zamanki gibi dalgındı. Angel geri çekilip gözlerinin içine baktı.</span></span></p>

    <p><span class="Gvdemetni20"><span>“İyi misin?"</span></span></p>

    <p><span class="Gvdemetni20"><span>Genç kadının alnını yine usulca öptü. “Sadece yorgunum. Yapılacak çok iş oluyor. Gitmeden önce kasadan bir şey almam gerek."</span></span></p>

    <p><span class="Gvdemetni20"><span>Soyunma odasına doğru giderken, eşikte durdu. “Bu arada, yarın akşam katılmam gereken bir aile işi var."</span></span></p>

    <p><span class="Gvdemetni20"><span>“Kendi evimde kalmamı mı istiyorsun?"</span></span></p>

    <p><span class="Gvdemetni20"><span>Belli belirsiz bir gülümseme. “Anlayacağını biliyordum."</span></span></p>

    <p><span class="Gvdemetni20"><span>Birkaç dakika sonra Şavik gitmişti.</span></span></p>

    <p><span class="Gvdemetni20"><span>Angel camları koyu film kaplı Mercedes'in bahçe kapısından çıkışını pencereden izledi. Ev sessiz gibiydi. Ev personelinden, Porto Riko'lu hizmetçiyle aşçı kocasından başka kimse yoktu.</span></span></p>

    <p><span class="Gvdemetni20"><span>Oda kapısının kapalı olup olmadığını bir daha kontrol ettik­ten sonra çantasından Toshiba dizüstü bilgisayarım, bloknotuyla tükenmezkalemini çıkardı.</span></span></p>

    <p><span class="Gvdemetni20"><span>Şavik'in gardırop olarak kullandığı odaya girdi.</span></span></p>

    <p><span class="Gvdemetni20"><span>Duvarlar yakut renkli nefis bir maunla kaplanmıştı. Takım elbiselerin, gömleklerin, gündelik giysilerin asılı olduğu askılar, düzgünce istiflenmiş kazaklar, kravat rafları. Yüksek bir aynayla bir de koltuk.</span></span></p>

    <p><span>Bir askı dolusu elbiseyi kenara çekip arkadaki maun panoyu ortaya çıkardı.</span></p>

    <p><span>Yanında bir dizi ışık düğmesi. Düğmelerden biri sahteydi: Sağ alttaki düğmeye iki kez basınca maun pano vınlayarak açıl­dı, bir duvar kasası görüldü.</span></p>

    <p><span>Daha sonra, koltuğu tavandaki duman alarmının altına yer­leştirdi.</span></p>

    <p><span>Bir gün önce, duman alarmını tıpkısıyla değiştirmişti; tek far­kı taktığı alarmda topluiğne başı büyüklüğünde ve kasaya yö­nelik bir kamera bulunmasıydı. İşi bittiğinde, ilk alarmı tekrar yerine takacaktı.</span></p>

    <p><span>Şimdiyse tavandaki alıcının üzerindeki alarm muhafazasını gevşetiyor, koltuktan iniyor, video kamerayla Toshiba arasına bir bağlantı kablosu takıyordu.</span></p>

    <p><span>Video filmi bilgisayara yükledi.</span></p>

    <p><span>Hızla ileriye aldığı zaman, titrek görüntüler gördü.</span></p>

    <p><span>Ekranda şimdi Şavik vardı, kasanın klavyesine rakamlar gi­riyordu. Filmin kare hızını düşürdü, girilen her sayıya dikkat et­tikten sonra bloknotuna yazdı.</span></p>

    <p><span>7</span></p>

    <p><span>6</span></p>

    <p><span>4</span></p>

    <p><span>8</span></p>

    <p><span>0</span></p>

    <p><span>1</span></p>

    <p><span>Kadın duman alarmını Toshiba'dan söktü.</span></p>

    <p><span>Koltuktan inerek kasanın başına gitti. Titreyen parmaklarla ama dikkatle sayıları klavyeye girdi. 764801. Kırmızı ojeli tırna­ğıyla kare tuşuna bastı.</span></p>

    <p><span>Kasanın kapısı mırıldanarak açıldı.</span></p>

    <p><span>İçinde bir tomar parayla kalın bir defter vardı.</span></p>

    <p><span>“Aradığını buldun mu hayatım?"</span></p>

    <p><span>Angel gözlerinde dehşet ifadesiyle arkasına döndü.</span></p>

    <p><span>Kapının eşiğinde Arkov duruyordu. Yanında da, yüzünde ça­kal gibi sırıtışla Billy Davix.</span></p>

    <p><span class="Gvdemetni20"><span>Arkov odaya daldı ve genç kadını kabaca saçlarından kavra­dı.</span></span></p>

    <p><span class="Gvdemetni20"><span>“Kendini akıllı sanıyordun değil mi? Her zaman kadınları asla küçümseme demişimdir. Ama seni izliyorduk. Niyetin ney­di? Bir tarafını kırmadan bana cevap ver."</span></span></p>

    <p><span class="Gvdemetni20"><span>Yüzü hırstan kasılmış, yumruğunu sıkmış, vurmaya hazırdı.</span></span></p>

    <p><span class="Gvdemetni20"><span>Billy bundan sonra olacaklardan keyif alıyormuşçasına sırt­lan gibi güldü.</span></span></p>

    <p><span class="Gvdemetni20"><span>“Cehenneme git." Angel göğsünü delip geçecekmiş gibi çar­pan yüreğine rağmen Arkov'un yüzüne meydan okurcasına ba­kıyordu.</span></span></p>

    <p><span class="Gvdemetni20"><span>“Kimin için çalışıyorsun?"</span></span></p>

    <p><span class="Gvdemetni20"><span>Arkov'un yüzüne tükürdü.</span></span></p>

    <p><span>Adam kendinden geçti, içindeki öfke kabardı. Yumruğunu Angel'ın yüzüne patlattı, genç kadın bilincini yitirip yığılmadan önce kırılan kemiklerinden mide bulandırıcı bir ses çıktı.</span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_54"><a id="bookmark80"><span><b>62</b></span></a></h2>

    <p><span class="Gvdemetni20"><span>Şavik tek başına pencerenin yanında durmuş, sigarasını tüt­türüyordu.</span></span></p>

    <p><span class="Gvdemetni20"><span>Kapı devrilir gibi açıldı, içeriye bir kâğıt havluyla yüzünü kurulayarak Arkov girdi. Öteki elinde duman alarmı kamerasını taşıyordu. “Billy hafıza kartını çıkardı."</span></span></p>

    <p><span class="Gvdemetni20"><span>Alarmı Şavik'e attı, Şavik havada tuttuğu cihazı inceledi. “Nerede şimdi?"</span></span></p>

    <p><span class="Gvdemetni20"><span>“Billy onu bodruma sürükledi."</span></span></p>

    <p><span class="Gvdemetni20"><span>“Konuştu mu?"</span></span></p>

    <p class="MsoNormal"><span class="Gvdemetni20"><span>        “Hâlâ baygın. O kadar kuvvetli vurdum ki burnu kırıldı." “Ona zarar vermemeni söylememiş miydim?"</span></span></p>

    <p><span class="Gvdemetni20"><span>Arkov sırıttı. “Niyetimizin ciddi olduğunu anlaması gerek. Endişelenme, kendisi için neyin iyi olduğunu biliyorsa konuşa­caktır."</span></span></p>

    <p><span class="Gvdemetni20"><span>Yüzünü kurulaması bitince, kâğıt havluyu kenara fırlattı. “O karıya hiç güvenmemiştim. Sana yaklaşmak için çok uğraşta. Kamerayı yerleştirmek zekice, ama yeterince zekice değil."</span></span></p>

    <p><span class="Gvdemetni20"><span>Şavik'in hırsla duvara çarptığı kamera parçalanarak düştü.</span></span></p>

    <p><span class="Gvdemetni20"><span>“Niyeti ne? Neyin peşinde?"</span></span></p>

    <p><span>“Para olamaz. Etrafta bıraktığım paraya hiç dokunmadı.</span> <span class="Gvdemetni20"><span>Sence federallerin hesabına çalışıyor olabilir mi?"</span></span></p>

    <p><span class="Gvdemetni20"><span>“Sana tükürdüğü zaman yüzündeki ifadeye bakarsan çok daha kişisel bir şey olmalı."</span></span></p>

    <p><span class="Gvdemetni20"><span>Arkov, “Haklısın," dedi, gerginliğin keyfini çıkararak eklem­lerini ovuşturdu. “Billy'nin elinde skopolamin dolu bir şırınga var. Eğer gerçek ilacı bir işe yaramazsa eski yöntemlere döneriz."</span></span></p>

    <p><span class="Gvdemetni20"><span>Başını sallayarak kapının yanına gitti. “Anlaşılan onu yatağı­na almakla büyük hata etmişsin Mila."</span></span></p>

    <p><span>Şavik sigarasını söndürdü. “Yüzüme vurma."</span></p>

    <p><span>“Babam telefon etti."</span></p>

    <p><span class="Gvdemetni20"><span>“Ne diyor?"</span></span></p>

    <p><span class="Gvdemetni20"><span>“Angel'ı anlattığımda hiç memnun olmadı. Ama daha da be­teri var. O Lane adlı kadının tanık olduğunu söyledi."</span></span></p>

    <p><span class="Gvdemetni20"><span>“Neyin tanığı?"</span></span></p>

    <p><span class="Gvdemetni20"><span>“Şeytan Tepesi'ndeki eğlencelerimizin."</span></span></p>

    <p><span class="Gvdemetni20"><span>“Baban bunu nereden biliyor?"</span></span></p>

    <p><span class="Gvdemetni20"><span>“Pazar buraya geldiği zaman anlatacağını söyledi."</span></span></p>

    <p><span class="Gvdemetni20"><span>“Hoşuma gitmedi. Bu kadarı tesadüf olmak için çok fazla. Önce her şeye burnunu sokan o çalgıcı, şimdi de karısı."</span></span></p>

    <p><span class="Gvdemetni20"><span>“Ben de öyle düşündüm. Sence Angel'la aralarında bir bağlantı olabilir mi?"</span></span></p>

    <p><span class="Gvdemetni20"><span>“Hiçbir fikrim yok, ama olsa şaşmazdım."</span></span></p>

    <p><span class="Gvdemetni20"><span>“Onu konuştururum. Skopolamin etkisini gösterince söyle­yeceklerini dinlemek ilginç olacak. Geliyor musun?"</span></span></p>

    <p><span class="Gvdemetni20"><span>“Birkaç dakika sonra."</span></span></p>

    <p><span class="Gvdemetni20"><span>Arkov yine sırıttı. “Neyin var Mila? Artık pis işleri kaldıramı­yor musun yoksa?"</span></span></p>

    <p class="MsoNormal"><span class="Gvdemetni20"><span>Şavik kendi kendine öfkelenerek bir sigara yaktı.</span></span></p>

    <p class="MsoNormal"><span class="Gvdemetni20"><span>Gardını düşürmüş, çok aptalca davranmıştı. Şimdi de </span></span><span>Angel'la uğraşması gerekiyordu. Ne yapması gerekiyorsa onu yapacaktı.</span></p>

    <p><span class="Gvdemetni2talik"><span>Kanun</span></span> <span class="Gvdemetni20"><span>ve</span></span> <span class="Gvdemetni2talik"><span>besa,</span></span> <span class="Gvdemetni20"><span>sadakat ve gizlilik.</span></span></p>

    <p><span class="Gvdemetni20"><span>O kadını asla evine davet etmemeli, ona asla güvenmemeliydi.</span></span></p>

    <p><span class="Gvdemetni20"><span>Tıpkı babasının dediği gibi; kimseye güvenme.</span></span></p>

    <p><span class="Gvdemetni20"><span>Babası.</span></span></p>

    <p><span class="Gvdemetni20"><span>Uzun zaman önce ölen babası.</span></span></p>

    <p><span class="Gvdemetni20"><span>Belleğinde güçlü bir şimşek çaktı, her şey gözlerinin önüne geldi.</span></span></p>

    <p><span class="Gvdemetni20"><span>18 yaşındaydı. Bin farklı rüyası olan parlak, umut dolu bir delikanlı.</span></span></p>

    <p><span class="Gvdemetni20"><span>Eve dönüp babasını üzerinde hâlâ siyah avukat cüppesiy­le, yüzü morarmış, gözleri fırlamış, bodrumda bir ipin ucunda bulduğu güne kadar. İpi kesti, babasını hayata döndürmeye ça­baladı. Ancak daha dudaklarını babasının mosmor dudaklarına yapıştırdığı an durumun umutsuz olduğunu anlamıştı. Daha sonra, kendini bir daha asla o denli yalnız hissetmedi. Hayranı olduğu adam gitmişti.</span></span></p>

    <p><span class="Gvdemetni20"><span>Annesini ancak şöyle böyle hatırlıyordu; annesi öldüğünde beş yaşındaydı: Kahverengi gözler, sabun kokulu bir cilt, her za­man gülümseyen bir yüz - hepsi bu kadar.</span></span></p>

    <p><span class="Gvdemetni20"><span>Oysa babasını hiç unutmadı.</span></span></p>

    <p><span class="Gvdemetni20"><span>Neden korkakların yolundan gitmişti?</span></span></p>

    <p><span class="Gvdemetni20"><span>Neden?</span></span></p>

    <p><span>Bu sorunun cevabını hiç bulamadı.</span></p>

    <p><span class="Gvdemetni20"><span>Sigarasından bir nefes daha aldı, aynadaki yansımasına baktı.</span></span></p>

    <p><span class="Gvdemetni20"><span>Bin düşü olan, parlak ve umut dolu delikanlı neredeydi?</span></span></p>

    <p><span class="Gvdemetni20"><span>Çoktan yitip gitmişti.</span></span></p>

    <p><span class="Gvdemetni20"><span>Hiçbir yakınının kalmaması, bu ait olma ihtiyacını açıklaya­biliyor muydu?</span></span></p>

    <p><span class="Gvdemetni20"><span>Ne kadar çürümüş olursa olsun bir aileye ait olmak?</span></span></p>

    <p><span class="Gvdemetni20"><span>Bunca ölüme tanık olunca, ölüme karşı bağışıklık hissediyor, buna karşın babasının bir ilmekten sallanan görüntüsü her sefe­rinde yüreğini dağlıyordu.</span></span></p>

    <p><span class="Gvdemetni20"><span>Sigarasını söndürürken duygularını da ezdi. Bunu yapmayı öğrenmişti. Duygular insanın kanını emer, güçsüzleştirir.</span></span></p>

    <p><span class="Gvdemetni20"><span>Şeytan Tepesi'nden çekilme sırasında olanlardan hâlâ rahat­sızlık duyuyordu.</span></span></p>

    <p><span class="Gvdemetni20"><span>Cinayetler, kasaplık.</span></span></p>

    <p><span class="Gvdemetni20"><span>Sanki o an kendi içinde, başka hiç kimseyle paylaşmadığı bir yere giriyormuş gibi, gözlerindeki ışık öldü. Bazen kâbuslarda yüzlerini görüyordu: Genç ve yaşlı kadınların, küçük çocukların ve ölenlerin çığlıkları. Karlı topraklarda kızıl bir ceset denizi. Bir de aklından özellikle çıkmayan bir ceset.</span></span></p>

    <p><span class="Gvdemetni20"><span>Ceketinin iç cebinden bir fotoğraf çıkardı. Resimdeki yüze ba­karken hafızasını kazıdı.</span></span></p>

    <p><span class="Gvdemetni20"><span>Lane denilen kadın tanıdık geliyordu ya, onu daha önce nere­de gördüğünü bir türlü çıkaramıyordu.</span></span></p>

    <p><span class="Gvdemetni20"><span>Nerede?</span></span></p>

    <p><span class="Gvdemetni20"><span>O kadını nereden tanıyordu?</span></span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_55"><a id="bookmark81"><span><b>63</b></span></a></h2>

    <p class="Balk420"><a id="bookmark82"><span><b>TENNESSEE</b></span></a></p>

    <p><span class="Gvdemetni20"><span>“İyi haber, kanamanız durdu. Kan ve idrar örnekleriniz de iyi. Ancak..."</span></span></p>

    <p><span class="Gvdemetni20"><span>Doktor elindeki çizelgeleri indirdi, genç kadına daha ciddi baktı.</span></span></p>

    <p><span class="Gvdemetni20"><span>Carla midesinin derinliğinde bir sızı hissetti.</span></span> <span class="Gvdemetni2talik"><span>Yolunda gitmeyen bir şey var.</span></span></p>

    <p><span class="Gvdemetni20"><span>“Bana o patlamadan bahsetmenizi istiyorum hanımefendi."</span></span></p>

    <p><span class="Gvdemetni20"><span>“Ne anlatmamı istiyorsunuz?"</span></span></p>

    <p><span class="Gvdemetni20"><span>Doktor ellerini açtı, omuz silkip kollarını kavuşturdu. “Anlatabileceğiniz her şeyi."</span></span></p>

    <p><span class="Gvdemetni20"><span>“Önemli mi?"</span></span></p>

    <p><span class="Gvdemetni20"><span>“Olabilir."</span></span></p>

    <p><span class="Gvdemetni20"><span>“Kocam öldü."</span></span></p>

    <p><span class="Gvdemetni20"><span>Doktor belli belirsiz şaşırarak kavuşturduğu kollarını yanına </span></span><span>sarkıttı. "Buna gerçekten çok üzüldüm."</span></p>

    <p><span>"Bunlar neden önemli doktor?"</span></p>

    <p><span class="Gvdemetni20"><span>"Sizi tıbbi olarak kim gördü hanımefendi?"</span></span></p>

    <p><span class="Gvdemetni20"><span>"Mount Sinai'deki doktorlar."</span></span></p>

    <p><span>Doktorun sol kaşı kalktı. "İyi hastanedir. Yaptıkları işi bilirler."</span></p>

    <p><span>"Ters bir şey mi var? Lütfen söyleyin."</span></p>

    <p><span class="Gvdemetni20"><span>Doktor içini çekti, gözlüğünü çıkardı, gözlerini birkaç saniye boyunca baş ve işaretparmaklarıyla ovuşturdu.</span></span></p>

    <p><span class="Gvdemetni20"><span>"Kanama geçirdiniz. Küçük bir kanama. Hamileliğin herhan­gi bir aşamasında görülebilecek bir kanama. Görüldüğü zaman hep kaygı nedeni olur."</span></span></p>

    <p><span class="Gvdemetni20"><span>"Bebeğim iyi olacak mı?"</span></span></p>

    <p><span class="Gvdemetni20"><span>"Kanamanızın ciddi bir anlamı olabilir, hiçbir önemi de olma­yabilir. Başka bir sorun yaşamadan hamileliğinizin sonuna eri­şebilirsiniz. Ama şimdi çocuğunuzu düşürmemenize çalışmak mecburiyetindeyiz."</span></span></p>

    <p><span class="Gvdemetni20"><span>"Nasıl?"</span></span></p>

    <p><span class="Gvdemetni20"><span>"İlaç tedavisi ve dinlenmeyle. Her türlü efor yasak. Sizi pa­muklara sarmamız gerekiyor."</span></span></p>

    <p><span class="Gvdemetni20"><span>"Ne süreyle?"</span></span></p>

    <p><span class="Gvdemetni20"><span>"Bir hafta. En azından hafta sonuna kadar."</span></span></p>

    <p><span class="Gvdemetni20"><span>"Ben... Burada o kadar kalamam. İmkânsız."</span></span></p>

    <p><span class="Gvdemetni20"><span>"Demek meşgul bir hanımsınız?"</span></span></p>

    <p><span class="Gvdemetni20"><span>"Evet."</span></span></p>

    <p><span class="Gvdemetni20"><span>"Sizi buraya getirdikleri an dikkatimi ne çekmişti biliyor musu­nuz? Endişeden yarı ölü görünmeniz dışında demek istiyorum."</span></span></p>

    <p><span class="Gvdemetni20"><span>"Ne çekti?"</span></span></p>

    <p><span class="Gvdemetni20"><span>"Bitkindiniz, aşırı gergindiniz." Bir an elindeki çizelgeye bak­tı. "Kan basıncınız da biraz yüksek. Son günlerde canınızı sıkan bir şey oldu mu? Anlatmak isteyeceğiniz herhangi bir şey?"</span></span></p>

    <p><span class="Gvdemetni20"><span>"Yok."</span></span></p>

    <p><span class="Gvdemetni20"><span>"Emin misiniz?"</span></span></p>

    <p><span class="Gvdemetni20"><span>"Evet."</span></span></p>

    <p><span class="Gvdemetni20"><span>"Belki de sizi geren bir şey? İstemiyorsanız bana bütün ayrın­tıları anlatmayabilirsiniz. Uzun saatler çalıştınız ya da çok seya­hat ettiniz mi?"</span></span></p>

    <p><span class="Gvdemetni20"><span>"Sanırım bunların hepsinden biraz."</span></span></p>

    <p><span class="Gvdemetni20"><span>"Ne derler biliyor musunuz? Otopsilerde stres ve yorgunluk görülmez."</span></span></p>

    <p><span class="Gvdemetni20"><span>Gözlüğünü yeniden burnuna yerleştirdi.</span></span></p>

    <p><span class="Gvdemetni20"><span>"Hamilelikte stres sizinki gibi kanamalara neden olabilir. Gerçekten ayaklarınızı kaldırıp rahatlamanız bu yüzden gerek­li. Ziyaretçi yok, sadece istirahat. Sizi buraya getiren adam, adı Ronnie Kilgore değil mi?"</span></span></p>

    <p><span class="Gvdemetni20"><span>"Onu tanıyor musunuz?"</span></span></p>

    <p><span>"Onun marinasından balığa çıkarım. Hamile olduğunuzu bi­liyor mu?"</span></p>

    <p><span class="Gvdemetni20"><span>"Evet. Arkadaşımdır. Marinasında kalıyorum."</span></span></p>

    <p><span class="Gvdemetni20"><span>"Ronnie'ye istirahat etmenizi istediğimi ve sizi izleyeceğimizi anlatırım."</span></span></p>

    <p><span class="Gvdemetni20"><span>"Onunla birkaç dakika baş başa konuşabilir miyim?"</span></span></p>

    <p><span class="Gvdemetni20"><span>"Elbette, ama istirahat hakkında söylediklerimi unutmayın."</span></span></p>

    <p><span class="Gvdemetni20"><span>Göz kırptı. "Sizi tatilin keyfini çıkaran bir hanıma döndür­meye çalışalım. Bundan böyle yamaç yürüyüşü yok. Atıcılığı da unutabilirsiniz."</span></span></p>

    <p><span class="Gvdemetni20"><span>"Neden?"</span></span></p>

    <p><span class="Gvdemetni20"><span>"Gürültü, hava basıncı, özellikle de büyük çaplı bir tabancayı ateşlediğiniz zaman vücudun maruz olduğu sarsıntı."</span></span></p>

    <p><span class="Gvdemetni20"><span>"Sizce bebeğimi zamanında doğurabilecek miyim?"</span></span></p>

    <p><span class="Gvdemetni20"><span>"Öyle umuyorum." Genç kadının kolunu okşadı. "Ama yeni riskler almanızı istemiyorum, anlaştık mı?"</span></span></p>

    <p class="Balk420"><a><span><br /></span></a></p>

    <p class="Balk420"><a id="bookmark83"><span><b>BOSNA- HERSEK</b></span></a></p>

    <p><span class="Gvdemetni20"><span>Hiçbirinin anlamı yoktu, hiçbirinin.</span></span></p>

    <p><span class="Gvdemetni20"><span>Saraybosna'ya dönmek için dağ yolundan inerken Kelly'nin aklı iyice karışmıştı.</span></span></p>

    <p><span class="Gvdemetni20"><span>Mila Şavik çocukla babasını manastıra götürüyor.</span></span></p>

    <p><span class="Gvdemetni20"><span>Ardından, günler sonra elinde ilaç ve tıbbi malzemeyle çıka­geliyor.</span></span></p>

    <p><span class="Gvdemetni20"><span>Katil Şavik kurtarıcı olmuş, başkalarının hayatını kurtarmak </span></span><span>için kendininkini tehlikeye atıyor. Akıl alır gibi değil.</span></p>

    <p><span class="Gvdemetni20"><span>Merhamet gösterisinde bulunan gaddar bir savaş suçlusu.</span></span></p>

    <p><span class="Gvdemetni20"><span>Kelly'nin kafası karışıktı.</span></span></p>

    <p><span class="Gvdemetni20"><span>Carla Lane'in de kafasının karışacağı kesindi.</span></span></p>

    <p><span class="Gvdemetni20"><span>Hızını düşürdü, telefonunu çıkarmak için ceplerini yokladı. Uluslararası numarayı arayıp buldu, çağrı tuşuna bastı ve sani­yeler sonra Carla Lane'in otomatik mesajını duydu.</span></span></p>

    <p><span class="Gvdemetni20"><span>"Mrs. Lane, ben Sean Kelly. Bu mesajı alır almaz beni arama­nız mümkün mü? Size vermek istediğim çok ilginç bilgiler var. Ve Mila Şavik en son kiminle görülmüş, biliyor musunuz? Luka ve-“</span></span></p>

    <p><span class="Gvdemetni20"><span>Arkasından hızla yaklaşan otomobilin motorunun kükrediği­ni işitti. Dikiz aynasında mavi bir şimşek gördü.</span></span></p>

    <p><span class="Gvdemetni20"><span>Araba Renault'ya çarptı.</span></span></p>

    <p><span>Kelly'nin vücudu şiddetle sarsıldı.</span></p>

    <p><span class="Gvdemetni20"><span>Direksiyon hâkimiyetini sadece bir saniye kaybetmesi yeterli oldu. Renault demir gürültüleri ve kıvılcımlarla yol kenarındaki korkuluğa çarptı.</span></span></p>

    <p><span class="Gvdemetni20"><span>“Tanrım... Hayır!"</span></span></p>

    <p><span class="Gvdemetni20"><span>Araba korkuluğu parçalarken Kelly bir çığlık daha attı.</span></span></p>

    <p><span class="Gvdemetni20"><span>Bir an havada süzüldüğünü hissetti.</span></span></p>

    <p><span class="Gvdemetni20"><span>Sonra Renault'nun burnu mide bulandıracak gibi aşağıya döndü, derin yarığın kenarına çarptı ve turuncu bir ateş topu haline geldi.</span></span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_56"><a id="bookmark84"><span><b>64</b></span></a></h2>

    <p class="Balk420"><a id="bookmark85"><span><b>TENNESSEE</b></span></a></p>

    <p><span class="Gvdemetni20"><span>“Bunu bana daha önce neden söylemedin?"</span></span></p>

    <p><span class="Gvdemetni20"><span>“Önemli olacağını düşünmedim."</span></span></p>

    <p><span class="Gvdemetni20"><span>“Carla, on haftalık hamilesin. Bunun önemi yok mu?"</span></span></p>

    <p><span class="Gvdemetni20"><span>“Be... Bebeğime zarar vermeyi düşünmedim. Bana kalırsa</span></span> <span>aşın stresten. Öfkeyle nefret gözlerimi kör etti. Luka'yı bulma umutsuzluğu da öyle.</span></p>

    <p><span class="Gvdemetni20"><span>“Ama şimdi durumu biliyorsun."</span></span></p>

    <p><span class="Gvdemetni20"><span>"Evet."</span></span></p>

    <p><span class="Gvdemetni20"><span>"Buna rağmen yine de devam edecek misin?"</span></span></p>

    <p><span>"Ronnie, görmüyor musun? Luka benim içimde asla iyileş­meyecek bir yara gibi."</span></p>

    <p><span class="Gvdemetni20"><span>"Ne gördüğümü söylememi ister misin?"</span></span></p>

    <p><span class="Gvdemetni20"><span>"Ne?"</span></span></p>

    <p><span class="Gvdemetni20"><span>"Şeytanla derin mavi deniz arasında kalmış bir kadın."<sup>1</sup></span></span></p>

    <p><span class="Gvdemetni20"><span>Carla cevap vermedi.</span></span></p>

    <p><span class="Gvdemetni20"><span>Genç kadının gözlerinin ve dudaklarının çevresindeki ger­ginliği görünce, onun duygularını gemlemeye çabaladığını an­ladı. "Ya Angel?"</span></span></p>

    <p><span>"Ondan hiç haber almadım."</span></p>

    <p><span class="Gvdemetni20"><span>"Pekâlâ, bir daha kanama olmayacağını varsayarsak, yarın hastaneden çıkacak ve New Jersey'ye gideceksin. Planın bu mu?"</span></span></p>

    <p><span class="Gvdemetni20"><span>"Evet."</span></span></p>

    <p><span class="Gvdemetni20"><span>"Ya sonra?"</span></span></p>

    <p><span class="Gvdemetni20"><span>"Bil... Bilmiyorum. Angel'a ulaşmaya çalışacağım. Şavik'in evini bulmaya çalışacağım."</span></span></p>

    <p><span class="Gvdemetni20"><span>"Yüzünden korku akıyor."</span></span></p>

    <p><span class="Gvdemetni20"><span>"Tabii korkuyorum."</span></span></p>

    <p><span class="Gvdemetni20"><span>"Ve seninki plan falan değil, son arzu."</span></span></p>

    <p><span class="Gvdemetni20"><span>"Daha iyi bir plan yaparım. Sadece zamana ihtiyacım var. O da bende yok."</span></span></p>

    <p><span class="Gvdemetni20"><span>"Doktor en az bir hafta dinlenmen gerektiğini söyledi."</span></span></p>

    <p><span class="Gvdemetni20"><span>"Burada o kadar kalamam Ronnie. Bebeğimi ne kadar koru­mak istesem de bu fırsatın kaçmasına göz yumamam. Zaman bizden yana olmayabilir. Angel sadece azıcık bir süremiz kaldı­ğını söylemişti. Oysa o süre azalıyor, belki de yok oluyor."</span></span></p>

    <p><span class="Gvdemetni20"><span>Başını kaldırıp Ronnie'ye baktı. "Luka'ya ne olduğunu öğ­renmeden yaşamaya devam edemem."</span></span></p>

    <p><span class="Gvdemetni20"><span>"Burada ne kadar kalacaksın?"</span></span></p>

    <p><span class="Gvdemetni20"><span>“Kendimi nasıl hissedeceğime bağlı."</span></span></p>

    <p><span class="Gvdemetni20"><span>“Luka'yla bebeğin arasında bir seçim bu. Gerçekten de bu iki­sinin arasında kaldın değil mi?"</span></span></p>

    <p><span class="Gvdemetni20"><span>“Şu... Şu anda bunu düşünmek istemiyorum."</span></span></p>

    <p><span class="Gvdemetni20"><span>Ronnie, Carla'nın dudaklarının titrediğini gördü.</span></span></p>

    <p><span class="Gvdemetni20"><span>“Carla, Şavik'in karşısına çıkacak fizik gücüne bile sahip de­ğilsin."</span></span></p>

    <p><span class="Gvdemetni20"><span>“Kendimi daha iyi hissediyorum."</span></span></p>

    <p><span class="Gvdemetni20"><span>“Hastanedesin, tedavidesin. Öyle kalman gerek."</span></span></p>

    <p><span class="Gvdemetni20"><span>“Bu saçmalığı kesecek misin?"</span></span></p>

    <p><span class="Gvdemetni20"><span>“Ne düşünüyorum biliyor musun? Bazen hâlâ o tecavüz kampından canlı kurtulmayı başaran inatçı, kararlı on yaşındaki kız gibisin, değil mi?"</span></span></p>

    <p><span class="Gvdemetni20"><span>“Yani?"</span></span></p>

    <p><span class="Gvdemetni20"><span>“Anlamıyorsun değil mi Carla? Sence işler sarpa sararsa ne olur?"</span></span></p>

    <p><span class="Gvdemetni20"><span>“Ronnie, lütfen, şu anda bunları dinlemek istemiyorum."</span></span></p>

    <p><span class="Gvdemetni20"><span>“Eminim istiyorsun. Şavik ve arkadaşlarının seni bırakacak­larını, gidebileceğini mi sanıyorsun? Pekâlâ, o zaman bebeğine ne olacak?"</span></span></p>

    <p><span class="Gvdemetni20"><span>Carla gözlerini Ronnie'ye dikti.</span></span></p>

    <p><span class="Gvdemetni20"><span>“Luka'ya geri döneceğime söz verdim. Emniyette olacağına söz verdim. Bu benim sözlerimi tutabilmem için tek fırsat olabi­lir. Ona borcum var."</span></span></p>

    <p><span class="Gvdemetni20"><span>Adam cevap vermedi.</span></span></p>

    <p><span class="Gvdemetni20"><span>“Ne oluyor? Yoksa bana yardım etme kararını mı değiştirdin Ronnie?"</span></span></p>

    <p><span class="Gvdemetni20"><span>“Samimi tavsiyemi duymak ister misin?"</span></span></p>

    <p><span class="Gvdemetni20"><span>“Bu evet mi demek, yoksa hayır mı?"</span></span></p>

    <p><span class="Gvdemetni20"><span>“Kafam allak bullak oldu. Belki de hamile olman aklımı ba­şıma getirdi. Karnındaki bebeğin hayatını düşünmen gerektiğini anladım."</span></span></p>

    <p><span class="Gvdemetni20"><span>“Düşünmediğim bir an yok ki. Peki ama ya Luka'nın hayatı?"</span></span></p>

    <p><span class="Gvdemetni20"><span>“Hayatta olduğundan emin bile değilsin. Kardeşinin anısını küçümsemek istemem, ama Luka geçmişte kaldı. Şimdiye ait olan bebeğin. Bunu bir düşün."</span></span></p>

    <p><span class="Gvdemetni20"><span>Genç kadın ağzını açmadı.</span></span></p>

    <p><span>Ronnie gitmek üzere döndü. "Regan dışarıda. Seni yoklama­</span><span class="Gvdemetni20"><span>ya geldi."</span></span></p>

    <p><span class="Gvdemetni20"><span>"Söyledin mi ona?"</span></span></p>

    <p><span class="Gvdemetni20"><span>"Sadece hamile olduğunu."</span></span></p>

    <p><span class="Gvdemetni20"><span>"Ne dedi?"</span></span></p>

    <p><span class="Gvdemetni20"><span>"İhtiyacın olduğu zaman burada olacak. Bana bir iyilik yapar mısın?"</span></span></p>

    <p><span class="Gvdemetni20"><span>"Nedir?"</span></span></p>

    <p><span class="Gvdemetni20"><span>"Söylediklerimi iyice düşün. Nefretinden kurtul. Şavik ve onun gibileri öldürme tutkundan sıyrıl."</span></span></p>

    <p><span class="Gvdemetni20"><span>"Yapamam."</span></span></p>

    <p><span class="Gvdemetni20"><span>Ronnie koridora çıktı. Regan plastik bir fincandan kahve içe­rek koridoru arşınlıyordu.</span></span></p>

    <p><span class="Gvdemetni20"><span>"Nasıl?"</span></span></p>

    <p><span class="Gvdemetni20"><span>"Kanama durmuş. Doktor dinlenmeye ihtiyacı olduğunu söyledi."</span></span></p>

    <p><span class="Gvdemetni20"><span>"Ya bebek?"</span></span></p>

    <p><span class="Gvdemetni20"><span>"Hâlâ iyi."</span></span></p>

    <p><span class="Gvdemetni20"><span>"Sen iyi misin Ronnie?"</span></span></p>

    <p><span class="Gvdemetni20"><span>"Neden sordun?"</span></span></p>

    <p><span class="Gvdemetni20"><span>"Kafan karışıkmış gibi, hatta öfkeli görünüyorsun."</span></span></p>

    <p><span class="Gvdemetni20"><span>"Şimdilik Carla'ya göz kulak olabilir misin?"</span></span></p>

    <p><span class="Gvdemetni20"><span>"Senin gitmen mi gerekiyor?"</span></span></p>

    <p><span class="Gvdemetni20"><span>"Knoxville'den alacağım malzeme var, gece geç saate kadar dönmem. Daha önce Josh'u görmek istiyorum."</span></span></p>

    <p><span class="Gvdemetni20"><span>"Ben ayrılırken iyiydi. Keyfinin yerinde olmasına gayret ede­rim. Sen git, yapacaklarını yap."</span></span></p>

    <p><span class="Gvdemetni20"><span>"Teşekkürler."</span></span></p>

    <p><span class="Gvdemetni20"><span>"Tüm gece uyumamış gibisin. Senin de biraz dinlenmen ge­rekirdi."</span></span></p>

    <p><span>"Sonra."</span></p>

    <p><span class="Gvdemetni20"><span>"Canını özellikle sıkan bir şey mi var?"</span></span></p>

    <p><span class="Gvdemetni20"><span>Cevap vermedi, gitmeye davranırken Regan elini kolunun üzerine koydu.</span></span></p>

    <p><span class="Gvdemetni20"><span>"Hey, büyük birader, seninle Carla arasında ne var bakalım?"</span></span></p>

    <p><span class="Gvdemetni20"><span>"Ne demek istiyorsun?"</span></span></p>

    <p><span class="Gvdemetni20"><span>"Her gün atış talimi yapmak, bütün günü birlikte geçirmek. Nedir, neler oluyor?"</span></span></p>

    <p><span class="Gvdemetni20"><span>"Bir şey olduğunu kim söylüyor."</span></span></p>

    <p><span class="Gvdemetni20"><span>"Ben aptal değilim. Son dört yıl boyunca kadınlarla geçirdi­ğin zamanın çok daha fazlasını kamyonetine ayırdın."</span></span></p>

    <p><span class="Gvdemetni20"><span>"Ne olmuş?"</span></span></p>

    <p><span class="Gvdemetni20"><span>"Sanki birden canlanmış gibisin. Akşam yemeğinde ona nasıl baktığını gördüm. Gözlerinde şimdi yine aynı bakış var."</span></span></p>

    <p><span class="Gvdemetni20"><span>"Ne bakışı?"</span></span></p>

    <p><span class="Gvdemetni20"><span>"Kaygılısın. Onu çok düşünüyorsun. Yalan mı?"</span></span></p>

    <p><span class="Gvdemetni20"><span>"Regan, kadın daha yeni kocasını toprağa verdi."</span></span></p>

    <p><span class="Gvdemetni20"><span>"Bu senin kabahatin değil, üstelik soruma da cevap vermedin."</span></span></p>

    <p><span class="Gvdemetni20"><span>Ronnie şapkasını başına geçirdi.</span></span></p>

    <p><span class="Gvdemetni20"><span>Adımını atmaya hazırlanırken Regan kolunu çimdikledi. "Ronnie Kilgore'un yeniden bir kadına ilgi duyduğunu hiç göremem sanıyordum. Bu iyi bir şey, öyle değil mi Ronnie?"</span></span></p>

    <p class="MsoNormal"><span class="Gvdemetni20"><span>Kapı birkaç dakika sonra yeniden açıldı ve eşikte doktor be­lirdi. Carla'nın tansiyonuyla nabzını kontrol etti.</span></span></p>

    <p><span class="Gvdemetni20"><span>"Tansiyonunuz hâlâ yüksek. Nabzınız da öyle. Ne hissedi­yorsunuz?"</span></span></p>

    <p><span>"Sanırım iyiyim."</span></p>

    <p><span class="Gvdemetni20"><span>"Hamilelere uyku ilacı vermeyiz, ama size tansiyonunuzu düşürecek bir şey vereceğiz. Bitkinsiniz, onun için uyuyacağı­nızdan eminim."</span></span></p>

    <p><span class="Gvdemetni20"><span>"Doktor, gerçekten burada bir hafta kalamam."</span></span></p>

    <p><span class="Gvdemetni20"><span>"Daha uzun da olabilir, daha kısa da. Her şey durumunuza bağlı."</span></span></p>

    <p><span class="Gvdemetni20"><span>"Nasıl?"</span></span></p>

    <p><span class="Gvdemetni20"><span>Yatağın ayakucundaki çizelgeye bir şeyler yazarken, "İnsan vücudu öngörülemez bir makinedir," dedi. "İnsanın aslında öl­mesi gereken günden çok sonra bile işlemeyi sürdürür. Bazen de en sağlıklılar bile düşüp ölebilir."</span></span></p>

    <p><span class="Gvdemetni20"><span>Yarım bir tebessümle çizelgeyi yatağın ayakucuna astı.</span></span></p>

    <p><span class="Gvdemetni20"><span>“Ölüm tehlikesi içinde olduğunuzu ima etmiyorum. Basit bir ifadeyle, her şey Tanrı'nın elinde; siz de öyle. Yine de o eli bu tarafa çevirmek için elimizden geleni yapacağız. Bu arada, dışa­rıda bekleyen bir hanım var, Ronnie'nin kardeşi. Ona eve gitme­sini, sizin bir süre uyuyacağınızı söyledim."</span></span></p>

    <p><span class="Gvdemetni20"><span>Doktor kapıyı usulca kapayarak çıktı. Kapı yeniden açıldığın­da hemşirenin elinde bir bardak suyla birkaç hap vardı. Carla hapları yuttu, üzerine de suyu içti.</span></span></p>

    <p><span class="Gvdemetni20"><span>Hemşire çıkıp gitti, biraz sonra da Carla bitkinliğine yenik düştü.</span></span></p>

    <p><span class="Gvdemetni20"><span>Kendini uykuya teslim etmeden önce gördüğü son şey, bir kar perdesinin ardından ona bakan Luka'nın yüzüydü.</span></span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_57"><a id="bookmark86"><span><b>65</b></span></a></h2>

    <p><span class="Gvdemetni20"><span>Ronnie bungalova girdiğinde hava neredeyse karanlıktı.</span></span></p>

    <p><span class="Gvdemetni20"><span>Koridorda müzik sesi duydu ve Josh'u yatağının üzerinde uyur, tekerlekli sandalyesini de yatağa dayalı buldu. Çocuğun başı yastıktaydı, ağzı yarı açıktı, çarşaf da ayaklarının dibinde dertop olmuştu.</span></span></p>

    <p><span class="Gvdemetni20"><span>Oğlunun üzerinde hâlâ tişört ve eski bir Dockers şort vardı, televizyonda MTV açılmış, sesi kısılmıştı.</span></span></p>

    <p><span class="Gvdemetni20"><span>Uzaktan kumandanın düğmesine basarak televizyonu ka­pattı. Çarşafı düzeltip Josh'un üzerini örttü. Bir sandalye çekip oturdu.</span></span></p>

    <p><span>İçini çekerek eğildi, oğlunun saçlarını okşadı.</span></p>

    <p><span class="Gvdemetni20"><span>Yatağın hemen yanında, duvardan çıkan ve eğilerek yere dö­nen bir destek borusu vardı. Josh tekerlekli sandalyeden kalkma­yı daha uzun zaman önce öğrenmişti.</span></span></p>

    <p><span class="Gvdemetni20"><span>Odanın duvarları herhangi bir normal çocuğunkiler gibi pos­terlerle kaplıydı: Rock grupları, beyzbol oyuncuları, bir de adını bir türlü hatırlayamadığı dolgun vücutlu, güzel bir Hollywood yıldızı.</span></span></p>

    <p><span>Raflar, çoğu çocukluktan kalma şeylerle tıka basa doldurul­muştu: Bir dizi eski DVD ve oyun. Toy Story'den bir "Woody" kovboy şapkası, bir de plastikten sırıtkan bir Buzz Lightyear.</span> <span class="Gvdemetni2talik"><span>Monsters,</span></span> <span>Inc.'ten tüylü kahramanlar.</span></p>

    <p><span>Josh'un diğerlerinden başlıca farkı da buydu: Yaşıtı erkekler böylesi çocukça şeyleri uzun zaman önce atmışken, Josh bunlar­dan ayrılamıyordu. Hiçbirini atamadığı için garaj eski oyuncak kutularıyla doluydu.</span></p>

    <p><span>Sanki annesinin hayatta, annesiyle babasının birlikte olduk­ları geçmişinin mutlu dönemi, çocuklukta her şeyin berrak ve parlak, mutlu ve güvenli olduğu o çağ tekrar yaşamak istediği bir düşmüş gibi.</span></p>

    <p><span>Oğlu raflarda hâlâ hep birlikte çektirdikleri fotoğrafları tutu­yordu: Josh, Annie ve kendisi.</span></p>

    <p><span>İkisi Josh daha bebekken annesiyle çekilmişti. Birlikte geçir­dikleri ilk tatilde, Myrtle Beach'te, gülümseyen Annie'nin kuca­ğında uyuyakalmıştı. Rıhtımda çekilen başka bir resimde Josh beş yaşında, annesinin elini tutmuş, güneşten ikisi de gözleri­ni kısmış, Annie pek mutlu görünmüyor. Ronnie'nin yeniden Afganistan'a gönderildiği yıl.</span></p>

    <p><span>Oğlunun bacaklarına, daha doğrusu bacaklarından geri ka­lanlara, doktorların ezilmiş dokularla parçalanmış kemiklere ye­niden biçim vermek, en azından eksiksiz bir vücut görüntüsü kazandırmak için ellerinden geleni yaptıkları yara izi ve buru­şuklarla kaplı cilde baktı.</span></p>

    <p><span>O anda kendini bir suçluluk dalgasının altında boğulur his­setti. O duygu hiç azalmayacaktı. Dua ettiği gibi hiç sönmeyecekti. Karısıyla oğlunu bırakmış, orduyla ülkesini ilk sıraya koy­muştu.</span></p>

    <p><span>Josh bir daha asla yürüyemeyecekti. Yürüyemeyeceğini ka­bullenmişti. Bir mucize tedavi, her şeyi eski durumuna getiren bir Lourdes ziyareti<a href="../Text/Section0024.xhtml#_ftn3" title=""></a> de olmayacaktı. Artık istediği tek şey, oğlu­nu elinden geldiğince koruyacak, ona kendine bakmasını öğrete­cek kadar uzun yaşamaktı.</span></p>

    <p><span>Josh hastaneden taburcu edildiği zaman ona katı davranmış­tı. Bir eğitim çavuşu gibi onu fiziksel olarak imkânsız şeyler yap­maya zorlamış, tek başına kalacağı güne hazırlamak amacıyla oğlunun gövdesinin güçlenmesi için bir dizi jimnastik borusu yerleştirmişti.</span></p>

    <p><span>Saatlerce süren idmanlardan sonra bitkin oğlunu yatağa taşı­dığı, uykuya yatırdığı günler vardı. O günler gözlerini yaşartırdı.</span></p>

    <p><span>Bazı günler, uyurken Josh'un yüzü küçük bir kızı andırırdı; bu yüz Ronnie'nin hiç unutamadığı bir yüzdü. Çocuk annesine o kadar benziyordu ki. Aynı manolya cilt. Aynı ince sarı saçlar ve aynı dolgun dudaklar.</span></p>

    <p><span>Gözlerini yumduğunda onunla, Annie'yle, eprimiş düz ayak­kabılar ve bazı yerlerini beceriksizce diktiği, rengi solmuş basma elbise giymiş 17 yaşındaki kızla Gatlinburg'deki ilk tanışmaları­nı hatırlıyordu.</span></p>

    <p><span>Annie her zaman ruh gibiydi.</span></p>

    <p><span>Onu korumak istemesinin bir nedeni de buydu. Tıpkı Josh'u korumak istemesi gibi. Onu Carla'ya çeken, aynı koruma içgü­düsü olabilir miydi?</span></p>

    <p><span>Carla için bir şeyler hissediyordu fakat adını koyamıyordu. Aşk değildi, aşk olması için daha çok erkendi, üstelik zamanla­ma da bütünüyle yanlıştı.</span></p>

    <p><span>Ama genç kadında savunmasız, kayıp bir şey, yanına gidip rahatlatmak isteyecek kadar derin, açık bir yara seziyordu.</span></p>

    <p><span>Ronnie gibi Carla da yas ve suçluluğun taşınacak en ağır yük olduğunu öğrenmişti.</span></p>

    <p><span>Şimdi Josh'a bakarken ıstırap çekiyordu. Eğildi, yanağını öptü. Josh kımıldadı, belli belirsiz homurdandı, elleri başının al­tında yeniden uykuya daldı.</span></p>

    <p><span>Verdiği sözden geri dönmekten nefret ediyor, sözüne sadık olmasıyla övünüyordu. Ama Josh'un ona ihtiyacı vardı, her za­man ihtiyacı olacaktı.</span></p>

    <p><span>Biraz daha zaman olsa, daha eli yüzü düzgün bir plan yapa­bilirlerdi ama artık öyle bir lüksleri de yoktu. Göründüğü haliy­le yolun üzerinde sayısız engel dikiliyordu. Şavik gibilerinden korkmuyordu. Fakat bu haliyle Carla'nın planında elle tutulur bir yan görmüyordu - ikisinin de ölümüne sebep olmasının dı­şında.</span></p>

    <p><span>Josh'a bunu yapamazdı.</span></p>

    <p><span>Ona bir daha acı çektiremezdi.</span></p>

    <p><span>Carla'yı ne kadar korumak isterse istesin, Josh'u koruma iste­ği daha güçlüydü ve zaten başka türlüsü de olamazdı.</span></p>

    <p><span>Bunu Carla'ya anlatması gerekiyordu.</span></p>

    <p><span>Kalktı, kapıya yürürken ışığı söndürdü ve gölgeli loşlukta oğ­lunun uykudaki yüzüne son bir kez baktı.</span></p>

    <p><span>İşin özü, neredeyse hiç tanımadığı bir kadın için oğlunu ök­süz bırakma tehlikesine atılamayacaktı.</span></p>

    <p><span>Carla artık kendi başınaydı.</span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_58"><a id="bookmark87"><span><b>66</b></span></a></h2>

    <p><span>"Nasılsın?"</span></p>

    <p><span>Carla yavaş yavaş uyandı. Yatağın yanındaki sandalyede Regan oturuyordu.</span></p>

    <p><span>"Tanrım. Ben... Başım yastığa değer değmez uyumuşum."</span></p>

    <p><span>Regan komodinin üzerine bir demet çiçek bıraktı. "Sana ge­tirdim. Hemşireden bunları suya koymasını isteyeceğim."</span></p>

    <p><span>"Teşekkürler Regan.</span></p>

    <p><span>"Ronnie hamile olduğunu söyledi. Oysa söylemesine hiç ge­rek yoktu."</span></p>

    <p><span>"Neden?"</span></p>

    <p><span>"Yüzünde bütün hamile kadınlarda görülen o ifade vardı. Şaşkınlık. Şok. Neşe."</span></p>

    <p><span>"Öyle mi dersin?"</span></p>

    <p><span>Regan belli belirsiz gülümsedi. "Evet. Tıpkı doktor önüne hiç beklemediğin kadar yüksek bir fatura koymuş ama hâlâ hayatta olduğun ve korktuğun o ölümcül hastalığa yakalanmadığın için tarifsizce mutluymuşsun gibi."</span></p>

    <p><span>Ardından insanın katılmak isteyeceği türden, içten bir kahkaha attı. Gölle dağı birbirinden ayırır gibi duran jaluzilerin ötesine baktı.</span></p>

    <p><span>“Manzara güzel. Sorun nedir? Başıboş köpekler gibi yolunu kaybetmişe benziyorsun."</span></p>

    <p><span>“Manzara bana bir şey hatırlattı."</span></p>

    <p><span>“Neyi?"</span></p>

    <p><span>“Büyüdüğüm yeri."</span></p>

    <p><span>“Neresiydi?"</span></p>

    <p><span>“Buradan çok uzaklarda. Çok çok uzakta ve bambaşka bir ha­yattaydı Regan."</span></p>

    <p><span>“Seni dinleyince, insan oraların hiç de mutlu yerler olmadığı­nı düşünüyor, öyle miydi?"</span></p>

    <p><span>“Hayır, ama bir zamanlar mutlu bir yerdi."</span></p>

    <p><span>“Bu arada, seni yoklamak için birkaç kez geldim. Uykunda konuştuğunu biliyor muydun? Dwayne'in bir fıçı içtikten sonra­ki sayıklamasından da beter. Yoksa ilaç mı verdiler sana?"</span></p>

    <p><span>“Neden? Ne dedim ki?"</span></p>

    <p><span>“Başından ağır şeyler geçtiğini anlamama yetecek kadar."</span></p>

    <p><span>Carla cevap vermedi.</span></p>

    <p><span>“Bana sanki kâbus görüyormuşsun gibi geldi."</span></p>

    <p><span>“Ne yaptım?"</span></p>

    <p><span>“Bir şeyler mırıldandın, ama söylediklerinin hiçbir anlamı yoktu. Luka adlı bir çocukla ilgili bir şey. Bir de..."</span></p>

    <p><span>“Bir de?"</span></p>

    <p><span>“Kemik görmekle."</span></p>

    <p><span>Carla ağzın açtı, sonra vazgeçti.</span></p>

    <p><span>Regan kolunu sıvazladı. “Bir şey açıklaman gerekmiyor şeke­rim. Bana hiçbir şey söylemen gerekmiyor."</span></p>

    <p><span>“Ben çocukken savaş vardı. .." Carla'nın sesi duyulmaz oldu.</span></p>

    <p><span>Regan, Carla'nın elini sıktı. “Uykunda kıvranmana bakarak başından kötü şeyler geçtiğini tahmin etmiştim."</span></p>

    <p><span>“Ayrıntıları anlatmayacağım Regan."</span></p>

    <p><span>“Tamam. Şimdi önemli olan bu bebeğe iyi bakman, duydun mu? Aşırıya kaçmadan."</span></p>

    <p><span>“Çocuğun var mı Regan?"</span></p>

    <p><span>“Epey yaklaştım. Dwayne'le ayrılmadan önce düşürdüm."</span></p>

    <p><span class="Gvdemetni20"><span>“Ne oldu?"</span></span></p>

    <p><span class="Gvdemetni20"><span>“Fazla seçeneğim yoktu: Hem öğretmenlik yaptım hem de Ronnie'nin karısı öldüğü için marinada çalıştım, üstelik Josh'a da baktım."</span></span></p>

    <p><span class="Gvdemetni20"><span>Durakladı.</span></span></p>

    <p><span class="Gvdemetni20"><span>“Doktorun dediği gibi dinlenmem gerekirdi. Bebeği düşür­mek belki de karşılaştığım en güç şeydi."</span></span></p>

    <p><span class="Gvdemetni20"><span>“Üzüldüm."</span></span></p>

    <p><span class="Gvdemetni20"><span>“Hey, kaygılanma, her kadının başına gelecek bir şey değil bu. Yine de, doktorun tavsiyesini dinlemelisin. Bir şey söyleye­bilir miyim?"</span></span></p>

    <p><span class="Gvdemetni20"><span>“Elbette."</span></span></p>

    <p><span class="Gvdemetni20"><span>“Bak, Ronnie'yle yaptığınız her neyse beni gerçekten hiç ilgi­lendirmiyor. Ama abimi iyi tanırım."</span></span></p>

    <p><span>“Ne demek istediğini anlamadım."</span></p>

    <p><span class="Gvdemetni20"><span>“Yıllardan beri ilk defa atış alanına gidip orada günlerce ta- kılıyorsa, o tepelerde bir dağ keçisi gibi yukarı aşağı koşuyorsa, bütün bunları hiç tanımadığı bir kadınla yapıyorsa, işin içinde bir iş olması gerekir."</span></span></p>

    <p><span class="Gvdemetni20"><span>Gözlerini Carla'ya dikti. “Seni çok sevmesinin dışında, de­mek istedim. Öyle şaşkın bakma. Sen de fark etmişsindir."</span></span></p>

    <p><span class="Gvdemetni20"><span>“Evet... Ettim. Ben de onu çok seviyorum. Sadece..."</span></span></p>

    <p><span>“Hiç kalkışma. Ama Ronnie'yle senin bir şeye hazırlandığı­nızı anlamak için insanın roket mühendisi olması gerekmiyor; o bir şey neyse artık."</span></p>

    <p><span class="Gvdemetni20"><span>Carla dudaklarını ısırdı.</span></span></p>

    <p><span class="Gvdemetni20"><span>“Şimdi hamile olduğunu bildiğine göre, eminim sana dikkatli olmanı, bebeğini tehlikeye atmamam söylüyordur? Aile dokto­run gibi tavsiyeler veriyordur, doğru mu?"</span></span></p>

    <p><span class="Gvdemetni20"><span>“Doğru."</span></span></p>

    <p><span class="Gvdemetni20"><span>“Akla yakın."</span></span></p>

    <p><span class="Gvdemetni20"><span>“Neden?"</span></span></p>

    <p><span class="Gvdemetni20"><span>“Çünkü Ronnie'nin karısı arabasını duvara çarptığında yedi aylık hamileydi. Bu kadar derinden yaralanmasının bir nedeni de bu. Hem karısının hem de doğmamış çocuğunun ölümünün sorumluluğu altında kaldı. Ronnie'nin çok istediği bir bebekti o.</span></span><span>Durum bir tür ironiydi. Abime öldürmeyi öğrettiler, oysa kader ona tam tersini, hayatın ne kadar değerli olduğunu gösterdi."</span></p>

    <p><span>Regan gözlerini yeniden Carla'ya dikti. "Sanırım hiçbirimiz kaybedene kadar hayatın gerçek değerini anlamıyoruz; ama sen Jan'ı kaybedince öğrendin."</span></p>

    <p><span>Carla tereddütle, "Küçük... Küçük bir erkek kardeşim var­dı," dedi. "Çok severdim. Sözünü ettiğim o savaşta kaybettim. Yaşıyor mu, yoksa öldü mü, hiç öğrenemedim."</span></p>

    <p><span>"Buna çok üzüldüm."</span></p>

    <p><span>Daha fazla konuşmak, Regan'a her şeyi anlatmak istemesine rağmen bu riski alamayacağını anladı.</span></p>

    <p><span>"Ö... Özür dilerim Regan, ama biraz yalnız kalmak istiyo­rum."</span></p>

    <p><span>Regan sandalyesini iterek ayaklandı. "Elbette. Harrogate'te yapmam gereken bir sürü iş var. Onun için önce buraya uğra­dım."</span></p>

    <p><span>"Saat kaç?"</span></p>

    <p><span>"Yedi buçuk."</span></p>

    <p><span>"Akşamın?"</span></p>

    <p><span>"Sabahın.</span></p>

    <p><span>"O kadar uyudum mu?"</span></p>

    <p><span>"Hemşire 12 saat, dedi. Oldukça bitkindin demek. Stresten de olabilir."</span></p>

    <p><span>Regan kapının dibinde durup geri baktı.</span></p>

    <p><span>"Bir şey daha."</span></p>

    <p><span>"Ne?"</span></p>

    <p><span>"Son zamanlarda televizyon izledin mi? Ya da gazetelerde Jan'ın ölümüyle ilgili yazılanları okudun mu?"</span></p>

    <p><span>"Hiçbir şey görmedim."</span></p>

    <p><span>"Polisler duvara çarpmış gibi."</span></p>

    <p><span>"Biliyorum."</span></p>

    <p><span>"Cinayet diyorlar, ama hâlâ bir neden bulamadılar. Sadece bu sabah Jan'ın geçmişiyle ilgili bir haber okudum."</span></p>

    <p><span>"Ne ... Ne demek istiyorsun?"</span></p>

    <p><span>"Eski Yugoslavya'da, Hırvatistan'da doğduğunu yazıyor."</span></p>

    <p><span>"Ne olmuş?"</span></p>

    <p><span>“Gazete öldürülmesinin ardında bir çeşit kan davası ya da intikam niyeti olabileceğini yazıyor."</span></p>

    <p><span>“Böyle bir şeyden hiç haberim olmadı."</span></p>

    <p><span>Regan'ın sol kaşı kalktı. “Ama Ronnie sana ateş etmeyi öğre­tiyor? Şekerim, en aptal koyunun beynine bile sahip olsam, siz ikinizin çok ciddi bir şey planladığınızı anlamakta hiç zorlanmazdım."</span></p>

    <p><span>Sözleri havada asılı kaldı.</span></p>

    <p><span>“Abim iyi bir insandır Carla."</span></p>

    <p><span>“Biliyorum."</span></p>

    <p><span>“Onun için kendini zarar göreceği ya da öldürülebileceği herhangi bir duruma sokmasını istemiyorum, anlıyor musun? Josh'un ona ihtiyacı var. Hem de çok var. Ronnie, Annie'nin ölü­münden sonra oğlunu tehlikeye atacak hiçbir şey yapmayacağı­na yemin etti."</span></p>

    <p><span>Carla'ya ciddi, açık gözlerle baktı. Sesindeki çelik tınıyı yanlış anlamak imkânsızdı.</span></p>

    <p><span>“Bu yüzden, niyetin her neyse, abimi tehlikeye atmanı istemi­yorum, duydun mu?"</span></p>

    <p class="MsoNormal"><a><span><br /></span></a></p>

    <p class="MsoNormal"><a><span><br /></span></a></p>

    <h2 class="MsoNormal" id="sigil_toc_id_59"><a id="bookmark88"><span><b>67</b></span></a></h2>

    <p><span>Kapının kapanmasını ve Regan'ın gitmesini bekledi.</span><span>Kendini kaybolmuş, umutsuz hissederek oturdu, kaldı. Karnına dokundu, sonra yüzünü avuçlarına gömdü.</span></p>

    <p><span>Ne yapacaktı?</span></p>

    <p><span>Doktorun tavsiyesini dinleyip bebeğini korusa, bir daha Luka'yı bulamayabilirdi.</span></p>

    <p><span>Şavik'in karşısına çıksa kendisinin ve bebeğinin hayatını teh­likeye atacakta.</span><span>Kararsızlığın etkisinden kurtulmaya çalışarak ellerine baktı. O eller artık yüzünü örtmüyordu.</span></p>

    <p><span>Çarşafının köşesini endişeyle katlayıp katlayıp açıyordu.</span></p>

    <p><span>Komodine uzanıp çantasını aldı.</span></p>

    <p><span>Çantanın yan cebinde büyük sarı zarfı buldu. İçinden Luka'nın battaniyeciğini ve Dubrovnik sahilinde çekilmiş fotoğ­rafı çıkardı.</span></p>

    <p><span>Luka'nın, babasının ve annesinin yüzlerine bakarak mavi kumaşı eklemleri beyaza kesip sızlayana kadar sıktı. Vicdanının acısını hissetti. Dışarıda, koridorda bir yerde bir telefon çaldı. Angel'ın telefon etmeye söz verdiğini hatırladı.</span></p>

    <p><span>Çantasını karıştırdı, cep telefonunu bulup açtı. Mesaj yoktu ama iki cevapsız arama gördü. Angel'ın aramamasından endişe­lendi. Arayan Baize'di.</span></p>

    <p><span>İki de sesli mesaj bırakılmıştı.</span></p>

    <p><span>İlkini bırakan Baize'di, fırsatını bulur bulmaz aramasını isti­yordu.</span></p>

    <p><span>İkinci mesajı dinlemeye başlar başlamaz, İrlandalının sesini tanıdı.</span></p>

    <p><span>"Mrs. Lane, ben Sean Kelly. Bunu alır almaz beni aramanız mümkün mü? Size vermek istediğim çok ilginç bilgiler var. Mila Şavik en son kiminle görülmüş biliyor musunuz? Luka'yla ve-"</span></p>

    <p><span>Carla kalbinin heyecanla attığını hissetti.</span></p>

    <p><span>Hatta bir süre sessizlik oldu, ardından birbirine sürten demir­lerin sert sesi, sonra da bir çığlık duydu.</span></p>

    <p class="MsoNormal"><span>"Tanrım... Hayır!"</span></p>

    <p><span>Yine bir sessizlikten sonra hat kesildi.</span></p>

    <p><span>Kelly arabasını bir yere çarpmış gibiydi.</span></p>

    <p><span>Şaşkınlık içinde Kelly'nin numarasını tuşladı.</span></p>

    <p><span>Telefonun çaldığını duydu, sonra telesekretere geçti, Kelly'nin sesi mesajını bırakmasını söyledi.</span></p>

    <p><span>Istırap içinde, öylece kaldı.</span></p>

    <p><span>Neydi o çok ilginç bilgiler? Luka'yla mı ilgiliydi?</span></p>

    <p><span>Kelly'nin sesi sanki müjde verecekmiş gibi keyifliydi.</span></p>

    <p><span>Birkaç dakika daha bekleyecek, sonra Kelly'yi bir daha araya­caktı. Yine cevap alamazsa,Saraybosna'daki Uluslararası Kayıp Kişileri Arama Komisyonu'na telefon edecekti.</span></p>

    <p><span>Daha fazla dayanamayacağını anlayınca, yadsıyamayacağım bildiği güçlü bir dürtünün etkisiyle, ama zorlukla ayaklandı.</span></p>

    <p class="MsoNormal"><span>Kapı açıldı, içeriye bütün ciddiyetiyle bir hemşire girdi. “Hanımefendi, derhal yatağınıza dönmeniz gerekiyor."</span></p>

    <p class="MsoNormal"><span>Carla komodinin üzerindeki giysilerini alıp, hemşirenin ya­nından geçip odadan çıktı.</span></p>

    <p><span>Taksi uzaklaşırken Carla, Ronnie'nin bungalovunun kapısını açtı.</span></p>

    <p><span>Josh, Yamaha orgunun başına oturmuş, birkaç tuşa basıyor­du. Şaşkınlıkla bakarak gözüne düşen perçemi itmeye çalıştı. “Merhaba."</span></p>

    <p class="MsoNormal"><span>Çocuğun yanına gitti. “Merhaba. Eğleniyor musun?" “Orgumla takılıyordum işte.“</span></p>

    <p><span>“Baban buralarda mı Josh?“</span></p>

    <p><span>“Yok, gitmesi gerekti." Bir McDonald's poşeti gösterdi, “Kahvaltı için yumurtalı çörek getirdi, ister misiniz?“</span></p>

    <p><span>“Tabii.“</span></p>

    <p><span>“Babamın bıraktığı öteki kesekâğıdında kafeinsiz kahve de var. İçer misiniz?“</span></p>

    <p><span>“Teşekkürler. Yemeği mikrodalgaya atmaya ne dersin?“ Mutfağa gitti, kesekâğıdı ve kahveyi mikrodalgaya yerleş­tirdi, zaman ayarını yapıp düğmeye bastı. Mikrodalga durunca kesekâğıdını Josh'a uzattı ve kahveyi yudumlamaya koyuldu. “Nasılsın?“</span></p>

    <p><span>“İyiyim efendim"</span></p>

    <p><span>Josh kesekâğıdını açtı, çöreklerden birini uzattı. “Teşekkürler.'' Carla çöreği masanın üzerine bıraktı. “Regan'ın Harrogate'e gitmesi gerekti. Önce sizi ziyaret ede­ceğini söylemişti.“</span></p>

    <p><span>“Hastaneden çıkmadan önce gördüm onu.“</span></p>

    <p><span>“Şimdi iyi misiniz?“</span></p>

    <p><span>“Umarım Josh.“</span></p>

    <p><span>“Sizi seviyor"</span></p>

    <p><span>“Kim? Regan mı?“</span></p>

    <p><span>“Evet.“</span></p>

    <p><span>“Ben de onu.“</span></p>

    <p><span>Josh çöreğini ısırdı. “Benle şakalaşmaktan hiç vazgeçmiyor.</span><span>Bana kalırsa bu da bir sevgi gösterme biçimi, değil mi?" "Kesinlikle. Baban ne zaman döneceğini söyledi mi?"</span></p>

    <p><span>"Geç dönecekmiş. Knoxville'e gitmesi gerekiyormuş. Bir soru sorabilir miyim?"</span></p>

    <p><span>"Elbette."</span></p>

    <p><span>"Babam size yardım falan mı ediyor?"</span></p>

    <p><span>"Neden sordun?"</span></p>

    <p class="MsoNormal"><span>     "Siz ikiniz atış sahasında neden o kadar çok çalışıyorsunuz?"</span></p>

    <p class="MsoNormal"><span>       "Bana ateş etmeyi öğretiyordu."</span></p>

    <p><span>"Neden?"</span></p>

    <p class="MsoNormal"><span>       "Ben... Sanırım kendimi korumayı öğrenmem gerek."</span></p>

    <p class="MsoNormal"><span>      "Nişancılığınız nasıl?"</span></p>

    <p><span>"Fena değil. Bence. Ama daha iyi olabilir."</span></p>

    <p><span>Josh çöreğinden bir lokma daha aldı. "Babamı seviyor musu­nuz?"</span></p>

    <p><span>"Evet. O iyi biri."</span></p>

    <p><span>"Annem de öyle derdi. Sadece babamın orduyu ondan daha çok sevdiğini düşünüyordu."</span></p>

    <p><span>"Sence de öyle miydi?"</span></p>

    <p class="MsoNormal"><span>         "Bir zamanlar evet. Şimdi o kadar da emin değilim." </span></p>

    <p class="MsoNormal"><span>        "Neden?"</span></p>

    <p class="MsoNormal"><span>          Çocuk omuz silkti. "Çünkü annemi özlediğini biliyorum." Gözlerini Yamaha'ya çevirdi.</span></p>

    <p><span>"Babam uzakta, askerdeyken, annem bunu çalardı. Ben de aslında öyle başladım. Annem sıkıldı, bu orgu satın alıp kendi kendine öğrenmeye çalıştı."</span></p>

    <p><span>"İyi çalar mıydı?"</span></p>

    <p><span>"1-ıh, pek sayılmaz. Sadece oyalanmak içindi. Çok yalnızdı." Başını sadece 12 yaşındaki bir çocukta görülebilecek savun­masız bir saflıkla eğdi.</span></p>

    <p><span>"Josh, senden bir iyilik istemem gerekiyor. Baban tabancala­rını nerede saklar?"</span></p>

    <p><span>"Neden?"</span></p>

    <p><span>"Bana kullandırdığı Sig'i ödünç alacağım da."</span></p>

    <p><span>"Biraz daha ateş etmek mi istiyorsunuz?"</span></p>

    <p><span>"Evet."</span></p>
  </div>

  <div class="WordSection57">
    <p><span class="Gvdemetni20"><span><br /></span></span></p>

    <h2 id="sigil_toc_id_60"><span class="Gvdemetni20"><span><b>68</b></span></span></h2>

    <p><span class="Gvdemetni20"><span>Arkov bodrumda bir tabureye tünemiş, Angel'ın koluna par­mak kalınlığında lastik bir hortum bağlayan Billy'yi izliyordu.</span></span></p>

    <p><span>Billy genç kadının cildini fiskeleyerek damarını kabarttı.</span> <span class="Gvdemetni20"><span>Angel'ın saçları darmadağınık, makyajı ve dudak boyası akmış, başı bir yana devrilmişti. Eteği kalçalarının yarısına çıkmıştı.</span></span></p>

    <p><span class="Gvdemetni20"><span>"Beş cc daha."</span></span></p>

    <p><span class="Gvdemetni20"><span>"Emin misin patron?"</span></span></p>

    <p><span class="Gvdemetni20"><span>"Dediğimi yap."</span></span></p>

    <p><span class="Gvdemetni20"><span>Billy enjektörün ucunu havaya kaldırdı, iğnenin incecik ucundan minicik bir damla akıttıktan sonra Angel'ın damarına sapladı, bir damla kan çıkarken şırınganın pistonunu itti.</span></span></p>

    <p><span>"Bu iğnenin bir işe yarayacağını sanıyor musun?"</span></p>

    <p><span class="Gvdemetni20"><span>Arkov, Angel'ın cep telefonunu eline alıp tuşlara basmaya koyuldu. Yanındaki masanın üzerinde susturucusu takılmış bir Glock duruyordu. "Skopolamin kullanırken doğru dozu ayarla­mak güç oluyor."</span></span></p>

    <p><span>"Bu merette ne var?"</span></p>

    <p><span class="Gvdemetni20"><span>"Şeytan soluğu diyorlar. Kurbanlarını canlı cenazeye çevirir. İşe yararsa, doğru cevapları vermekten başka bir şey düşüne­mez."</span></span></p>

    <p><span>"Ya yaramazsa?"</span></p>

    <p><span class="Gvdemetni20"><span>"O zaman istediğim cevapları alana kadar döverim."</span></span></p>

    <p><span class="Gvdemetni20"><span>Billy sırıttı, Angel'ın koluna bağladığı lastik hortumu sökün­ce iğnenin çıktığı yerde bir damla kan belirdi. "Şavik bundan hoşlanmayacak."</span></span></p>

    <p><span class="Gvdemetni20"><span>"Bu kadınla yaptığı yanlıştan sonra Şavik'in bir şeyden hoş­lanmayacak durumu kalmadı."</span></span></p>

    <p><span class="Gvdemetni20"><span>Kapı hızla açıldı ve içeriye Şavik girdi.</span></span></p>

    <p><span class="Gvdemetni20"><span>Arkov sırıttı. "Şeytanı an, sopayı hazırla. Zamanlaman hari­ka."</span></span></p>

    <p><span class="Gvdemetni20"><span>"Devam edin."</span></span></p>

    <p><span class="Gvdemetni20"><span>Arkov parmaklarıyla Angel'ın yüzünü çimdikledi. "Uyan ba­kalım, sözlü saati geldi."</span></span></p>
  </div>

  <div class="WordSection58">
    <p><span class="Gvdemetni20"><span>Angel'ın gözkapakları titreşti, kendine gelmemiş gibiydi.</span></span></p>

    <p><span class="Gvdemetni20"><span>Arkov kadının bir tutam saçını kavrayıp şiddetle sarstı. “Uyan, dedim!"</span></span></p>

    <p><span class="Gvdemetni20"><span>Angel'ın gözleri açıldı.</span></span></p>

    <p><span>Arkov sırıttı, yüzünü Angel'ın yüzüne yaklaştırdı. “Demek aramıza geri döndün? Kendin hakkında neler anlatacaksın ba­kalım?"</span></p>

    <p><span class="Gvdemetni20"><span>Angel o zaman tümüyle kendine geldi, duyuları uyandı, san­ki yeniden tükürmeye hazırlanıyormuş gibi Arkov'a bakıp kaş­larını çattı.</span></span></p>

    <p><span class="Gvdemetni20"><span>“Seni al-"</span></span></p>

    <p><span class="Gvdemetni20"><span>Şavik Arkov'un sallamak üzere olduğu yumruğunu havada yakaladı ve “Dur," dedi. “Kırık çene konuşmasını kolaylaştır­maz."</span></span></p>

    <p><span>Arkov debelenerek kolunu kurtardı. “Her şeyi bildiğini sanı­yorsun Mila, ama yanılıyorsun. Buna yumuşak değil, daha sert davranmamız gerek."</span></p>

    <p><span class="Gvdemetni20"><span>“Ona ben karar veririm. Cep telefonunu kontrol ettin mi?"</span></span></p>

    <p><span class="Gvdemetni20"><span>“Etmek üzereydim."</span></span></p>

    <p><span class="Gvdemetni20"><span>“Bütün kişileri, aldığı ve gönderdiği mesajları ve silinmediyse çağrı listelerini tara. Özellikle o Lane denen kadınla Newark'ta buluştuğu saatin hemen öncesine dikkat et."</span></span></p>

    <p><span class="Gvdemetni20"><span>“Aptal değilim Mila, ne yapmam gerektiğini biliyorum."</span></span></p>

    <p><span class="Gvdemetni20"><span>“Öyleyse durma, yap." Şavik, Angel'ın önünde diz çökerken, genç kadının başı yine kaykıldı. İlacın etkisiyle gözlerini odakla- yamıyormuş gibi, sersemlemiş görünüyordu.</span></span></p>

    <p><span class="Gvdemetni20"><span>“Beni dinle Angel. Bana kimin için çalıştığını söyle. Bunu söyle ve sana bir daha kimse parmağını bile değdirmesin. Söz veriyorum."</span></span></p>

    <p><span class="Gvdemetni20"><span>Angel inledi, sanki kusmak istiyormuş gibi boğuk bir inilti çıkardı. Şavik başını bırakınca kusmaya başladı, elbiselerini, yeri batırdı. Başı yine bez bir bebek gibi yana düştü, bir kez daha sar­hoş gibi inledi.</span></span></p>

    <p><span>Arkov yüzünü buruşturdu. “Harika."</span></p>

    <p><span class="Gvdemetni20"><span>Şavik kenara atılı şırıngaya bakıp, “Ne kadar verdiniz?" diye sordu.</span></span></p>

    <p><span class="Gvdemetni20"><span>“Toplam on cc. Bazılarında etkili olması daha uzun sürebili­yor."</span></span></p>

    <p><span class="Gvdemetni20"><span>“Bir kadın için? Onu öldürmek mi istiyorsun?"</span></span></p>

    <p><span class="Gvdemetni20"><span>“Eninde sonunda."</span></span></p>

    <p><span>“Aklını tamamen mi kaçırdın?"</span></p>

    <p><span>Arkov'un yüzü kızardı. “Benimle böyle konuşamazsın Mila.</span> <span class="Gvdemetni20"><span>Bana saygı göstereceksin."</span></span></p>

    <p><span class="Gvdemetni20"><span>“Saygıya layık olduğun zaman. Bu gidişle bu hiç gerçekleş­meyebilir."</span></span></p>

    <p><span class="Gvdemetni20"><span>Billy tartışmanın keyfini çıkararak sırıttı.</span></span></p>

    <p><span class="Gvdemetni20"><span>Arkov onu bir bakışıyla kendine getirdi. “Bu kadar komik olan nedir?"</span></span></p>

    <p><span class="Gvdemetni20"><span>“Komik mi? Hiç?"</span></span></p>

    <p class="MsoNormal"><span>Şavik şırıngayı bir kenara atarak, “Konuşturmamız saatler sürebilir," dedi. “Daha parlak bir fikriniz yok mu?"</span></p>

    <p><span class="Gvdemetni20"><span>“Evet, bende var." Arkov parmaklarını şaklattı. “Billy, araba­dan bir şey getirmeni istiyorum."</span></span></p>

    <p><span class="Gvdemetni20"><span>Josh tekerlekli sandalyesini sürerek koridorun üzerindeki de­ponun önünde durdu. Carla elektronik klavyeli büyük bir tüfek kasası gördü.</span></span></p>

    <p><span class="Gvdemetni20"><span>Kapının ortasında gümüş renkli bir çarklı kilit vardı.</span></span></p>

    <p><span class="Gvdemetni20"><span>“Kilitli mi?"</span></span></p>

    <p><span>“Evet, babam etrafta silah bulunmamasına çok dikkat eder."</span></p>

    <p><span>“Şifreyi biliyor musun?"</span></p>

    <p><span class="Gvdemetni20"><span>“Hayır, babamdan başka kimse bilmez."</span></span></p>

    <p><span class="Gvdemetni20"><span>“Şaka mı ediyorsun?"</span></span></p>

    <p><span class="Gvdemetni20"><span>“Yok."</span></span></p>

    <p><span class="Gvdemetni20"><span>“Josh, bu tabancayı almam gerek."</span></span></p>

    <p><span class="Gvdemetni20"><span>“Üzgünüm Mrs. Carla."</span></span></p>

    <p><span class="Gvdemetni20"><span>“Josh, lütfen beni dinle. Bu kasayı açmak için herhangi bir yol biliyorsan, şimdi bana söylemenin tam sırası. Yalvarıyorum."</span></span></p>

    <p><span class="Gvdemetni20"><span>“Neden?"</span></span></p>

    <p><span class="Gvdemetni20"><span>“Çok önemli de ondan. Bana bak Josh."</span></span></p>

    <p><span class="Gvdemetni20"><span>“İyi... İyi ama bu tabancayı neden şimdi istiyorsunuz?"</span></span></p>

    <p><span class="Gvdemetni20"><span>“Bir yere gitmem lazım ve tehlikeli olabilir. Baban bana bu­</span></span><span>nun için ateş etmeyi öğretiyordu."</span></p>
  </div>

  <div class="WordSection59">
    <p><span class="Gvdemetni20"><span>“Sahi mi?"</span></span></p>

    <p><span class="Gvdemetni20"><span>“Evet."</span></span></p>

    <p><span class="Gvdemetni20"><span>“Öyleyse babama telefon edeyim?"</span></span></p>

    <p><span class="Gvdemetni20"><span>“O kadar zamanım yok. Sen akıllı bir çocuksun Josh, ama inan bana babanın buraya gelmesini beklersek çok geç olur. Seni zorluyor görünmek istemem, gerçekten istemem, ama bu sadece senin verebileceğin cinsten çok önemli bir karar."</span></span></p>

    <p><span class="Gvdemetni20"><span>Josh kuşku içinde, alt dudağını ısırarak oturuyordu.</span></span></p>

    <p><span class="Gvdemetni20"><span>“Ne oldu, ne var Josh?"</span></span></p>

    <p><span class="Gvdemetni20"><span>“Sa... Sanırım şifre Regan'ın odasında."</span></span></p>

    <p><span class="Gvdemetni20"><span>“Sahi mi?"</span></span></p>

    <p><span class="Gvdemetni20"><span>“Sanırım dolabının tepesindeki bir kâğıda yazılı."</span></span></p>

    <p><span class="Gvdemetni20"><span>“Emin misin?"</span></span></p>

    <p><span class="Gvdemetni20"><span>“Eminim. Benim uzanamayacağım bir yerde."</span></span></p>

    <p><span class="Gvdemetni20"><span>“Regan'ın odası hangisi?"</span></span></p>

    <p><span class="Gvdemetni20"><span>Çocuğun yüzü ciddileşti. “Mrs. Carla, bunun için başım der­de girecek mi?"</span></span></p>

    <p><span class="Gvdemetni20"><span>“Doğrusunu istersen bilmiyorum Josh. Ama babana seni zor­ladığımı söylerim. Ne dersin?"</span></span></p>

    <p><span class="Gvdemetni20"><span>“Beni korur musunuz? Babama anlatır mısınız?"</span></span></p>

    <p><span class="Gvdemetni20"><span>“Evet, anlatırım."</span></span></p>

    <p><span class="Gvdemetni20"><span>“Kızmaz mı?"</span></span></p>

    <p><span class="Gvdemetni20"><span>“Belki, ama anlayacağından eminim. Regan'ın odası nerede?"</span></span></p>

    <p><span class="Gvdemetni20"><span>Koridorun ucunda, soldaki odayı işaret etti.</span></span></p>

    <p><span class="Gvdemetni20"><span>Carla odaya girdi. Kapının hemen arkasında tek bir dolap duruyordu. Bir sandalye çekti, elini dolabın üstünde gezdirdi, üzerinde altı sayı ve kare işareti olan bir kâğıt buldu.</span></span></p>

    <p><span class="Gvdemetni20"><span>Koridora dönüp, klavyeye altı sayıyla kare işaretini girdi. Çarklı kilidi çevirip ağır kapıyı açtı.</span></span></p>

    <p><span class="Gvdemetni20"><span>Kullandığı bütün tabancalar kasadaydı.</span></span></p>

    <p><span class="Gvdemetni20"><span>Cephane kutuları gri keçe kaplı raflara yerleştirilmiş, uzun tabancalar dik, kısa namlulular da tel tabanca çerçevelerine otur­tulmuştu. Kasanın en altında üstü tabanca temizleme malzeme­si, yağ ve silikon bezlerle dolu plastik bir tepsi vardı.</span></span></p>

    <p><span class="Gvdemetni20"><span>Tabanca ve cephane üzerindeki tüm parmak izlerini silmek </span></span><span>için silikon bezi almayı unutmadı. Kasayı yeniden kilitledi, kâğıdı dolabın üzerindeki yerine bıraktı.</span></p>
  </div>

  <div class="WordSection60">
    <p><span class="Gvdemetni20"><span>"Teşekkürler Josh."</span></span></p>

    <p><span class="Gvdemetni20"><span>"Ne zaman döneceksiniz Mrs. Carla?"</span></span></p>

    <p><span>Arkov, Billy'nin arabadan getirdiği karayolu haritasını açtı.</span></p>

    <p><span>"Adamının o kadını izlediği yer neresiydi?"</span></p>

    <p><span class="Gvdemetni20"><span>"Doğu Tennessee'de, Union County'de bir marina. Adamım, Lane'le aynı uçağa bindi, arabasına manyetik bir izleme böceği yapıştırdı ve kiralık bir arabayla oraya kadar takip etti."</span></span></p>

    <p><span class="Gvdemetni20"><span>Şavik, "Siz neyin peşindesiniz?" diye sordu.</span></span></p>

    <p><span class="Gvdemetni20"><span>Arkov haritada Tennessee'yi buldu, parmağıyla Union County'ye kadar gitti, daha sonra yüzünde kötücül bir tebes­sümle atlası fırlatıp attı.</span></span></p>

    <p><span>"Tanığımızın gereken özeni görmesine çalışıyoruz."</span></p>

    <p><span>Şavik, "Peki, bu kadar komik olan ne?" diye sordu.</span></p>

    <p><span class="Gvdemetni20"><span>"Harika bir planım var. Billy, ilk uçakla Knoxville'e gidiyor­sun."</span></span></p>

    <p><span class="Gvdemetni20"><span>"Öyle mi? Ne yapmaya?"</span></span></p>

    <p class="MsoNormal"><span class="Gvdemetni20"><span>Arkov, Billy'nin yanağını okşadı. "Sana şimdiye kadar veri­len en iyi rolü oynamaya."</span></span></p>

    <p class="MsoNormal"><span class="Gvdemetni20"><span>Carla kiralık Ford'la 81 numaralı eyaletler arası karayolunda kuzeye gidiyordu.</span></span></p>

    <p><span class="Gvdemetni20"><span>GPS, Virginia ve Maryland üzerinden New Jersey'ye 1.200 ki­lometrelik zahmetli bir yolculuk hesaplamıştı. Tahmini yolculuk süresi 12 saatti. Bu sürenin dinlenmeyle, kahve ve yiyecek için durarak daha da uzayacağını biliyordu; her ne kadar içinden bir şeyler yemek gelmese de.</span></span></p>

    <p><span class="Gvdemetni20"><span>New Jersey'ye gece yarısından önce varmak güç olacaktı.</span></span></p>

    <p><span class="Gvdemetni20"><span>Angel neden haber vermemiş olabilirdi? Yoksa başına bir şey mi gelmişti? Veya ya Ronnie haklıysa ve kadın ikili oynuyorduysa?</span></span></p>

    <p><span class="Gvdemetni20"><span>Midesi açlıktan ya da kramptan değil, korku ve gerginlikten kasıldı.</span></span></p>

    <p><span class="Gvdemetni20"><span>Valizi bagajda, Sig, cephane ve susturucu sürücü koltuğunun altındaydı. Taktik fener, nişancı eldivenleri ve silikon bezle bir­likte. Üzerinde siyah streç pantolon, koyu lacivert bluz ve siyah koşu ayakkabısı vardı. Kukuletalı lacivert eşofman üstüyle siyah yün şapkasını arka koltuğa bırakmıştı.</span></span></p>

    <p><span class="Gvdemetni20"><span>Planı yoktu, hiç yoktu; bir taslağa bile sahip değildi.</span></span></p>

    <p><span class="Gvdemetni20"><span>Şavik'le yüz yüze gelecek olmanın verdiği dehşet duygusuy­la, bir taraftan otomobili kullanırken, bir yandan da bir strateji geliştirmeye çalışıyordu. Ne kadar odaklanmaya çalışırsa çalış­sın kafasında hep aynı sorular inliyordu: Luka nerede? Ona ne oldu? Hâlâ hayatta mı?"</span></span></p>

    <p><span class="Gvdemetni20"><span>Kelly'nin numarasını bir kez daha denedi. Cevap yoktu, dev­reye yine telesekreter giriyordu.</span></span></p>

    <p><span class="Gvdemetni20"><span>Kelly nasıl bir bilgiye erişmiş olabilirdi ki?</span></span></p>

    <p><span class="Gvdemetni20"><span>Krampların yeniden başlayacağından ödü koparak, bir elini karnının üzerine koymuştu.</span></span></p>

    <p class="MsoNormal"><span class="Gvdemetni20"><span>Üç saatten biraz fazla bir süre sonra Virgina'da Marion'u ge­çip McDonald' s'da bir buzlu çay içerken bir plan hazırlamak için zihnini zorluyor, ama plana benzer bir şey yapamıyordu.</span></span></p>

    <p><span class="Gvdemetni20"><span>Tam o anda Continental Havayolları'nın Newark'tan kalkan 2334 sefer sayılı uçağı Knoxville Tyson Havaalanı'na iniyordu.</span></span></p>

    <p><span class="Gvdemetni20"><span>20 dakika geçmeden, Billy Davix bavulunu banttan al­mış, aynı adı taşıyan sahte bir kredi kartı ve sahte bir ehliyetle Hertz'ten GPS'i de olan dörtçeker bir Ford kiralamıştı.</span></span></p>

    <p><span class="Gvdemetni20"><span>Valizinde ihtiyaç duyacağı giysilerle birlikte 45'lik otomatik bir Kimber ve bir de susturucu vardı. Amerikan vatandaşlığın­da Davix'in hayranlık duyduğu anayasanın ikinci bölümünde­ki avantajlarından bir diğeri. İnsan hâlâ bir Amerikan uçağında bagaj olarak ateşli silah taşıyabilir ve kimse de bir şey demezdi.</span></span></p>

    <p><span class="Gvdemetni20"><span>Cephane almak için yol üzerindeki bir Wal-Mart'ta durdu.</span></span></p>

    <p><span class="Gvdemetni20"><span>GPS'e Union County'deki Kilgore Marina'nın adresini girdi. İki dakika sonra havaalanının otoparkından çıkıyor, kuzeydoğu­ya yöneliyordu.</span></span></p>

    <p><span class="Gvdemetni20"><span>Saat tam 13.15'ti.</span></span></p>
  </div>

  <p><span><br /></span></p>

  <div class="WordSection61"></div>
</body>
</html>
