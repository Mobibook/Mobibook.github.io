<html xmlns="http://www.w3.org/1999/xhtml">
	<head>
		<title>1-4</title>
		<link href="css/idGeneratedStyles.css" rel="stylesheet" type="text/css"/>
<meta content="urn:uuid:38301686-520f-448b-9a99-6e7640435402" name="Adept.expected.resource"/>
	</head>
	<body id="x1" xml:lang="tr-TR">
		<div class="Basic-Text-Frame">
			<p class="split">  </p>
			<p class="anabaslik ParaOverride-7" id="_idParaDest-5" xml:lang="en-GB"><span class="CharOverride-20">Kino</span><span class="CharOverride-20">  </span></p>
			<p class="paragraf"><span class="CharOverride-20">  </span></p>
			<p class="paragraf"><span class="CharOverride-20">Hep aynı yere otururdu, bar tezgâhının en dibindeki tabureye. Elbette orası dolu değilse. Genellikle de boş olurdu. Barın dolduğu pek görülmediği gibi o yer de pek göze çarpan, rahat bir yer değildi çünkü. Arkasında merdiven boşluğu olduğundan tavan eğimli ve alçaktı, bu yüzden de o tabureye oturan kişinin ayağa kalkarken başını vurmamak için dikkat etmesi gerekiyordu. Yine de, uzun boylu olmasına karşın o sıkışık yerden başkasını tercih etmiyordu adam.  </span></p>
			<p class="paragraf"><span class="CharOverride-20">Onun bara geldiği ilk günü çok iyi anımsıyordu Kino. Dazlak kafalı (az önce berberde tıraş olup gelmiş gibi parlıyordu başı), zayıf olmasına karşın geniş omuzluydu, bakışları kıvılcım saçıyordu adeta. Çıkık çeneli, geniş alınlıydı. Otuzlu yaşlarının başında görünüyordu. Yağmur yağmadığı, hatta yağacak gibi de görünmediği halde uzun, gri bir yağmurluk giymişti. Başta onun yakuza olduğunu sanmıştı Kino, bu yüzden biraz endişelenmiş, temkinli davranmıştı. O adam bara geldiğinde, nisan ayının ortalarında serin bir akşamüzeriydi, saat yedi buçuk civarıydı, barda başka müşteri yoktu.  </span></p>
			<p class="paragraf"><span class="CharOverride-20">Adam tezgâhın en dip köşesindeki tabureyi seçip oturmuş, yağmurluğunu çıkarıp duvardaki askıya asmış, sakin bir ses tonuyla bira ısmarlamış, sonra da sessiz bir şekilde oldukça kalın bir kitabı okumaya başlamıştı. Otuz dakika sonra birasını bitirdiğinde elini hafifçe kaldırıp Kino’ya seslenmiş ve viski ısmarlamıştı. Hangi marka istediğini sorduğunda, </span><span class="CharOverride-23">özel bir seçimim yok</span><span class="CharOverride-20">, olmuştu cevabı.   </span></p>
			<p class="paragraf"><span class="CharOverride-20">“Sıradan bir Scotch, duble olsun. Aynı miktarda su ve biraz da buz lütfen.”  </span></p>
			<p class="paragraf"><span class="CharOverride-23">Sıradan bir Scotch?</span><span class="CharOverride-20"> Kino, White Label’dan bir bardağa koyup aynı miktarda su ve buz tutacağı ile kırdığı buzdan iki küçük parçayı ekleyip vermişti. Adam ondan bir yudum içip tadına bakmıştı gözünü kısarak, sonra “Böyle iyi” demişti.  </span></p>
			<p class="paragraf"><span class="CharOverride-20">Yarım saat daha kitap okuduktan sonra yerinden kalkmış ve hesabı nakit ödemişti. Para üstü gerekmesin diye küsuratlı kısım için bozuk para da hazırlayıp vermişti. Kino, adam gidince bir oh çekse de bir süre daha sanki o hâlâ oradaymış gibi hissetmişti. Tezgâhın arka tarafında yemek hazırlarken ara sıra başını kaldırıp az önce adamın oturduğu yere göz atıyordu. Sanki adam hâlâ oradaydı ve bir şey istemek için elini kaldırıyordu.  </span></p>
			<p class="paragraf"><span class="CharOverride-20">Adam Kino’nun barına belli aralıklarla gelmeye başladı. Haftada bir muhakkak, en fazla da iki kez. Önce birasını içiyor, sonra da viski ısmarlıyordu (White Label, viski ile aynı oranda su ve biraz buz). İkinci kadehi ısmarladığı da olmuyor değildi ama çoğunlukla bir kadehle yetiniyordu. Bazen de karatahta üzerine tebeşirle yazılı günün mönüsüne bakıp hafif bir şeyler ısmarlayıp yiyordu.  </span></p>
			<p class="paragraf"><span class="CharOverride-20">Konuşkan biri değildi. Bara düzenli gelse de sipariş vermenin dışında ağzından tek sözcük çıkmıyordu. Kino ile yüz yüze gelince başını hafifçe eğip selamlıyordu onu, seni hatırlıyorum demek ister gibi. Akşam erken bir saatte geliyor, koltuğunun altına kıstırdığı kitabı tezgâhın üzerine koyup okuyordu. Hep kalındı okuduğu kitaplar. Okumaktan yorulduğunda (Kino onun yorulduğunu tahmin ediyordu) başını sayfadan kaldırıyor, önündeki rafta duran şişeleri gözleriyle inceliyordu birer birer. Sanki uzak ülkelerden getirilmiş</span><span class="CharOverride-20">, doldurulmuş tuhaf hayvanları inceler gibi.   </span></p>
			<p class="paragraf"><span class="CharOverride-20">Bir süre sonra alışmıştı Kino, barda yalnız ikisinin olması onu tedirgin etmiyordu artık. Kino da konuşkan biri olmadığından biriyle birlikteyken suskun kalınmasından da rahatsızlık duymuyordu. Adam kitap okurken, Kino da tek başına olduğu zamanlarda yaptığı gibi bulaşıkları yıkıyor, yemek sosunu hazırlıyor, plak seçimi yapıyor ya da oturup o günkü gazetelerin sabah ve akşam baskılarını birlikte okuyordu.   </span></p>
			<p class="paragraf"><span class="CharOverride-20">Kin</span><span class="CharOverride-20">o, adamın adını bilmiyordu, sormamıştı da. Bara düzen­</span><span class="CharOverride-20">li gelen, bira ve viski içen, sessizce kitabını okuyan, hesabı nakit ödeyip oradan ayrılan bir müşteriydi sonuçta. Şimdiye kadar kimseyi rahatsız etmemişti. Bunların dışında onun hakkında bilmesi gereken ne olabilirdi ki?  </span></p>
			<p class="paragraf ParaOverride-8"><span class="CharOverride-20">Kino, spor malzemeleri satan bir şirkette yedi yıl çalışmıştı. Üniversitede beden eğitimi öğretmenliği bölümünde okurken başarılı bir atletti ama üçüncü sınıfta Aşil tendonunu incitince koşu takımına girme düşüncesinden vazgeçmiş, mezuniyet sonrasında ise takım koçunun referansı ile spor malzemeleri satışı yapan bu şirkette çalışmaya başlamıştı. Koşu ayakkabılarından o sorumluydu; görevi tüm ülkedeki spor mağazalarına olabildiğince çok ayakkabı pazarlamaktı. Merkezi Okayama’da olan orta ölçekli bir şirketti bu; Mizuno ve Asics gibi markalar pek satılmıyordu. Nike ve Adidas gibi ünlü şirketler kadar finansal gücü olmadığından dünyanın en iyi atletleriyle sözleşme imzalamaları da söz konusu değildi. Hatta ünlü sporcularla görüşmek için bütçe bile çıkaramıyorlardı, Kino onları yemekte ağırlamak istese ya kendi masraf ödeneğinden kesmesi ya da harcamayı kendi cebinden yapması gerekecekti.  </span></p>
			<p class="paragraf"><span class="CharOverride-20">Çalıştığı şirket en iyi atletler için el yapımı ayakkabılar üretiyordu; kâr zarar gözetmeden iyi niyetle yapılan bu işi takdir eden sporcuların sayısı da az değildi. “İşinizi içtenlikle yaparsanız, sonucu kendiliğinden gelir” şirket kurucusunun mottosuydu. Muhtemelen şirketin böylesine sade, kendini olayların gidişatına bırakan ılımlı politikası, Kino’nun karakterine de uymuştu. Onun gibi sessiz ve asosyal biri bile iyi satış yapabiliyordu. Hatta asıl böylesine içine kapanık olduğu için takım koçu ona güvenmişti, sporcular (çok olmasa da) ona saygı duyuyorlardı. Her atletin özel durumlarını göz önüne alıp ihtiyaç duydukları ayakkabı tarzını şirketteki üretim sorumlusuna bildirirdi. Kino’ya göre işinin kendine göre ilginç yanları vardı ve genelde memnundu yaptığı işten. Maaşının tatmin edici olduğu söylenemezdi ama yaşamını rahat idame ettirebiliyordu. Kendi artık koşamasa da, formdaki genç atletlerin parkurda antrenman sırasında koşmalarını seyretmekten keyif alıyordu.  </span></p>
			<p class="paragraf"><span class="CharOverride-20">Kino’nun şirketten ayrılmasının nedeni, işinden mutsuz olması değil karısıyla aklına hiç gelmeyecek bir sorun yaşamasıydı. Şirketteki en yakın meslektaşı, onun karısıyla ilişki yaşıyordu. Kino zamanının çoğunu Tokyo dışında iş seyahatlerinde geçiriyordu. Büyük bir spor çantası dolusu ayakkabıyla tüm ülkedeki spor mağazalarını, atletizm takımı olan üniversite ve şirketleri dolaşıyordu. O evde yokken diğer ikisi birlikte oluyorlardı. Kino, bu tür şeyleri sezebilen biri değildi. Karısıyla ilişkilerinin iyi olduğunu düşünüyor, onun tavırlarından şüphelenmiyordu. Şans eseri iş seyahatinden bir gün önce dönmemiş olsaydı, belki de onların ilişkilerini hiçbir zaman fark edemeyecekti.   </span></p>
			<p class="paragraf"><span class="CharOverride-20">O gün iş seyahatinden doğruca Kasay’daki evine dönmüş, karısıyla o adamı yatakta çırılçıplak yakalamıştı. Kendi evlerinde, yatak odalarında, karısıyla birlikte uyudukları yatakta. Durum ortadaydı, bir yanlış anlama söz konusu olamazdı. Karısı çömelir gibi bir vaziyette ters olarak adamın üzerine çıkmıştı, Kino kapıyı açınca yüz yüze gelmişlerdi. Karısının güzel biçimli göğüslerinin aşağı yukarı doğru sallandığını görmüştü. Kino otuz dokuz, karısı otuz beş yaşındaydı. Çocukları yoktu. Kino, başını önüne eğdi, kapıyı kapattı, bir haftalık kirli çamaşırla dolu spor çantasını omzuna asıp evden çıktı ve bir daha da oraya dönmedi.   </span></p>
			<p class="paragraf20">  </p>
			<p class="paragraf"><span class="CharOverride-20">Kino’nun hiç evlenmemiş bir teyzesi vardı. Annesinin ablasıydı, güzel bir kadındı. Teyzesi çocukluğundan beri Kino’ya hep çok iyi davranırdı. Kendinden yaşça büyük bir erkek arkadaşı (sevgilisi demek daha doğru olabilir) ile uzun yıllar bir ilişkisi olmuştu; adam cömertlik göstermiş, teyzesine Aoyama’da küçük bir ev vermişti. O eski güzel günlerde. Kadın o evin ikinci katında yaşıyor, giriş katında ise kafe işletiyordu. Evin önündeki küçük bahçede bir salkımsöğüdün yemyeşil yaprakları salınıyordu. Nezu Müzesi’nin arka caddesinde, dar bir sokağın köşesindeydi ev; müşteri çekmek için hiç de uygun bir yerde değildi. Ancak teyzesinin garip bir çekim gücü vardı ve kafe iş yapıyordu.  </span></p>
			<p class="paragraf"><span class="CharOverride-20">Ne var ki, teyzesi altmış yaşındayken belini incitince kafeyi tek başına idare edemez hale gelmişti. Sonra elini tamamen işten güçten çekip İzu yaylalarına, kaplıca bulunan dinlenme konutlarına çekilmişti. Orada rehabilitasyon için bir de tesis vardı. Bu yüzden Kino’ya, “Benden sonra dükkânı sen devralır mısın?” diye sormuştu. Karısının onu aldattığını anlamasından üç ay önceydi bu. “Teklifin beni sevindirdi ama şimdilik niyetim yok” diye yanıtlamıştı Kino.  </span></p>
			<p class="paragraf"><span class="CharOverride-20">Şirketten istifa ettikten sonra teyzesine telefon açıp dük­kâ</span><span class="CharOverride-20">n </span><span class="CharOverride-20">hâlâ satılık mı diye sordu. Teyzesi emlakçıya vermişti ama şimdiye dek ciddi bir alıcı çıkmamıştı. “Yapabilirsem ora</span><span class="CharOverride-20">da bir bar açmak istiyorum, bana kiralaman mümkün mü acaba?” diye sordu Kino.  </span></p>
			<p class="paragraf"><span class="CharOverride-20">“Şirketteki işin ne olacak?” diye sordu teyzesi.  </span></p>
			<p class="paragraf"><span class="CharOverride-20">“Birkaç gün önce istifa ettim.”  </span></p>
			<p class="paragraf"><span class="CharOverride-20">“Eşin karşı çıkmadı mı istifa etmene?”  </span></p>
			<p class="paragraf"><span class="CharOverride-20">“Sanırım yakında boşanacağız.”</span><span class="CharOverride-20">  </span></p>
			<p class="paragraf"><span class="CharOverride-20">Kino, boşanma nedenini anlatmadığı gibi teyzesi de sormadı. Telefon hattının diğer ucunda kısa bir sessizlik oldu yalnızca. Sonra teyzesi, istediği kira miktarını söyledi. Bu, Kino’nun tahmin ettiğinden daha düşüktü. “Bu kadarını kar</span><span class="CharOverride-20">şılayabileceğimi düşünüyorum” diye yanıtladı Kino.</span><span class="CharOverride-20">  </span></p>
			<p class="paragraf"><span class="CharOverride-20">“Bir miktar tazminat alacağım, maddi konuda sana bir sıkıntı yaşatmam” diye de ekledi.  </span></p>
			<p class="paragraf"><span class="CharOverride-20">“Para konusu sorun değil” dedi teyzesi net bir tavırla.  </span></p>
			<p class="paragraf"><span class="CharOverride-20">Kino ile teyzesi birbirleriyle çok görüşmezlerdi (annesi, onun teyzesiyle yakınlaşmasını iyi karşılamıyordu) ama eskiden beri aralarında garip bir şekilde karşılıklı bir anlayış vardı. Kino’nun verdiği sözü yerine getiren biri olduğunu biliyordu teyzesi.   </span></p>
			<p class="paragraf"><span class="CharOverride-20">Kino, birikiminin yarısını kullanıp kafeyi bara çevirdi. İçin</span><span class="CharOverride-20">i olabildiğince sade eşyalarla döşedi, uzun ve kalın bir tezgâh koydurdu ve sandalyeleri de değiştirdi. Duvarları insanı sakinleştiren bir renkte duvar kâğıdıyla kaplattı ve ışıkları da içki içilen bir ortama uygun şekilde ayarlattı. Evdeki plak koleksiyonunu rafa sıraladı. Ses sistemi için uygun bir müzik sistemi kurdu; Thorens marka pikap, Luxman marka anfi ile iki taraflı küçük JBL hoparlörler. Bekârken parasını zar zor ödeyip satın almıştı bunları. Eski analog caz plaklarını dinlemekten hep keyif almıştı. Bu onun biricik –başka biriyle de paylaşmadığı– hobisiydi. Öğrenciliğinde Roppongi’de bir pub’da barmenlik yapmış olduğundan pek çok kokteylin hazırlanışını da biliyordu.  </span></p>
			<p class="paragraf"><span class="CharOverride-20">Bara, “Kino” adını verdi. Daha uygun başka bir ad gelmemişti aklına. İlk hafta tek bir müşteri bile uğramadı. Bunu tahmin ettiğinden hiç umursamamıştı. Bar açtığını tanıdıklarına duyurmamıştı ki. Dahası hiç reklam da yapmamış, göze çarpan bir tabela da koymamıştı. Dar bir sokağın köşesinde bir bar açıp orayı keşfedecek müşterileri beklemekti tek yaptığı. Bankada tazminatından artan bir miktar daha parası vardı, ayrı bir evde yaşayan karısı ise ondan hiçbir maddi talepte bulunmuyordu. Karısı, Kino’nun eski iş arkadaşıyla birlikte yaşamaya başlayınca bir zamanlar birlikte oturdukları Kasay’daki eve gerek kalmamıştı. Bu yüzden onu sa</span><span class="CharOverride-20">tıp evin kalan borcunu ödedikten sonra artan parayı paylaşmış</span><span class="CharOverride-20">lardı. Kino, barın üst katındaki yerde kalıyordu artık. Bir süre daha böyle geçinebilirdi.  </span></p>
			<p class="paragraf"><span class="CharOverride-20">Hiç müşteri gelmeyince Kino uzun zamandan beri ilk kez gönlünce müzik dinlemiş, istediği kitapları okumuştu. Kuru toprağın yağmur suyunu emmesi gibi, son derece doğal bir halde yalnızlığın ve sessizliğin keyfini sürüyordu. Art Tatum’un solo piyano parçalarını dinliyordu sık sık. Bu müzik o sıralardaki duygularına birebir uyuyordu.  </span></p>
			<p class="paragraf"><span class="CharOverride-20">Her nasılsa, ayrıldığı karısı ve onunla yatan eski iş arkadaşına karşı ne bir nefret, ne de öfke duyuyordu. Elbette ilk günlerde büyük bir şok geçirmiş, bir süre mantıklı düşünememişti, ama nihayetinde “Yapacak bir şey yok” sonucuna varmıştı. Olan olmuştu. Yaşamı boyunca ne başarılı olabilmiş ne de bir şey üretebilmişti. Mutlu edebildiği biri olmamıştı, kendisi dahil. Mutluluğun ne olduğundan, ne anlama geldiğinden bile emin değildi. Acı, kızgınlık, hayal kırıklığı, vazgeçiş gibi duyguların hiçbirini algılayamıyordu. Elinden gelen tek şey, derinlik ve ağırlığını yitirmiş yüreği fırıl fırıl uçup bir yerlere gitmesin diye onu sımsıkı bağlayacak bir yer bulabilmekti. İşte, “Kino”, dar bir sokağın köşesinde yer alan küçük bar, o yerdi. Ve yine burası –sonuç olarak– tuhaf bir şekilde rahat bir mekân olmuştu.  </span></p>
			<p class="paragraf"><span class="CharOverride-20">“Kino”nun rahat bir yer olduğunu insanlardan önce fark eden kül rengi bir sokak kedisiydi. Genç bir dişi kediydi; uzun, güzel de bir kuyruğu vardı. Barın köşesindeki gömme süs raf hoşuna gitmiş olmalı, orada tostoparlak olup uyuyordu. Kino, mümkün olduğunca onu rahatsız etmemeye çalışıyordu. Kendi haline bırakılmak istiyor gibiydi. Ona günde bir kez mama veriyor, suyunu değiştiriyordu. Başka da bir şey yapmıyordu. İstediği gibi girip çıkması için ona özel küçük bir kapı yapmış olsa da, kedi insanlarla birlikte ön kapıdan girip çıkmayı seviyordu.   </span></p>
			<p class="paragraf"><span class="CharOverride-20">Kedi, şans getirmişti. Onunla birlikte “Kino”ya müşteriler gelmeye başlamıştı. Dar bir sokağın köşesinde bir ev; küçük, göze çarpmayan bir tabela; yaşlı, görkemli bir salkımsöğüt; orta yaşlı, sessiz bir işyeri sahibi; pikapta dönen eski plaklar; iki çeşidi geçmeyen günlük hafif öğle yemekleri; barın köşesinde uyuyan kül rengi bir kedi. Ve bu yere artık müşteri geliyordu. Hatta yanlarında yeni kişileri de getiriyorlardı. Henüz kâra geçmek söz konusu olmasa da, barın kazancıyla kirayı karşılar hale gelmişti ve bu Kino için yeterliydi.  </span></p>
			<p class="paragraf"><span class="CharOverride-20">O dazlak genç adamın bara gelişi, açılıştan iki ay sonraydı. Ve Kino’nun o adamın adını öğrenmesine değin iki ay daha geçecekti. Adamın adı Kamita idi, “Tanrı anlamına gelen </span><span class="CharOverride-23">kami</span><span class="CharOverride-20"> ve tarla anlamına gelen </span><span class="CharOverride-23">ta</span><span class="CharOverride-20"> ideogramı ile yazılıyor ve Kamita diye okunuyor, Kanda değil” diye açıklamıştı, ama Kino’ya söylememişti bunları.  </span></p>
			<p class="paragraf20">  </p>
			<p class="paragraf"><span class="CharOverride-20">Yağmurlu bir gündü. İnsanı, şemsiye açsın mı açmasın mı kararsız bırakacak kadar bir yağmur yağıyordu. Barda Kamita ile birlikte koyu renk takım elbiseli iki adam daha vardı. Saat yedi buçuğu gösteriyordu. Kamita her zamanki gibi tezgâhın köşesinde, White Label viskisini yudumlayıp kitabını okuyordu. İki adam masada, Haut-Mèdoc şarabı içiyorlardı. Bara girdiklerinde yanlarında kesekâğıdı içinde getirdikleri şarap şişesini gösterip, “Beş bin yen ödersek kendi şarabımızı içmemize izin verir misiniz?” diye sormuşlardı. Böyle bir durumla ilk kez karşılaşıyordu Kino, ama kabul etmemek için de bir neden yoktu, “Elbette” diye yanıtlamıştı. Şişenin mantarını açıp iki şarap kadehi uzattı. Karışık kuruyemiş de ikram etti. Zahmet veren bir şey değildi sonuçta. Ancak iki adam da sigara içtiklerinden, sigara dumanından hazzetmeyen Kino’nun hoşnut olmadığı türden müşterilerdendiler. Bar sakin olduğu için Kino da bir tabureye oturdu, Coleman Hawkins’in “Joshua Fit the Battle of </span><span class="CharOverride-20">Jericho” adlı parçasını dinliyordu plaktan. Major Holley’in bas</span><span class="CharOverride-20"> solosu müthişti.   </span></p>
			<p class="paragraf"><span class="CharOverride-20">İki adam, başta şarap içip keyifle sohbet ederken, birden tartışmaya başlamışlardı. Konunun ne olduğu hakkında hiçbir fikri yoktu Kino’nun, ama anlaşılan bir konuda ikisinin düşünceleri uyuşmamış, ortak noktada buluşma gayretleri de sonuç vermemişti. Her ikisi de kontrolü kaybetmiş, hafif atışma yerini ağız dalaşına bırakmıştı. Adamlardan biri aniden yerinden kalkınca masadaki izmarit dolu küllük ile şarap kadehlerinden biri yere düştü ve kadeh paramparça oldu. Kino, hemen oraya gidip yeri süpürdü, yeni bir kadeh ile küllük bıraktı masaya.   </span></p>
			<p class="paragraf"><span class="CharOverride-20">Kamita’nın ise –bu olay yaşanırken henüz onun adını bilmiyordu Kino– adamların bu taşkın davranışlarından rahatsız olduğu açıktı. Yüz ifadesi değişmemişti ama sol elinin parmaklarını, bir piyanistin dikkatini çeken bir tuşu kontrol ederken yaptığı gibi, tezgâhın üzerine tık tık vuruyordu. “Durumu kontrol altına almalıyım” diye düşündü Kino. Burası onun yeriydi, bu yüzden sorumluluk alıp harekete geçmeliydi. İki adamın yanına gidip, “Affedersiniz ama sesinizi biraz alçaltır mısınız?” diye sordu kibarca.  </span></p>
			<p class="paragraf"><span class="CharOverride-20">Biri Kino’ya kötü bir bakış atarak yerinden kalktı. O zamana değin fark etmemişti ama adam oldukça iriydi. Pek uzun boylu sayılmazdı ama geniş göğüslü ve pazulu biriydi. Sumo güreşçilerininki gibiydi vücudu. Hani şu çocukluğundan beri kavgada bir kez bile kaybetmeyen tiplerden. İnsanlara emir veren türden bir adam, onlardan emir alanlardan değil. Üniversitede onun gibileri görmüştü Kino, mantıklı bir şekilde konuşup uzlaşılacak türden biri değildi bu adam.  </span></p>
			<p class="paragraf"><span class="CharOverride-20">Diğer adam ise ufak tefekti. Zayıf ve solgun yüzlüydü. Kurnaz birine benziyordu. İnsanları kandırıp onlara bir şeyler yaptırmakta usta biri izlenimi veriyordu. O da yavaşça yerinden doğrulunca, Kino her ikisiyle de burun buruna gelmek durumunda kalmıştı. Kino’nun yanlarına gelişini tartışmalarına ara vermek için fırsat bilerek, ona birlikte karşı koymaya karar vermişlerdi demek. Birbirleriyle o kadar uyumlu davranıyorlardı ki sanki böyle bir gelişmenin olmasını beklemişlerdi.  </span></p>
			<p class="paragraf"><span class="CharOverride-20">“Sen kim oluyorsun da bizim sohbetimizi bölüyorsun?” diye çıkıştı iri olanı tok ve kısık bir sesle.</span><span class="CharOverride-20">  </span></p>
			<p class="paragraf"><span class="CharOverride-20">İkisinin de takım elbisesi uzaktan pahalı görünmüştü, ama yakından bakınca ucuz ve dikimlerinin kalitesiz olduğu anlaşılıyordu. Gerçek yakuza değillerdi, ama yine de ona yakın tiplerdi. En azından pek de övünülecek işler yapmadıkları belliydi. İri olanın saçı asker tıraşlıydı, ufak tefek olan ise kahverengiye boyalı saçlarını atkuyruğu şeklinde bağlamıştı. Sorun yaşayacağını anlamıştı Kino. Koltukaltlarından ter boşanmaya başlamıştı ki o sırada “Pardon” diye bir ses duydu arkasından.  </span></p>
			<p class="paragraf"><span class="CharOverride-20">Dönüp bakınca, Kamita’nın tezgâhın önündeki tabureden kalkıp onun arkasında dikildiğini gördü.  </span></p>
			<p class="paragraf"><span class="CharOverride-20">“Mekân sahibine sataşmayı bırakır mısınız lüften?” dedi Ka­mita parmağıyla Kino’yu işaret edip. “Sesiniz çok yüksek olunca, ondan ben rica ettim size biraz dikkat etmenizi söylemesini. Gürültüde kitap okuyamıyorum.”  </span></p>
			<p class="paragraf"><span class="CharOverride-20">Kamita’nın sesi her zamankinden daha sakin ve durgundu ama, görünmeyen fakat hafiften hareketlenmeye başlayan bir şeylerin varlığı da seziliyordu.  </span></p>
			<p class="paragraf"><span class="CharOverride-20">“</span><span class="CharOverride-23">Gürültüde kitap okuyamıyorum</span><span class="CharOverride-20">” diye tekrar etti ufak tefek olanı, cümledeki dilbilgisi kurallarını kontrol eder gibi.   </span></p>
			<p class="paragraf"><span class="CharOverride-20">“Evin yok mu ki senin?” dedi iri olanı Kamita’ya.  </span></p>
			<p class="paragraf"><span class="CharOverride-20">“Var” diye yanıtladı Kamita, “buraya yakın bir yerde oturuyorum.”  </span></p>
			<p class="paragraf"><span class="CharOverride-20">“E o zaman evine gidip orada okusana kitabını!”  </span></p>
			<p class="paragraf"><span class="CharOverride-20">“Ben kitabımı burada okumaktan hoşlanıyorum” diye cevap verdi Kamita.  </span></p>
			<p class="paragraf"><span class="CharOverride-20">İki adam birbirlerinin yüzüne baktılar.  </span></p>
			<p class="paragraf"><span class="CharOverride-20">“Şu kitabı bir versene bana sen” dedi ufak tefek olanı, “ben sana okuyayım.”  </span></p>
			<p class="paragraf"><span class="CharOverride-20">“Kendi başıma, sessizce okumaktan hoşlanırım” dedi bunun üzerine Kamita. “Sözcükleri yanlış okursan, rahatsız olurum.”  </span></p>
			<p class="paragraf"><span class="CharOverride-20">“Cins birisin” dedi diğeri, “komiksin de.”  </span></p>
			<p class="paragraf"><span class="CharOverride-20">“Adın ne senin?” diye sordu atkuyruklusu.  </span></p>
			<p class="paragraf"><span class="CharOverride-20">“Benim adım Kamita. Tanrı anlamına gelen </span><span class="CharOverride-23">kami</span><span class="CharOverride-20"> ve tarla anlamına gelen </span><span class="CharOverride-23">ta</span><span class="CharOverride-20"> ideogramı ile yazılıyor ve Kamita diye okunuyor, Kanda değil” dedi Kamita. Kino, onun adını ilk kez duyuyordu.  </span></p>
			<p class="paragraf"><span class="CharOverride-20">“Bunu unutmayacağım” dedi iri olanı.  </span></p>
			<p class="paragraf"><span class="CharOverride-20">“İyi fikir. Hatıralar yararlı olabilir” dedi Kamita.  </span></p>
			<p class="paragraf"><span class="CharOverride-20">“Her neyse, neden dışarı çıkmıyoruz? Böylece daha rahat konuşabiliriz” dedi ufak tefek olanı.  </span></p>
			<p class="paragraf"><span class="CharOverride-20">“Olur” dedi Kamita, “dilediğiniz yere gidelim. Ama çıkmadan önce hesabı öder misiniz? Bar sahibine sorun çıkarmamış olursunuz.”  </span></p>
			<p class="paragraf"><span class="CharOverride-20">“Tamam” diyerek onayladı ufak tefek olanı.  </span></p>
			<p class="paragraf"><span class="CharOverride-20">Kamita, Kino’dan hesabı istedi. Kendi hesabını yine tam olarak bıraktı. Atkuyruklu olan ise cebindeki para destesinden on bin yen çıkarıp tezgâha bıraktı.  </span></p>
			<p class="paragraf"><span class="CharOverride-20">“Kırılan kadehi de hesaba katınca, bu yeter mi?”  </span></p>
			<p class="paragraf"><span class="CharOverride-20">“Yeter” dedi Kino.  </span></p>
			<p class="paragraf"><span class="CharOverride-20">“Ucuz barmış” diye dalga geçti iri olanı.  </span></p>
			<p class="paragraf"><span class="CharOverride-20">“Para üstü istemez, bununla kendine daha kaliteli şarap kadehleri alıver” dedi atkuyruklu Kino’ya. “Senin ucuz kadehinle o güzel şarabın tadı çıkmadı zaten.”  </span></p>
			<p class="paragraf"><span class="CharOverride-20">“Ne kadar da ucuz bir bar burası” dedi yine diğeri.  </span></p>
			<p class="paragraf"><span class="CharOverride-20">“Doğru diyorsun, burası ucuz müşterilerin toplandığı ucuz bir bar” dedi Kamita, “size layık bir yer değil. Size daha layık başka yerler vardır herhalde, değil mi? Nerede vardır ben bilemem ama.”  </span></p>
			<p class="paragraf"><span class="CharOverride-20">“İlginç şeyler söyleyen cins bir adam” dedi iri olanı, “komiksin.”  </span></p>
			<p class="paragraf"><span class="CharOverride-20">“Sonra da hatırlayıp uzun uzun gülün öyleyse” dedi Kamita.</span><span class="CharOverride-20">  </span></p>
			<p class="paragraf"><span class="CharOverride-20">“Nereye gidip gitmeyeceğimizi sana mı sorucaz be!” diye çık</span><span class="CharOverride-20">ıştı atkuyruklu.  </span></p>
			<p class="paragraf"><span class="CharOverride-20">Sonra dudaklarını diliyle yavaşça yaladı, avının önünde dur</span><span class="CharOverride-20">an bir yılan gibi.  </span></p>
			<p class="paragraf"><span class="CharOverride-20">İ</span><span class="CharOverride-20">ri adam, kapıyı açıp dışarı çıktı, ardından da atkuyruklu. Or­­­­­­tamdaki gerginliği hissetmiş olacak, yağmur yağmasına </span><span class="CharOverride-20">kar­­şın kedi de onların ardından dışarı çıktı.   </span></p>
			<p class="paragraf"><span class="CharOverride-20">“Emin misiniz?” diye sordu Kino, Kamita’ya.  </span></p>
			<p class="paragraf"><span class="CharOverride-20">“Endişeye gerek yok” dedi Kamita yüzünde hafif bir tebessümle. “Siz burada bekleyip bir şeye karışmayın. Ben hemen dönerim.”  </span></p>
			<p class="paragraf"><span class="CharOverride-20">Sonra Kamita da dışarı çıktı, kapıyı ardından kapattı. Yağmur şiddetlenmişti. Kino kendine söylendiği gibi bar taburesine oturup bekledi. Yeni bir müşteri görünmüyordu ortalıkta. Dışarısı sinir bozacak kadar sessizdi, hiçbir şey duyulmuyordu. Kamita’nın okuduğu kitap tezgâhın üzerinde sayfaları açık halde kalmış, eğitimli bir köpek gibi sahibinin dönüşünü bekliyordu. On dakika geçmeden kapı açıldı, Kamita tek başına girdi içeri.  </span></p>
			<p class="paragraf"><span class="CharOverride-20">“Bir havlu verebilir misiniz?” dedi.  </span></p>
			<p class="paragraf"><span class="CharOverride-20">Kino hemen ona temiz bir havlu verdi. Kamita, onunla ıslak başını kuruladı. Sonra boynunu, yüzünü, en son da iki elini sildi. “Teşekkürler. Rahat olabilirsiniz, o ikisi bir daha buraya gelemezler. Size de sorun çıkaramazlar.”</span><span class="CharOverride-20">  </span></p>
			<p class="paragraf"><span class="CharOverride-20">“Ne oldu dışarıda?”  </span></p>
			<p class="paragraf"><span class="CharOverride-20">Kamita, başını biraz öne eğdi. </span><span class="CharOverride-23">Bilmemeniz daha iyi olur</span><span class="CharOverride-20">   demek miydi bu? Sonra yerine döndü, kalan viskisini bitirdi, hiçbir şey olmamış gibi kitabını okumaya devam etti. Bardan çıkarken hesabı ödemeye davrandı ama Kino ona hesabı önceden ödemiş olduğunu hatırlattı. “Öyleydi, değil mi?” dedi Kamita utangaç bir tavırla, yağmurluğunun yakasını kaldırdı, yeşilli yuvarlak şapkasını başına takıp bardan çıktı.  </span></p>
			<p class="paragraf"><span class="CharOverride-20">Kamita döndükten sonra Kino dışarı çıkıp etrafa göz attı. Sokak sessizdi, ortalarda kimseler görünmüyordu. Çevrede kavga edildiğine dair tek bir işaret ya da kan izi yoktu. Ne olmuştu acaba dışarıda? Bara dönüp müşteri beklemeye koyuldu ama o gece ne bir müşteri göründü ne de kedi geri döndü. Bir bardağa duble White Label ile aynı miktarda su koydu, iki küçük buz parçası atıp içti. Aman aman bir tadı yoktu. Yine de, tadı nasıl olursa olsun o gece içmeye ihtiyacı vardı.  </span></p>
			<p class="paragraf"><span class="CharOverride-20">Öğrenciyken Şincuku’nun arka sokaklarında bir yakuzanın i</span><span class="CharOverride-20">ki genç şirket çalışanıyla kavgasına tanık olmuştu. Yakuza zayıf ve orta yaşlıydı, iki genç şirket çalışanı iyi görünümlüydü. Sarhoştular. Karşılarındaki adamı küçümsemişlerdi. Ancak yakuza boks biliyordu. Bir anda yumruğunu sıktı, tek bir söz etmeden, birdenbire ikisine saldırdı. Yere düştüklerinde deri ayakkabısının tabanıyla defalarca tekmeledi onları. Duyulan tok seslerden kemiklerinin kırıldığı anlaşılıyordu. Sonra, hiçbir şey olmamış gibi yürümeye devam etti adam. </span><span class="CharOverride-23">Demek profesyoneller böyle dövüşüyor</span><span class="CharOverride-20">, diye düşünmüştü o zaman Kino. Gereksiz tek laf etmeden, kafanın içinde yapacağın hamlelere karar verip karşındaki hazırlığını tamamlayamadan ona hızlıca saldırmak. Yere düşünce tereddüt etmeden işini bitirmek. Sonra da çekip gitmek. Bu durumda amatörlerin kazanma şansı sıfırdı.  </span></p>
			<p class="paragraf"><span class="CharOverride-20">Kamita’nın iki adamı birkaç saniye içinde yere serme sahnesini hayal etti Kino. Zaten Kamita’nın görünüşü de boksörü andırıyordu. Ancak o yağmurlu gecede gerçekte dışarıda neler olduğunu Kino’nun bilmesine imkân yoktu. Kamita da anlatma niyetinde değildi. Düşündükçe daha da gizemli bir hal alıyordu durum.  </span></p>
			<p class="paragraf"><span class="CharOverride-20">Bu olaydan bir hafta sonra, Kino bir kadın müşterisiyle </span><span class="CharOverride-20">yattı. Karısından ayrıldıktan sonra ilk kez biriyle birlikte ol</span><span class="CharOverride-20">uyordu. Otuzunda ya da otuzunu en fazla birkaç yaş geçmiş bir kadındı. Ona güzel denebilir mi pek emin değildi ama uzun, düz kara saçları, küçük burnuyla kendine özgü bir çeki­</span><span class="CharOverride-20">ciliğe sahipti. Davranışlarında ve konuşma tarzında kaygısız bir şeyler vardı, yüz ifadesini okumak zordu.  </span></p>
			<p class="paragraf"><span class="CharOverride-20">Kadın bara uzun bir süredir geliyordu. Yanında aynı yaşlarda bir erkek oluyordu hep. Kaplumbağa kabuğu desenli bir gözlük takan adamın eski Beat kuşağındakiler gibi çene ucunda sivri bir sakalı vardı ve uzun saçlıydı. Hani kravat takmasa, onun bir ofis çalışanı olduğuna inanmak bir hayli güç olurdu. Kadın ise hep üzerine oturan tek parça elbise giyiyor, bu da onun ince uzun bedenini hoş bir şekilde ortaya çıkarıyordu. İkisi bar tezgâhındaki tabureye oturur, fısıltıyla konuşurlarken sherry kokteyli yudumlarlardı. Çok vakit geçirmezlerdi orada. </span><span class="CharOverride-12" xml:lang="tr-TR">Muhtemelen sevişmeden önce içmeye geliyorlar,</span><span class="CharOverride-20"> diye düşünürdü Kino ya da seviştikten sonra. Hangisi olduğundan emin değildi. Ancak hangisi olursa olsun, ikisinin içki içişinde cinsel ilişkiyi çağrıştıran bir şeyler vardı; uzun, yoğun bir sevişme.   </span></p>
			<p class="paragraf"><span class="CharOverride-20">Tuhaf bir şekilde her ikisinin de yüzleri ifadeden yoksundu. Kadının güldüğünü hiç görmemişti Kino. Ara sıra Kino’yla barda o sırada çalan parçayla ilgili konuşurdu kadın; müzisyen ya da parçanın adı gibi şeyler üzerine. Caz seviyordu, hatta küçük bir plak koleksiyonu da vardı. “Babam çok dinlerdi bu müziği. Ben aslında yeni tarz müzik tercih ediyorum, bu parçaları duyunca hatıralarım canlanıyor” demişti.</span><span class="CharOverride-20">  </span></p>
			<p class="paragraf"><span class="CharOverride-20">Canlanan hatıralarının müzikle mi yoksa babasıyla mı ilgili olduğunu anlayamadı Kino kadının ses tonundan, sormadı da.  </span></p>
			<p class="paragraf"><span class="CharOverride-20">Aslına bakılırsa, Kino o kadınla pek fazla ilgilenmemeye çalışıyordu. Belli ki onunla yakınlaşmasını, yanındaki erkek pek hoş karşılamıyordu. Bir keresinde müzik hakkında uzunca bir sohbet etmişlerdi (şehir merkezindeki eski plakçıların yerleri, plakların bakımı hakkında); o günden sonra adam Kino’ya şüpheli, soğuk bakışlarla bakar olmuştu. Kino, bu tür sorunlardan olabildiğince uzak kalabilmek için hep çaba sarf etmişti. İnsanın hissettiği duygular arasında muhtemelen en fena olanları, kıskançlık ve gururdu; Kino bunlardan biri ya da diğerinden dolayı sorunlar yaşamıştı. Öyle ki “Bende insanların karanlık yanlarını tetikleyen bir şeyler var herhalde” diye düşünür olmuştu.  </span></p>
			<p class="paragraf"><span class="CharOverride-20">Kadın bir akşam bara tek başına geldi. O sırada barda başka müşteri de yoktu. Yağmur dinmek bilmemişti. Kapı açılınca içeriye yağmurun kokusuyla birlikte gecenin serinliği de girmişti. Tezgâh kısmına oturup bir brendy sipariş edip Billie Holiday’in plağını dinlemeyi istemişti. “Mümkünse en eskilerden olsun lütfen” demişti. Kino, “Georgia on My Mind”ın yer aldığı Columbia stüdyosu yapımı plağı pikaba takmış, sessizce parçayı dinlemişlerdi. “Arka tarafını da dinleyebilir miyiz?” diye rica etti kadın, Kino da istenileni yaptı.  </span></p>
			<p class="paragraf"><span class="CharOverride-20">Kadın ağır ağır üç kadeh brendy içmiş, birkaç eski plak da­ha dinlemişlerdi; Erroll Garner’ın “Moonglow,” Buddy DeFra</span><span class="CharOverride-20">nco’nun “I Can’t Get Started.” Kino başta, her zamanki gibi o adamla buluşacaklar sanmıştı, ancak barın kapanma saati yaklaştığı halde adam gelmemişti. Kadının da onu bekler gibi bir hali yoktu aslında; bir kez bile saatine bakmamıştı. Tek başına müzik dinlerken sessizce bir şeyler düşünüp içkisini yudumluyordu. Durumundan rahatsızlık duyar gibi bir hali de yoktu. Zaten sessizliğe yakışan bir içkiydi brendy; kadehi hafifçe sallar, içkinin rengine bakıp kokusunu içinize çeker, böyle böyle zaman geçirebilirdiniz. Kadın, siyah yarım kollu, tek parça bir elbise giymiş, üzerine koyu mavi, ince bir ceket almıştı. Kulağında küçük klipsli inci küpeler vardı.   </span></p>
			<p class="paragraf"><span class="CharOverride-20">“Bugün arkadaşınız gelmeyecek mi?” diye sordu Kino kadına bir cesaret, barın kapanma saati yaklaşmıştı.   </span></p>
			<p class="paragraf"><span class="CharOverride-20">“Bugün gelmeyecek, uzaklarda bir yerlerde o şimdi.” Kadın tabureden kalkıp uyumakta olan kedinin yanına gitti, sırtını parmak ucuyla nazikçe okşadı. Kedi aldırış etmeden uykusuna devam etti.   </span></p>
			<p class="paragraf"><span class="CharOverride-20">“Biz artık görüşmemeyi düşünüyoruz onunla” dedi kadın bir sır verir gibi. </span><span class="CharOverride-23">Belki bana değil de kediye söylüyor bunları</span><span class="CharOverride-20">, diye düşündü Kino.  </span></p>
			<p class="paragraf"><span class="CharOverride-20">Hangisi olursa olsun, bir yorum yapmak niyetinde değildi. Bir şey demeden tezgâhın arkasını toplamaya devam etti. Mutfak tezgâhını temizledi, bardakları yıkayıp rafa yerleştirdi.  </span></p>
			<p class="paragraf"><span class="CharOverride-20">“Nasıl desem” kadın kediyi sevmeyi bırakıp tezgâha doğru yürürken topuklu ayakkabıları ses çıkarıyordu, “bizim ilişkimiz hiç de normal değildi.”  </span></p>
			<p class="paragraf"><span class="CharOverride-20">“Hiç de normal değildi” diye, düşünmeden aynen tekrarladı Kino kadının söylediğini.  </span></p>
			<p class="paragraf"><span class="CharOverride-20">Kadın bardakta kalan içkisini bir dikişte bitirdi. “Kino Bey, size göstermek istediğim bir şey var.”  </span></p>
			<p class="paragraf"><span class="CharOverride-20">Göstermek istediği her ne ise, Kino görmek istemiyordu. Bu </span><span class="CharOverride-23">görmemesi gereken</span><span class="CharOverride-20"> bir şeydi çünkü. En başından anlamıştı bunu. Ancak söylemesi gereken cümleleri bulup çıkaramıyordu.  </span></p>
			<p class="paragraf"><span class="CharOverride-20">Kadın ceketini çıkardı, taburenin üzerine koydu. Sonra iki eliyle elbisesinin arkasındaki fermuarı açtı. Sırtını Kino’ya döndü. Beyaz sutyen kopçasının altında yara izine benzeyen birkaç küçük iz vardı. Solgun kömür rengindeydi izler, dağılımlarının düzensizliği kışın net görülen takımyıldızlarını andırıyordu, sönmek üzere olan bir yıldız kümesi gibi. Bulaşıcı bir hastalıkla oluşan döküntü izleriydi belki de. Ya da bir ameliyat izi.  </span></p>
			<p class="paragraf"><span class="CharOverride-20">Kadın bir şey demeden, arkasını dönmüş sırtını gösteriyordu Kino’ya. Yeni görünen iç çamaşırının göz alıcı beyazlığı ile izlerin siyahlığı, uğursuz bir karşıtlık sergiliyordu. Kino kendine bir soru yöneltilmiş de, o sorunun anlamını kavrayamamış biri gibi, ağzından tek sözcük çıkmadan onun sırtına bakıyordu. Gözünü alamadan bakıyordu. Nihayet kadın elbisesinin fermuarını çekti, ona doğru döndü.   </span></p>
			<p class="paragraf"><span class="CharOverride-20">Ceketi üzerine aldı, saçlarını düzeltti.   </span></p>
			<p class="paragraf"><span class="CharOverride-20">“Sırtıma yanan sigara bastırdı” dedi kadın basitçe.  </span></p>
			<p class="paragraf"><span class="CharOverride-20">Kino bir süre adeta dilini yutmuş gibi oldu. Ama bir şey demeliydi. “Kim yaptı böyle bir şeyi?” diye sordu buruk bir ses tonuyla.  </span></p>
			<p class="paragraf"><span class="CharOverride-20">Kadın cevap vermedi. Bir cevap verme niyetindeymiş gibi de görünmüyordu. Aslına bakılırsa, Kino da bir cevap beklemiyordu.  </span></p>
			<p class="paragraf"><span class="CharOverride-20">“Bir kadeh brendy daha alabilir miyim acaba?”  </span></p>
			<p class="paragraf"><span class="CharOverride-20">Kino, kadının kadehini doldurdu. Kadın bir yudum aldı, boğazından göğsüne doğru giden o sıcaklığı hissetti.  </span></p>
			<p class="paragraf"><span class="CharOverride-20">“Kino Bey...”</span><span class="CharOverride-20"> </span><span class="CharOverride-20">  </span></p>
			<p class="paragraf"><span class="CharOverride-20">Kino, bardakları kurulamayı bırakıp kadının yüzüne baktı.</span><span class="CharOverride-20">  </span></p>
			<p class="paragraf"><span class="CharOverride-20">“Bu izlerden başka yerlerimde de var” dedi kadın ifadesiz bir ses tonuyla, “ama görülmesi zor yerlerimde.”  </span></p>
			<p class="paragraf20">  </p>
			<p class="paragraf"><span class="CharOverride-20">O</span><span class="CharOverride-20"> g</span><span class="CharOverride-20">ece neden o kadınla birlikte olduğunu, yüreğine n</span><span class="CharOverride-20">asıl</span><span class="CharOverride-20"> kan</span><span class="CharOverride-20">dığın</span><span class="CharOverride-20">ı anlamamıştı Kino. En başından beri o kadında ol</span><span class="CharOverride-20">a­</span><span class="CharOverride-20">ğandışı bir şeyler sezmişti. İçinden bir ses, “Bu kadınla yak</span><span class="CharOverride-20">ın</span><span class="CharOverride-20"> bir ilişkiye girmekten sakın!” demişti. Dahası, kadının sır­­</span><span class="CharOverride-20">tındaki sigara yanığı izlerini görmüştü. Kino temelde temk</span><span class="CharOverride-20">inli biriydi. Bir kadınla cinsel ilişki yaşamak istediğinde profesyonel olanlara giderdi. Parayla giderilebilecek bir ihtiyaçtı bu. Hem birlikte olduğu kadına kendini kaptırma riski de yoktu.   </span></p>
			<p class="paragraf"><span class="CharOverride-20">Ancak, o gece kadın açık bir şekilde o erkeğin –Kino’nun– kollarında olmayı istemişti. Kadının gözleri derinlikten yoksundu, gözbebekleri tuhaf bir biçimde büyüktü. Bakışlarında kararlılık ve arzu dolu bir ışıltı vardı. Kino, bu güce karşı koyamamıştı.  </span></p>
			<p class="paragraf"><span class="CharOverride-20">Kino, barın kapısını kilitleyip kadınla birlikte üst kata çıktı. Kadın yatak odasındaki ışığın altında çarçabuk elbisesini çıkardı, sonra da iç çamaşırlarını. Artık çırılçıplaktı. Sonra ona “görülmesi zor” yerlerini gösterdi. Kino gözlerini başka yere kaçırdı istemeden. Ama yine bakması gerekecekti o yerlere. Bu denli zalimlik yapabilen bir adamın ve o acıya katlanmaya devam eden kadının ruh halini anlamadı, anlamak da istemedi. Bunlar, Kino’nun dünyasından binlerce ışık yılı uzakta bulunan çorak bir gezegene ait vahşi görüntülerdi.  </span></p>
			<p class="paragraf"><span class="CharOverride-20">Kadın, Kino’nun elini alıp yanık izlerine doğru götürdü. Ya­</span><span class="CharOverride-20">nıklarının üzerinde, sırayla, birer birer dolaştırdı elini. Göğsü</span><span class="CharOverride-20">nde ve cinsel organının etrafında da vardı aynı yanıklardan</span><span class="CharOverride-20">. Kadın tarafından yönlendirilen parmakları, o koyu, sert­</span><span class="CharOverride-20">leşmiş yara izlerine değiyordu. Kurşunkalemle noktaları birleştirerek ortaya bir şekil çıkarmak gibi. O şekil bir şeyleri andırıyor gibi olsa da bir şeye bağlanmadı sonunda. Daha sonra kadın, Kino’yu soydu. Yerdeki </span><span class="CharOverride-12" xml:lang="tr-TR">tatami</span><span class="CharOverride-20">’nin</span><span class="dip CharOverride-11"><a class="_idFootnoteLink" href="#footnote-225-6" id="footnote-225-6-backlink">6</a></span><span class="CharOverride-20"> üzerinde seviştiler; tek söz söylemeden, ön sevişmeyle zaman kaybetmeden; ışığı kapatmamış, üzerlerine battaniye de çekmemişlerdi. Kadın, uzun dilini Kino’nun boğazına kadar sokmuş, tırnaklarını sırtına geçirmişti.  </span></p>
			<p class="paragraf"><span class="CharOverride-20">İki aç kurt gibi, çırılçıplak halde, hiç konuşmadan ihtirasla birbirlerinin etine düştüler. Değişik pozisyonlarda ve çeşitli tarzlarda, hiç dinlenmeden seviştiler. Dışarısı aydınlanmaya başladığında yatağa girip karanlığın içine yuvarlanırmışçasına uyuyakalmışlardı. Kino öğleye doğru gözlerini açtığında kadın yanında değildi. Gerçeğe yakın bir rüyaydı sanki yaşadıkları. Ama rüya olmadığını anladı; sırtında derin tırnak, kolunda diş izleri, penisinde ise baskıdan oluşmuş bir ağrı kalmıştı. Beyaz yastık örtüsünün üzerinde birkaç uzun kara saç teli girdap gibi dolanmıştı, çarşafta ise o güne dek hiç duymadığı kuvvetli bir koku vardı.  </span></p>
			<p class="paragraf"><span class="CharOverride-20">Kadın daha sonra da bara müşteri olarak defalarca geldi. Yanında da yine o keçi sakallı adam vardı hep. Bar tezgâhına oturup kısık sesle sohbet edip bir kokteyl içtikten sonra kalkıyorlardı. Kadın yine telaşsız bir ses tonuyla müzikle ilgili kısa sohbetler etmişti Kino ile; sanki ikisi arasında o gece hiçbir şey yaşanmamış gibi. Yine de kadının gözlerinde yoğun bir ihtiras ışığı görüyordu Kino. Zifiri karanlık bir tünelin sonunda görülen fener lambasının ışığı gibi, kuşku götürmez bir şekilde, oradaydı bu ihtiras. Bu yoğun ışık Kino’ya, sırtına geçmiş tırnakların acısını, penisindeki sımsıkı sarılıp sağılmışlık hissini, kıvrak uzun dili, çarşafa sinmiş tuhaf, ağır kokuyu tüm canlılığıyla hatırlattı. Bunlar ona, “O yaşananları unutamayacaksın!” diyordu.  </span></p>
			<p class="paragraf"><span class="CharOverride-20">Kadınla Kino konuşurlarken, adam satır aralarını okumaya çalışan bir bakışla, dikkatli ve yakından Kino’nun yüzünü ve hareketlerini inceliyordu. Bu kadınla erkek arasında iç içe geçmiş, yapışık bir şeyler hissediyordu Kino. Sadece ikisinin anlayabileceği büyük bir sırları vardı sanki. Bununla birlikte, bara cinsel ilişki yaşadıktan sonra mı, ilişki yaşamadan önce mi geliyorlardı, Kino bunu hâlâ bilmiyordu. Ama iki durumdan birisi olduğundan kuşkusu yoktu. Öte yandan işin tuhafı ikisinin de sigara içmiyor olmasıydı.  </span></p>
			<p class="paragraf"><span class="CharOverride-20">Kadın bir gün yine, muhtemelen sessiz sessiz yağmurun yağdığı bir akşam tek başına bara gelecekti, birlikte olduğu keçi sakallı adamın “uzak bir yerlere” gitmiş olduğu sırada. Kino, bundan emindi. Kadının gözündeki parıltı bunun olacağının habercisiydi. Kadın tezgâha oturup sessizce birkaç kadeh brendy içerken Kino’nun barı kapatmasını bekleyecekti. Sonra ikinci kata çıkacaklardı; kadın tek parça elbisesini çıkaracak, ışığın altında çırılçıplak kalıp bedenine yeni eklenmiş yanık izlerini gösterecekti. Sonra ikisi yine iki hayvan gibi vahşice sevişeceklerdi. Hiçbir şey düşünecek zamanları olmayacaktı, geceden sabaha kadar. Bu ne zaman olacaktı bilmiyordu Kino. Ama bir gün mutlaka olacaktı. Zamanına kadın karar verecekti. Bunları düşününce boğazı kurudu, ne kadar su içerse içsin geçmeyen bir kuruluktu bu.  </span></p>
			<p class="paragraf20">  </p>
			<p class="paragraf"><span class="CharOverride-20">Yaz sonunda nihayet resmi olarak boşanma işlemleri tamamlanmış, o zaman karısıyla yüz yüze gelmişti Kino. İkisinin konuşup halletmesi gereken bazı durumlar vardı; karısının avukatının dediğine göre, karısı Kino ile baş başa görüşerek halletmeyi istemişti bunları. Böylece “Kino”nun açılma saatinden önce orada bir araya geldiler.  </span></p>
			<p class="paragraf"><span class="CharOverride-20">Halletmeleri gereken şeyler kısa sürede bitmiş (Kino, karısının öne sürdüğü şartların hiçbirine karşı çıkmamıştı), ikisi de formlara adlarını yazıp gerekli yerleri imzalamışlardı. Karısı yeni, mavi bir tek parça elbise giymiş, saçını hiç yapmadığı kadar kısa kestirmişti. Yüz ifadesi de öncesine göre daha canlıydı ve sağlıklı görünüyordu. Gıdısı ve kollarındaki fazlalıklar gitmişti. Onun için yeni ve muhtemelen tatminkâr bir yaşam başlamıştı anlaşılan. Barın içine göz gezdirip, “Harika bir yer burası” dedi, “sessiz, temiz ve sakin; aynı sen.”  </span></p>
			<p class="paragraf"><span class="CharOverride-20">Sonrasında kısa bir sessizlik oldu. </span><span class="CharOverride-12" xml:lang="tr-TR">“Ama burada yüreğimi çarptıran şey yok” demek istiyor aslında</span><span class="CharOverride-12" xml:lang="tr-TR">, </span><span class="CharOverride-20">diye tahminde bulundu Kino.  </span></p>
			<p class="paragraf"><span class="CharOverride-20">“Bir şey içer misin?” diye sordu.  </span></p>
			<p class="paragraf"><span class="CharOverride-20">“Varsa biraz kırmızı şarap.”  </span></p>
			<p class="paragraf"><span class="CharOverride-20">Kino iki şarap kadehi çıkardı, Napa Zinfandel doldurdu. Konuşmadan içtiler. Boşanmayla ilgili resmi işlemlerin tamamlanmasına kadeh kaldırmak uygun olmazdı. Kedi geldi yanlarına, beklenmedik bir şekilde kendiliğinden zıplayıp Kino’nun dizine çıktı; onun kulak arkasını okşadı Kino.  </span></p>
			<p class="paragraf"><span class="CharOverride-20">“Senden özür dilemeliyim” dedi karısı.  </span></p>
			<p class="paragraf"><span class="CharOverride-20">“Ne için?” diye sordu Kino.  </span></p>
			<p class="paragraf"><span class="CharOverride-20">“Seni incittiğim için” dedi karısı, “incindin değil mi, az da olsa?”  </span></p>
			<p class="paragraf"><span class="CharOverride-20">“Evet, öyle” dedi Kino biraz düşündükten sonra. “Ben de insanım nihayetinde, incitici bir durumda incinirim. Az ya da çok, ne kadar olduğunu bilmesem de.”  </span></p>
			<p class="paragraf"><span class="CharOverride-20">“Yüz yüze gelip senden özür dilemek istedim.”  </span></p>
			<p class="paragraf"><span class="CharOverride-20">Kino başıyla onayladı. “Özür diledin, ben de kabul ettim. Artık kafana takmana gerek yok.”  </span></p>
			<p class="paragraf"><span class="CharOverride-20">“Bu durumlara düşmeden önce sana itiraf etmek istemiştim ama bir türlü söyleyemedim.”  </span></p>
			<p class="paragraf"><span class="CharOverride-20">“Ama hangi yolu izlersen izle, konuşmanın sonu aynı yere varmıyor mu?”  </span></p>
			<p class="paragraf"><span class="CharOverride-20">“Öyle sanırım” dedi karısı, “ama söylesem mi söylemesem mi derken durum çok kötü bir şekilde çıktı ortaya.”  </span></p>
			<p class="paragraf"><span class="CharOverride-20">Kino sessiz kalıp şarap kadehini ağzına götürdü. Aslında</span><span class="CharOverride-20"> </span><span class="CharOverride-23">o a</span><span class="CharOverride-23">nı</span><span class="CharOverride-20"> tümüyle unutmak üzereydi. Olanları tam sırasıyla hatırl</span><span class="CharOverride-20">a­</span><span class="CharOverride-20">yamıyordu da. Sırası karışmış dizin kartları gibi.  </span></p>
			<p class="paragraf"><span class="CharOverride-20">“Kimsenin hatası değil. Planlanandan bir gün önce dönmemiş olsaydım ya da önceden haber vermiş olsaydım, tüm bunlar yaşanmayacaktı” dedi Kino.  </span></p>
			<p class="paragraf"><span class="CharOverride-20">Karısı hiçbir şey demedi.  </span></p>
			<p class="paragraf"><span class="CharOverride-20">“O adamla ilişkin ne kadar zamandır sürüyordu?”  </span></p>
			<p class="paragraf"><span class="CharOverride-20">“Bu konuda konuşmamak daha iyi olur.”  </span></p>
			<p class="paragraf"><span class="CharOverride-20">“Benim bunu bilmemem daha iyi olur, bunu mu demek istiyorsun?”  </span></p>
			<p class="paragraf"><span class="CharOverride-20">Karısı cevap vermedi.  </span></p>
			<p class="paragraf"><span class="CharOverride-20">“Öyle ya, belki de bilmemem daha iyidir” diyerek kabullen</span><span class="CharOverride-20">di Kino. Kediyi okşamaya devam etti. Kedi kucağında mırıl mırıl uyuyordu; bu da ilk kez oluyordu.  </span></p>
			<p class="paragraf"><span class="CharOverride-20">“Benim bunu söylemeye hakkım var mı</span><span class="CharOverride-20">, emin değilim” dedi bir zamanlar onun karısı olan kadın, “ama bir an önce her şeyi unutup, kendine yeni birini bulsan iyi olur.”  </span></p>
			<p class="paragraf"><span class="CharOverride-20">“Öyle mi?” dedi Kino.  </span></p>
			<p class="paragraf"><span class="CharOverride-20">“Uygun bir kişi mutlaka çıkar karşına. Birini bulmak o kadar güç olmamalı senin için. O kişi ben olamadım ve sana acımasızca davrandım. Bunun için çok ama çok üzgünüm. Ama seninle benim ilişkimiz, en başından beri yanlış deliğe iliklenmiş düğme gibiydi. Seni daha normal ve mutlu bir yaşamın beklediğini düşünüyorum.”  </span></p>
			<p class="paragraf"><span class="CharOverride-23">Yanlış deliğe iliklenmiş düğme</span><span class="CharOverride-20">, diye düşündü Kino.  </span></p>
			<p class="paragraf"><span class="CharOverride-20">Onun giydiği yeni mavi elbiseye göz attı Kino. İkisi yüz yüze oturduklarından, elbisenin arkası fermuarlı mı düğmeli mi, göremiyordu. Ama fermuarı indirdiğinde ya da düğmeleri açtığında, orada ne göreceğini düşünmekten kendini alamıyordu. Kadının bedeni artık Kino’ya ait değildi. Ona bakamazdı, dokunamazdı da. Sadece hayal edebilirdi. Gözlerini kapayınca sayısız koyu kahverengi yanık izi, onun yumuşak beyaz sırtında canlı böcek sürüsü gibi kımıl kımıl geziniyor, istedikleri gibi her yöne hareket ediyorlardı. Bu uğursuz imgeden kurtulabilmek için başını defalarca sağa sola salladı. Karısı bu hareketi yanlış anlamıştı.  </span></p>
			<p class="paragraf"><span class="CharOverride-20">Kadın, Kino’nun eline nazikçe dokundu, “Özür dilerim” dedi, “gerçekten özür dilerim.”  </span></p>
			<p class="paragraf20">  </p>
			<p class="paragraf"><span class="CharOverride-20">Güz geldiğinde önce kedi ortadan kayboldu, sonra da yılanlar çıkmaya başladı.   </span></p>
			<p class="paragraf"><span class="CharOverride-20">Kino kedinin kaybolduğunu hemen fark etmedi. Çünkü o dişi kedi –ona hâlâ bir ad vermemişti– canı istediğinde geliyordu dükkâna, kimi zaman bir süre hiç uğramadığı da oluyordu. Kediler özgürlüklerine düşkündür. Ayrıca o kedi, başka yerden de besleniyor gibiydi. Bu yüzden bir hafta ya da on gün kadar ortalıkta görünmediğinde Kino’nun aklına takılmıyordu. Ama iki haftadan fazladır ortalarda yoktu. Acaba araba falan mı çarpmıştı? Derken üç hafta geçtiğinde kedinin artık gelmeyeceğini anladı Kino.  </span></p>
			<p class="paragraf"><span class="CharOverride-20">Kino, kediyi</span><span class="CharOverride-20"> sevmiş, kedi de K</span><span class="CharOverride-20">ino’ya güvenmişti. Kediler ken</span><span class="CharOverride-20">dilerine iyi niyetle yaklaşanlar ile onlara düşmanlık besleyenleri ayırt edebilirler. Ona yemek ve uyuması için yer vermiş, olabildiğince de kendi haline bırakmıştı.</span><span class="CharOverride-20"> Buna karşılık kedi de sanki barı uğursuzluklardan korumuştu; o köşesinde sessizce uyuduğu sürece barda kötü bir şey olamazdı sanki.  </span></p>
			<p class="paragraf"><span class="CharOverride-20">Kedinin ortadan kaybolduğu günlerde evin çevresinde yılanlar görmeye başladı Kino.  </span></p>
			<p class="paragraf"><span class="CharOverride-20">İlk gördüğü donuk kahverengi bir yılandı. Çok uzundu. Ön bahçede salkımsöğüdün gölgesinde sürünerek ilerliyordu. Bir elinde yemek malzemelerinin bulunduğu kesekâğıdı, diğer </span><span class="CharOverride-20">elin</span><span class="CharOverride-20">de anahtarla kapıyı açarken gördü onu Kino. Tokyo’nun me</span><span class="CharOverride-20">rk</span><span class="CharOverride-20">ezin</span><span class="CharOverride-20">de yılan görmek çok ender bir olaydır. Biraz şaşır­mış ama hiç endişelenmemişti. Binanın arkasında Nezu Müz­­es</span><span class="CharOverride-20">i’nin büyük doğal bahçesi yer alıyordu. Orada bir yılanın yaşaması tuhaf kaçmazdı.   </span></p>
			<p class="paragraf"><span class="CharOverride-20">Ancak iki gün sonra öğleden önce gazete almak için kapıyı açınca hemen hemen aynı yerde başka bir yılan daha gördü. Bu seferki mavi çizgiliydi, öncekinden daha küçük ve zayıftı. Yılan Kino’yu görünce durdu, başını hafifçe kaldırdı ve ona baktı (ya da bakıyor gibi gelmişti Kino’ya). Kino ne yapacağını bilemeden öylece kalakalmıştı, yılan da başını indirdi ve hızlıca gölgelerin arasında kayboldu. Kino’nun bu sefer tüyleri ürpermişti çünkü sanki yılan onu </span><span class="CharOverride-23">tanımış </span><span class="CharOverride-20">gibiydi.   </span></p>
			<p class="paragraf"><span class="CharOverride-20">Üç gün sonra, üçüncü kez yılan gördü; hemen hemen aynı yerde, salkımsöğüdün gölgesinde. Bu seferki, önceki ikisinden çok daha küçüktü, siyah çizgiliydi. Kino, yılan türlerinden bihaberdi. Ancak bu seferki yılan, şimdiye kadarkiler arasında en tehlikeli olanı gibi gelmişti ona. Zehirli olduğunu düşünmüştü ama tabii emin değildi. Zaten bir an görmüştü. Yılan, Kino’nun varlığını sezince otların arasına süzülüvermişti. Bir hafta içinde evin çevresinde üç kez, hem de farklı yılanlar görmek, nasıl düşünürse düşünsün, biraz fazlaydı. Tuhaf bir şeyler oluyordu.  </span></p>
			<p class="paragraf"><span class="CharOverride-20">İzu’daki teyzesine telefon açtı. Hal hatır sorup biraz sohbet ettikten sonra Aoyama’daki evin çevresinde hiç yılan görüp görmediğini sordu.  </span></p>
			<p class="paragraf"><span class="CharOverride-20">“Yılan mı?” diye şaşırdı teyzesi, “Bildiğimiz yılan mı?”  </span></p>
			<p class="paragraf"><span class="CharOverride-20">Kino ona evin önünde art arda gördüğü yılanları anlattı.   </span></p>
			<p class="paragraf"><span class="CharOverride-20">“O evde uzun yıllar yaşadım ama yılana rastladığımı hatırlamıyorum hiç” dedi teyzesi.  </span></p>
			<p class="paragraf"><span class="CharOverride-20">“Bir hafta içinde üç kez yılan görmek olağan bir şey değil yani?”  </span></p>
			<p class="paragraf"><span class="CharOverride-20">“Evet, hiç normal gelmedi bana. Büyük bir deprem habercisi olmasın? Hayvanların felaketleri önceden sezip her zamankinden farklı hareketler sergilediği söylenir ya.”  </span></p>
			<p class="paragraf"><span class="CharOverride-20">“Eğer öyleyse, afet için yiyecek stoklamaya başlasam iyi olur” dedi Kino.  </span></p>
			<p class="paragraf"><span class="CharOverride-20">“Bu iyi olur. Zaten Tokyo’da bir gün büyük bir deprem yaşanacak.”  </span></p>
			<p class="paragraf"><span class="CharOverride-20">“Yine de anlamıyorum, yılanlar gerçekten depreme karşı bu ka</span><span class="CharOverride-20">dar duyarlı mıdır?”  </span></p>
			<p class="paragraf"><span class="CharOverride-20">“Yılanların neye karşı ne kadar duyarlı olduklarını ben de bilmiyorum” dedi teyzesi. Kino da bilmiyordu.  </span></p>
			<p class="paragraf"><span class="CharOverride-20">“Ama yılanlar oldukça zeki hayvanlardır. Mitolojide yol gösterme görevini yılanlar üstlenir. Tuhaf ama bütün kültürlerin mitolojilerinde aynıdır bu. Ancak gösterdikleri yol iyi bir yere mi çıkar kötüye mi, bu bilinmez. Çoğu zaman hem iyi hem de kötüdür.”  </span></p>
			<p class="paragraf"><span class="CharOverride-20">“Belirsiz yani” dedi Kino.  </span></p>
			<p class="paragraf"><span class="CharOverride-20">“Evet, yılanlar belirsiz canlılardır. Bir efsaneye göre en zeki olanları kalbini bedeninden ayrı bir yere gizler. Bu yüzden bir yılanı öldürmeye kalkışacaksan, dışarıda olduğu bir gün yuvasına gitmen ve atan kalbini bulup iki parçaya ayırman gerekir. Elbette kolay bir şey değildir bu.”  </span></p>
			<p class="paragraf"><span class="CharOverride-20">Ne kadar da bilgiliydi teyzesi, Kino ona hayranlık duydu.  </span></p>
			<p class="paragraf"><span class="CharOverride-20">“Geçenlerde NHK kanalında bir program izliyordum, farklı</span><span class="CharOverride-20"> kültürlerin mitolojilerini karşılaştıran bu programda bir ü</span><span class="CharOverride-20">ni­versite hocasını konuk etmişlerdi. Televizyon programlarında oldukça faydalı bilgiler var. Boşa zaman harcamak diye düşünme, vaktin olunca televizyon izlesene.”  </span></p>
			<p class="paragraf"><span class="CharOverride-20">Bir hafta içinde aynı yerde üç farklı yılan görmek olağan bir şey değildir; teyzesiyle konuşmasından açığa çıkan buydu.</span><span class="CharOverride-20">  </span></p>
			<p class="paragraf"><span class="CharOverride-20">On ikide barı kapatıp kapıyı kilitledi ve üst kata çıktı. Banyo yaptıktan sonra biraz kitap okudu, saat iki dolaylarınd</span><span class="CharOverride-20">a ışığı kapatıp uyudu. Çevresini yılanlar sarmış gibi hissetti; sanki evin etrafını bir sürü yılan sarmıştı ama çok yakında değildiler. Gece yarısı olunca her yer sessizleşti. Ambulans sireni dışında tek bir ses duyulmuyordu. Yılanların sürünürken çıkardığı ses bile işitilebilirdi bu sessizlikte. Kedi için yaptığı girişin üzerine bir tahta çaktı, böylece oradan içeri yılan giremezdi.  </span></p>
			<p class="paragraf"><span class="CharOverride-20">Yılanlara karşı şimdilik bir çare arayışına girmiyordu. Ev</span><span class="CharOverride-20">in çevresini şüpheli bir şekilde dolanıyorlardı yalnızca. Kül rengi dişi kedinin artık dükkâna uğramaz olmasının nedeni de belki bu yılanlardı. Vücudunda yanık izleri olan kadın da son günlerde gelmiyordu. Kino, bir yanıyla yine yağmurlu bir akşam onun tek başına bara gelmesinden korkuyordu, diğer yanıyla ise gizliden gizliye bunu istiyordu.   </span></p>
			<p class="paragraf20">  </p>
			<p class="paragraf"><span class="CharOverride-20">Bir akşam saat ona doğru Kamita geldi. Biranın ardından</span><span class="CharOverride-20"> duble White Label içti, o arada lahana dolması bile yedi. Onun geç saatlerde gelmesi de, uzun süre kalması da ende</span><span class="CharOverride-20">r bir durumdu. Bir süredir okuduğu kitaptan başını kaldırmış önündeki duvara bakıyordu. Düşünceli bir hali vardı. Barın kapanış saatinin gelmesini, bardaki son müşteri olmayı bekledi.  </span></p>
			<p class="paragraf"><span class="CharOverride-20">“Kino Bey” diye seslendi hesabı ödedikten sonra, “durumun bu noktaya gelmesi benim için gerçekten çok üzücü.”  </span></p>
			<p class="paragraf"><span class="CharOverride-20">“</span><span class="CharOverride-23">Durumun bu noktaya gelmesi</span><span class="CharOverride-20">?” diye yineledi Kino elinde olmadan.  </span></p>
			<p class="paragraf"><span class="CharOverride-20">“Bu barı kapatmak zorunda kalışınız. Bir süreliğine de olsa.”</span><span class="CharOverride-20">  </span></p>
			<p class="paragraf"><span class="CharOverride-20">Kino dilini yutmuş gibi Kamita’nın yüzüne bakıyordu. </span><span class="CharOverride-23">Barı kapatmak?  </span></p>
			<p class="paragraf"><span class="CharOverride-20">Kamita, boş dükkânın içine göz gezdirdi. Sonra Kino’nun yüzüne bakarak konuşmaya başladı, “Söylediğimi anlamadınız, değil mi?”  </span></p>
			<p class="paragraf"><span class="CharOverride-20">“Hem de hiç.”  </span></p>
			<p class="paragraf"><span class="CharOverride-20">Kamita sır verir gibi konuştu, “Burayı çok seviyordum. Sessizce kitabımı okuyordum; çaldığınız müzik de hoşuma gidi</span><span class="CharOverride-20">yordu. Burada bu barın açılması beni çok mutlu etmişti. Ama bazı şeyler </span><span class="CharOverride-23">eksik</span><span class="CharOverride-20"> kaldı sanki.”  </span></p>
			<p class="paragraf"><span class="CharOverride-20">“Eksik mi?” dedi Kino. Bu sözcükle ne kastettiğini hiç anlayamamıştı. Aklına gelen tek şey, kenarında minicik bir çentik olan küçük çay fincanı oldu.  </span></p>
			<p class="paragraf"><span class="CharOverride-20">“O kül rengi kedi artık buraya dönmeyecek” dedi Kamita, onun sorusuna cevap vermeden, “en azından bir süreliğine.”  </span></p>
			<p class="paragraf"><span class="CharOverride-20">“Bu yerde </span><span class="CharOverride-23">eksiklik</span><span class="CharOverride-20"> olduğu için mi?”   </span></p>
			<p class="paragraf"><span class="CharOverride-20">Kamita, cevap vermedi.  </span></p>
			<p class="paragraf"><span class="CharOverride-20">Kino, Kamita’yla birlikte barın içine dikkatlice göz gezdirdi, a</span><span class="CharOverride-20">normal bir şey göremedi. Sadece her zamankinden farklı olarak bar daha boştu, canlılığını ve rengini yitirmişti sanki. B</span><span class="CharOverride-20">ir mekânın kapandıktan sonra boş kalmasından farklı bir şeydi bu.  </span></p>
			<p class="paragraf"><span class="CharOverride-20">Kamita yeniden konuşmaya başladı: “Kino Bey, siz bile bile hata yapa</span><span class="CharOverride-20">cak biri değilsiniz. Bunu çok iyi biliyorum. Ancak bu dünyada doğru olmayanı yapmaktan uzak durmak da yetmeyebilir bazen. Bu boşluğu i</span><span class="CharOverride-20">çeri sızmak için kullanan kişiler de vardır. Söylediklerimi anlayabiliyor musunuz?”  </span></p>
			<p class="paragraf"><span class="CharOverride-20">Kino bir şey anlamıyordu. “Hiç anlamıyorum” diye yanıtladı. </span><span class="CharOverride-20">  </span></p>
			<p class="paragraf"><span class="CharOverride-20">“İyi düşünün lütfen” dedi Kamita, gözlerini ayırmadan baktığı Kino’ya. “Bu üzerine düşünülmesi gereken ciddi bir sorun, yanıtı kolay bulunacak bir şey olmasa bile.”  </span></p>
			<p class="paragraf"><span class="CharOverride-20">“Söylediğinize göre ben yanlış bir şey yaptığım için değil ama doğru olanı yapmadığım için ortaya ciddi bir sorun çıktı, öyle mi? Bu barla ya da benimle ilgili.”  </span></p>
			<p class="paragraf"><span class="CharOverride-20">Kamita başıyla onayladı. “Böyle diyebilirsiniz. Ama durum böyle olsa da yalnızca sizi suçlamıyorum çünkü bunu çok önceden benim de fark etmem gerekirdi. Benim dikkatsizliğim de sebep oldu bu duruma. Burası sadece benim için değil muhakkak </span><span class="CharOverride-23">başkalarının</span><span class="CharOverride-20"> da kendilerini rahat hissettiği bir yerdi.”  </span></p>
			<p class="paragraf"><span class="CharOverride-20">“Bundan sonra ne yapmalıyım peki?” diye sordu Kino.   </span></p>
			<p class="paragraf"><span class="CharOverride-20">Kamita iki eli yağmurluğunun ceplerinde, bir süre suskun kaldıktan sonra konuştu: “Bir süreliğine bu barı kapatın ve uzaklara gidin. Bu noktada başka bir seçenek görünmüyor. Bildiğiniz iyi bir Budist keşiş varsa ona </span><span class="CharOverride-23">sutra</span><span class="CharOverride-20"> okutun ve evin çevresine de muskalar asın. Ancak bugünlerde öyle biri kolayca bulunmuyor. O yüzden bir sonraki şiddetli yağmurdan önce burayı terk etmelisiniz. Sorumu hoş görün ama uzun bir yolculuğa çıkacak kadar maddi imkânınız var mı?”  </span></p>
			<p class="paragraf"><span class="CharOverride-20">“Ne kadar süre kalacağıma bağlı ama şimdilik idare edebilirim.”  </span></p>
			<p class="paragraf"><span class="CharOverride-20">“Tamam o zaman. Daha sonrasını o zaman düşünürsünüz.”</span><span class="CharOverride-20">  </span></p>
			<p class="paragraf"><span class="CharOverride-20">“Peki ya siz? Siz kimsiniz?”  </span></p>
			<p class="paragraf"><span class="CharOverride-20">“Benim adım Kamita. Tanrı anlamına gelen </span><span class="CharOverride-23">kami</span><span class="CharOverride-20"> ve tarla anlamına gelen </span><span class="CharOverride-23">ta</span><span class="CharOverride-20"> ideogramı ile yazılıyor ve Kamita diye okunuyor, Kanda değil. Eskiden beri buraya yakın bir yerde oturuyorum.”  </span></p>
			<p class="paragraf"><span class="CharOverride-20">Kino, bir cesaretle sordu, “Kamita Bey, size bir şey sormak istiyorum. Bugüne değin hiç bu çevrede yılana rastladınız mı?”</span><span class="CharOverride-20">  </span></p>
			<p class="paragraf"><span class="CharOverride-20">Kamita bu soruyu yanıtlamadı. “Anladınız değil mi? Uzaklara gidip olabildiğince sık yer değiştirin. Ve her pazartesi ve perşembe bana kartpostal</span><span class="CharOverride-20"> </span><span class="CharOverride-20">gönderin, böylece başınıza bir şey gelmediğini anlamış olurum.”  </span></p>
			<p class="paragraf"><span class="CharOverride-20">“Kartpostal mı?”  </span></p>
			<p class="paragraf"><span class="CharOverride-20">“O yöreye ait resimli herhangi bir kartpostal.”  </span></p>
			<p class="paragraf"><span class="CharOverride-20">“Peki hangi adrese?”  </span></p>
			<p class="paragraf"><span class="CharOverride-20">“İzu’daki teyzenizin adresine. Gönderici adı ve herhangi bir şey yazmayın karta. Sadece alıcının adres yerini doldurun. Bu çok önemli, sakın unutmayın.”  </span></p>
			<p class="paragraf"><span class="CharOverride-20">Kino şaşkınlıkla onun yüzüne baktı. “Siz teyzemi tanıyor m</span><span class="CharOverride-20">usunuz?”  </span></p>
			<p class="paragraf"><span class="CharOverride-20">“Evet, teyzenizi iyi tanırım. Aslına bakarsanız, benden o istemişti size göz kulak olmamı. Ne var ki, beklentisini karşı­</span><span class="CharOverride-20">layamadım.”  </span></p>
			<p class="paragraf"><span class="CharOverride-20">Bu adam kimin nesiydi acaba? Kamita söylemediği sürece Kino’nun öğrenmesi mümkün görünmüyordu.   </span></p>
			<p class="paragraf"><span class="CharOverride-20">“Dönüşünüzün mümkün olacağı zaman size haber vereceğim. Kino Bey, o zamana değin buralara pek yaklaşmayın. Anladınız, değil mi?”  </span></p>
			<p class="paragraf20">  </p>
			<p class="paragraf"><span class="CharOverride-20">Kino o akşam seyahat çantasını hazırladı. </span><span class="CharOverride-23">Bir</span><span class="CharOverride-20"> </span><span class="CharOverride-23">sonraki şiddetli yağmurdan önce burayı terk etmelisiniz.</span><span class="CharOverride-20"> Bu çok ani bir uyarıydı</span><span class="CharOverride-20">. Açıklama yapmayınca, nedenini anlamamıştı. Ancak Kino, Kamita’ya güveniyordu. Konuşmanın içeriği çok emir verir gibi olsa da Kino ondan hiç şüphelenmemişti. Kamita’nın sözlerinde mantığı aşan, garip bir ikna edicilik vardı. Kıyafetlerini ve temizlik malzemelerini orta boy omuz çantasına doldurdu. Bu çantayı, spor malzemeleri şirketi için çalışırken kullanırdı, eşyalarını hep kendi yerleştirirdi. Bu yüzden uzun yolculuklarda yanına ne alması gerektiğini, nelerin gerekmediğini çok iyi bilirdi.  </span></p>
			<p class="paragraf"><span class="CharOverride-20">Sabah olunca, “Bir süre kapalıyız, özür dileriz” yazılı not kâğıdını barın kapısına iliştirdi. Ancak nereye gitmesinin iyi olacağı hakkında hiçbir fikri yoktu. Kuzeye mi, güneye mi gitmeliydi, onu bile bilmiyordu. Bu yüzden de ayakkabı satışı yaptığı zamanlardaki rotayı aynen takip etmeye karar verdi. Şehirlerarası otobüse binip Takamatsu’ya hareket etti. Şikoku’da bir tur atıp sonra Kyuşu’ya geçecekti.</span><span class="CharOverride-20">  </span></p>
			<p class="paragraf"><span class="CharOverride-20">Takamatsu istasyonunun yakınlarında bir otelde üç gün geçirdi. Amaçsızca şehirde gezindi, birkaç kez sinemaya gitti. Öğle saatlerinde bomboş oluyordu sinemalar, izlediği filmler ise çok sıkıcıydı. Gün batımında otel odasına dönüp televizyon izliyordu. Teyzesinin önerisine uyup eğitici programlar seçip seyretti. Ancak işe yarar bir bilgi edinemedi. Takamatsu’da geçirdiği ikinci gün perşembeydi; 24 saat açık</span><span class="CharOverride-20"> </span><span class="CharOverride-20">marketten bir kartpostal satın aldı, üzerine teyzesinin adresini yazıp pul yapıştırdı. Kamita’nın dediği üzere başka bir şey yazmadı karta.  </span></p>
			<p class="paragraf"><span class="CharOverride-20">Üçüncü günün akşamı bir hayat kadınıyla birlikte oldu. Te­­</span><span class="CharOverride-20">lefon numarasını taksi şoföründen almıştı. Yirmi yaşlarında genç bir kadındı, ince, güzel bir vücudu vardı. Ancak baştan sona tatsız bir seks olmuştu. Cinsel ihtiyacını gidermek bir yana daha da artmıştı şehveti.  </span></p>
			<p class="paragraf"><span class="CharOverride-20">“İyi düşünün lütfen” demişti Kamita, “bu üzerine düşünülmesi gereken ciddi bir sorun.” Ancak ne kadar düşünürse düşünsün, sorunun ne olduğunu bulamıyordu.  </span></p>
			<p class="paragraf20">  </p>
			<p class="paragraf"><span class="CharOverride-20">Yağmurlu bir akşamdı. Şiddetli değildi ama dinmek bilmeyen güz yağmurlarından biriydi. Tekrarı bol, sıkıcı itiraflar gibi, sonu gelmiyordu. Ne zaman yağmaya başladığını hatırlamıyordu</span><span class="CharOverride-20"> bile Kino. Yağmurun getir</span><span class="CharOverride-20">diği, serin ve nemli bir güçsüzlük duygusuydu yalnızca. Şemsiyesini alıp dışarı çıkarak bir yerlerde akşam yemeği yemek bile gelmiyordu içinden. Hiçbir şey yemese de olurdu bu akşam. Yatağın başucuna denk gelen pencerenin camından ince yağmur damlaları süzülüyor, birbirine yetişen yağmur damlaları yeni şekiller oluşturuyordu. Kino, camda oluşan şekillerdeki küçük değişiklikleri zihninde durduram</span><span class="CharOverride-20">adığı çağrışımlarla gözlemliyordu. O şekillerin ardında karanlık cadde genişleyip gidiyordu. Cep boy şişeden viski doldurdu bardağına, eşit miktarda madensuyu koyarak seyreltip buzsuz iç</span><span class="CharOverride-20">ti. Koridordaki buz makinesine kadar gitmeye erinmişti. İçkinin ılıklığı, keyifsizliğini artırdı.  </span></p>
			<p class="paragraf"><span class="CharOverride-20">Kino, Kumamoto’da ucuz bir otelde kalıyordu; alçak tavan, dar bir yatak, küçük bir televizyon, ufacık bir küvet, fakir bir buzdolabı. Odadaki her şey öylesine küçüktü ki kendini orada dev gibi hissediyordu neredeyse. Ancak bu dar alandan rahatsızlık duymadan bütün gününü odada geçirdi. Yağmur yağıyordu, yakınlardaki 24 saat açık olan markete gidip gelmek dışında, odadan hiç çıkmadı. Marketten cep boy viski, madensuyu ve çerez alıyordu. Yatağa kıvrılıp kitap okuyor, kitaptan sıkılınca televizyon izliyor, ondan sıkılınca yine kitaba dönüyordu.   </span></p>
			<p class="paragraf"><span class="CharOverride-20">Kumamoto’daki üçüncü günüydü. Banka hesabında hâlâ yeterli miktarda parası vardı, istese çok daha iyi bir otelde de kalabilirdi. Ama şimdiki haline bu yerin daha uygun olduğunu düşünüyordu. Böylesine dar bir yerde kalınca, gereksiz şeyler düşünmüyor, ayrıca elini uzattığında her şeye ulaşabiliyordu. Bu durumdan beklenmedik şekilde memnundu. Tek eksiği müzikti. Teddy Wilson, Vic Dickenson, Buck Clayton; bu eski dönem caz müzisyenlerinin parçalarını dinlemek için bazen ölesiye bir istek duyuyordu. Sağlam bir teknik, anlaşılır notaları çalmanın verdiği sade mutluluk, harikulade bir iyimserlik duygusu. Kino’nun şu an tam da ihtiyacı olan, bunun gibi, günümüzde artık yapılmayan türden müzikti. Ancak plak koleksiyonundan ayrı düşmüştü. Işıkları kapattı, sessizdi oda. “Kino”nun kapalı hali, barın içi geldi gözünün önüne. Dar sokak, büyük salkımsöğüt. Kapıda asılı notu görüp geri dönen müşteriler. Kedi ne yapıyordu acaba? Geri gelmiş olsa bile, kapısının kapatıldığını görünce hayal kırıklığı yaşamış olmalıydı. Ve sırrını çözemediği yılanlar hâlâ evin çevresinde sessizce dolaşıyorlar mıydı? </span><span class="CharOverride-20">  </span></p>
			<p class="paragraf"><span class="CharOverride-20">Otelin sekizinci katındaki odasının tam karşısındaki binanın ofis pencereleri görülüyordu. Her haliyle ucuz, yüksek binalardı bunlar. Sabahtan akşamüzerine dek, bu binalarda çalışan insanları odasının camının ardından izleyebiliyordu. Bazı pencerelere jaluzi çekildiğinden içerisini sadece kısmen görebiliyor, ne iş yaptıklarını tam olarak anlayamıyordu. Kravatlı erkeklerin girip çıktığı ofislerde kadınlar bilgisayar başında klavye tuşlarına basıyor, telefonları yanıtlıyor, belgeleri düzenliyorlardı. Özellikle ilgi çekici bir manzara değildi. Çalışan insanların yüz ifadeleri de görünüşleri de, aynı şekilde sıradandı. Kino’nun onları uzun saatler boyunca sıkılmadan izlemesinin tek nedeni, yapacak başka bir şeyinin olmayışıydı. Ve Kino’ya asıl sıradışı gelen ya da onu şaşırtan şey, bu insanların yüzlerinde bazen çok mutlu ifadelerin de yer almasıydı. Aralarında ağız dolusu kahkahalar atanlar bile vardı. Bu nasıl olabilirdi? Hiç de cazip görünmeyen bir ofis ortamında tüm gün çalışıp hiç de ilginç olmayan işler (en azından Kino’ya göre) peşinde koşup, nasıl bu kadar mutlu olabiliyorlardı? Onun anlayamayacağı bir sır mı saklıydı bu işte? Böyle düşününce, yüreği daraldı Kino’nun.  </span></p>
			<p class="paragraf"><span class="CharOverride-20">Şehir değiştirme zamanı yaklaşmıştı. </span><span class="CharOverride-23">Olabildiğince sık yer değiştirin</span><span class="CharOverride-20">, demişti Kamita. Ancak Kino, Kumamoto’nun bu dar otel odasından bir türlü ayrılamıyordu. Ne gitmek ne de görmek istediği bir yer vardı. Dünya hiçbir işaretin yer almadığı uçsuz bucaksız bir denizdi sanki; Kino ise rota ve çapasını yitirmiş bir tekne. Kyuşu haritasını açıp nereye gideceğine karar vermeye çalışırken, deniz tutmuş gibi midesi bulandı. Sonra yatağa uzanıp kitap okudu, ara sıra başını kaldırıp karşı binadaki çalışanları gözledi. Bir süre sonra sanki bedeni hafiflemiş, derisi saydamlaşmış gibi hissetti.  </span></p>
			<p class="paragraf"><span class="CharOverride-20">Bir gün öncesi pazartesiydi. Kino, otelin hediyelik dükkâ­nın­dan Kumamoto Kalesi manzaralı bir kartpostal almış, üzerine teyzesinin adını ve İzu’daki adresini yazıp pul yapıştırmıştı. Eline aldığı karta uzun süre boş boş bakmıştı. Tam da kartpostallara uygun bir manzaraydı; mavi gök, beyaz bulutlar arasında yükselen görkemli Kumamoto Kalesi. “Diğer adıyla Ginnan Kalesi. Japonya’daki üç ünlü kaleden biri” diye bir açıklama notu yazılıydı. Ne kadar bakarsa baksın, bu kaleyle kendi arasında tek bir bağ kuramamıştı Kino. Sonra ani bir dürtüyle kartın arka tarafını çevirip boş kısma yazmaya başlamıştı.  </span></p>
			<p class="paragraf20">  </p>
			<p class="paragraf"><span class="CharOverride-23">“Teyzeciğim, nasılsınız? Beliniz nasıl oldu? Ben hâlâ tek başıma oradan oraya seyahat ediyorum. Bazen yarı saydam bir </span><span class="CharOverride-23">hale gelmişim gibi hissederken buluyorum kendimi. Yeni yakalanmış mürekkepbalığı gibi, iç organlarım saydamlaşmış, bakınca görülecekmiş gibi geliyor. Bunun dışında sağlığım yerinde. Yakın zamanda İzu’da ziyaretinize gelebilmeyi ümit ediyorum. Kino.”  </span></p>
			<p class="paragraf20">  </p>
			<p class="paragraf"><span class="CharOverride-20">Ona birdenbire bu notu yazdıran neydi, Kino da bilmiyordu. Kamita bunu yapmasını kesinlikle yasaklamıştı oysa; adres dışında karta tek bir şey bile yazmamalıydı. “Sakın unutmayın” demişti Kamita. Ancak Kino artık kendini durduramayacak hale gelmişti. Bir noktada tekrardan buluşmalıydı gerçeklikle. “Böyle yapmazsam ben artık ben olmaktan çıkacağım. Hiçbir yere ait olmayan birine dönüşüp kaybolup gideceğim” diye düşünüyordu. Kino’nun eli neredeyse kendiliğinden kartın dar boşluğuna küçük, kalın harfleri dolduruvermişti. Ve fikrini değiştirmeden hızlıca otelin yakınında bulunan posta kutusuna kartpostalı atıp gelmişti.  </span></p>
			<p class="paragraf20">  </p>
			<p class="paragraf"><span class="CharOverride-20">Uyandığında yatağın başucundaki dijital saat iki onbeşi gösteriyordu. Birisi kapıyı tıklatıyordu. Kuvvetlice vurmu­yor­du ama becerikli bir marangozun çivi çakması gibi sade bir tokluk ve ısrar vardı bu seste. Kapıya vuran </span><span class="CharOverride-23">her kimse</span><span class="CharOverride-20"> Kino’nun sesi duyduğundan emindi. Bu sesin Kino’yu gece yarısı derin uykusundan, huzurlu dinlenme ortamından çekip çıkardığını, onu zalimce kendine getirmiş olduğunu biliyordu.</span><span class="CharOverride-20">  </span></p>
			<p class="paragraf"><span class="CharOverride-20">Kapının ardında kimin olduğunu tahmin edebiliyordu Ki</span><span class="CharOverride-20">no. Kapının bu şekilde çalınışı, Kino’nun yataktan kalkıp onu a</span><span class="CharOverride-20">çmasını talep ediyordu. Güçlü ve ısrarlı bir şekilde. O kişinin kapıyı dışarıdan açacak gücü vardı kuşkusuz. Ama kapı Kino’nun eliyle içeriden açılmalıydı.  </span></p>
			<p class="paragraf"><span class="CharOverride-20">Kino, bu ziyareti her şeyden çok istediğini, aynı zamanda da bu ziyaretin onu her şeyden çok korkuttuğunu bir kez daha anl</span><span class="CharOverride-20">amıştı. Evet, belirsizlik denilen şey sonuçta iki uç nokta arasındaki boşluğu kucaklamak değil miydi zaten? “İncindin değil mi, az da olsa?” diye sormuştu karısı ona. “Ben de insanım nihayetinde, incitici bir durumda incinirim” diye yanıtlamıştı. Ama bu doğru değildi. En azından yarısı yalandı bunun. </span><span class="CharOverride-23">İncinmem gereken zamanda yeterince incinmedim</span><span class="CharOverride-20">, diye itiraf etti kendine. “Gerçek ıstırabı hissetmem gereken bir zamanda, duygularımı bastırdım. Şiddetli acı çekmeyi kabul etmemek için, olanlarla gerçekçi biçimde ve doğrudan yüzleşmekten kaçındım. Sonuç olarak da bu şekilde içi boş, cansız bir yürekle yaşıyorum şimdi. Ve zeki yılanlar yüreğimdeki o boş yeri ele geçirip, serinkanlı bir şekilde kalplerini oraya gizlemeye çalışıyorlar.”  </span></p>
			<p class="paragraf"><span class="CharOverride-20">“Burası sadece benim için değil muhakkak </span><span class="CharOverride-23">başkalarının</span><span class="CharOverride-20"> da kendilerini rahat hissettiği bir yerdi” demişti Kamita. Onun ne kastettiğini şimdi, nihayet anlamıştı Kino.   </span></p>
			<p class="paragraf"><span class="CharOverride-20">Kino yorganı</span><span class="CharOverride-20"> </span><span class="CharOverride-20">başının üstüne çekip gözlerini kapattı. İki eliyle kulaklarını tıkayıp kendi dar dünyasına sığındı. Sonra kendi kendine, “Hiçbir şey görmüyorum, hiçbir şey duymuyorum” dedi. Ancak kapının vurulmasını durduramıyordu bir türlü. Dünyanın öteki ucuna da kaçsa, iki eliyle kulaklarını kapatsa da, yaşadığı sürece, bilinci azıcık da olsa yerinde olduğu sürece bu kapı vurulması sesi onu takip edecekti. Vurulan otelin kapısı değildi; onun yüreğinin kapısı çalınıyordu. Kimse bu sesten kaçıp kurtulamazdı. Sabaha dek –eğer onun için sabahı görme ihtimali hâlâ varsa– uzun bir zaman vardı önünde.  </span></p>
			<p class="paragraf"><span class="CharOverride-20">Ne kadar süre geçtiğini bilmiyordu ama bir an kapı vurulma sesinin kesilmiş olduğunu fark etti. Ayın arka yüzü gibi sessizdi etraf. Buna rağmen Kino</span><span class="CharOverride-20">, yorganı başının üstüne çekmiş halde kalmaya devam etti, kıpırdamadı. Tedbirsizlik etmek olmazdı. Mümkün olduğunca ses çıkarmamaya çalıştı, sessizlik içinde uğursuz bir işaret yakalamaya çalıştı. Kapının ardındaki kişi o kadar çabuk pes etmiş olamazdı; acelesi yoktu ki. Ay henüz görünmüyordu. Soluklaşmış yıldızlar karaltı halinde süzülüyordu gökyüzünde. Dünya bir süre daha onlara aitti. </span><span class="CharOverride-23">Onlar</span><span class="CharOverride-20">ın farklı yöntemleri vardı. Talepleri farklı şekiller alabiliyordu. Karanlığın kökleri yer altından uzanabiliyordu istediği yerlere kadar; sabırla bekleyip, zayıf yerini bulunca sert kayayı parçalayabiliyordu.  </span></p>
			<p class="paragraf"><span class="CharOverride-20">Tahmin ettiği gibi vurulma sesi yeniden başladı. Ancak bu sefer ses başka yerden geliyordu. Öncekine göre çok daha yakındı, sözün tam anlamıyla kulağının dibindeydi. O her kimse, yatağın başucundaki pencerenin dışındaydı. Binanın sekizinci katına tırmanıp duvara tutunmuş, yüzünü yağmurdan ıslanmış cama dayayıp tak tak vurmaya devam ediyordu; başka türlü olamazdı.  </span></p>
			<p class="paragraf"><span class="CharOverride-20">Tıklatma şekli öncekiyle aynıydı. İki kez vuruşun ardından iki kez daha; biraz durup iki kez daha. Bu şekilde sürüp gi­</span><span class="CharOverride-20">diyordu. Ses önce yükseliyor sonra tuhaf biçimde azalıyordu. Heyecanlanmış bir kişinin kalp atış ritmi gibi.  </span></p>
			<p class="paragraf"><span class="CharOverride-20">Perde açıktı; cama vuran yağmur damlalarını seyrederek uykuya dalmıştı. Şimdi yorgandan başını çıkarsa karanlık camın ardında göreceği şeyi iyi kötü hayal edebiliyordu Kino. Hayır, hayal etmiyordu. Hayal etme denilen o zihin faaliyetini bırakmalıydı. Ne olursa olsun, </span><span class="CharOverride-23">onu</span><span class="CharOverride-20"> görmemeliydi. İçi ne kadar boş olsa da, şimdi çarpan aslında onun yüreğiydi. Ne kadar cılız da olsa hâlâ orada insan sıcaklığı vardı. Birkaç özel hatıra, sahilde bir kazığa dolanmış deniz yosunları gibi sessiz bir şekilde yüksek dalgaları bekliyordu. Birkaç duyguya asılıp çekse, kopup kanayabilirdi. Yüreğinin yine bilmediği yerlere sürüklenmesine artık izin veremezdi.  </span></p>
			<p class="paragraf"><span class="CharOverride-23">“Benim adım Kamita. Tanrı anlamına gelen kami ve tarla anlamına gelen ta ideogramı ile yazılıyor ve Kamita diye okunuyor, Kanda değil. Buraya yakın bir yerde oturuyorum.”  </span></p>
			<p class="paragraf"><span class="CharOverride-23">“Bunu unutmayacağım” dedi iri olanı.  </span></p>
			<p class="paragraf"><span class="CharOverride-23">“İyi fikir. Hatıralar yararlı olabilir” dedi Kamita.  </span></p>
			<p class="paragraf20">  </p>
			<p class="paragraf"><span class="CharOverride-23">Kamita’nın evin önündeki salkımsöğütle bir bağı vardır belki, </span><span class="CharOverride-20">diye düşündü Kino. Salkımsöğüt onun ve küçük evin koruyucusuydu. Mantık dışı olsa da bir kez bu düşünce aklına gelince, her şey yerli yerine oturmuştu sanki. Kino, yemyeşil dalları yerlere doğru sarkan salkımsöğüdü getirdi gözünün önüne. Yazın ön bahçeye serin gölgesi düşerdi. Yağmurlu günlerde sayısız gümüşi su damlası, yumuşak yaprakları üzerinde pırıl pırıl parlardı. Rüzgârsız günlerde sessizlik içinde derin düşünceye dalar gibi kımıldamadan durur, rüzgârlı günlerde ise telaşlı, huzursuz bir yürek gibi çırpınırdı dalları. İnce, esnek dallarına becerikli bir şekilde konmayı başaran küçük kuşlar cıvıl cıvıl öter, sonra yine uçup giderlerdi. Kuşlar uçup gittikten sonra dal bir süre daha sağa sola sallanırdı keyifle.  </span></p>
			<p class="paragraf"><span class="CharOverride-20">Kino, yorganın altında bir böcek gibi büzülmüş, gözlerini sımsıkı kapatmış, yalnızca salkımsöğüdü düşünüyordu. Onun rengini, şeklini, dallarının salınışını, tek tek canlandırıyordu gözünün önünde. Sonra gün doğsun istedi. Etraf karanlıktan aydınlığa yavaşça geçerken, karga ve küçük kuşlar uyanıp günlük rutin devinimlerine başlayacaklardı; o ise sabırla beklemek zorundaydı. Tek yapabileceği kuşlara güvenmekti. Kanatları ve gagaları olan kuşlara. Onların sesini duyana dek yüreğini boşaltmamalıydı. Yoksa o boşluk, orada oluşan gerçek boşluk, tüm kuşları içine çekiverirdi.  </span></p>
			<p class="paragraf"><span class="CharOverride-20">Salkımsöğüt yeterli gelmeyince, kül rengi dişi kediyi getirdi aklına, onun kavrulmuş deniz yosununu nasıl keyifle yediğini hatırladı. Tezgâh taburesinde kendini kitap okumaya kaptırmış Kamita geldi gözünün önüne; koşu parkurunda eziyetli antrenmanlarını sürdüren genç atletlerin görüntüsünü canlandırdı zihninde; Ben Webster’ın “My Romance”deki güzel solosunu hatırladı (çalma sırasında iki kez elinin sürtünme sesi geliyordu, gırç, gııırç diye). </span><span class="CharOverride-23">Hatıralar yararlı olabilir</span><span class="CharOverride-20">. Sonra saçını kısa kestirmiş, yeni, mavi bir tek parça elbise giymiş haliyle eski karısı geldi aklına. Ne yaşamış olurlarsa olsunlar, eski karısının yeni bir yerde mutlu ve sağlıklı bir yaşam sürmesini diledi. </span><span class="CharOverride-23">Vücudunda yara izleri olmasın bana yeter</span><span class="CharOverride-20">, diye düşündü. Yüzüne bakarak özür dilemişti Kino’dan ve o da kabul etmişti. Olanları unutmakla kalmayıp aynı zamanda onu artık affetmeliydi.</span><span class="CharOverride-20">  </span></p>
			<p class="paragraf"><span class="CharOverride-20">A</span><span class="CharOverride-20">ncak za</span><span class="CharOverride-20">man hiç de düzgü</span><span class="CharOverride-20">n akmıyordu sanki. İhtirasın kan­</span><span class="CharOverride-20">lı ağırlığı, pişmanlığın paslı çapası, anın olması gere­</span><span class="CharOverride-20">ken akışın</span><span class="CharOverride-20">ı engelliyordu; bir ok gibi dosdoğru uçup gitmiyordu zaman. Yağmur yağmaya devam ediyordu, saatin rakamları birbirine karışıyor, kuşlar derin uykularına devam ediyor, yüzü olmayan bir postacı sessizce kartpostalları ayırmakla uğraşıyor, karısı güzel biçimli göğüslerini şiddetle havada sallıyor, birisi ısrarla camı tıklatıyordu. Onu derin bir labirente çekmeye çalışır gibi, düzenliydi bu vuruş. Tık tık, sonra yine tık tık. “Gözünü kaçırmadan doğrudan bak bana” diye fısıldadı bir ses kulağına, “ben senin yüreğinim.”  </span></p>
			<p class="paragraf"><span class="CharOverride-20">Yaz rüzgârıyla salınmaya devam ediyordu salkımsöğüdün dalları. Kino’nun içindeki küçük, karanlık bir odada, sıcak bir el onun eline doğru uzanmış, onu tutmaya çalışıyordu. Kino, gözlerini sımsıkı kapatmış, o tenin sıcaklığını, yumuşak varlığını hissediyordu. Bu, onun çok uzun zamandır unuttuğu bir şeydi. </span><span class="CharOverride-23">Elbette incindim ben, hem de çok incindim</span><span class="CharOverride-20">. Gözlerinden yaşlar süzüldü. Karanlık, sessiz bir odada.  </span></p>
			<p class="paragraf"><span class="CharOverride-20">Bu sırada dünya durmaksızın yağan yağmurun serinliğiyle ürperiyordu.  </span></p>
			<div class="_idFootnotes">
				<div class="_idFootnote">
					<p class="dipnot"><a class="_idFootnoteAnchor" href="#footnote-225-6-backlink" id="footnote-225-6">6</a><span class="CharOverride-19" xml:lang="tr-TR"> Japon evlerinde kullanılan hasır. (ç.n.)</span></p>
				</div>
			</div>
		</div>
	</body>
</html>