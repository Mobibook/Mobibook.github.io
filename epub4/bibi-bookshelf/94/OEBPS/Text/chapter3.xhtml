<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title>Handan</title>
  <link href="../Styles/main.css" rel="stylesheet" type="text/css"/>
</head>

<body class="chapter epub-type_chapter">
  <div class="letter html5_article" id="l-10">
    <h1>Neriman’dan Refik Cemal’e</h1>

    <p class="right">13 Nisan 1320<a class="si-noteref epub-type_noteref" href="#f232" id="backlink-232">232</a></p>

    <p>Nâzım-Handan hikâyesi seni pek çok merakta bırakmış, aman mabadi<a class="si-noteref epub-type_noteref" href="#f233" id="backlink-233">233</a> diye feryat ediyorsun. Zaten ben de yazacaktım. Yalnız birkaç gündür dikişlerle çok meşguldüm. Şimdi devam ediyorum:</p>

    <p>Handan’ın sana gönderdiğim son Maltepe mektubunu aldıktan sonra ondan on beş gün mektup almamıştım. Arada amcam gelip gidiyordu. Soruyorduk. İyi, dersleriyle meşgul diyordu. Fakat bu sükût, muhayyilemi o kadar gıcıklıyordu ki âdeta meraktan, sabırsızlıktan yerimde oturamaz bir dereceye gelmiştim. Handan’ın yeni hocası Nâzım nasıl hayali ve fevkalade şeylere zemin olabilecek bir çehre idi? Bir de hissediyordum ki pek tabii bir surette Nâzım’dan bahsederken Handan benden bir şey saklıyor. İşte bu müphem düşüncelerden kurtulmak için ben, ister istemez teyzemin yanında kalıyordum. Çünkü on iki yaşında Saffet’le on yaşındaki Şehper’e derdimi anlatamıyordum. Teyzemle, Handan’ın Maltepe hayatı hakkında konuşurken o, lakırdıyı hep evlendirmek meselesine döndürürdü. Ben:</p>

    <p>— Handan yeni on yedi yaşına girdi. Henüz tahsili bitmedi. Hiç olmazsa evlenmek için yirmi yaşında olmalı, derdim. O tehevvürle<a class="si-noteref epub-type_noteref" href="#f234" id="backlink-234">234</a>:</p>

    <p>— Tahsili bitirmek bir kız için ne demek? Birkaç lisan biliyor, artık kâtip<a class="si-noteref epub-type_noteref" href="#f235" id="backlink-235">235</a> olacak değil ya! Hele bu yaşta kendinin koca düşünmemesi pek acayip; vakti çarçabuk geçecek, yirmi yaşında evlenilir mi hiç? Ben on dördümde evlendim, büyükannen on ikisinde. Zavallı anneciğim benden altı ay büyük evlendi idi.</p>

    <p>Bu eski kadınların erken evlenmek deliliklerine Handan’la pek çok gülerdik. Bir gün yine evlenmek lakırdısı olurken Handan:</p>

    <p>— Anneciğim, bir odada yedi hanım olsa evlenmek yaşlarını söyleseler ve on dörtten başlasalar hep birer yaş ine ine, en sonunda yedi yaşında evlenmek düşüyor, demişti.</p>

    <p>Fakat teyzem olanca soğukkanlılığıyla:</p>

    <p>— Ben yedi yaşında iken sizin on yedi yaşınızdan iyi erkek idare edecek halde idim, demişti. Handan böyle mübahaselerde o kadar bizi güldürürdü ki şimdi teyzemle yalnız lakırdı etmekten eski hazzı duymuyordum. Arada yalnız Handan’ın mektuplarından bazı parçalar okurdum. Teyzem mektup yazısı okuyamadığından ne kadarını okuduğumun farkına varmazdı. Hemen her vakit başını sallayarak aynı mevzuya döner:</p>

    <p>— Kızın bir erkekten çok akıllı olduğuna şüphem yok, onda eksik olan akıl değil ki. Zaten hep bu başka kızlara benzemeyen hâlleri onu evde bırakacak diye korkuyorum. Bu delilikleri affettirecek kadar bari güzel olsa!</p>

    <p>— Fakat teyze, Handan pek güzeldir, dememe köpürür, âdeta haykırarak:</p>

    <p>— Zaten sen ve Handan’ın deli ahbapları güzeli çirkini bilmezsiniz ki! Tövbe ama, âdeta bu kız, kitaplarından üstünüze bir şey okuyup üflüyor diyeceğim, derdi. Ve şimdi Nâzım Bey’in yanına Handan’ın çıkmasına olanca kuvvetiyle muterizdi<a class="si-noteref epub-type_noteref" href="#f236" id="backlink-236">236</a>:</p>

    <p>— İnşallah, Bey onu da buraya getirmekten vazgeçer.</p>

    <p>O, ötekilerden genç gibi. Tehlikeli olur zannederim.</p>

    <p>— Handan’ın piyano hocalarında gençler yok muydu, teyze?</p>

    <p>— Haydi, sen laf anlamıyorsun, Neriman!</p>

    <p>Nihayet sabırsızlıkla uykumu bile kaybettiğim bir sabah kapının önünde bir araba durdu. Ve ben, kalbim ağzımda, aşağı koştum. Handan, memnun ve mütebessim, Boğaz’ın havasını ciğerlerine doldurmak istiyormuş gibi nefes alarak koştu. Hepimizin ayrı ayrı boynuna atıldı. En çok teyzemin boynunda asılı kaldı, çünkü hep evden uzaklaştığı zamanlar teyzemin belki hayırhah fakat hazmı müşkül itirazlarını unutmuş gelirdi.</p>

    <p>— Benim güzel anneciğim!</p>

    <p>— Dur bakayım çocuk, sen de iyileşmişsin, yanakların gözlerin renkli. Fakat ne kadar, ne kadar yanmışsın!</p>

    <p>— Beş gömlek daha karardım anne değil mi? Şimdi bir gömlek siyahlık bir ayda çıkarsa beş ay görücüye çıkmak yok! Yaşasın Maltepe güneşi!</p>

    <p>— Allah akıllar versin, Handan!</p>

    <p>Handan’ı böyle gittiği gibi gelmiş bulmak ne iyi bir şeydi, bilsen, Refik. Hele biraz zaman için bile ayrılsak Handan değişmiş gelecek diye korkardım. Onun daima muhitinden renk ve şekil alan müteharrik ve seyyal<a class="si-noteref epub-type_noteref" href="#f237" id="backlink-237">237</a> bir şahsiyeti vardır. Bununla beraber, bilmem nasıl, eski rabıtaları her gün daha kuvvetlenir ve büyür.</p>

    <p>Handan geldiği zaman Nâzım’ın bir hafta sonra derse geleceğini işitmiştim. İlk iki gün Nâzım’dan pek o kadar bahsetmedi. Fakat üçüncü, dördüncü günü mükalemelerimizde Nâzım’ın bir hissesi olmaya başladı.</p>

    <p>— Nâzım’dan harem halkı ne kadar memnundu. İhtiyar, genç hepsi tepesine çıkıyorlar. Hepsiyle konuşacak lakırdı buluyordu. Komşulara bile yetişiyordu. Hele teyze hanımın turşuları ve reçellerini hep o idare ediyordu. En iyisi politikadan çok bahsetmiyor, yalnız Anadolu’da çok dolaşmış, o hayattan bahsediyor.</p>

    <p>Bu Anadolu lakırdısı Handan’ın yüzüne gölgeler getirir, sonra devam eder:</p>

    <p>— Bir iki kere hapse girmiş, sosyoloji dersimizde başka memleketlerin hapishaneleriyle beraber bizimkinden de bana bahsetti. Ah, ne müthiş! Kurtulması masumiyetinden ziyade talebesinin nüfuzundanmış: Bilmem o zaman İzzet Paşa’nın oğluna mı akrabasına mı ders verirmiş. Nâzım doğrudan doğruya Sultan Hamid için bir şey söylemiyor ama eskiden babam filan şikâyet ederken kulağıma girmeyen şeyler bugün beni artık hasta ediyor.</p>

    <p>Bir zaman sonra yine Nâzım’ın ihtisasatından, efkârından bahsetmeye başlardı. Bu efkâr ve ihtisasat Handan’ın şahsiyetini eşmiş, bütün ateşini ve bütün yeni kabiliyetlerini meydana çıkarmıştı. Gözleri hep intizarla<a class="si-noteref epub-type_noteref" href="#f238" id="backlink-238">238</a> yanar dururdu. Birdenbire arada:</p>

    <p>— Niçin bugün gelmedi, bilmem, derdi.</p>

    <p>— Hani perşembe günü derse gelecekti?</p>

    <p>— Öyle ama dersten evvel bir gün uğrayacağını da söylüyordu. Aklıma geldi, teyzen pek bu ders meselesine ehemmiyet vermiyor, galiba ciddi telakki etmiyor.</p>

    <p>— Kim bilir!</p>

    <p>Bazen de uzun dalgınlıklardan uyanır, gözlerinde şeytani bir şule ile:</p>

    <p>— Nâzım, benim kadar onun da dimağını kimse anlayamamış olduğunu söyleyip duruyor. Bu Salim Bey’e benzemez mi, ha?</p>

    <p>Fakat birdenbire yine yüzü kızarır:</p>

    <p>— Salim Bey beni güzel bulur, o bulmuyor ki.</p>

    <p>— Güzelliğe ne çok ehemmiyet veriyorsun, Handan’cığım!</p>

    <p>— Elbet ya!</p>

    <p>Salı günü muayyen zamandan iki gün evvel Handan’ın asabiyeti son dereceyi buldu. O gece bana o kadar Nâzım’dan bahsetti ki uyur uyumaz Nâzım’ı rüyamda görmeye başladım. Gece yarısı uyandığım vakit Handan, mağmum<a class="si-noteref epub-type_noteref" href="#f239" id="backlink-239">239</a> ve sakit, gözleri şamdanın alevine dikili, hâlâ uyuyamamıştı.</p>

    <p>— Hâlâ niçin uyumadın Handan?</p>

    <p>— Uyuyamıyorum, Neri. Artık hiç, hiç gelmeyecek zannediyorum.</p>

    <p>— Keşke hiç gelmese, Handan. Artık bu adamdan canım sıkıldı.</p>

    <p>Halbuki bu, sıkıntıdan ziyade Nâzım’ın Handan’ın kalbinde tuttuğu yeri kıskanmaktı.</p>

    <p>Handan ertesi gün dalgın uyurken yavaşça giyindim, çıktım. Teyzemin kapısından geçerken cezve tıkırtısı ile bir de kahve kokusu duydum. Teyzem amcamın kahvesini hazırlıyordu. Ayak sesimi duyunca seslendi. Ben de içeriye daldım.</p>

    <p>Amcam yatağın başındaki alçak koltukta geceliği ile sigarasını içiyor, ilk kahvesini bekliyordu. Çünkü sabahları o, on beşer dakika fasıla ile iki kahvesini, beş altı sigarasını içmeden koltuğundan kalkmaz.</p>

    <p>Teyzem dizleri üzerinde, dudakları kısık, mühim bir şey yapıyormuş tavrıyla kahveyi, şekeri cezveye koyup cezveyi ispirto lambası üzerinde kaynatırken hiç lakırdı etmiyordu. Kahve köpüklenip kabardıktan sonra fincana koydu, tepsiye yerleştirdi, elime sıkıştırdı.</p>

    <p>— Şimdi amcanın kahvesini ver de annelerin gibi erkek hizmetini öğren bakalım.</p>

    <p>Ben azıcık alaylı bir tavırla amcamın kahvesini verirken o bermutad müşfik ve mütebessim, saçlarımı okşadı ve yavaşça:</p>

    <p>— Handan’ımız uyuyor mu, dedi.</p>

    <p>Şimdi on dakika amcamı ilk kahvesinin lezzeti ile bıraktıktan sonra teyzem ikinci kahveye hazırlanmaya başladı. Amcam teyzeme müşkülce bir şeyden bahsetmek istediği zamanlardaki yarı istirhamkâr<a class="si-noteref epub-type_noteref" href="#f240" id="backlink-240">240</a>, yarı muhteriz<a class="si-noteref epub-type_noteref" href="#f241" id="backlink-241">241</a> tebessümünü takınmıştı:</p>

    <p>— Handan’ın Nâzım’dan bu yaz ders alması kararlaşıyor gibi. Sabire, ne dersin Handan’ın tahsiline?</p>

    <p>— Şimdilik pek münasip değil. Artık ettiğimiz masraf yetişmez mi? Hem Handan’ın bildikleri de yetişir.</p>

    <p>— Türk edebiyatı bilmiyormuş. Ben de bilmem ya, Nâzım söylüyor.</p>

    <p>— Bilmiyorsa bilmiyor, Nâzım’a ne?</p>

    <p>— Sabire’ciğim, galiba Nâzım, Handan’ın bilmediklerini öğretmeyi bir vazife edinmiş!</p>

    <p>— Ha, aylığı kaça?</p>

    <p>— Nâzım İstanbul’da en pahalı hoca olduğunu kendisi söyledi.</p>

    <p>— Mahsus, senden çok para kopartmak için. Utanmıyor, hem de dost evladı.</p>

    <p>— Ona en büyük ikram para vermemekmiş!</p>

    <p>— Ha, ha! Ne demek istiyor sanki?</p>

    <p>— Kıymettar zamanını ve ilmini benim kızımın kıymettar kafasına sarfetmek istiyora benzer.</p>

    <p>— Aklınca Handan’ı alıp da bize içgüveysi mi olacak?</p>

    <p>— O hiç de o fikirde görünmüyor. Hem bilmez misin ki Handan’ın cinsiyetini kimse pek çok düşünmez, erkek gibi kız.</p>

    <p>İşte bu dakika kahve taşmaya istidat gösteriyor<a class="si-noteref epub-type_noteref" href="#f242" id="backlink-242">242</a> ve teyzem kızıyordu.</p>

    <p>— Sen bunları bana inadına söylüyorsun. Kahvemi bile taşırdım bak.</p>

    <p>Zavallı amcamın kahve zamanları ciddi şeylerden kaçındığına pek hak verirdim. Nihayet ikinci kahve amcama verilmeden bir atlının bizim kapıya gelmekte olduğunu gördüm.</p>

    <p>— İşte Nâzım Bey, diye haykırdım.</p>

    <p>— Çıldırıyor musun, Neriman!</p>

    <p>Hemen teyzem pencereye koştu.</p>

    <p>Nâzım at esvabı<a class="si-noteref epub-type_noteref" href="#f243" id="backlink-243">243</a>, kamçısı ve güzel uzun saçlarıyla kapıdan girdi. Şimdi teyzem açıktan açığa gülüyordu.</p>

    <p>— Şuna bak hele, sanki setre pantolonuyla bir deli derviş gibi saçlarını uzatmak ne oluyor?</p>

    <p>— Muharrir ve muallim, daha bilmem bir şey, Avrupa’da âdet bu, adamlar saçlarını uzatırlarmış!</p>

    <p>— Hay deliler, hay!</p>

    <p>— Peki ama ben ikinci kahvemi içmeden nasıl ineyim?</p>

    <p>— Ben gideyim, amca.</p>

    <p>Teyzem kemal-i şiddetle<a class="si-noteref epub-type_noteref" href="#f244" id="backlink-244">244</a> beni reddetmek istiyordu.</p>

    <p>Ben Handan’a ders verecek adamdan kaçmak nasıl olacağını, hele amcamın Selim Bey’e Saffet’i çıkardığını söylerken amcam meseleyi halletti:</p>

    <p>— Haydi aşağı, Neriman. Beni bırakın da Sabire’nin karşısında rahat bir kahve içeyim.</p>

    <p>Ben artık kimseye bakmadan aşağıya uçtum. Salonda Nâzım elinde kamçısıyla dolaşıyordu. Beni görünce senelerden beri tanıyormuş gibi biçimli beyaz elini uzattı.</p>

    <p>— Neriman Hanım.</p>

    <p>— Beni nasıl bildiniz?</p>

    <p>— Nasıl mı bildim? Yeğeninizi bilir de sizi nasıl bilmem. Dur bakayım, siz bir dalda iki kiraz değil misiniz. Siz beyazı, fakat solgun yeğeninize kırmızısı pek denemez, değil mi?</p>

    <p>— Hayır!</p>

    <p>Şimdi artık sakit, Handan’ı sordu. Uyuduğunu söyledim. Pek münasebeti yokken müteheyyiç:</p>

    <p>— Handan ne fevkalade kız, değil mi, dedi.</p>

    <p>— Evet.</p>

    <p>— Bir sene sonra daha fevkalade olacak.</p>

    <p>Gözleri Handan’ın bir sene sonraki hayaline dalmış gibi idi.</p>

    <p>— Talebelerinizin hepsi fevkalade midir?</p>

    <p>Mütebessim bir nazarla:</p>

    <p>— Pek, dedi ve o dakika amcam ve biraz sonra Handan açık ve memnun tavrıyla koşarak geldiler.</p>

    <p>Handan’ın ders günlerini kararlaştırırlarken epeyce kıyamet koptu. Amcam mutlak para vermek istiyordu.</p>

    <p>— Yavrum bu senin mesleğin, kendi kardeşine bile mutlak bedava ders vermemelisin.</p>

    <p>— Dinleyiniz. Eğer bu memlekette yazı yazılsa, sansür olmasa, yahut hiç olmazsa kemanla, musiki ile hayat kazanılsa hocalık etmem. Bilseniz bu kibar hocalığı beni nasıl <em>bizarre</em><a class="si-noteref epub-type_noteref" href="#f245" id="backlink-245">245</a> eder. Nasıl fena bir meslektir. Bu fena talebelerden dinlenmek için Handan Hanım’a ders vereceğim. Bu benim tiyatrom, konserim, bu memleketin vereceği yegâne zevk! Artık bunun için para alırsam bu da zevk olmaktan uzak kalır. İnsaf ediniz.</p>

    <p>Galebe<a class="si-noteref epub-type_noteref" href="#f246" id="backlink-246">246</a> Nâzım’da kaldı. Handan’la ben el çırptık.</p>

    <p>Perşembe, pazar akşamları derse gelmesi kararlaştı.</p>

    <p>Nâzım perşembe akşamı koltukları kitapla, kâğıtla dolu çıkageldi. Yüzü yorgundu. Geçen günkü gibi gevezelik etmiyordu. Hatta kahvesini bile dalgın içti. Ders, yatak odamızın altındaki odada oluyordu. Nâzım kahveden sonra bir Darülfünun<a class="si-noteref epub-type_noteref" href="#f247" id="backlink-247">247</a> salonunda imiş gibi ciddi, Türk edebiyatının esasları üzerine konferansına başladı.</p>

    <p>Handan lacivert fistanı üzerinde parlayan saçları, küçük gergin çehresiyle elinde kalem, not alıyordu. Her yüksek ve yeni bir fikre gözlerinden bir fikir şimşeği ile mukabele ediyordu.</p>

    <p>Amcam yarım saat sonra esnemeye başladı. Nihayet:</p>

    <p>— Allah rahatlık versin çocuklar, Handan’ı yormayınız, Nâzım oğlum, diye odadan çıktı.</p>

    <p>— Yarım saate kadar hülasa edeceğim<a class="si-noteref epub-type_noteref" href="#f248" id="backlink-248">248</a>.</p>

    <p>Fakat yarım saat sonra hâlâ hülasaya benzer bir şey olmadığından ben savuştum, ve Nâzım’ın kuvvetli ve ahenktar sesiyle yukarıda derin bir uykuya daldım.</p>

    <p>Handan bilmem ne vakit çıktı. Fakat çıktığı zaman gözlerinde uyku yokmuş!</p>

    <p>— Tavuk gibi tünedin, Neri. Ne güzel bir dersti.</p>

    <p>— Rica ederim, sus, Handan, uykum kaçıyor.</p>

    <p>Handan’ın dersleri böylece devam etti durdu. Onun merakı hiç eksilmiyordu. Fakat ben ve amcam Nâzım kahvesini bitirince kaçardık. Ben Nâzım’la konuşmayı pek severdim. Bilirsin ya, nasıl parlak, nasıl tuhaftı. Hem de kiminle konuşursa ona en çok kendisinden lezzet alıyormuş hissini verirdi ki bu muhatabına pek iyi tesir ederdi. Fakat sosyoloji dediği şeylere katiyen tahammül edemiyordum.</p>

    <p>Zannedersem Nâzım’ın bu halinden Handan pek hoşlanmazdı. Fakat hakkı da yoktu. Çünkü Nâzım’ın Handan’a karşı fikri meclûbiyeti<a class="si-noteref epub-type_noteref" href="#f249" id="backlink-249">249</a> müthiş bir ihtiras şeklini alıyordu. Sanki Handan’ın dimağı, Handan’ın şahsiyeti haricinde bütün dünyada bir şey yok gibiydi. Handan’a bazen memnu<a class="si-noteref epub-type_noteref" href="#f250" id="backlink-250">250</a> kitaplar getirmek için nefyedilmek<a class="si-noteref epub-type_noteref" href="#f251" id="backlink-251">251</a> tehlikesini bile göze alıyordu.</p>

    <p>Bütün bu dersler, bu konferansların Handan’ın mektuplarının birinde dediği gibi onun dimağını vazıhan tekarrür etmiş<a class="si-noteref epub-type_noteref" href="#f252" id="backlink-252">252</a> muayyen bir noktaya isal etmek<a class="si-noteref epub-type_noteref" href="#f253" id="backlink-253">253</a> için verildiği anlaşılıyordu: Memleketin halindeki müthiş sefaleti, fenalığı hissettirmek ve bunun çaresini bulmak için düşünmeye sevk etmek! Altı ay kadar Nâzım muallim, mutlak bir muailim: Handan hürmetkâr, çalışkan, sakit bir talebe idi. Altı ayın nihayetinde bütün sevdiği şeylerin imtizacıyla<a class="si-noteref epub-type_noteref" href="#f254" id="backlink-254">254</a> daha mütenevvi<a class="si-noteref epub-type_noteref" href="#f255" id="backlink-255">255</a> fakat Nâzım’ınkinden tamamen başka şahsiyeti meydana çıkıverdi. Geceleri artık Nâzım’ın kuvvetli, mukni<a class="si-noteref epub-type_noteref" href="#f256" id="backlink-256">256</a> sesine Handan’ın tatlı, manidar sesi de karışıyor, bazen da karşısındakini susturarak, münferit<a class="si-noteref epub-type_noteref" href="#f257" id="backlink-257">257</a> ve muzaffer<a class="si-noteref epub-type_noteref" href="#f258" id="backlink-258">258</a> devam ediyordu. Üç dört ay da dersler böyle gitti. Fakat bu karşısında uyanan, kendisinin çizdiği muayyen hatları atlayan genç dimağa Nâzım’ın kızdığı zamanlar da oluyordu; bazı noktalarda tekrar kendi nokta-i nazarını<a class="si-noteref epub-type_noteref" href="#f259" id="backlink-259">259</a> kabul ettirmek için günlerce kaybolur, koltuğunun altında yığın yığın kitaplar, konuşurlar, konuşurlardı.</p>

    <p>Bu kışın sonlarına doğru idi ki evde, Handan’la Nâzım’ın arasında, nereden geldiği bilinmez bir hisle herkes bir izdivaca<a class="si-noteref epub-type_noteref" href="#f260" id="backlink-260">260</a> muntazır<a class="si-noteref epub-type_noteref" href="#f261" id="backlink-261">261</a> gibi idi. Hatta bu intizar bende bile vardı. Fakat bu izdivaç, onların Maltepe’de ilk görüştükleri zamana nisbetle daha uzak görünüyordu. Gerçi Nâzım’ın Handan’a merbutiyeti bir cinnet halini alacak kadar büyümüştü. Yalnız Handan’daki ilk his taşkınlıkları azalıyordu. Belki Nâzım’ı çok seviyordu. Fakat bu sevmekte ne bileyim Handan’ın sıcak ruhundaki fırtınalar eksikti. Geceleri hâlâ bazen yıldızlara bakarken Nâzım’ın bir fikrini, bir nazariyesini tekrar eder, Nâzım’dan bahsederdi. Fakat hiçbir vakit Nâzım’ın efkârından harice çıkmazdı.</p>

    <p>İşte Nâzım’la Handan’ın rabıtaları böyle müphem bir halde iken benim İzmir seyahatim çıktı. İhtiyar amcam davet etmişti. Ben gitmek istemiyordum. Fakat teyzem amcamın yakın görünen ölümünden bana maddî bir istifade çıkar ümidiyle ısrar etti. İster istemez Kuzguncuk’tan ayrıldım. Bir ay sonra Handan’dan şu mektubu aldım:</p>
  </div>

  <div class="letter html5_article" id="l-11">
    <h1>Handan’dan Neriman’a</h1>

    <p class="right">Kuzguncuk, 1 Şubat 1313<a class="si-noteref epub-type_noteref" href="#f262" id="backlink-262">262</a></p>

    <p>Neriman’cığım, sana bir aydır yazmadım diye şikâyet ediyorsun. Evvela, hayatımda hiçbir değişiklik yoktu. Pazartesi, perşembe ders ve mütebaki<a class="si-noteref epub-type_noteref" href="#f263" id="backlink-263">263</a> günler, çalışmak. Nâzım son zamanlardaki asabiyetinde sabit; bu zahiren her vakitki gibi, fakat dahilen, değişmiş Nâzım’ın hayatımda bir tahavvül yapacağını hissediyordum. O da oldu. Perşembe akşamı dersten sonra birdenbire dedi ki:</p>

    <p>— Handan Hanım, ben sizinle evlenmek istiyorum. Bunu evvela Cemal Bey’e söylemek lazımdı. Fakat size söylemekte bir maksad-ı mahsusam<a class="si-noteref epub-type_noteref" href="#f264" id="backlink-264">264</a> var. Bu evlenmek her evlenmek gibi olmayacak. Şeraiti<a class="si-noteref epub-type_noteref" href="#f265" id="backlink-265">265</a> belki her genç kızın isteyeceği gibi değil. Onun için sizin fikrinizi almadan pederinize müracaat etmiyorum. Bende bu arzu uzun bir zamandan beri vardır. Evvela mesleksiz ve parasız bir adam olduğumdan hayatıma bir arkadaş istemeye kendimde bir hak görmüyorum. Fakat sizi tetkik ettim, gördüm ki siz mesleğe, paraya değil hayata, efkâra, büyük maksatlara arkadaş olacak kızlardansınız. Onun için size bu akşam söylemeye cesaret ediyorum. Hayır derseniz yine ben eski sakit mualliminiz olacağım. Biliyorsunuz ya, ben bir sosyalist, bir ihtilalci, ben hayatı muayyen olmayan bir şeyim. Hatta yarın bir bomba atmam, öbür gün tevkif edilmem ihtimali daima mevcut. Ben size bunu söylerken yalnız benim bu hayatıma seyirci kalacaksınız diye de söylemiyorum. Memlekette belki bir gün büyük şeyler olacak, belki bu büyük şeyleri biz yapacağız. Belki ateş, kan, duman ve ölüm, pek çok ölüm. Siz, siz de bu ateş, kan, duman ve ölüm yapanlardan olur musunuz?</p>

    <p>Ben Nâzım’ın gözlerinde ateşli ve kanlı bir rüya ile belki muhal<a class="si-noteref epub-type_noteref" href="#f266" id="backlink-266">266</a>, belki de biraz vahşi görünen bu şeyleri dinlerken altüst oluyordum. Fakat dikkat ediyor musun, Neri? Bana teklif ettiği bu izdivaçta eksik bir şey vardı: Beni maksadıyla evlendiriyordu, beni kendiyle değil! Ne bir rikkat<a class="si-noteref epub-type_noteref" href="#f267" id="backlink-267">267</a> kelimesi, ne bir şefkat nazarı! Hatta bazı zamanlar bana bakarken gözlerinde peyda olan isimsiz güzel şey bile yoktu. Beni görmüyor gibi idi. Eli masaya dayanmış, yüzü sararmış, gözlerinde insani diyemeyeceğim bir güzellik, uzaklardan bir ses, belki bir işaret, bir davet bekliyor gibi idi.</p>

    <p>— Ben size daima söyledim, Nâzım Bey. Ben maksadınızı büyük buluyorum. Fakat maksada gideceğiniz yolu beğenmiyorum. Ateş, kan, kurşun, hayır, hayır. Beni ateş, kan ve ölüm yapanlardan olmaya razı edemezsiniz.</p>

    <p>— Bu ateşler, kanlar bütün bir kavmi diri diri gömenlere karşı olursa?</p>

    <p>— Peki, farz edelim ki maksadınıza beni iştirak ettirdiniz. Fakat bu maksada iştirakle hayatınıza iştirak hiç lazım değil. Bir arkadaş, bir kardeş, fakat zevceniz, hayır!</p>

    <p>Nâzım’ın gözlerindeki hülyalar uçtu, sarardı. Şimdi hayret ve hiddet vardı.</p>

    <p>— Siz beni seversiniz zannediyordum, Handan Hanım, dedi.</p>

    <p>— O da ayrı bir mesele Nâzım Bey. Fakat bu izdivaçta seven yalnız ben değil, siz de olmalısınız.</p>

    <p>Nâzım daha hayretkâr:</p>

    <p>— Ben mi sizi sevmiyorum, ha, Handan? Handan, maksattan sonra dünyada en büyük bulduğum, en çok bağlandığım sizsiniz. Görmüyor musunuz ki şimdiye kadar tanıdığım kadınların hiçbirine böyle bir teklif edecek kadar onları büyük bulmadım.</p>

    <p>— Lakin, Nâzım Bey, görüyorsunuz ya, daima maksat, maksat!</p>

    <p>— Ay acaba siz de öteki kadınlar gibi misiniz?</p>

    <p>Ben ona hislerimi anlatamayacağımı hissettim, sustum. Fakat kalbimde bir şey yıkılmıştı. Bu, beklediğim aşktan o kadar uzak, o kadar sert ve müthiş çehreli bir şey ki.</p>

    <p>— Handan, niçin susuyorsunuz? Şimdiye kadar bir hayal, bir nazariye olan maksadı yegâne canlandıracak siz niçin susuyorsunuz, ha? Biliniz ki ruhumu galeyanları<a class="si-noteref epub-type_noteref" href="#f268" id="backlink-268">268</a>, feveranları<a class="si-noteref epub-type_noteref" href="#f269" id="backlink-269">269</a> ile harap eden bu büyük şeyler; eğer siz hayır derseniz, solacaklar, anladınız mı? Hayatlarını kaybedecekler. Sizi gördüğüm günden beri, hayali hakikat yapan cazip ve yaşayan şahsiyetinizle meşbu olduğum<a class="si-noteref epub-type_noteref" href="#f270" id="backlink-270">270</a> günden beri ne muazzam şeyler düşündüm! Küçük eliniz elimde, yüz yüze gelmekten korkmayacağım, ne korkunç manialara<a class="si-noteref epub-type_noteref" href="#f271" id="backlink-271">271</a> muhayyilem güldü durdu. Evet deyiniz; evet deyiniz. Hem diyeceksiniz. Çünkü sizi, bu parlak ve nihayetsiz efkârınızla ben yaratmış kadar benimsedim.</p>

    <p>— Durunuz, Nâzım Bey. Beni sevebileceğinizi ve buna benzer şeylere beni iştirak ettirmek isteyeceğinizi düşünmüştüm. Fakat, bunu değil. Rica ederim beni bir ay kendi halime bırakınız, bu kadar mühim bir şeyi deruhte etmeden<a class="si-noteref epub-type_noteref" href="#f272" id="backlink-272">272</a> azıcık düşüneyim, olmaz mı?</p>

    <p>— Bana ümit ve emniyet veriyorsunuz. Biliyorum ki bir ay yalnız kaldıktan sonra evet diyeceksiniz, maksadın kızı olacaksınız. Şimdiye kadar sürüklenen bu mukaddes şey sizin gözlerinizde yanan mukaddes ateşle ısınacak, yaşayacak; peki Handan.</p>

    <p>— Bana <em>adieu</em><a class="si-noteref epub-type_noteref" href="#f273" id="backlink-273">273</a> demesini unuttunuz, Nâzım Bey.</p>

    <p>— <em>Adieu</em> değil, <em>au revoir</em><a class="si-noteref epub-type_noteref" href="#f274" id="backlink-274">274</a> Handan, ulvî Handan; elinizi veriniz.</p>

    <p>İşte Neriman’cığım, büyük mavi gözleri benden ziyade maksadına matuf<a class="si-noteref epub-type_noteref" href="#f275" id="backlink-275">275</a> çıktı, gitti. Şimdi içimde büyük, fakat insanlığı eksik bir şey var!</p>

    <p>Nâzım’ın hülyasını takdis ediyorum, yalnız bu hülya ruhumun bir tarafını, pek derin ve vasit<a class="si-noteref epub-type_noteref" href="#f276" id="backlink-276">276</a> bir tarafını çıplak bırakıyor. Neriman, Neriman, ne olur gitmem diye idi; ne olur, biraz, ne bileyim nazarıyla ruhumu ısıta idi, elleri ellerimi maksadını yaşatacak birer makine değil, Handan’ın zavallı, âciz kadın elleri diye elleri içinde tuta idi; biraz, biraz. Hiç olmazsa beni benim için sevdiğini söylese idi!</p>

    <p>Nâzım’ın bu aşkı o kadar uzak bir hurafat<a class="si-noteref epub-type_noteref" href="#f277" id="backlink-277">277</a> kahramanının, bir Jüpiter’in, vazifeşinas<a class="si-noteref epub-type_noteref" href="#f278" id="backlink-278">278</a> bir Roma imparatoru heykelinin aşkına benzer bir şey. Ah, nasıl bu aşktaki hararet eksikliğinden üşüyorum ve büzülüyorum! Birdenbire ihtiyarlamış gibiyim, Neriman.</p>

    <p class="right">Handan</p>
  </div>

  <div class="letter html5_article" id="l-12">
    <h1>Handan’dan Neriman’a</h1>

    <p class="right">8 Şubat 1313<a class="si-noteref epub-type_noteref" href="#f279" id="backlink-279">279</a></p>

    <p>Nâzım gittikten sonra üç günden ziyade uyku uyuyamadım. Gündüzleri, geceleri, bahçeyi, ders odamızı, kitaplarımı, hatta yıldızları bile yadırgadım. Hepsinden bir şey boşalmış, uçmuştu. Ağlamadım, kederli değildim. Bir şey doğuyor, boşalıyordu. Gözlerim kuru, ellerim boş, dolaştım durdum.</p>

    <p>Beşinci günü fevkalade bir vak’a oldu. Odamda her vakitki gibi maksatsız ve cansız otururken birdenbire sıkıldım, çarşaflandım, bacı ile başımı aldım, gezmeye çıktım. Bağlarbaşı’na kadar gittim, döndüm. Kapıdan girerken Şehper koştu:</p>

    <p>— İçeriye gel Handan Abla, Hüsnü Paşa Amcamız var, dedi.</p>

    <p>Ben ters cevap verdim:</p>

    <p>— Bana ne? Sizin amcanızsa benim değil ya!</p>

    <p>— Fakat seni pencereden gelirken gördü. Bu güzel hanım da sizin mi, Cemal Bey, dedi. Babam da beni seni çağırmaya yolladı.</p>

    <p>Teyzemin zümrüt-ü anka kuşu gibi bahsettiği bu sefir eskisi, zengin herifi hiç sevmem. Ama senin akraban olması nazar-ı dikkatimi celbetti. İçeri girdim. Sen de bu masal kahramanı amcanı bilmezsin değil mi? Annenin ve bütün familyanızın sevmediği, yalnız teyzenin zengin diye ehemmiyet verdiği Hüsnü Paşa hiç de fena değil, Neriman. Evvela soğuk görünüyor ama siyah gözlerinde o kadar hayat var ki. Bana dünyanın en acayip bir şeyi gibi bakıyor. Odaya girer girmez biraz kaba ve kuvvetli çehresi değişti. Bana bir aslan kafesine girer girmez aslanı kediye döndüren kızların hissi geldi ve bu iyi bir his. Ani surette tecrübekâr<a class="si-noteref epub-type_noteref" href="#f280" id="backlink-280">280</a>, senelerce Avrupa’da dolaşmış, bütün familyasının ve dünyanın gözünü korkutmuş bir adama hâkim oluvermek hissi! Bu iyi bir şey, oturduğum müddetçe başka tarafa bakarken, teyzemle konuşurken bile benimle meşgul olduğunu hissediyordum. Bir de arada teyzemin acayip tabasbuslarına anlayan bir tebessümle mukabelesi<a class="si-noteref epub-type_noteref" href="#f281" id="backlink-281">281</a> var ki hoş. İsterse iyi de söylüyor. Evvela karısının bu zengin akrabasını beğenmemiş görünen babam, yavaş yavaş ısındı. Bana biraz açık gelen epeyce Paris hikâyeleri söylüyor. Babam böyle şeyleri sever, gülüyor. Fakat açık şeyler değil, Neri. Yalnız bilaihtiyar<a class="si-noteref epub-type_noteref" href="#f282" id="backlink-282">282</a> kızarıyorum. Akşam bizde kaldı. İyi bir akşam geçirdik. Şimdi hemen her gün geliyor. Nâzım’ın, benim tasavvur ettiğim canlı Nâzım’ın yerine karşıma çıkan iskeletin hayalinden kurtulmak için iyi, pek iyi bir şey. <em>Good bye</em><a class="si-noteref epub-type_noteref" href="#f283" id="backlink-283">283</a>, Neri.</p>

    <p class="right">Handan</p>

    <p>Handan’ın bu zamandan kalma mektuplarını hiç sevmem. Hiç kendisine benzemez. Hele Hüsnü Paşa’yı tanıyan, Hüsnü Paşa’ya izah edilmez bir muamma gibi bilmem ruhunun, mevcudiyetinin neresiyle ısınan Handan’ı, ben bile tanımam. Yalnız bildiğim bir şey varsa, Nâzım’ın cevap almaya geleceği aynı sonu geliyor, fakat Handan’ın Hüsnü Paşa ile dostluğunun sonu gelmiyordu. Hepsinin üstüne bir de teyzemden amcama gelen bir mektupta Hüsnü Paşa İstanbul’a geldiğinden ve Handan’la izdivaç etmek istediğinden bahsediliyordu. Handan’ın Hüsnü Paşa ile dolu mektupları kesildiğine ben yarı memnun, fakat işin mabadine karşı merakımdan çatlayacak bir halde iken acayip haber aldım: Handan nikâh olmuş, Hüsnü Paşa ile evleniyormuş. Bu acele nikâhtan bir ay sonra Avrupa’ya gideceklermiş. Ağladım, ağladım. İlk defa olarak Handan’a darıldım ve bir daha konuşmamaya yemin ettim.</p>

    <p>Fakat bu yemini uzun müddet tutmak nasip olmadı.</p>

    <p>Cemal Bey’den bir mektup aldım. Handan’ın evlendiğini, fakat acayip bir surette evlendiğini yazıyordu. Düğünsüz, sessiz bir evleniş. Hatta duvak bile takmamış. Gelinlik bile giymemiş. Asabından<a class="si-noteref epub-type_noteref" href="#f284" id="backlink-284">284</a> azıcık rahatsızmış. Bütün mesut görünmek istemesine rağmen babası onda derin bir keder olduğunu anlıyormuş. Bunu da biraz Nâzım’a atfediyormuş. Acaba Handan, Nâzım’ı seviyor muydu, diye benden soruyor. Düğünden sonra Nâzım eve gelmemiş, hatta nikâha davet edilen Selim Bey bile gelmemiş. Cemal Bey bu dargınlığı izah edemiyor, şaşıyor. Çünkü Handan’ı kendisinden istememiş olmalarına nazaran Handan’ın evlenmesine muğber olmalarını<a class="si-noteref epub-type_noteref" href="#f285" id="backlink-285">285</a> doğru bulmuyor. Beni istiyor ve Handan’ın yanında ben bulunursam kederlerini dağıtacağımı tahmin ediyor. Yeni damat Hüsnü Paşa’dan hiç bahsedilmemesine bakılırsa pek de sevilmiyor gibiydi. Ben ertesi günkü vapurla İstanbul’a hareket ettim. İki gün sonra rıhtımda gözleri yaşla dolu Cemal Bey Amcamın kolları arasında bir zaman ağlaştık.</p>

    <p>— Handan’a senin bugün geleceğini söylemedim. Ona bir sürpriz olsun istiyordum, dedi.</p>

    <p>Bu eve dönüş o kadar acayip bir şeydi ki, Refik. Bir türlü Handan’ın yanına çıkmaya cesaret edemiyordum. Teyzem bu yeni izdivaçtan memnun, kabarık<a class="si-noteref epub-type_noteref" href="#f286" id="backlink-286">286</a>, Handan’ı pek bahtiyar addediyor; Saffet’le Şehper ablalarının muhteşem tuvaletlerinden bahsediyorlardı. Bir yarım saat sonra ben hâlâ Handan’ın yanına çıkmaya karar vermemiştim ki dışardan Handan’ın sesi:</p>

    <p>— Neriman, Neriman, diye seslendi.</p>

    <p>Ve biraz sonra, açık şampanya renginde bir tül bulutu içinde, nazar-ı dikkati celbedecek<a class="si-noteref epub-type_noteref" href="#f287" id="backlink-287">287</a> kadar zayıflamış fakat gözleriyle dudakları yeni ve âdeta mühlik<a class="si-noteref epub-type_noteref" href="#f288" id="backlink-288">288</a> bir güzellikle pürhayat<a class="si-noteref epub-type_noteref" href="#f289" id="backlink-289">289</a>, Handan boynuma atıldı.</p>

    <p>— Niçin evvela benim odama gelmedin, diyordu.</p>

    <p>Arkasındaki Hüsnü Paşa’yı, senin Avrupa’da gördüğün siyah hayali nihayet bana takdim etti. Gözlerinde bir şey bana onu sevdirmek için yalvarıyordu. Hüsnü Paşa epeyce mültefit davrandı:</p>

    <p>— Zaten akrabayız, takdime hacet yok, Handan, dedi.</p>

    <p>Ben hiçbir vakit Hüsnü Paşa’ya ısnamadım. Fakat Handan’ın çehresine hiçbir vakit anlayamayacağım bir manayı koyduğunu hissettiğim o gün ona husumetim bipâyândı<a class="si-noteref epub-type_noteref" href="#f290" id="backlink-290">290</a>. İlk iki gün Handan’la hiç yalnız kalmadım. Hüsnü Paşa âdeta yalnız kalmamızı menediyor gibiydi. Ben Handan gibi etrafımı tahlili pek bilmem. Fakat bildiğim bir şey varsa, Handan değişmiş, müthiş surette değişmişti.</p>

    <p>Hüsnü Paşa evde en iyi teyzemle konuşuyordu. Zaman zaman Handan’ın fevkaladeliklerinden bu ikisinin bahsedişi vardı ki hiç hoşlanmıyordum. Hele bazen Hüsnü Paşa’nın bililtizam<a class="si-noteref epub-type_noteref" href="#f291" id="backlink-291">291</a> gibi yaptığı fena şakaları, hiddetleri ve istihzaları arasında Handan’ın gözlerine öyle vahşi, öyle azaptan kıvrılan bir nazar geliyordu ki, birkaç defa gözlerime dolan yaşları göstermemek için odadan kaçtım. Sonra artık eski geveze Handan değildi, dalgın ve sakit! Hüsnü Paşa bile arada bu dalgınlığı gidermek için onu omuzlarından tutup sarsardı. O vakit, Hüsnü Paşa’dan pek uzak görünen hülyalarından birdenbire uyanır, gözlerinde ilk gördüğüm yeni bir şeyle Paşa’nın boynuna atılırdı. Anlayamıyordum. Ve hiçbir vakit, bu beş senelik izdivaçlarına rağmen, anlayamayacağım: Handan, Hüsnü Paşa’yı sever mi ve nasıl sever? Fakat bu günlerde en çok anlamak için yandığım şey Nâzım’la Handan arasında geçen vekayi<a class="si-noteref epub-type_noteref" href="#f292" id="backlink-292">292</a> oldu. Bunu bilmek için günler geçiyor, Handan’la yalnız kalamıyordum.</p>

    <p>Bir akşam yine birçok elim düşüncelerle dalmıştım ki, odam yavaşça açıldı, elinde şamdan, beyaz geceliği ile Handan geldi. Yavaşça:</p>

    <p>— Hüsnü uyuyor, nihayet seni görebileceğim, dedi.</p>

    <p>Elindeki şamdanı masanın üzerine bıraktı, geldi yatağımın üstüne oturdu. Fakat aramızda bir şey kırılmış gibi fazla temadi eden<a class="si-noteref epub-type_noteref" href="#f293" id="backlink-293">293</a> sükûtu ihlal edemiyorduk. Nihayet ben sordum:</p>

    <p>— Nâzım nerede?</p>

    <p>— Bilmiyorum, Neriman. Evlendiğimden beri gelip gitmiyorlar.</p>

    <p>— Evlenmeni nasıl kabul etti? Anlatsana?</p>

    <p>— Bir ay sonra geldiği vakit Hüsnü Paşa ile dostluğumuz pek samimi bir şekil almıştı. Kendisiyle evlenemeyeceğimi söylediğim zaman soğuk ve metin kabul etti. Yine eskisi gibi gelip gidiyordu. Fakat beni ne kadar muazzep ediyordu<a class="si-noteref epub-type_noteref" href="#f294" id="backlink-294">294</a>. Hüsnü Paşa’ya karşı ne mütecaviz, ne fena davranıyordu. Hüsnü Paşa’nın bugünkü hiddetlerine, deliliklerine bakıyorum da o zamanki tahammülüne hayret ediyorum. Sanki Hüsnü Paşa’dan daha ne kadar güzel, daha ne kadar akıllı olduğunu göstermek için bir müsabaka yapıyordu. Bu hale on gün tahammül ettim. Nâzım’ın bu münasebetsizliği Hüsnü Paşa ile evlenmeme tesir etti.</p>

    <p>— Bari bahtiyar mısın?</p>

    <p>— Adam sen de, bahtiyarlık ne demek, Neri? Hem hikâyemi kesme, evlenmeye karar verdiğimiz gündü. Öğleden sonra ders odasındaki piyanoda Nâzım’ın bir şeyler çaldığını duydum, koştum. Söyleyecektim. Odaya girdiğim vakit birdenbire parmakları durdu. Gözlerinde eski dost nazarıyla bana baktı. Bu, biraz cesaretimi kırdı. Fakat yine azmimde sabit, gittim, piyanoya dayandım. Birdenbire çabuk söylemek için:</p>

    <p>— Evleniyorum, Nâzım Bey, dedim.</p>

    <p>Bir iki saniye yüzüne bakmaya korktum. Cevap vermiyordu. İstihza mı ediyordu, ne diyecekti? Her şey, fakat bu sükût! Cesaret edip yüzüne baktığım zaman hiç tahmin etmediğim bir şey gördüm: Sakit, ölü bir sarılık. Bilmem belki yeis, herhalde benim bildiğim bir şey değil! Nâzım’ın yüzünde bir şey yavaş yavaş ölüyor, mavi gözleri soluyor, hayatı gidiyordu. Bir zaman bana bakmadı, duvara baktı. Sonra ayağa kalktı. Sesi kuru ve cansızdı:</p>

    <p>— Gidiyorum, Handan, tebrik ederim, mesut olunuz!</p>

    <p>Fakat kapıya kadar gittikten sonra döndü. Bu sefer sesi tamamen başka, Nâzım’da hiç işitmediğim bir cinstendi:</p>

    <p>— Herhalde Hüsnü Paşa sizin bu gözlerinizi sevmesini bilmemiştir. Ben onları pek, pek çok sevdim, anlıyor musunuz? Pek, pek çok maksattan da çok, Handan.</p>

    <p>Sesi, nazarı bana maksadını anlattı. Ellerimi uzatarak geri çekildim:</p>

    <p>— Ben başkasının karısı olmayı vaat ettim, dedim.</p>

    <p>— Ellerinizi çekiniz, hürmetim arzularınızı yerine getirmek için kâfi. Hayır, elinizi tutmak istemem, maksadımın kanatlarını kırdı. Fakat siz yine mukaddessiniz!</p>

    <p>Sonra eğildi. Tabure üstünde duran ayağımın ucuna hürmetkâr bir buse bıraktı, omuzları, kolları düşük, çıktı. Bir daha görmedim.</p>

    <div class="margin-top html5_section">
      <p>Günler geçiyor, Selim Bey’le Nâzım’dan hiç haber alamıyorduk. Handan her gün daha asabi ve sakitti. Hüsnü Paşa bilakis her gün daha şen, daha Handan’a hâkim görünüyordu. Hele Handan’ın en düşük ve dalgın zamanlarında onun elinden tutup bir götürüşü, Handan’ın ona en muhtaç, en mahzun dakikalarında lakayıt, onu bırakıp bir gidişi vardı ki, bunu benim tanıdığım Handan’a yapabilmek için insanın, onun kalbindeki mevkiinden pek emin olması lazım gelirdi. Hayatın bu gidişine de alışacağız zannettiğim bir zamanda bir sabah Handan’la sokağa çıkmıştık. Pek iyi hatırlıyorum. Handan’a çarşaf almaya gidiyorduk. Posta yolunda birdenbire arabamız durdu. Önden tenha bir cenaze ve tabut arkasında birkaç araba gidiyordu. Eğildim, ön arabada Selim Bey, kendine doğru himayekâr ve müşfik eğilen amcam Cemal Bey’le ağlıyordu. Gayr-i ihtiyari<a class="si-noteref epub-type_noteref" href="#f295" id="backlink-295">295</a> Handan’ ın kolundan tuttum, çektim. İlk arzum onu görmekten menetmek idi. Fakat kabil olmadı. Handan zayıf, kesik bir sesle bağırdı. Sonra eğildi. Arabacıya eve dönmemizi söyledi. Dönerken ne halde idi, bilmiyorum. Yalnız eve gelir gelmez benim odama girdi, kapıyı sürmeledi, genç kızken oturduğu koltuğa atıldı. Başı ellerinde, büyük, maddî bir ıstırap içinde gibi sallanıyordu. Ben onun dizinin dibine çöktüm. Ağladım, ağladım. Bilmem ne kadar zaman sonra teyzem kapıdan beni amcamın çağırdığını söyledi. Koştum, o da ağlıyordu.</p>

      <p>— Nasıl, niçin öldü, dedim.</p>

      <p>O bir kadın gibi hıçkırarak söylüyordu. Avrupa’ya kaçarken tevkif etmişlerdi, Fizan’a nefyetmeye karar vermişlermiş. Kararları mevkii-i icraya konmadan<a class="si-noteref epub-type_noteref" href="#f296" id="backlink-296">296</a> kendini hapishanede asmış!</p>

      <p>— Cebinden Handan’a yazılmış iki uzun mektup çıkmış, Selim Bey verdi. Korkuyorum, ah korkuyorum ki bu intiharın esbabı<a class="si-noteref epub-type_noteref" href="#f297" id="backlink-297">297</a> arasında bir de Handan’cığımın Hüsnü Paşa ile evlenmesi var. Zavallı çocuk. Şimdi neler, neler çekiyor. Cemal Bey amcam bana sararmış, yıpranmış, bükülmüş iki kâğıt uzattı. Fakat ben bu kâğıtları Handan’a nasıl vereceğimi düşünüyordum. O gün en çok hayret ettiğim şey Handan’ın sofraya gözleri kuru gelmesi oldu. Yüzü birdenbire on sene ihtiyarlamış gibiydi. Artık bütün simasında iki büyük gözünden başka bir şey yoktu. Hatta Hüsnü Paşa:</p>

      <p>— Selim Bey’in yeğeni ölmüş, ha, dediği, bu ölüme dair ortalıkta deveran eden<a class="si-noteref epub-type_noteref" href="#f298" id="backlink-298">298</a> şayialardan bahsettiği ve amcanın gündüzkü yaşları benimkilerle beraber aktığı halde, o önündeki etini bir rüyada gibi muntazam hareketlerle kesiyordu. En nihayet Hüsnü Paşa:</p>

      <p>— Güya buna sebep bir de sevdiği kız olmuş, derken ve Handan’a muzaffer ve fena bir tebessümle bakarken bile Handan’ın gözleri kuru idi. Yemekten sonra Handan salona kahve içmeye gelmedi, odama çıktı. Kapıyı kapadı. Koltuğa arkası üstü uzandı, gözlerini kapadı. Çehresinde müthiş bir elemden ziyade ebedî bir yorgunluk, yaşamaktan bir bıkkınlık vardı. Kâğıtları dizinin üstüne koydum. Yavaşça gözlerini açtı, kâğıtları yanındaki muma tuttu, manasız, aynı ton bir sesle okudu:</p>
    </div>
  </div>

  <div class="letter html5_article" id="l-13">
    <h1>Nâzım’dan Handan’a</h1>

    <div class="double html5_section">
      <p class="right">15 Mart 1314<a class="si-noteref epub-type_noteref" href="#f299" id="backlink-299">299</a></p>

      <p>Handan, Handan, şimdi senin benden, mukaddes maksattan daha büyük bir şey, bir his istemeni anlıyorum ve şimdi bende de sana bu hissi verebilecek kabiliyeti hissediyorum. Tamamen hissediyorum, fakat bana açık durup da benim bakmadan geçtiğim o büyük, yumuşak kalbinde başkası var değil mi? Ben, ben mukaddes maksat için senelerce yaşamış olmaya artık layık değilim, Handan. Çünkü seni kaybetmek boşluğunun yanında mukaddes maksadım artık yok, artık yaşamıyor. Ne yaptın, Handan? Ne büyük bir mabedi yıktın Handan!</p>
    </div>

    <div class="double html5_section">
      <p class="right">18 Mart 1314<a class="si-noteref epub-type_noteref" href="#f300" id="backlink-300">300</a></p>

      <p>Ben bugün duydum ki sen bedbahtmışsın, sen o adamı sevmiyormuşsun. Doğru mu, Handan? Fakat hayır, değil! Sen bir kere ruhundaki sıcak mevkii verdikten sonra geri almazsın, biliyorum, biliyorum. Fakat bedbaht isen, fakat bu adam seni anlamıyorsa bana gelmez misin? Ne diyorum? O kadar sevdiğim gözkapaklarına son veda busesini bırakmaktan bile beni menettiren vazifen, yoksa vazife de değil mi? Ne elim bir azap içindeyim, Handan. Seneler var ki, nihayetsiz seneler var ki hep bir maksada, sevgili maksada şekil vermek için çalışıyordum. Ne nihayetsiz hülyalar, ne nihayetsiz geceler, ne mahrumiyet ve ne çalışmaktı, Handan! Hayatımda ondan başka bir şey yoktu. Yalnız ne olduğunu bilmediğim bir şey, bir eksiklik vardı. Onun çehresi yoktu, hayatı yoktu; sonra, o, büyük hülyalı gözlerinin müşaşa<a class="si-noteref epub-type_noteref" href="#f301" id="backlink-301">301</a>, nurlu derinliklerinin cazibesiyle geldi. Mukaddes maksadımın çehresi, senelerce beklediğim çehresi sendin, Handan. Niçin maksadımı senden çok seviyorum zannettin, Handan? O sendin, sen de o idin. Yolunda ateşlerde yanmaya, vücudumu zerre zerre, en büyük işkencelerle ayırmaya razı olacağım maksadın siması sendin, Handan. Niçin yüzünü benden çevirdin? O senelerden beri arkasından koştuğum mukaddes şeyin çehresi bozuldu, silindi. Canlı, güzel bir sima yerine bir sıra nazariyat, güzel, cansız söz olarak kaldı, Handan. Beni bomboş, soğuk ve harap bıraktın, Handan! Gideceğim Handan, bu zaafa, bu azaba mağlup olmayacağım hayır, hayat beni mağlup edemeyecek, edemeyecek!</p>
    </div>

    <div class="double html5_section">
      <p class="right">20 Mart 1314<a class="si-noteref epub-type_noteref" href="#f302" id="backlink-302">302</a></p>

      <p>Bir hapishane, Handan, bu nedir bilirsin değil mi? Fakat ne etrafımdaki ifrit<a class="si-noteref epub-type_noteref" href="#f303" id="backlink-303">303</a> çehreleri, ne de bu pis duvarlar bana ayrı bir his vermiyor. İstedikleri yere gideceğim, Handan. Gideceğim, gideceğim. İçerden bütün gece duyduğum bir feryat, bilmem nasıl bir işkence feryadı bana acımak hissi vermiyor, bir şeye acımıyorum, Handan anladın mı? Sizi bırakıp gidiyorum. Güzel, büyük gözlü simasıyla benden kaçan idealimi, bu kadar uzun senelerden beri hayatımla ruhumla arkasından koştuğum halde benden kaçan idealimi bırakıp gidiyorum, Handan. Meğer hepsi bir mudhike<a class="si-noteref epub-type_noteref" href="#f304" id="backlink-304">304</a>, hepsi kırık, bozuk, kokmuş bir hıyanet! Gidiyorum Handan, gidiyorum, seni bırakıp gidiyorum, Handan.</p>
    </div>

    <div class="double html5_section">
      <p class="right">27 Mart 1314<a class="si-noteref epub-type_noteref" href="#f305" id="backlink-305">305</a></p>

      <p>Kumral, kızıltılı bir halat var şurada. Ne tuhaf, o halat değil, biliyorum. Bana hıyanet eden güzel ve ulvî bir maksadın güzel saçları. Onlar bir ipek, onlar hayır, birer kumral yılan. Boynuma sarılacaklar, sıkacaklar, sıkacaklar. İdealim güzel, hülyalı gözleriyle gözlerime bakacak, ruhuma gülecek, bütün hayatımla eğlenecek ve ben, hepsine karşı müstağni ve metin, gideceğim. Anlıyor musun? Gidiyorum, Handan ve artık...</p>

      <p>Yazılar karışarak bir humma hezeyanı<a class="si-noteref epub-type_noteref" href="#f306" id="backlink-306">306</a> gibi biten şeyi Handan bir mırıltı gibi okudu.</p>

      <p>Birkaç dakika durdu, gözleri kapalı, hep tekrar ediyordu:</p>

      <p>— Gidiyorum Handan, gidiyorum.</p>

      <p>Nihayet sesi de bütün bütün kısıldı. Boğazında müthiş bir şey tıkanmıştı. Gırtlağında bir menfez<a class="si-noteref epub-type_noteref" href="#f307" id="backlink-307">307</a> açmak ister gibi elleriyle göğsünü çekti, parçaladı. O gece Handan’ın sıtmalı, asabi hırıltıları ile, göğsünden çıkmayan azabı çıkartmak için uğraşan elleriyle sabaha kadar çırpındık. Artık Handan bir hasta idi. Bir ay bütün İstanbul’un en büyük hekimleri Handan’a ne bir uyku, ne de sakin bir saat veremediler. Hüsnü Paşa çoktan beri memuriyetinden çekilmiş, servetiyle yaşıyordu. Bir ay sonra Handan’ı aldı. Avrupa’ya götürdü. Gidiş o gidiş oldu. Hâlâ Avrupa’da yaşıyorlar. Handan’a yavaş yavaş bir sükûnet geldi. Avrupa’daki hayatına evvela alışamıyordu. Bir de Hüsnü Paşa’nın yaşayış tarzı ona yabancı ve fena geliyordu. Fakat Hüsnü Paşa parlak, sefih<a class="si-noteref epub-type_noteref" href="#f308" id="backlink-308">308</a> ve debdebeli bir hayat yaşarken, Handan sanat ve şiirin bedii tecellileriyle<a class="si-noteref epub-type_noteref" href="#f309" id="backlink-309">309</a>, yalnız ve sakit yaşıyordu. Yavaş yavaş eski musikişinasların, sevgili eski şairlerin, ressamların ve mimarların rüyaları, eserleri ruhuna süzülüyordu. İşte hâlâ öyle sevgili, ölü sanatkârları ve onların seda, boya, mermer ve bina mabetleriyle yaşayıp gidiyor! Zavallı, zavallı Handan.</p>

      <p class="right">Neriman</p>
    </div>
  </div>

  <div class="si-footnotes html5_section epub-type_footnotes">
    <div class="si-footnote html5_aside epub-type_footnote" id="f232">
      <a class="si-backref" href="#backlink-232">232</a><span class="si-footnote-text">. 26 Nisan 1904.</span>
    </div>

    <div class="si-footnote html5_aside epub-type_footnote" id="f233">
      <a class="si-backref" href="#backlink-233">233</a><span class="si-footnote-text">. Sonrası.</span>
    </div>

    <div class="si-footnote html5_aside epub-type_footnote" id="f234">
      <a class="si-backref" href="#backlink-234">234</a><span class="si-footnote-text">. Öfkeyle.</span>
    </div>

    <div class="si-footnote html5_aside epub-type_footnote" id="f235">
      <a class="si-backref" href="#backlink-235">235</a><span class="si-footnote-text">. Yazman.</span>
    </div>

    <div class="si-footnote html5_aside epub-type_footnote" id="f236">
      <a class="si-backref" href="#backlink-236">236</a><span class="si-footnote-text">. İtirazcı.</span>
    </div>

    <div class="si-footnote html5_aside epub-type_footnote" id="f237">
      <a class="si-backref" href="#backlink-237">237</a><span class="si-footnote-text">. Hareketli ve akışkan.</span>
    </div>

    <div class="si-footnote html5_aside epub-type_footnote" id="f238">
      <a class="si-backref" href="#backlink-238">238</a><span class="si-footnote-text">. Bekleyişle.</span>
    </div>

    <div class="si-footnote html5_aside epub-type_footnote" id="f239">
      <a class="si-backref" href="#backlink-239">239</a><span class="si-footnote-text">. Üzgün.</span>
    </div>

    <div class="si-footnote html5_aside epub-type_footnote" id="f240">
      <a class="si-backref" href="#backlink-240">240</a><span class="si-footnote-text">. Yalvaran.</span>
    </div>

    <div class="si-footnote html5_aside epub-type_footnote" id="f241">
      <a class="si-backref" href="#backlink-241">241</a><span class="si-footnote-text">. Çekingen.</span>
    </div>

    <div class="si-footnote html5_aside epub-type_footnote" id="f242">
      <a class="si-backref" href="#backlink-242">242</a><span class="si-footnote-text">. Yetenek gösteriyor.</span>
    </div>

    <div class="si-footnote html5_aside epub-type_footnote" id="f243">
      <a class="si-backref" href="#backlink-243">243</a><span class="si-footnote-text">. Giysileri.</span>
    </div>

    <div class="si-footnote html5_aside epub-type_footnote" id="f244">
      <a class="si-backref" href="#backlink-244">244</a><span class="si-footnote-text">. Şiddetin son derecesi.</span>
    </div>

    <div class="si-footnote html5_aside epub-type_footnote" id="f245">
      <a class="si-backref" href="#backlink-245">245</a><span class="si-footnote-text">. (İng.) Tuhaf.</span>
    </div>

    <div class="si-footnote html5_aside epub-type_footnote" id="f246">
      <a class="si-backref" href="#backlink-246">246</a><span class="si-footnote-text">. Üstünlük.</span>
    </div>

    <div class="si-footnote html5_aside epub-type_footnote" id="f247">
      <a class="si-backref" href="#backlink-247">247</a><span class="si-footnote-text">. Üniversite.</span>
    </div>

    <div class="si-footnote html5_aside epub-type_footnote" id="f248">
      <a class="si-backref" href="#backlink-248">248</a><span class="si-footnote-text">. Özetleyeceğim.</span>
    </div>

    <div class="si-footnote html5_aside epub-type_footnote" id="f249">
      <a class="si-backref" href="#backlink-249">249</a><span class="si-footnote-text">. Tutkunluğu.</span>
    </div>

    <div class="si-footnote html5_aside epub-type_footnote" id="f250">
      <a class="si-backref" href="#backlink-250">250</a><span class="si-footnote-text">. Yasaklanmış.</span>
    </div>

    <div class="si-footnote html5_aside epub-type_footnote" id="f251">
      <a class="si-backref" href="#backlink-251">251</a><span class="si-footnote-text">. Sürgüne gönderilmek.</span>
    </div>

    <div class="si-footnote html5_aside epub-type_footnote" id="f252">
      <a class="si-backref" href="#backlink-252">252</a><span class="si-footnote-text">. Önceden kararlaştırılmış.</span>
    </div>

    <div class="si-footnote html5_aside epub-type_footnote" id="f253">
      <a class="si-backref" href="#backlink-253">253</a><span class="si-footnote-text">. Varmak.</span>
    </div>

    <div class="si-footnote html5_aside epub-type_footnote" id="f254">
      <a class="si-backref" href="#backlink-254">254</a><span class="si-footnote-text">. Uygunluğuyla.</span>
    </div>

    <div class="si-footnote html5_aside epub-type_footnote" id="f255">
      <a class="si-backref" href="#backlink-255">255</a><span class="si-footnote-text">. Çeşitli.</span>
    </div>

    <div class="si-footnote html5_aside epub-type_footnote" id="f256">
      <a class="si-backref" href="#backlink-256">256</a><span class="si-footnote-text">. İkna eden.</span>
    </div>

    <div class="si-footnote html5_aside epub-type_footnote" id="f257">
      <a class="si-backref" href="#backlink-257">257</a><span class="si-footnote-text">. Kendi başına.</span>
    </div>

    <div class="si-footnote html5_aside epub-type_footnote" id="f258">
      <a class="si-backref" href="#backlink-258">258</a><span class="si-footnote-text">. Zafer kazanmış.</span>
    </div>

    <div class="si-footnote html5_aside epub-type_footnote" id="f259">
      <a class="si-backref" href="#backlink-259">259</a><span class="si-footnote-text">. Bakış açısını.</span>
    </div>

    <div class="si-footnote html5_aside epub-type_footnote" id="f260">
      <a class="si-backref" href="#backlink-260">260</a><span class="si-footnote-text">. Evliliği.</span>
    </div>

    <div class="si-footnote html5_aside epub-type_footnote" id="f261">
      <a class="si-backref" href="#backlink-261">261</a><span class="si-footnote-text">. Bekliyor.</span>
    </div>

    <div class="si-footnote html5_aside epub-type_footnote" id="f262">
      <a class="si-backref" href="#backlink-262">262</a><span class="si-footnote-text">. 13 Şubat 1898.</span>
    </div>

    <div class="si-footnote html5_aside epub-type_footnote" id="f263">
      <a class="si-backref" href="#backlink-263">263</a><span class="si-footnote-text">. Geri kalan.</span>
    </div>

    <div class="si-footnote html5_aside epub-type_footnote" id="f264">
      <a class="si-backref" href="#backlink-264">264</a><span class="si-footnote-text">. Özel bir amacım.</span>
    </div>

    <div class="si-footnote html5_aside epub-type_footnote" id="f265">
      <a class="si-backref" href="#backlink-265">265</a><span class="si-footnote-text">. Koşulları.</span>
    </div>

    <div class="si-footnote html5_aside epub-type_footnote" id="f266">
      <a class="si-backref" href="#backlink-266">266</a><span class="si-footnote-text">. Gerçekleşmesi olanaksız.</span>
    </div>

    <div class="si-footnote html5_aside epub-type_footnote" id="f267">
      <a class="si-backref" href="#backlink-267">267</a><span class="si-footnote-text">. İncelik.</span>
    </div>

    <div class="si-footnote html5_aside epub-type_footnote" id="f268">
      <a class="si-backref" href="#backlink-268">268</a><span class="si-footnote-text">. Coşkunlukları.</span>
    </div>

    <div class="si-footnote html5_aside epub-type_footnote" id="f269">
      <a class="si-backref" href="#backlink-269">269</a><span class="si-footnote-text">. Taşkınlıkları.</span>
    </div>

    <div class="si-footnote html5_aside epub-type_footnote" id="f270">
      <a class="si-backref" href="#backlink-270">270</a><span class="si-footnote-text">. Dolu olduğum.</span>
    </div>

    <div class="si-footnote html5_aside epub-type_footnote" id="f271">
      <a class="si-backref" href="#backlink-271">271</a><span class="si-footnote-text">. Engellere.</span>
    </div>

    <div class="si-footnote html5_aside epub-type_footnote" id="f272">
      <a class="si-backref" href="#backlink-272">272</a><span class="si-footnote-text">. Üstlenmeden.</span>
    </div>

    <div class="si-footnote html5_aside epub-type_footnote" id="f273">
      <a class="si-backref" href="#backlink-273">273</a><span class="si-footnote-text">. Allahaısmarladık.</span>
    </div>

    <div class="si-footnote html5_aside epub-type_footnote" id="f274">
      <a class="si-backref" href="#backlink-274">274</a><span class="si-footnote-text">. (Fr.) Görüşmek üzere.</span>
    </div>

    <div class="si-footnote html5_aside epub-type_footnote" id="f275">
      <a class="si-backref" href="#backlink-275">275</a><span class="si-footnote-text">. Yönelmiş.</span>
    </div>

    <div class="si-footnote html5_aside epub-type_footnote" id="f276">
      <a class="si-backref" href="#backlink-276">276</a><span class="si-footnote-text">. Engin.</span>
    </div>

    <div class="si-footnote html5_aside epub-type_footnote" id="f277">
      <a class="si-backref" href="#backlink-277">277</a><span class="si-footnote-text">. Batıl inanç.</span>
    </div>

    <div class="si-footnote html5_aside epub-type_footnote" id="f278">
      <a class="si-backref" href="#backlink-278">278</a><span class="si-footnote-text">. İşine bağlı.</span>
    </div>

    <div class="si-footnote html5_aside epub-type_footnote" id="f279">
      <a class="si-backref" href="#backlink-279">279</a><span class="si-footnote-text">. 20 Şubat 1898.</span>
    </div>

    <div class="si-footnote html5_aside epub-type_footnote" id="f280">
      <a class="si-backref" href="#backlink-280">280</a><span class="si-footnote-text">. Tecrübe sahibi.</span>
    </div>

    <div class="si-footnote html5_aside epub-type_footnote" id="f281">
      <a class="si-backref" href="#backlink-281">281</a><span class="si-footnote-text">. Karşılık verişi.</span>
    </div>

    <div class="si-footnote html5_aside epub-type_footnote" id="f282">
      <a class="si-backref" href="#backlink-282">282</a><span class="si-footnote-text">. Elimde olmayarak.</span>
    </div>

    <div class="si-footnote html5_aside epub-type_footnote" id="f283">
      <a class="si-backref" href="#backlink-283">283</a><span class="si-footnote-text">. (İng.) Hoşça kal.</span>
    </div>

    <div class="si-footnote html5_aside epub-type_footnote" id="f284">
      <a class="si-backref" href="#backlink-284">284</a><span class="si-footnote-text">. Sinirlerinden.</span>
    </div>

    <div class="si-footnote html5_aside epub-type_footnote" id="f285">
      <a class="si-backref" href="#backlink-285">285</a><span class="si-footnote-text">. Gücenmelerini.</span>
    </div>

    <div class="si-footnote html5_aside epub-type_footnote" id="f286">
      <a class="si-backref" href="#backlink-286">286</a><span class="si-footnote-text">. Gururlu.</span>
    </div>

    <div class="si-footnote html5_aside epub-type_footnote" id="f287">
      <a class="si-backref" href="#backlink-287">287</a><span class="si-footnote-text">. Dikkat çekecek.</span>
    </div>

    <div class="si-footnote html5_aside epub-type_footnote" id="f288">
      <a class="si-backref" href="#backlink-288">288</a><span class="si-footnote-text">. Öldürücü.</span>
    </div>

    <div class="si-footnote html5_aside epub-type_footnote" id="f289">
      <a class="si-backref" href="#backlink-289">289</a><span class="si-footnote-text">. Hayat dolu.</span>
    </div>

    <div class="si-footnote html5_aside epub-type_footnote" id="f290">
      <a class="si-backref" href="#backlink-290">290</a><span class="si-footnote-text">. Düşmanlığım sonsuzdu.</span>
    </div>

    <div class="si-footnote html5_aside epub-type_footnote" id="f291">
      <a class="si-backref" href="#backlink-291">291</a><span class="si-footnote-text">. Bile bile.</span>
    </div>

    <div class="si-footnote html5_aside epub-type_footnote" id="f292">
      <a class="si-backref" href="#backlink-292">292</a><span class="si-footnote-text">. Olaylar.</span>
    </div>

    <div class="si-footnote html5_aside epub-type_footnote" id="f293">
      <a class="si-backref" href="#backlink-293">293</a><span class="si-footnote-text">. Uzayan.</span>
    </div>

    <div class="si-footnote html5_aside epub-type_footnote" id="f294">
      <a class="si-backref" href="#backlink-294">294</a><span class="si-footnote-text">. Bana acı veriyordu.</span>
    </div>

    <div class="si-footnote html5_aside epub-type_footnote" id="f295">
      <a class="si-backref" href="#backlink-295">295</a><span class="si-footnote-text">. Elimde olmayarak.</span>
    </div>

    <div class="si-footnote html5_aside epub-type_footnote" id="f296">
      <a class="si-backref" href="#backlink-296">296</a><span class="si-footnote-text">. Yürütmenin yerine getirilmesinden.</span>
    </div>

    <div class="si-footnote html5_aside epub-type_footnote" id="f297">
      <a class="si-backref" href="#backlink-297">297</a><span class="si-footnote-text">. Sebepleri.</span>
    </div>

    <div class="si-footnote html5_aside epub-type_footnote" id="f298">
      <a class="si-backref" href="#backlink-298">298</a><span class="si-footnote-text">. Dolaşan.</span>
    </div>

    <div class="si-footnote html5_aside epub-type_footnote" id="f299">
      <a class="si-backref" href="#backlink-299">299</a><span class="si-footnote-text">. 27 Mart 1898.</span>
    </div>

    <div class="si-footnote html5_aside epub-type_footnote" id="f300">
      <a class="si-backref" href="#backlink-300">300</a><span class="si-footnote-text">. 30 Mart 1898.</span>
    </div>

    <div class="si-footnote html5_aside epub-type_footnote" id="f301">
      <a class="si-backref" href="#backlink-301">301</a><span class="si-footnote-text">. Parlak.</span>
    </div>

    <div class="si-footnote html5_aside epub-type_footnote" id="f302">
      <a class="si-backref" href="#backlink-302">302</a><span class="si-footnote-text">. 1 Nisan 1898.</span>
    </div>

    <div class="si-footnote html5_aside epub-type_footnote" id="f303">
      <a class="si-backref" href="#backlink-303">303</a><span class="si-footnote-text">. Öfkeli.</span>
    </div>

    <div class="si-footnote html5_aside epub-type_footnote" id="f304">
      <a class="si-backref" href="#backlink-304">304</a><span class="si-footnote-text">. Komedi.</span>
    </div>

    <div class="si-footnote html5_aside epub-type_footnote" id="f305">
      <a class="si-backref" href="#backlink-305">305</a><span class="si-footnote-text">. 8 Nisan 1898.</span>
    </div>

    <div class="si-footnote html5_aside epub-type_footnote" id="f306">
      <a class="si-backref" href="#backlink-306">306</a><span class="si-footnote-text">. Sayıklaması.</span>
    </div>

    <div class="si-footnote html5_aside epub-type_footnote" id="f307">
      <a class="si-backref" href="#backlink-307">307</a><span class="si-footnote-text">. Delik.</span>
    </div>

    <div class="si-footnote html5_aside epub-type_footnote" id="f308">
      <a class="si-backref" href="#backlink-308">308</a><span class="si-footnote-text">. Zevk ve eğlenceye düşkün.</span>
    </div>

    <div class="si-footnote html5_aside epub-type_footnote" id="f309">
      <a class="si-backref" href="#backlink-309">309</a><span class="si-footnote-text">. Estetik bir şekilde ortaya çıkmasıyla.</span>
    </div>
  </div>
</body>
</html>
