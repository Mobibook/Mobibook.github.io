<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title>Handan</title>
  <link href="../Styles/main.css" rel="stylesheet" type="text/css"/>
</head>

<body class="chapter epub-type_chapter">
  <div class="letter html5_article" id="l-5">
    <h1>Refik Cemal’den Neriman’a</h1>

    <p class="right">Marsilya, Grand Otel, 15 Mart 1320<a class="si-noteref epub-type_noteref" href="#f122" id="backlink-122">122</a></p>

    <p>Sana bir sürpriz Neriman’cığım: Handan’ı, Handan’ını gördüm. Şimdi gözlerini açtığını ve bütün mevcudiyetinle benden teferruat istediğini hissediyorum. İşte başlıyorum: Bu sabah Marsilya’ya çıktım. Yabancı şehrin verdiği acayiplik ile bol güzellikleriyle ağzımın suyunu akıtan bir Fransızca mebzuliyeti<a class="si-noteref epub-type_noteref" href="#f123" id="backlink-123">123</a> arasında kendi Fransızcam belki bir kusurmuş gibi mahcup, bin sıkıntı ile arabacılarla, hamallarla muameleye giriştikten sonra otele geldim. Öğle yemeğinden sonra biraz cesaretlendim. Otelciye gidilecek yer sordum.</p>

    <p>— Hava pek güzel, bir parka gidiniz. Yahut asansörle, bir tepede bir kilise var, oraya çıkınız, dedi.</p>

    <p>Kilisenin ismi Notre-Dame zannederim. Bunları bir arabacıya müşkülatla anlattıktan sonra yola düzüldüm. Evvelâ güzel ve pek sevimli bir parkı dolaştım. Fakat insan yalnız, maksatsız dolaşmaktan sıkılıyor. Ne çok susamlar var; sen bu çiçekleri seversin, değil mi Neriman? Sonra, sıra Notre-Dame’a giden yere geldi. Bir kayanın tepesine bir asansörle tırmaştık. Azıcık huylandım. Nihayet bütün Marsilya’ya, dumanlardan, hayattan azıcık kirlenmiş görünen Marsilya’ya hâkim bir noktaya geldik. Beş on dakikalık bir yoldan sonra bir kayacığın tepesinde küçük bir kilise görünüyordu. Kiliseye yaklaştıkça yanımda hızlı hızlı konuşarak gelen matmazeller, bir kısa boylu geveze Fransız ve bir de rahibe, mukaddes bir hava içine giriyorlarmış gibi, hürmetkâr<a class="si-noteref epub-type_noteref" href="#f124" id="backlink-124">124</a> ve dalgın susuyorlardı.</p>

    <p>Nihayet birçok taş merdiven çıkarak kiliseye yükseliyorduk. Merdivenlerin şehre değil, denize hâkim bir noktasında siyahlı bir genç kadın parmaklıklara dayanmış, uzaklara bakıyordu. Yanında siyah sakallı bir adam, yüzü bu tarafa müteveccih<a class="si-noteref epub-type_noteref" href="#f125" id="backlink-125">125</a>, gözlerinde garip bir şeyle yanımdaki pembe matmazelleri süzüyordu. Tabii bu nazar-ı dikkatimi celbedecek<a class="si-noteref epub-type_noteref" href="#f126" id="backlink-126">126</a> bir levha<a class="si-noteref epub-type_noteref" href="#f127" id="backlink-127">127</a> değildi. Geçtim. Kiliseye girdim, ben kilise güzelliklerinden anlamam. Yalnız serin ve loştu. Azıcık da günlükle karışık bir küf kokuyordu. Dalgın ve hatta aptal, bir köşede dururken loşluk içinde kaldığı için tülünden yüzünü fark edemediğim siyahlı bir kadın bana doğru geldi. Dışarıdaki ince siyahlı kadındı. Vakur, kibar ve pek iyi giyiniyor. Tam yanıma gelince elini uzattı. Bir Türk Türkçesiyle:</p>

    <p>— Siz burada ne geziniyorsunuz, Refik Bey, dedi.</p>

    <p>Hayretimi tarif edemem. Şüphesiz bu bir Türk kadını idi. Fakat sesini bilmiyordum. Yalnız o seste o kadar seni hatırlatan bir şey vardı ki. Tereddütümü anladı ve biraz da belki münfail oldu<a class="si-noteref epub-type_noteref" href="#f128" id="backlink-128">128</a>. Bununla beraber istihzaya benzer bir sesle:</p>

    <p>— Benim resmimi de mi size göstermediler? Beni nasıl oluyor da tanımıyorsunuz, Refik Bey, dedi.</p>

    <p>— Handan Hanım değil misiniz?</p>

    <p>Sonra âdeta verilmek istemeyen elimi aldı, bir erkek gibi sıktı ve:</p>

    <p>— Soğuk durmayınız, Refik Bey. Neriman benim ninem, kardeşim, dostum, çocuğum, her şeyim, dedi; ve siz, siz de benim Neriman’cığımı seviyorsunuz.</p>

    <p>Şimdi gözlerini görmüyordum ama sesinin doluluğundan, boğazında kelimelerin takılmasından herhalde müteheyyiç<a class="si-noteref epub-type_noteref" href="#f129" id="backlink-129">129</a> olduğunu, belki de ağladığını zannediyordum. İtiraf ederim ki senin Handan’ın insanı birdenbire şaşırtıyor Neriman. Ben ki hislerimi söylemek değil, hissetmekten bile utanırım ve senelerce tanıdığım adamlara bir şey, samimi bir şey söylemek bir azaptır, bu nümayişe<a class="si-noteref epub-type_noteref" href="#f130" id="backlink-130">130</a> kâfi derecede sıcak mukabele edemedim. Ve zannettim ki buna Handan kızacak, bana fena muamele edecek. Fakat hayır. Yalnız bir anda, kibar, ağır ve sanki hiç hisleri yokmuş gibi görünen kadınlardan oldu.</p>

    <p>— Sizi Hüsnü Paşa’ya takdim edeyim mi, dedi. Ve yan yana, kilise kapısında duran siyah sakallı, orta boylu adama doğru yürüdük. O vakit Handan’ı tetkik etmeye çalıştım. Bütün hüsn-ü niyetimi<a class="si-noteref epub-type_noteref" href="#f131" id="backlink-131">131</a> takındım. Kibar, zarif, zekî, her şey, fakat güzel, güzel değil. Neriman biliyorum Handan’ı güzel bulmadığıma kızacaksın. Fakat ne yapayım, değil! O solgun ve ince, yanımda yürürken seni düşündüm. Zengin bir hayat, Neriman’ım!</p>

    <p>Fakat ne nefis küçük tavırları var. Nasıl senin baş çevirmeni, gözlerindeki istifhamla<a class="si-noteref epub-type_noteref" href="#f132" id="backlink-132">132</a> bakmanı hatırlatıyor. Bununla beraber çehresinde hiçbir şeyi de şimdi hatırlayamıyorum. Hiçbiri çirkin değil, fakat hepsi bir arada güzel de değil. Belki dediğin gibi gözleri güzel, onları da pek tetkik edemedim, bana bir şey söylemediler.</p>

    <p>Hüsnü Paşa dalgın ve mütekebbir<a class="si-noteref epub-type_noteref" href="#f133" id="backlink-133">133</a> bir tavırla, güya en büyük bir lütfediyormuş gibi bana bir selam vermeye tenezzül buyurdu. Handan, mütebessim ve narin, ona lakırdı söyletmeye ve onun âdeta kaba bulduğum dalgınlığını, lakaydisini<a class="si-noteref epub-type_noteref" href="#f134" id="backlink-134">134</a> telafi etmeye çalıştı ve gece beni otele davet etti:</p>

    <p>— Biz gece bir yere çıkmıyoruz, geliniz, gece bir çay içeriz, dedi ve aynı samimi musâfaha ile ayrıldı. Evet, Handan pek iyi, nazik, akıllı bir kadın; fakat kadın da pek diyemeyeceğim. Lakırdı söylerken, düşünürken onun kadın olduğunu bile insan düşünemiyor. İşte şimdi sana şu satırları yazdıktan sonra gideceğim. Handan biraz rahatsızmış. Kocası onu İtalya’ya götürüp bırakacak, dönecekmiş. Buna aklım ermedi. Nasıl yirmi üç yirmi dört yaşında bir kadın yalnız bırakılır, hususiyle bir Türk kadını! Hele Hüsnü Paşa, bu lakayıt ve mütekebbir mahluk, eminim ki hiç de karısına iyi bakmıyor. Handan da, o yaşında bir kadında olması lazım gelmeyen bir kendine güveniş, bir kendi kendinden mesul tavrı var ki, bir genç kadında bu hal bana hem isyan hissi veriyor, hem de acımak! Kadınlar daima rakik<a class="si-noteref epub-type_noteref" href="#f135" id="backlink-135">135</a>, emin bir himaye altında olmalıdırlar, değil mi Neriman?</p>

    <div class="double html5_section">
      <p class="right">Gece, saat 12</p>

      <p>Birinci sınıf otellerden birinde bir daireleri var. Garson, Hüsnü Paşa deyince pek ehemmiyet verdiğine nazaran<a class="si-noteref epub-type_noteref" href="#f136" id="backlink-136">136</a> yeğeninin kocası zengin bir adam. Neyse, beni pek iyi tenvir edilmiş küçük bir salona aldı. Garson önümde:</p>

      <p>— Mösyö Refik Cemal Bey, diye eğilip frakının kuyrukları kıvrılarak kapıyı kapadıktan sonra kendimi bu akşam şen bir Hüsnü Paşa karşısında buldum. O da frak giymişti.</p>

      <p>Ben âdeta ebedî kurşuni ceketimden utanmam lazım geldiğini duydum. Fakat utanmadım Neriman’cığım. Hüsnü Paşa “vay efendim”le beni selamladı. Ve kapıya arkası çevrilmiş büyük bir fotöyden<a class="si-noteref epub-type_noteref" href="#f137" id="backlink-137">137</a> Handan, kilisede tayyörüyle dimdik duran Handan, şimdi nazan<a class="si-noteref epub-type_noteref" href="#f138" id="backlink-138">138</a> bir eda ile yükseldi. Demek medenî kadınlar esvaplarıyla tavır giyiniyorlar.</p>

      <p>Handan siyah ince bir tül giyiyor, altındaki rengi bilmiyorum ama, siyahla iyi ittihat<a class="si-noteref epub-type_noteref" href="#f139" id="backlink-139">139</a> eden bir şey. Hele kollarını, boynunu tamamen açabilmesine şaştım. Mamafih dekoltesi güzel. Biraz uzunca yuvarlak narin boynu üstünde başı solgun ve sakit! Ne diyordum? Hayır, solgun da değil, elektrik ziyasıyla sonbahar yaprakları gibi hem kızıltılı, hem kumral saçlarının pek sanatkârane yığıldığı bu küçük başta iki ince kaş altında aynı renkte büyük siyah kirpikli gözleri...</p>

      <p>Handan’ı ben kendilerinden bu kadar çok bahsedilen bütün kadınlar gibi güzelliği ancak sevenlerin hayalinde vücut bulmuş bir çehre diye düşündüm ve öyle buldumdu. Fakat bir an için, ince siyah ipek kıvrımları arasından çıkan kolları ile göğsü ve ateşin, kocaman, hülyalı gözleri ve bu güzel tabii tacıyla onu pek güzel buldum. Evet, doğru söyledin Neriman, senin Handan’ının yalnız gözleri ve saçları var.</p>

      <p>Tabii çiçeklerle ve ziyalarla, bu güzel yeğenle otel odalarının soğukluğundan ve yabancılığından kurtulan bu odada karşı karşıya oturduk. Onun ayakları üst üste, elinde sigara. Dalgın ve memnun gibi. Hüsnü Paşa ilk beş altı cümleden sonra sustu. Gözlerinde gündüz renkli matmazellere bakan ziya ile Handan’a bakıyor. Bu fena bir nazar Neriman, bu nazarı hiç sevmedim. Alelade, karısına lakayıt görünen bu adamın gözündeki bu muhteris ziyayı hiç, hiç sevmedim. Hissettim ki o Handan’a güzel ve iştihaamiz<a class="si-noteref epub-type_noteref" href="#f140" id="backlink-140">140</a> dakikalarında yenecek, koklanacak ve başka zamanlar ihmal edilecek bir meyve, bir çiçek gibi bakıyordu. Handan o nazarı görmüyor gibi benimle konuşuyordu.</p>

      <p>Handan’la her şey konuştuk Neriman. Senin uykunu getiren içtimaiyat, iktisat, felsefe ve hatta politika, her şey konuştuk. Yavaş yavaş gözümün önünden onun ziyadar<a class="si-noteref epub-type_noteref" href="#f141" id="backlink-141">141</a> gözlerinin, ziyadar saçlarının nisviyeti<a class="si-noteref epub-type_noteref" href="#f142" id="backlink-142">142</a> uçtu; narin, beyaz göğsünü görmez oldum. Yalnız biliyordum ki senelerden beri söylemediğim, yalnız hissettiğim şeyleri o benden daha vazıh<a class="si-noteref epub-type_noteref" href="#f143" id="backlink-143">143</a> ve muayyen bir surette hissetmiş ve benim bütün bende müphem<a class="si-noteref epub-type_noteref" href="#f144" id="backlink-144">144</a> kalan bu şeylerimi –inanır mısın– benden birbirini takip eden birer cümle silsilesiyle çekip çıkarıyor. Bu çok acayip Neriman... Yeğeninle dimağım tamamen anlaştı ve baş başa en mahrem iki dost şekliyle birbirine açıldı. Hatta Handan beni Server ve zavallı Nâzım’dan bile çok iyi anladı. Yalnız, yalnız hissediyorum ki benim ruhumda bu şekilde bir silsile-i efkâr<a class="si-noteref epub-type_noteref" href="#f145" id="backlink-145">145</a> ve ihtisasattan başka bir şey yokken onun dimağının arkasında, ruhunda bilmem daha şahsiyetinin nerelerinde meçhul fezalar, hayatlar, benim bilmeyeceğim şeyler var!</p>

      <p>Yoksa Handan şuhmeşrep bir kadın mı? Böyle herkesi, kimisini dimağıyla, kimisini ruhu ve ihtisasatıyla tutabilecek nihayetsiz oltaları olan kadınlardan mı? Acaba gayri samimi bir mahluk mu?</p>

      <p>Nihayet, bizim bitmeyen mübahasemizden sıkıldığını bilmem kaçıncı defa esneyerek ilan eden Hüsnü Paşa küçük bir tabureyi karısının ayakları altına çekti, bir hafif pardondan sonra başını Handan’ın dizi üstüne koydu. Meshur<a class="si-noteref epub-type_noteref" href="#f146" id="backlink-146">146</a> ve mesut, gözlerini kapadı. Gözlerindeki fena ziyayı gözkapaklarıyla örttükten sonra iki kobra gibi uçları altında yukarı kıvrılan siyah kaşları alnında ve gözlerindeki mana derin bir aşka, bir iptilaya<a class="si-noteref epub-type_noteref" href="#f147" id="backlink-147">147</a> benziyor. Fakat gözünün aşağı kısmı kuvvetli çeneleriyle kocaman kırmızı dudaklarını, muntazam fakat büyük burnunu hiç sevmedim. Bağlanması gayri kabil, müthiş bir yırtıcı hayvan hissini veriyor. Handan uzun müddet bir nüvazişe<a class="si-noteref epub-type_noteref" href="#f148" id="backlink-148">148</a> bigâne gibi, gözlerindeki serin dimağ-ı şule<a class="si-noteref epub-type_noteref" href="#f149" id="backlink-149">149</a> ile konuştu. Fakat birdenbire gördüm ve şaştım: Bu küçük ve serin başı felsefe konuşurken eli parmaklarının –yumuşak olduğunu tahmin ettiğim– etli ince uçlarıyla sakit ve gizli, Hüsnü Paşa’nın dudaklarını okşuyordu.</p>

      <p>Artık muhabbetlerini böyle teşhir eden bu karıkocaya vedadan başka bir çare kalmadı. Handan’a da, Hüsnü Paşa’ya da içimde bir hiddetle veda ettim, çıktım. Şükür, yarın erken gideceğim. Onları bir daha görmeyeceğim. Bu kadar değişen bir kadını sevmem. Handan’ın belki böyle ilimden, ciddi şeylerden lezzet alır görünmesi de sahte, belki de değil, kim bilir? Herhalde bu akşamın sonu kilisedeki hüsn-ü tesiri<a class="si-noteref epub-type_noteref" href="#f150" id="backlink-150">150</a> giderdi. Belki bu mektubun gece yazdığım şu kısmını göndermem Neriman. Sen Handan’ında sevilmeyen bir şey görmek istemezsin.</p>

      <p class="right">Refik Cemal</p>
    </div>
  </div>

  <div class="letter html5_article" id="l-6">
    <h1>Neriman’dan Refik Cemal’e</h1>

    <p class="right">Kuzguncuk, 21 Mart 1320<a class="si-noteref epub-type_noteref" href="#f151" id="backlink-151">151</a></p>

    <p>Marsilya’dan mektubunu aldım. Handan’ı gördüğün günün iptidasını<a class="si-noteref epub-type_noteref" href="#f152" id="backlink-152">152</a> yazıyorsun. Sonra vaat ettiğin halde görüp görmediğini, benim için ne dediğini filan hiç yazmıyorsun. Handan’ın sende pek de fevkalade bir tesir hasıl etmemesine azıcık kırıldım. Bence iki nevi erkek vardır: Handan’ı fevkalade bulanlar ve sevenler; bunlar akıllı ve fevkalade adamlar (Hüsnü Paşa müstesna). Handan’ı çirkin ve alelade bulanlar; bunlar basit ve alelade adamlardır! Sen herhalde alelade değilsin, benim için dünyanın en büyük adamı! Ne yapayım, Handan’ı beğenmeyişine katlanmalı!</p>

    <p>Senin mektubunla aynı zamanda Handan’ın mektubunu da aldım. O da beni meraka sokuyor, senden sayfalar dolusu bahsedecek zannettim. Halbuki o bir sayfa ile her şeyi bitiriyor. Ben de mektubumu bitireceğim gibi. Refik, sensiz pek fena, pek yalnızım demek bütün hislerimi hülasa ediyor. Ne yazayım? İstiyorum ki bugünler çabuk geçsin de senin yanında olayım. Belki böyle bir mektubu budala bulacaksın. Hiçbir vakit yazacak bir şey bulamadım ki, ta çocukluğumdan beri böyleyim ben. Gözlerinden, yanaklarından öperim Refik’çiğim.</p>

    <p class="right">Neriman</p>
  </div>

  <div class="letter html5_article" id="l-7">
    <h1>Neriman’dan Refik Cemal’e</h1>

    <p class="right">Kuzguncuk, 31 Mart 1320<a class="si-noteref epub-type_noteref" href="#f153" id="backlink-153">153</a></p>

    <p>Evet, vaadimde duracağım, hem de bu iyi bir şey olacak. Çünkü Handan’ın hayatından bahsederken o kadar budala olmuyorum. Ta başından başlayıp bütün Nâzım Bey meselesini istediğim gibi sana yazmama kendi izin verdi. Fakat ileriye bile gideceğim. Çünkü senin ne olduğunu Handan bilse, Handan’la bir ay bulunsanız sana en kıymetli şeyini teslim edecek kadar itimat edeceğine kaniyim<a class="si-noteref epub-type_noteref" href="#f154" id="backlink-154">154</a>.</p>

    <p>Bu meseleyi de yazarken ben ta çocukluğumdan başlayacağım. Çocukluğumda da Handan’dan başka bir şey yok, Refik. Fakat bugünler içimde azıcık korku var. Belki on, belki yirmi gün sonraki büyük geçitten artık çıkmayabilirim. Senden uzak ölürsem yanında benden birçok şeyler bulunsun, olmaz mı? İşte başlıyorum:</p>

    <p>Handan’la bu kalbi ve ruhi dostluğumuz başlayalı on dört sene oluyor. Ben o zaman altı yaşında idim, o dokuz yaşında idi. Annemle babam hakkında hatıratım pek canlı değildir. Büyükannemin yanında idim, bilmem neden beni teyzemin yanına vermek lazım geliyordu? Bir soğuk günde beni köşke getirdilerdi. Salonu hatırlarsın. Köşede bir İngiliz mürebbiye, amcamla konuşuyordu. (Sen, Cemal Bey’e enişte yerine amca dediğimi acayip bulursun, değil mi? Fakat ben baba bile desem az bulurum.)</p>

    <p>Şehper henüz bir bebekti. Amcamın kucağında oturuyor, Saffet de onun sigara kutusuyla oynuyordu. Teyze o ovulmuş, temiz, gergin yüzüyle, çalışkan elleriyle bir dikiş üzerine eğilmişti. En evvel kalbimdeki soğuk, korkak ihtirazı izale eden<a class="si-noteref epub-type_noteref" href="#f155" id="backlink-155">155</a> şey amcamın bütün gözlerini aydınlatan tebessümü oldu ve hemen onun müşfik kalbinde kendime bir yer yaptığımı duydum. Teyze bir vazife imiş gibi iki yanaklarımı öperken amcam, bir kolunda Şehper, bana doğru geldi. Beni kaldırdı. Şehper’in karşısındaki dizine beni de oturttu.</p>

    <p>— Bu güzel küçük kız benim olsun, olmaz mı, derken teyzeme ve Şehper’e gülüyordu. Odaya ciddi ve mazlum çehresiyle giren küçük kızı onun baba simasındaki güneş sıcaklığı hissettirecek hale getirdi ve bir çocuk gibi sevinçle haykırdı:</p>

    <p>— Handan gel bak, senin ve benim bir yeni çocuğumuz var. Gel gel, bak ne güzel altın saçları var.</p>

    <p>Handan babasına doğru kemal-i sükûnetle<a class="si-noteref epub-type_noteref" href="#f156" id="backlink-156">156</a> yavaş yavaş ilerledi ve onun dizine dayandı. Büyük, ciddi gözünü benden hiç ayırmıyordu. O zamanki hayatımda en parlak hatırladığım Handan’ın ince vücudu, solgun ve yuvarlak çehresi, gözlerinin birer açık Mekke taşı parlaklığı ve onları birer badem gibi şakaklarına doğru çeken sıkı örgüleri idi. Gözlerindeki manayı delmek kabil olamadı. Bilmem ne kadar, korkak, bekledim. Fakat birdenbire eğildi, kollarını boynuma attı. İşte bu küçük kolların boynuma atılışı kalbimdeki yetim sefaleti tamamen sildi ve ilk busemizle kalbimiz birbirinin oldu. İşte o günden beri küçük büyük, Handan’ın ruhundaki bütün değişikliklere şahit oldum. Handan ta dünyayı görebildiğim zamandan beri tahassüs<a class="si-noteref epub-type_noteref" href="#f157" id="backlink-157">157</a> tarzlarıma bile o kadar hâkim olmuş, o kadar benliğimin her zerresine sarılmış, o kadar şahsiyeti ile şahsiyetime istediği rengi ve şekli vermiştir ki, âdeta bende onun bir resmi yaşar ve çok zaman bazı şeyleri görüp işiten Handan mı, ben mi bilemem.</p>

    <p>Ertesi gününden Handan’la beraber ders odasına geçtim. Bu, duvarlarına kadar mürekkep sıçramış, masası, sandalyeleri aşınmış sevgili odadan ne kadar çehreler geldi geçti. Sakallı, sakalsız, sarıklı Kuran ve Arabi hocaları; bazen çılgın, hoppa, bazen kuru ve korkunç İngiliz mürebbiyeleri; Ermeni, Macar, İtalyan daha bilmem ne cins musiki hocaları! Biz dört çocuk hep aynı hocadan aynı tahsili görüyorduk, fakat Handan hepimizi arkada bıraktı. Bugün bizim tahsilimizi kazısan bir lisan, biraz da edebiyat bulursun. Fakat Handan öyle değildi. Onda öğrenmek bir ihtirastı. Bilmek, daima bilmek, yalnız kitaplarda değil, tabiatta, insanlarda her şeyi, görünmez şeyleri bilip anlamak için onda ebediyen susamış bir dimağ vardır. Fakat âlim kadınların kuru dimağı değil, Refik. Onda bildiği şeyleri seven, derâguş eden<a class="si-noteref epub-type_noteref" href="#f158" id="backlink-158">158</a> bir şefkat, bir kadın kalbi vardır. Ağaç, nebat<a class="si-noteref epub-type_noteref" href="#f159" id="backlink-159">159</a>, deniz, yıldız, insan ve hayvan, o kadar bildiği şeyleri ruhunda seven bir derâguş içinde saklar.</p>

    <p>Bir iki lisan öğrenip biraz piyano çalıp çekildikten sonra onun öğrenmek iştiyakı<a class="si-noteref epub-type_noteref" href="#f160" id="backlink-160">160</a> her gün daha şiddetle artıyordu. Ona daha âlim, daha yüksek hocalar tutuyorlardı. Ve en nihayet en son hocası da zavallı Nâzım oldu. Musiki, edebiyat, felsefe, içtimaiyat, daha bilmem ne hep onunla ikmal etti. Nâzım, Handan’ın hayatında bir his, efkâr ve sanat mürebbisi<a class="si-noteref epub-type_noteref" href="#f161" id="backlink-161">161</a> olarak da kalmadı, daha ileri gitti. Elem mürebbisi, hayat mürebbisi oldu. Handan’ın hayatında Nâzım’a taalluk eden<a class="si-noteref epub-type_noteref" href="#f162" id="backlink-162">162</a> kısımlara geldiğim zaman birçoğunu da Handan’ın o zamandan kalan mektuplarıyla nakledeceğim.</p>

    <p>Handan’ın erkekten kaçmak zamanı geldiği vakit alelade, bizim gibi kaçmadı. Teyzem taassubun bütün şiddeti ile çocuklarını en eski dostlarından, hatta akrabadan kaçırırken Handan babasının birçok dostlarıyla hâlâ oturur, konuşurdu. Bunların çoğu ihtiyar ve muhterem adamlardı. Fakat Handan onları pek iyi anlardı; hepsiyle ayrı ayrı pek iyi dosttu. İhtiyar birtakım efendiler vardı ki, geldikleri zaman Cemal Bey’den evvel Handan Hanım’ı sormaları tabii bir hâl olmuştu. Sanki Handan bunların yaşanmış yaşanmamış bütün rüyalarını, hülyalarını anlamış, yaşamıştı; o kadar onların bütün hayatlarına iştirak eden bir ciddiyetle onlarla dosttu ve bunlar arasında en çok dostu da Selim Bey’di.</p>

    <p>Selim Bey’in senelerden beri yalnızca evini idare eden bir ihtiyar teyze ile yaşadığını belki bilirsin. Maltepe’de uzak bir köşkün silkit<a class="si-noteref epub-type_noteref" href="#f163" id="backlink-163">163</a> kucağında sessizce yaşar. Etrafında birçok, rüyaları solmuş ihtiyarlarla rengin rüyalı gençler ve musikişinaslar vardır. Gömülmüş hülyaları, gayeleri olanlarla yeniden sanat, şiir ve hayat binaları kurmak isteyenler en tabii vatanlarını onun salonunda bulurlar. Bu muhterem, nazik ihtiyarın en sevgili dostu da küçükten beri Handan’dır.</p>

    <p>Handan on altı yaşına gelinceye kadar biz Selim Bey’in Nâzım ismindeki yeğenini uzak bir hayal, birçok fevkalade haller yaptığı için Sultan Hamid’in İstanbul’a gelmeye müsaade etmediği bir kahraman diye bilirdik. Bir gün büyük dostlar vasıtasıyla nihayet Nâzım, Sultan Hamid’e affettirildi ve o zaman Nâzım, İstanbul’a gelecek şayiası ortaya çıktı.</p>

    <p>Selim Bey artık helecanından bir yerde duramıyordu. Üç günde bir Handan’a geliyordu. Bu beyaz başla Handan’ın henüz örgülü başı hep bir arada yavaş yavaş fısıldanırken görüyorduk, ne konuşuyorlar, ne kuruyorlardı? Sanki Nâzım’ın İstanbul’a gelişi bütün dünyayı değiştirecek bir vak’a idi. Ve Nâzım’ın gelmesi muhakkak addedilen<a class="si-noteref epub-type_noteref" href="#f164" id="backlink-164">164</a> bir haftada Selim Bey geldi. Handan’ı aldı, Maltepe’ye götürdü. Bir hafta sonra Handan’dan şu mektubu aldım:</p>
  </div>

  <div class="letter html5_article" id="l-8">
    <h1>Handan’dan Neriman’a</h1>

    <p class="right">Maltepe, 15 Ağustos, 1313<a class="si-noteref epub-type_noteref" href="#f165" id="backlink-165">165</a></p>

    <p>Neriman’cığım, bu seferki Maltepe’ye gelişimi hiç unutmayacağım. Selim Bey beni kadınlar kompartımanına koyup çekildikten sonra gözlerim etrafa daldı. Akşam oluyordu.</p>

    <p>Sağda altın tarlalarıyla aşağı doğru inen zengin arzın üzerine mor gölgeleriyle büyük dağlar eğiliyorlardı. Batan, solan güneşin altınlarıyla kaplanmış rakit<a class="si-noteref epub-type_noteref" href="#f166" id="backlink-166">166</a> deniz ve sonra bütün dağların morluğu, tarlaların altını üzerinden uçan esmer ve pembe bir akşam havası esiyordu. Her beş dakikada bir Selim Bey’in mütebessim yüzü perdeden içeri uzanıyordu:</p>

    <p>— Görüyor musun Handan, görüyor musun kızım, diyordu.</p>

    <p>Nihayet İstanbul’a geldik. Selim Bey’le beraber bir de genç Harbiyeli indi. Güzel, kendini beğenmiş bir şey. Muttasıl<a class="si-noteref epub-type_noteref" href="#f167" id="backlink-167">167</a> bana bakıyordu. Fakat ben peçemi indirmiyordum. Biraz sonra beni kâfi güzel bulmamış olacak ki bakmaktan sarf-ı nazar etti<a class="si-noteref epub-type_noteref" href="#f168" id="backlink-168">168</a>. O da bizimle köşke geldi. Sonra, kimsesiz taşralı bir talebe olduğunu, bir dostunun onu Selim Bey’e tavsiye etmiş olduğunu öğrendim. Para, hava, sıhhat, nasihat hülasa bir şeye muhtaç olan bir gencin Selim Bey’e gelişi o kadar tabii bir şey ki kim bilir bu genç de ne için geliyordu?</p>

    <p>Fakat sen bilirsin ya, ben gençleri sevmem. Onlarla insan ne konuşur bilmem. Hepsinin gözlerinde o kadar acayip bir delilik vardır ki. Bana orta katta Selim Bey’in yatak odasının yanındaki odayı verdiler. Bilirsin ya, odalar nasıl Marmara’nın nihayetsizliğine bakar. Benim yanımdaki odada hazırlık ziyade. Onu da Nâzım Bey’e hazırlıyorlar. Demek Nâzım Bey’le komşu olacağız. Eve gelince bir telgraf aradık, yoktu. Teyze Hanım pek mültefit ve selamlık<a class="si-noteref epub-type_noteref" href="#f169" id="backlink-169">169</a> bermutat<a class="si-noteref epub-type_noteref" href="#f170" id="backlink-170">170</a> dolu! Fakat sabahları Selim Bey’le yine kahvaltı etmeye gidebiliyorum. Çünkü herkes buraya uzun uzadıya uyumaya gelmiş.</p>

    <p>Her sabah Selim Bey aynı hürmetkâr ve sevgili tavrıyla elimi öpüyor, her sabah aynı baba sesiyle:</p>

    <p>— Gözlerin yıldızlar gibi parlıyor, sevgili kızım, diyor. Sonra iki arkadaş altın tarlaların arasından dalıp gezmeye gidiyoruz. Ne sakit, ne muhteşem sabahlar.</p>

    <p>Marmara’nın birer siyah gergedan gibi uyuyan adaları, denizin kurşunimsi maviliğine batan bu canlı arz ve uzaklardan geçen güneşin pembe, eflatun, inci renkleriyle rüyalı tülleriyle renklenen ufuklar! İşte bu yeni doğan parlak sabahla beraber bende bir şey doğuyor, ben bütün bunların bir parçası gibi bir şey oluyorum. Ve içimde artan hayatın tarlalardan, denizlerden mi, yoksa benim ruhumdan mı geldiğini bilmiyorum.</p>

    <p>Bir çıplak yer bulunca oturuyoruz. O solgun mavi gözlerindeki rüya, buruşuk çehresindeki şefkatle tatlı tatlı söylüyor. Ne söylüyor bilmiyorum. Fakat ruhumda hayatın iyiliğine, safiyetine bir emniyet, bir iman uyanıyor. Ve pek çok zaman söylediklerini kulaklarım zaptetmese bile hep, pek uzak çocukluğumda annemin hayal olan sevgili kolları arasında yaşarkenki his geliyor. Selim Bey ekseri ölen karısından ve nasıl ölümü ona kavuşmak için beklediğinden bahseder. Onun dinden bahsedişini pek severim. Onun inandığı Allah hiç de benim çocukluğumda söyledikleri gibi bu kadar çok insana bu kadar çok ceza eden mabuda<a class="si-noteref epub-type_noteref" href="#f171" id="backlink-171">171</a> benzemez. Çocukluğumda tasavvur ettiğim Allah, kadir-i mutlak surette<a class="si-noteref epub-type_noteref" href="#f172" id="backlink-172">172</a> günahları, sevapları tartardı, müthiş olan adaletine hiç de merhamet karıştırmazdı. En küçük yaramazlıkları bile görünmez bir gözün gözetlediğini ve bellediğini hissederdim. Çocukluğumun bütün neşesini kaçıran bu kudrette korkunç ezelî bir güzellik vardı. Bununla beraber yine içimde bir şey, bu insanları ve dünyaları yaratan kudrette bütün kendi tabii kanunlarını isterse –ve hatta bazen bizim fani dualarımızla– değiştirecek bir şey olduğuna kani idim. İşte bu küçük kanaatle senelerce annemin dirileceğini bekledim, pek çok bekledim. Hâlâ izah edemediğim bir müphemiyetle<a class="si-noteref epub-type_noteref" href="#f173" id="backlink-173">173</a>, bir inanmakla, bir şey, bir mezar açılmasını beklerim. Kim der ki bu kadar fevkalade şeyler arasında bir de mezarlar açılmayacak?</p>

    <p>Fakat Selim Bey’in tasavvur ettiği Allah hiç böyle müthiş değilmiş. Benim eski hayalimdeki kadar kudret sahibi fakat namütenahi<a class="si-noteref epub-type_noteref" href="#f174" id="backlink-174">174</a> surette ruha yakın; insanların, eşyanın, ensacında<a class="si-noteref epub-type_noteref" href="#f175" id="backlink-175">175</a> mevcut; ruhun karanlık ve çirkin boşluklarına kadar her şeyi dolduran halaskâr<a class="si-noteref epub-type_noteref" href="#f176" id="backlink-176">176</a> ve lütufkâr bir muhabbet ruhu. Ah, bu sabahlardan sonra o kadar iyi oluyorum ki. Ruhum çarpınmaktan, beklemekten kalıyor, anlıyor ve seviyor! Hatta yanıma sokmadığım için bana o kadar gücenen koca dudaklı, ter kokulu bacımızı bile seviyorum.</p>

    <p>İşte İslamiyet, Selim Bey’in İslamiyet’i: Kimseyi cennetten kovmuyor. Kimseye, ama hiç kimseye işkence etmiyor. Aylarca gecelerim cehenneme gidecek milyonca insanların işkencesi hayaliyle nasıl karanlık bir sıra azap kâbusu olmuştu. Ne kadar yanmış, ağlamıştım. Hatta çok zaman namaz kılarken Allah’a, beni başkaları yerine ebediyen yaksın da onları kurtarsın diye yalvarmıştım. Şimdi Selim Bey’i dinlerken bütün insaniyete kapısını açan bir dine mensubiyet<a class="si-noteref epub-type_noteref" href="#f177" id="backlink-177">177</a> hissi geliyor. Hepsi, günahkârlar ve sefiller, hepsi, hepsi yanmaktan kurtulacak ne güzel, ne samedani<a class="si-noteref epub-type_noteref" href="#f178" id="backlink-178">178</a> bir şükranla doluyum.</p>

    <div class="double html5_section">
      <p class="right">Perşembe akşamı</p>

      <p>Bu üç gün, asude<a class="si-noteref epub-type_noteref" href="#f179" id="backlink-179">179</a> ve mesut Selim Bey’le geçen bir yalnızlıktan sonra Nâzım nihayet geldi. Bu sabah biraz geç kalmışım. Azıcık ortalık sisli gibiydi. Adaları, ufukları örten gümüşi duman örtüyü seyrederek giyindim. Selamlığa biraz mütereddit<a class="si-noteref epub-type_noteref" href="#f180" id="backlink-180">180</a> gittim. Selim Bey’in tembel misafirlerinden biri kalkmış diye düşünüyordum. Belki de beni kahvaltıya beklememişti. Evden çıkarken hemen kimseye tesadüf etmedim. Selamlığın koridorunda Ahmet konuşuyordu. Oda sakitti. Kapıyı açtım. Odanın bahçeye açılan büyük kapıları açılmış, önüne Selim Bey’ in büyük koltuğu konmuştu. Yalnız arkasını görebildiğim sarı uzun saçlı bir baş şüphesiz benim sabahleyin seyrettiğim gümüşi dumanlara dalmıştı. Hemen çekilmek istedim. Fakat yanımda kanepede oturan Selim Bey’in tatlı sesi bu sabah derin bir sevinçle:</p>

      <p>— Gel sevgili kızım, gel, diyordu.</p>

      <p>O vakit koltuktan bülend<a class="si-noteref epub-type_noteref" href="#f181" id="backlink-181">181</a> ve güzel bir vücut yükseldi. Enli omuzları üzerinde koyu, büyük, mavi gözleri, uzun sarışın siması, hassas ve biraz müstehzî ve mütebessim gözüyle Nâzım meydana çıktı. Selim Bey bizi birbirimize takdim etmek için mütehalik<a class="si-noteref epub-type_noteref" href="#f182" id="backlink-182">182</a>, âdeta mühtez<a class="si-noteref epub-type_noteref" href="#f183" id="backlink-183">183</a> bir sesle:</p>

      <p>— İşte Handan, Nâzım, dedi.</p>

      <p>Evvela Nâzım’ın yüzü biraz ağır ve mütereddit gibiydi. Fakat beni bir an süzdükten sonra bütün yüzünü aydınlatan tebessüm mevceleriyle<a class="si-noteref epub-type_noteref" href="#f184" id="backlink-184">184</a> bana doğru geldi. Yalnız bu tebessümün pek manasını anlayamadığım için sıkıldım. Belki “Vay, bu kadar methettiğiniz Handan bu küçük kız mı?” demek istiyordu. Belki zihninde beni görmeden yaptığı hayalden beni pek uzak buluyordu. Bununla beraber pek müşfik<a class="si-noteref epub-type_noteref" href="#f185" id="backlink-185">185</a> bir tavırla uzun boyun bana eğildi, ellerimi bütün hararet ve samimiyetle sıktı. Sonra karşı karşıya oturduk. Birdenbire bu büyük ve güzel çehrenin ciddiyet ve vakarına ve biraz da mahzun alnına karşı küçülmüş gibiydim. Bu sabah cazibe merkezi herhalde o idi. Söyledi, söyledi. Bazen ciddi ve derin, bazen şen ve müstehzî bir mevzudan öteki mevzua atlayarak bizi de efkârı<a class="si-noteref epub-type_noteref" href="#f186" id="backlink-186">186</a> arkasında sürükledi. Ah Neri, hayalimin en vahşi dakikalarında bu mükemmeliyeti, bu harikuladeliği düşünmemiştim. Nâzım bütün tahayyülatımın hududunu geçen bir hakikat. Yalnız ben, birdenbire küçük, çirkin ve dilsiz, onu dinlerken beni kendime fevkalade gösterecek kadar bende büyük şeyler bulanlara kızdım. Nâzım’ın ziyadar şahsiyeti, büyüklüğü ile küçüldüm, soldum, hiç oldum. Bu bana öyle bir darbe oldu ki Nâzım’ın parlak ruhu çağlar gibi bir kudretle dudaklarından boşanırken duyduğum haz olmasa ağlayacaktım.</p>

      <p>Yemekten sonra Nâzım sordu:</p>

      <p>— Musiki sever misiniz, Handan Hanım?</p>

      <p>— Pek çok.</p>

      <p>— Ne çalarsınız?</p>

      <p>— Piyano ve biraz keman. Fakat piyanoyu hiç sevmem.</p>

      <p>— Piyanoda ne çalarsınız? Her küçük hanım gibi “Bir kızın duası”, “Tuna’nın dalgaları”, ha?</p>

      <p>— Hayır, onu şiiri, edebiyatı sevenlere bırakırım. Ben Liszt<a class="si-noteref epub-type_noteref" href="#f187" id="backlink-187">187</a> ve Wagner<a class="si-noteref epub-type_noteref" href="#f188" id="backlink-188">188</a> çalarım.</p>

      <p>Nâzım yaptığı şakadan azıcık utanmış gibi, fakat gözlerindeki müstehzî şule hâlâ baki<a class="si-noteref epub-type_noteref" href="#f189" id="backlink-189">189</a>:</p>

      <p>— Öyle ise, bu büyük adamları bize de tanıtınız, dedi.</p>

      <p>Fakat ben çalmadım ve çalmadığıma da iyi ettiğimi anladım. Çünkü öğleden sonra ikindi dinlenmesi için odama çekildiğim zaman, arz bütün harareti, sema<a class="si-noteref epub-type_noteref" href="#f190" id="backlink-190">190</a> bütün yanan güneşi ile dareban ederken<a class="si-noteref epub-type_noteref" href="#f191" id="backlink-191">191</a> bunlarla bir keman uyandı. Bu ne idi, Neri, ne idi, bilsen! Ne akan, boşanan, yanan bir yeni hayat sabahı! Ne neşeli, ne feyizli, ne kudretli bir ruhun bir sabah neşidesi<a class="si-noteref epub-type_noteref" href="#f192" id="backlink-192">192</a> idi. Bütün kemanla beraber vücudumda titreyen, terennüm eden<a class="si-noteref epub-type_noteref" href="#f193" id="backlink-193">193</a> musiki ile müterennim<a class="si-noteref epub-type_noteref" href="#f194" id="backlink-194">194</a> ve mühtezdi<a class="si-noteref epub-type_noteref" href="#f195" id="backlink-195">195</a>.</p>

      <p>Bu kadar hüküm ve kudretle musiki lisanını söyleyen bir adama karşı biraz evvelki övünmemi düşündüm. Mahcubiyetimden yanaklarıma kan hücum etti. Bütün sabahtan beri birkaç saat içinde bu kadar muhtelif kabiliyetlerini tanıdığım bu adam beni kendi nazarımda ne kadar da küçülttü. Onun zengin ve canlı dimağı Garp’ın ve Şark’ın esrar felsefesinden ve sanatından renk ve şekil alarak önümüzde akarken ben âdeta sarhoştum. Ye sanki ayağımın altındaki kum dağları yıkılmış, ben de öteki fanilerle aynı seviyeye inmiştim. Fakat ben de, Neri, çalışacağım, çalışacağım. Parlak ve meşhur olmazsam bile, hiç olmazsa insanları hiç kimsenin sevemediği bir şefkat ve fedakârlıkla seveceğim, onlara ruhumun son zerresine kadar vereceğim. Bu karanlık ve bedbaht memleketin başından başına dolaşarak benden evvel gelen büyük ve güzel ruhların insanlara mirası olan şeyleri memleketimin insanlarının ruhuna akıtacağım ve ruhum bütün arzuları ve kabiliyetleri ile memlekete dökülecek. Sonra ruhumu alanlar da onu kendi ruhlarıyla daima bir nesilden ötekine verecekler, ben de her nesil yükselip büyüdükçe büyüyüp yükseleceğim. Fakat beni, büyük ruhların teranelerini ve büyüklüklerini memlekete ilk defa kendi ruhundan akıtan Handan’ı unutacaklar, ben bir hiç, fakat ruhum her şey olacak! İçimde ne fırtına, ne fırtına var, Neri!</p>

      <p>Akşamüstü aşağı indiğim zaman, gözlerimde kendisine takdir yollayan şuleye karşı kızararak:</p>

      <p>— Wagner’i, Liszt’i artık beraber çalabiliriz, Handan Hanım, dedi.</p>

      <p>Filhakika gece haremde uzun uzun musiki yaptık.</p>

      <p>Ben hep ona piyano ile akompanye ettim<a class="si-noteref epub-type_noteref" href="#f196" id="backlink-196">196</a> ve zannettim ki onun yanına tırmaştım. Fakat elbet bir gün onun yanına tırmaşacağım, onun benden çok olan on dört senesini ben mutlak bir senede atlayacağım.</p>
    </div>

    <div class="double html5_section">
      <p class="right">Cuma akşamı</p>

      <p>Bugün sabahleyin deniz kenarına indik. Biz Selim Bey’le yeşillikte otururken Nâzım deniz kenarında çıplak ayaklı Rum çocuklarıyla beraber denize taş atıyordu. Âhenktar sesiyle, büyük ve canlı evzaıyla<a class="si-noteref epub-type_noteref" href="#f197" id="backlink-197">197</a> yazın kaynayan havasını o dolduruyor, o ısıtıyor gibiydi. Kalbimde varlığımdan pek haberdarmış ve benim bu küçük gruba iltihakımı<a class="si-noteref epub-type_noteref" href="#f198" id="backlink-198">198</a> istiyormuş hissi vardı. Nihayet bize haykırdı:</p>

      <p>— Amca, Handan Hanım, geliniz, size bir şey okuyacağım.</p>

      <p>Biz yanına gittiğimiz vakit sahilin yumuşak sarı kumlarında yatan denize doğru ilerlemiş siyah kayasına çıktı. Saçları güneşli ve yumuşak, rüzgârda uçarken, kudretli vücudunu yeşil deniz çerçevelerken, Kemal’in “Vaveylâ”sını<a class="si-noteref epub-type_noteref" href="#f199" id="backlink-199">199</a> okudu. Böyle bir tenezzüh<a class="si-noteref epub-type_noteref" href="#f200" id="backlink-200">200</a> sabahına niçin bir büyük vatanperverin feryadı, niçin büyük bir kalbin kanaması?</p>

      <blockquote>
        <p>Git vatan Kâbe’de siyaha bürün.</p>

        <p>...</p>
      </blockquote>

      <p>Bilmem her mısraını işittim mi? Bu onun müteheyyiç göğsünden kırık, kesik cümlelerle çıkıyordu. Ve “Vaveylâ” nihayet bulmadan Selim Bey’in beyaz başı ellerinde, yaşlar yanaklarının buruşukları üzerinden sızıp gidiyordu. Fakat ben yalnız kalbimde ağladım Neri.</p>

      <p>Bundan sonra yemeğe dönerken bir elimi Selim Bey, bir elimi Nâzım tutuyordu. İkisinin arasında, birinin solmuş, birinin solmamak için çırpınan bir rüyası bende telaki<a class="si-noteref epub-type_noteref" href="#f201" id="backlink-201">201</a> noktalarını bulmuş gibiydi. Bir an için üçümüz de bir kalp, bir dimağ, bir ruh olmuştuk.</p>

      <p>Gece, mehtapta, harem bahçesinde Nâzım’la oturduk. O uzun ve yavaş bir sesle söyledi, pek çok söyledi. Merak etme Neri’ciğim. Hep söyledikleri bir arkadaşa söylenecek şeylerdi. Yerlere indirdiğim izzet-i nefsim ve ruhum kademe kademe Nâzım’la yükseliyordu. Gece yatmadan evvel, Selim Bey ciddi bir sesle Nâzım’a sordu:</p>

      <p>— İstanbul’da bu defa ne yapmak istiyorsun Nâzım! Artık bir meslek, bir iş zamanı, değil mi, yavrum?</p>

      <p>Nâzım bir iki dakika düşündükten sonra kati sesiyle söyledi:</p>

      <p>— Evet, bir iş, bir meslek düşündüm, amca. Handan Hanım’ı okutup yetiştireceğim.</p>

      <p>— Çıkmaz bir yola yeni bir yolcu daha mı salıvereceksin?</p>

      <p>— Hayır hayır. Maksat ve ideale nafile kurban değil, amca. Sadece hayata hazırlayacağım, okutacağım, dimağını, ruhunu okutacağım, amca!</p>

      <p>Bu mükalemeden<a class="si-noteref epub-type_noteref" href="#f202" id="backlink-202">202</a> bir şey anlamadım. Fakat Nâzım elimi daha yakın bir kardeş, bir büyük kardeş hissiyle sıktı, ayrıldı. Gece öyle münevver, öyle muattar<a class="si-noteref epub-type_noteref" href="#f203" id="backlink-203">203</a> ve öyle genişti ki... Meğer karanlıkta, meğer yıldızlarda bilinmeyen vüs’atler<a class="si-noteref epub-type_noteref" href="#f204" id="backlink-204">204</a> ve ziyalar varmış, Neri.</p>
    </div>

    <div class="double html5_section">
      <p class="right">Cumartesi akşamı</p>

      <p>Bu sabah Nâzım’la ata bindik, Pendik’e gittik.</p>

      <p>Öğleden sonra babam gelecek diye evvela gitmek istemedim. Fakat öğleden evvel dönebileceğimizi Nâzım söyledi. Beni beyaz yeldirmem, çenemin altından bağladığım baş örtümle kocaman bir siyah ata tırmaştırdılar, erkek gibi oturttular. Nâzım üzengileri kısalttı, dizgini elime verdi. O da, atına kuvvetli ve çâlâk<a class="si-noteref epub-type_noteref" href="#f205" id="backlink-205">205</a> bir tavırla sıçradı. Onun İngiliz at kostümü ve çizmeleriyle benim onun yanında böyle erkek gibi oturuşum bana garip geldi. Mütebessim Selim Bey’i selamladıktan sonra kamçısıyla Nâzım atlarımıza dokundu. Dörtnala uzaklaştık. Evvela, bu kadar at koşturmaya alışık olmadığımdan ürktüm. Fakat Nâzım’a korkak gözükmek istemiyordum. Onun bu sabah azıcık sararmış çehresinde beni ta ruhumun nihayetine kadar ölçmek isteyen bir nazar vardı. İşte onun için yolları üstünde beynimin parçalanacağını bilsem gözlerimde bir korku gölgesi göstermezdim. İşin en fenası Nâzım korktuğumu fakat kibirimden korkumu gizlediğimi biliyor gibi idi. Arada şefkate, acımaya benzer bir şeyle, atına tamamen hâkim, birdenbire duruyor, benim dizginleri de eline alıp yüzüme bakıyordu. Bir iki defa elini uzattı, bu azgın atın dizginlerini bütün kudretiyle çekmekten titreyen elimi, kardeşçe okşuyordu ve bütün bu meşakkatime mükâfaten<a class="si-noteref epub-type_noteref" href="#f206" id="backlink-206">206</a>:</p>

      <p>— Ne iyi süvari olacaksın, Handan Hanım, diyordu.</p>

      <p>Nihayet Pendik’e yaklaştığımız zaman o kadar şiddetle koşturduk ki haykırmamak için dişlerimi olanca kuvvetimle sıktım. Ye düşmemek için bütün mevcudiyetimle ata sarıldım. Atlar durduğu zaman gözlerimde eminim ki içime akıttığım yaşların nemi parlıyordu. Nâzım o kadar gıpta ve hayret ettiğim kuvvetiyle aşağı atladı, koştu, yanıma geldi, kollarımın altından beni bir çocuk gibi yakaladı, yere indirdi. Sonra, yüzünde takdire ve anlayamadığım başka bir şeye benzer bir mana ile:</p>

      <p>— Seninle hayatta kazanılmayacak yarış yoktur, çocuk, dedi.</p>

      <p>Birdenbire ne olduğunu anlayamadım. Fakat yolun o kadar elim<a class="si-noteref epub-type_noteref" href="#f207" id="backlink-207">207</a> gelen meşakkatini<a class="si-noteref epub-type_noteref" href="#f208" id="backlink-208">208</a> tamamen unuttum. Ve birdenbire bende büyük bir erkek kardeşim olsun diye o kadar senelerden beri yanan ruhuma sükûnet gelmişti. El ele, denize yakın bir ağacın altına gittik, oturduk.</p>

      <p>Bu sabah yavaş adımlarla dimağımız birbirine geliyor, ihtiyatkâr birbirini yokluyor, keşfediyor gibi idi. Alçak seslerle birbirimize okuduğumuz kitaplardan, sevdiğimiz muharrir ve bestekârlardan, ruhumuzu en çok işgal eden arzulardan, çocukluğumuzu dolduran simalardan, meserret<a class="si-noteref epub-type_noteref" href="#f209" id="backlink-209">209</a> ve keder dakikalarından bahsediyorduk. Bundan epeyce birbirimizden ayrılıyorduk. Onu büyüten, onun arzularına, hayatına, nazariyelerine şekil veren şeyler hep Alman, Fransız ve Şark’ın eski, ebedî simaları, benimkiler ise nispeten az, fakat o kadar ezeli ve büyük birkaç İngiliz siması.</p>

      <p>Benim en büyük emelim bütün Anadolu’da dolaşarak halkın ruhunu, dimağını uyandırmak için vaaz etmek olduğunu söylediğim zaman azıcık güldü. Fakat birdenbire ciddileşerek ve zannedersem biraz da korkarak:</p>

      <p>— Ruhlarını, dimağlarını yükseltmek istediğin bu adamların evvela bu siyasî zincirden kurtulmaları, başka bir idare altına girmeleri lazım geleceğini düşünmedin mi, dedi.</p>

      <p>Ben böyle bir şey düşünmemiştim. Fakat o söylerken tarih dersim gözümün önünde canlandı, kımıldadı, oynadı. Mütenevvi<a class="si-noteref epub-type_noteref" href="#f210" id="backlink-210">210</a>, muhtelif hayat sahifeleri gözümün önünde yaşayarak bir geçit resmi yaptı, gitti. Fakat bu o kadar müphem ve karışık bir şey ki!</p>
    </div>

    <div class="double html5_section">
      <p class="right">Salı</p>

      <p>Üç gün sana yazmadım. Babamın da burada olması ve hayatım hakkında ciddi kararlar verilmesi bütün zamanımı alacak mahiyette idi. Evvela Nâzım, babam ve Selim Bey’le bir odaya kapandılar, söyleştiler. Nâzım’ın hep:</p>

      <p>— Bir sistem dairesinde, diye tekrar ettiği ötesini anlayamadığım bir cümle odamın açık penceresinden bana hücum ediyordu. Nihayet anlaştılar. Ben bir sistem dairesinde çalışacak ve yaşayacakmışım.</p>

      <p>— Sparta çocukları gibi yemeğim de ayrı ve hususi olacak mı? Günde muayyen adette değnek atacak mısınız, dedim.</p>

      <p>Nâzım uzun uzun güldü. Sabahleyin erken kalkacakmışım, evvela bir saat tarih ve edebiyatla meşgul olacakmışım, sonra bir buçuk saat piyanoda etüt yapacakmışım, yemekten sonra bir saat istirahat, sonra bir saat sosyoloji ve felsefe okuyacakmışım ve ondan sonra günü tatil edecekmişim.</p>

      <p>Nâzım burada bulunduğu müddetçe her gün fakat eve gittikten sonra haftada iki gece muntazaman bize gelecekmiş. Bunların hepsini okutacak, yalnız musiki için Don Pedrelli gelecekmiş.</p>

      <p>Evvela bunlar bana bir şaka gibi geldi. Fakat sonra ciddi olduğunu anladım. Nâzım yüz yaşında gibi ciddi ve durgun bir çehre ile sabahtan akşama kadar başımda:</p>

      <p>— Her gün yanınızda, çalışırken, bulunmayacağım. Yalnız şimdi sizi çalışmaya alıştırıyorum. Zaten çalışmasını pek de bilmez görünmüyorsunuz ya, diyor.</p>

      <p>Edebiyat, Osmanlı edebiyatı, tarih, tarih-i umumi<a class="si-noteref epub-type_noteref" href="#f211" id="backlink-211">211</a> fakat aynı zamanda Osmanlı tarihi de okuyoruz. Ben evvela Osmanlı tarihini bildiğimi söyledim. Hele Osmanlı edebiyatının eski Acem mektebini neden tetkik edeceğimi anlayamıyordum.</p>

      <p>O, sabit ve anut<a class="si-noteref epub-type_noteref" href="#f212" id="backlink-212">212</a>:</p>

      <p>— Her köşesinde sesinizi işittirmek, ruhunuzu vermek için bir milletin ruhunu, mazisini ve edebiyatını bilmeli; tarihi biliyorsunuz, öyle mi? Zarar yok. Bir de benim bildiğim gibi biliniz, diyordu.</p>

      <p>Felsefede ta kadim<a class="si-noteref epub-type_noteref" href="#f213" id="backlink-213">213</a> Yunan’dan başladık. İçtimaiyatı<a class="si-noteref epub-type_noteref" href="#f214" id="backlink-214">214</a> garip ve orijinal bir tarzda okuyoruz. Bu, Nâzım’ın insanlar, cemiyetler ve bunların hayatlarıyla rabıtalar hakkında tetebbuat<a class="si-noteref epub-type_noteref" href="#f215" id="backlink-215">215</a> nazariyatından ibaret. Ne acayip adam! Bütün bu zahmetlerinden elimden, dimağımdan, ruhumdan tutup kendisince muayyen bir noktaya beni götürmek arzusu var hissi bende hâsıl oluyor. Bilmem doğru mu? İlerledikçe içimde bir ses:</p>

      <p>— Ben de varım, yaşıyorum, düşünüyorum. Her şey Nâzım’ın dediği gibi değil, diyor. Fakat daha itiraza cesaretim yok, dimağım biraz yükünü alsın, sonra görürüz.</p>

      <p>Sana azıcık Eflatun’dan bahsetmek isterdim, Neri.</p>

      <p>Fakat biliyorum ki bir şey anlayamayacaksın ve sıkılacaksın! Burada yirmi gün daha kalacağım. İki yanaklarından öperim, Neri’ciğim. Kim bilir, Kuzguncuk ne serin, ne yeşil, ne gölgelidir. Burası sıcak, sıcak!</p>

      <p class="right">Handan</p>
    </div>
  </div>

  <div class="letter html5_article" id="l-9">
    <h1>İkinci Mektup</h1>

    <p class="right">Maltepe, 2 Eylül 1313<a class="si-noteref epub-type_noteref" href="#f216" id="backlink-216">216</a></p>

    <p>İki gecedir Nâzım yoktu. Bu sabah Selim Bey bir haftalık mesainin beni sararttığını ve biraz gezmek lazım olduğunu tutturarak sabah yemeğine Salim Bey’e gitmemizi teklif etti. Babam teklifini kabul etti. Benim Salim Bey hakkındaki hatıratım<a class="si-noteref epub-type_noteref" href="#f217" id="backlink-217">217</a> pek bulutlu. Selim Bey’in kardeşi hastalıklı bir ihtiyar. Ben pek çocukken Selim Bey’in evinde pek dosttuk. Nihayet hazırlandık. Feneryolu’na gittik. Büyük bir bahçe içinde içerlek bir köşkü var. Kapıdan girince bir hizmetçi doğru bizi bir kütüphaneye götürdü. İhtiyar bir adam ropdöşambrı ile sigara içiyordu. Biz odasına alayla girince şaşırdı. Hele bir çarşaflı kızın huzuru onu bütün bütün sıktı. Fakat Selim Bey:</p>

    <p>— Bak sana küçük Handan’ı getirdik birader, dedi. Nasıl koca kız oldu. Hem nasıl çalışkan ve zeki bir hanım bilsen!</p>

    <p>Salim Bey zarif bir Fransız tavrıyla eğildi, selamladı. Hayatının büyük kısmını Fransa’da geçirmiş olan bu ihtiyar hâlâ cidden genç ve zarif. Oturunca, gözleri takdirkâr, beni tetkik etti:</p>

    <p>— Monşer Cemal, diyordu, yirmi beş yaşında olmadığıma cidden acıyorum. Senin küçük Handan’ın bütün faziletlerini söylerken bana ne kadar güzel bir kız olduğunu söylememişlerdi.</p>

    <p>Kalbim bütün kuvvetiyle yerinden sıçradı, Neriman’cığım. Siz güzeller, bizim gibi güzel olmayanların, güzel dendiği vakit ne hissettiklerini bilmezsiniz. Hatta söyleyen bir ihtiyar olsa bile. Sonra, Salim Bey hemen beni herkesin üstünde tutan bir tavırla benimle meşgul oldu. Sanki bütün haliyle benim gibi fevkalade bir ruhu yalnız onun gibi fevkalade bir ruh anlarmış gibi görünmek istiyordu ki bu, beni hem müteessir etti<a class="si-noteref epub-type_noteref" href="#f218" id="backlink-218">218</a> hem de biraz güldürdü. Azıcık Paris’teki hayatından, gençliğinden, yazdığı şiirlerden ve genç olsa benim kalbimi kazanmak için yapacağı harikulade şeylerden bahsetti. Alafranga bir Ferhat. Fakat vakti geçmiş vesselam! Sonra, biraz da piyano çaldım. Hele Verdi’ye<a class="si-noteref epub-type_noteref" href="#f219" id="backlink-219">219</a> olan muhabbeti fevkalade, “Addio del Passato”yu<a class="si-noteref epub-type_noteref" href="#f220" id="backlink-220">220</a> söyledim, <em>Aida</em>’ dan<a class="si-noteref epub-type_noteref" href="#f221" id="backlink-221">221</a> birkaç parça söyledim. Hep biraz mübalağakâr, gaşyolmak<a class="si-noteref epub-type_noteref" href="#f222" id="backlink-222">222</a> tavrıyla dinledi. Sonra sordu:</p>

    <p>— Nâzım ne sularda? Beni artık aramıyor, Handan, Nâzım’ı nasıl buluyor? Ah bu gençler... Şimdikiler o kadar kendini beğenmiş ve kof ki! Geçen gün geldiği vakit benim boyunbağımın al olmasıyla eğlendi. Çapkın, ihtiyarların gecelikle mi gezmesini istiyor? Hem kim ihtiyar, herhalde ben değil, yüz yaşıma gelsem, ben değil!</p>

    <p>Filhakika vücudu yaştan çürüse Salim Bey’in nazarlarında gençlik yine kalacaktı. Kardeşinin ruhunda nasıl bir çocuk saffeti<a class="si-noteref epub-type_noteref" href="#f223" id="backlink-223">223</a> kaldıysa onda da gençlik kabiliyet-i tahassüsü<a class="si-noteref epub-type_noteref" href="#f224" id="backlink-224">224</a> kalmıştı. Bu süslü ropdöşambr giyinmek, beyaz saçlarını, sakalını bu kadar muntazam muhafaza etmek yorgunluğunu her sabah ihtiyar eden bu adamda elbet alil<a class="si-noteref epub-type_noteref" href="#f225" id="backlink-225">225</a> vücuduna rağmen pek çok genç bir ruh vardı.</p>

    <p>Yemekten sonra Salim Bey’in kütüphanesini karıştırdık. Zengin bir kütüphane. Güzel ciltler içinde birçok Almanca ve İngilizce kitaplar var. Nâzım’ın bulunmadığı bir yerde benim en parlak olmam pek tabii, Neriman. Hem bu ihtiyarlar arasında parlamak için o kadar çok ziya da lazım değil. İçimden bu sevgili ihtiyarları memnun etmek için öyle samimi bir arzu kabarıyordu ki... Onlara musikiden sonra yapılacak şey konuşmaktı. Ben de konuştum. Kendi sesimin mübalağalı olacak kadar fevkalade şeyler söylediğini kulaklarım biraz hayretle işitiyordu. İhtiyar dostlarım, memnuniyetleriyle âdeta sarhoş, beni dinliyorlardı. Babam, aynı sevgili tebessümüyle azıcık taşan talakatime<a class="si-noteref epub-type_noteref" href="#f226" id="backlink-226">226</a> hayret ediyor gibiydi. Fakat ben bu eski dostlarıma ruhumu onların anlayacağı şekil ve renk ile vermeyi severim. Zaten muhabbetin anahtarı etraftakilerin anlayacağı ve mukabele edebilecekleri tarzda onları sevmek, onlarla konuşmak değil mi?</p>

    <p>Nihayet sıra bir şey okumaya geldi. Salim Bey, <em>Hamlet</em> ile <em>Romeo ve Juliet</em>’i pek severmiş. Ne kadar tezat, değil mi? Fakat insan bu acayip ihtiyarda bunu tabii buluyor. Nihayet onlara <em>Hamlet</em>’ten birkaç parça okudum. Evvela “olmak yahut olmamak” monoloğunu, sonra <em>Hamlet</em>’in Ofelya’nın mezarına atladığı ihtiras sahnesini Türkçe olarak onlara okudum. Shakespeare’i kulaklarım (kendi ağzımdan olsa bile) ilk defa olarak Türkçe işitiyordu. Dinleyenler kadar ben de meshurdum<a class="si-noteref epub-type_noteref" href="#f227" id="backlink-227">227</a>. Bu okuma devam ederken kapı açıldı. Ayaklarının ucuna basarak Nâzım girdi. Salim Bey pek sevmediği yeğenine haykırdı:</p>

    <p>— Gel Nâzım, bu güzel günde bir eksiklik varsa sendin.</p>

    <p>Fakat Nâzım mutadının<a class="si-noteref epub-type_noteref" href="#f228" id="backlink-228">228</a> haricinde sakit ve mütevazı, bir yere çekildi. İlk defa olarak ikimizin beraber olduğumuz bir yerde ben cazibe merkezi idim. Fakat o buna memnun görünüyordu. Nihayet Nâzım’ın yanında sakit ve miskin durmaktan ilk defa kurtulmuş, eski ben olmuştum. Ne bahtiyar bir gündü bilsen, herkes, hepimiz için bahtiyar bir gün!</p>

    <p>Nihayet her ayın başında bir gün hepimiz Salim Bey’de toplanmaya karar verdikten sonra çıktık. Ayrılırken Salim Bey yapmacıklarından ari<a class="si-noteref epub-type_noteref" href="#f229" id="backlink-229">229</a> bir samimiyet ve sadelikle:</p>

    <p>— Allahaısmarladık, küçük dostum, dedi. İhtiyar kalbime ziya ve hayat getirdin.</p>

    <p>Yumuşak, renkli bir akşamdı. Beni şimendifere<a class="si-noteref epub-type_noteref" href="#f230" id="backlink-230">230</a> babamla Salim Bey şefkatle, Nâzım hürmet ve biraz da hararetle koydukları vakit zamanın durmasını istedim. Ellerim dizlerimde, Haydarpaşa’nın uzaklarında siyah servi hattını seyrediyordum. Ellerim en yüksek göklere temas etmiş hissiyle nurlar içinde idi.</p>

    <p>Sabahleyin derste Nâzım birdenbire yüzüme bakarak:</p>

    <p>— Tuhaf çocuk, senin ruhun ziyalar, gölgeler, kitaplar ve manzaralardan başka bir şey bilmez, değil mi? Ne derin ve esrarlı gözlerin var. Fakat on altı yaşındaki genç kızların gözleri değil!</p>

    <p>— Anlayamadım, dedim.</p>

    <p>— Sevmek nedir, bilir misin?</p>

    <p>— Bu da felsefe dersine dahil mi?</p>

    <p>— Elbet, elbet!</p>

    <p>— Öyle ise, bilirim.</p>

    <p>— Yalan!</p>

    <p>— Vallahi değil. Komşumuzun oğlunu birçok sevdimdi, üç sene oluyor.</p>

    <p>— On üç yaşında ha, mektup filan?</p>

    <p>— Hayır, öyle şey yok. Saçlarımdan büyük bir parça kestim verdim, o kadar!</p>

    <p>— Bu komşunun harikulade çocuğuna ne oldu?</p>

    <p>— Evden çıktılar, bilmiyorum.</p>

    <p>— Daha başka?</p>

    <p>— Durunuz bakayım. Bir de sarıklı Arabi hocası.</p>

    <p>— Acayip çocuk. Hoca Efendi nezaketinize mukabele etti mi?</p>

    <p>— Bilmez ki etsin!</p>

    <p>— Daha?</p>

    <p>— Başka bir hoca daha!</p>

    <p>— Hep hocalarını seversen ben kendim için korkmaya başlayacağım.</p>

    <p>— Nafile korkarsınız. Çünkü sizi sevmeyeceğim, dedim ve ilk defa olarak birçok güldük. Her şeyden başka bir de pek iyi arkadaşız, Neriman! Artık <em>good night</em><a class="si-noteref epub-type_noteref" href="#f231" id="backlink-231">231</a>, yatacağım.</p>

    <p class="right">Handan</p>
  </div>

  <div class="si-footnotes html5_section epub-type_footnotes">
    <div class="si-footnote html5_aside epub-type_footnote" id="f122">
      <a class="si-backref" href="#backlink-122">122</a><span class="si-footnote-text">. 28 Mart 1904.</span>
    </div>

    <div class="si-footnote html5_aside epub-type_footnote" id="f123">
      <a class="si-backref" href="#backlink-123">123</a><span class="si-footnote-text">. Bolluğu.</span>
    </div>

    <div class="si-footnote html5_aside epub-type_footnote" id="f124">
      <a class="si-backref" href="#backlink-124">124</a><span class="si-footnote-text">. Saygılı.</span>
    </div>

    <div class="si-footnote html5_aside epub-type_footnote" id="f125">
      <a class="si-backref" href="#backlink-125">125</a><span class="si-footnote-text">. Yönelmiş.</span>
    </div>

    <div class="si-footnote html5_aside epub-type_footnote" id="f126">
      <a class="si-backref" href="#backlink-126">126</a><span class="si-footnote-text">. Dikkatimi çekecek.</span>
    </div>

    <div class="si-footnote html5_aside epub-type_footnote" id="f127">
      <a class="si-backref" href="#backlink-127">127</a><span class="si-footnote-text">. Manzara.</span>
    </div>

    <div class="si-footnote html5_aside epub-type_footnote" id="f128">
      <a class="si-backref" href="#backlink-128">128</a><span class="si-footnote-text">. Gücendi.</span>
    </div>

    <div class="si-footnote html5_aside epub-type_footnote" id="f129">
      <a class="si-backref" href="#backlink-129">129</a><span class="si-footnote-text">. Heyecanlı.</span>
    </div>

    <div class="si-footnote html5_aside epub-type_footnote" id="f130">
      <a class="si-backref" href="#backlink-130">130</a><span class="si-footnote-text">. Gösteriye.</span>
    </div>

    <div class="si-footnote html5_aside epub-type_footnote" id="f131">
      <a class="si-backref" href="#backlink-131">131</a><span class="si-footnote-text">. İyi niyetimi.</span>
    </div>

    <div class="si-footnote html5_aside epub-type_footnote" id="f132">
      <a class="si-backref" href="#backlink-132">132</a><span class="si-footnote-text">. Soruyla.</span>
    </div>

    <div class="si-footnote html5_aside epub-type_footnote" id="f133">
      <a class="si-backref" href="#backlink-133">133</a><span class="si-footnote-text">. Kibirli.</span>
    </div>

    <div class="si-footnote html5_aside epub-type_footnote" id="f134">
      <a class="si-backref" href="#backlink-134">134</a><span class="si-footnote-text">. Kayıtsızlığını.</span>
    </div>

    <div class="si-footnote html5_aside epub-type_footnote" id="f135">
      <a class="si-backref" href="#backlink-135">135</a><span class="si-footnote-text">. Narin.</span>
    </div>

    <div class="si-footnote html5_aside epub-type_footnote" id="f136">
      <a class="si-backref" href="#backlink-136">136</a><span class="si-footnote-text">. Göre.</span>
    </div>

    <div class="si-footnote html5_aside epub-type_footnote" id="f137">
      <a class="si-backref" href="#backlink-137">137</a><span class="si-footnote-text">. Koltuktan.</span>
    </div>

    <div class="si-footnote html5_aside epub-type_footnote" id="f138">
      <a class="si-backref" href="#backlink-138">138</a><span class="si-footnote-text">. Nazlı.</span>
    </div>

    <div class="si-footnote html5_aside epub-type_footnote" id="f139">
      <a class="si-backref" href="#backlink-139">139</a><span class="si-footnote-text">. Birleşen.</span>
    </div>

    <div class="si-footnote html5_aside epub-type_footnote" id="f140">
      <a class="si-backref" href="#backlink-140">140</a><span class="si-footnote-text">. İştah ile karışık.</span>
    </div>

    <div class="si-footnote html5_aside epub-type_footnote" id="f141">
      <a class="si-backref" href="#backlink-141">141</a><span class="si-footnote-text">. Parlak.</span>
    </div>

    <div class="si-footnote html5_aside epub-type_footnote" id="f142">
      <a class="si-backref" href="#backlink-142">142</a><span class="si-footnote-text">. Kadınlığı.</span>
    </div>

    <div class="si-footnote html5_aside epub-type_footnote" id="f143">
      <a class="si-backref" href="#backlink-143">143</a><span class="si-footnote-text">. Açık.</span>
    </div>

    <div class="si-footnote html5_aside epub-type_footnote" id="f144">
      <a class="si-backref" href="#backlink-144">144</a><span class="si-footnote-text">. Belirsiz.</span>
    </div>

    <div class="si-footnote html5_aside epub-type_footnote" id="f145">
      <a class="si-backref" href="#backlink-145">145</a><span class="si-footnote-text">. Birbiriyle ilgili düşünceler dizisi.</span>
    </div>

    <div class="si-footnote html5_aside epub-type_footnote" id="f146">
      <a class="si-backref" href="#backlink-146">146</a><span class="si-footnote-text">. Büyülenmiş.</span>
    </div>

    <div class="si-footnote html5_aside epub-type_footnote" id="f147">
      <a class="si-backref" href="#backlink-147">147</a><span class="si-footnote-text">. Düşkünlüğe.</span>
    </div>

    <div class="si-footnote html5_aside epub-type_footnote" id="f148">
      <a class="si-backref" href="#backlink-148">148</a><span class="si-footnote-text">. İltifata.</span>
    </div>

    <div class="si-footnote html5_aside epub-type_footnote" id="f149">
      <a class="si-backref" href="#backlink-149">149</a><span class="si-footnote-text">. Zihin alevi.</span>
    </div>

    <div class="si-footnote html5_aside epub-type_footnote" id="f150">
      <a class="si-backref" href="#backlink-150">150</a><span class="si-footnote-text">. İyi etkiyi.</span>
    </div>

    <div class="si-footnote html5_aside epub-type_footnote" id="f151">
      <a class="si-backref" href="#backlink-151">151</a><span class="si-footnote-text">. 3 Nisan 1904.</span>
    </div>

    <div class="si-footnote html5_aside epub-type_footnote" id="f152">
      <a class="si-backref" href="#backlink-152">152</a><span class="si-footnote-text">. Başlangıcını.</span>
    </div>

    <div class="si-footnote html5_aside epub-type_footnote" id="f153">
      <a class="si-backref" href="#backlink-153">153</a><span class="si-footnote-text">. 13 Nisan 1904.</span>
    </div>

    <div class="si-footnote html5_aside epub-type_footnote" id="f154">
      <a class="si-backref" href="#backlink-154">154</a><span class="si-footnote-text">. İnanıyorum.</span>
    </div>

    <div class="si-footnote html5_aside epub-type_footnote" id="f155">
      <a class="si-backref" href="#backlink-155">155</a><span class="si-footnote-text">. Çekinceyi gideren.</span>
    </div>

    <div class="si-footnote html5_aside epub-type_footnote" id="f156">
      <a class="si-backref" href="#backlink-156">156</a><span class="si-footnote-text">. Olgun bir dinginlikle.</span>
    </div>

    <div class="si-footnote html5_aside epub-type_footnote" id="f157">
      <a class="si-backref" href="#backlink-157">157</a><span class="si-footnote-text">. Duygulanma.</span>
    </div>

    <div class="si-footnote html5_aside epub-type_footnote" id="f158">
      <a class="si-backref" href="#backlink-158">158</a><span class="si-footnote-text">. Kucaklayan.</span>
    </div>

    <div class="si-footnote html5_aside epub-type_footnote" id="f159">
      <a class="si-backref" href="#backlink-159">159</a><span class="si-footnote-text">. Bitki.</span>
    </div>

    <div class="si-footnote html5_aside epub-type_footnote" id="f160">
      <a class="si-backref" href="#backlink-160">160</a><span class="si-footnote-text">. Arzusu.</span>
    </div>

    <div class="si-footnote html5_aside epub-type_footnote" id="f161">
      <a class="si-backref" href="#backlink-161">161</a><span class="si-footnote-text">. Eğiticisi.</span>
    </div>

    <div class="si-footnote html5_aside epub-type_footnote" id="f162">
      <a class="si-backref" href="#backlink-162">162</a><span class="si-footnote-text">. İlgilendiren.</span>
    </div>

    <div class="si-footnote html5_aside epub-type_footnote" id="f163">
      <a class="si-backref" href="#backlink-163">163</a><span class="si-footnote-text">. Suskun.</span>
    </div>

    <div class="si-footnote html5_aside epub-type_footnote" id="f164">
      <a class="si-backref" href="#backlink-164">164</a><span class="si-footnote-text">. Sayılan.</span>
    </div>

    <div class="si-footnote html5_aside epub-type_footnote" id="f165">
      <a class="si-backref" href="#backlink-165">165</a><span class="si-footnote-text">. 27 Ağustos 1897.</span>
    </div>

    <div class="si-footnote html5_aside epub-type_footnote" id="f166">
      <a class="si-backref" href="#backlink-166">166</a><span class="si-footnote-text">. Durgun.</span>
    </div>

    <div class="si-footnote html5_aside epub-type_footnote" id="f167">
      <a class="si-backref" href="#backlink-167">167</a><span class="si-footnote-text">. Sürekli.</span>
    </div>

    <div class="si-footnote html5_aside epub-type_footnote" id="f168">
      <a class="si-backref" href="#backlink-168">168</a><span class="si-footnote-text">. Vazgeçti.</span>
    </div>

    <div class="si-footnote html5_aside epub-type_footnote" id="f169">
      <a class="si-backref" href="#backlink-169">169</a><span class="si-footnote-text">. Saray, köşk veya konaklarda erkeklerin bulunduğu ve erkek konukların alındığı bölüm.</span>
    </div>

    <div class="si-footnote html5_aside epub-type_footnote" id="f170">
      <a class="si-backref" href="#backlink-170">170</a><span class="si-footnote-text">. Alışılagelen biçimde.</span>
    </div>

    <div class="si-footnote html5_aside epub-type_footnote" id="f171">
      <a class="si-backref" href="#backlink-171">171</a><span class="si-footnote-text">. Kendisine tapılan varlığa.</span>
    </div>

    <div class="si-footnote html5_aside epub-type_footnote" id="f172">
      <a class="si-backref" href="#backlink-172">172</a><span class="si-footnote-text">. Kayıtsız şartsız bir kudretle.</span>
    </div>

    <div class="si-footnote html5_aside epub-type_footnote" id="f173">
      <a class="si-backref" href="#backlink-173">173</a><span class="si-footnote-text">. Belirsizlikle.</span>
    </div>

    <div class="si-footnote html5_aside epub-type_footnote" id="f174">
      <a class="si-backref" href="#backlink-174">174</a><span class="si-footnote-text">. Sonsuz.</span>
    </div>

    <div class="si-footnote html5_aside epub-type_footnote" id="f175">
      <a class="si-backref" href="#backlink-175">175</a><span class="si-footnote-text">. Dokularında.</span>
    </div>

    <div class="si-footnote html5_aside epub-type_footnote" id="f176">
      <a class="si-backref" href="#backlink-176">176</a><span class="si-footnote-text">. Kurtarıcı.</span>
    </div>

    <div class="si-footnote html5_aside epub-type_footnote" id="f177">
      <a class="si-backref" href="#backlink-177">177</a><span class="si-footnote-text">. Ait olma.</span>
    </div>

    <div class="si-footnote html5_aside epub-type_footnote" id="f178">
      <a class="si-backref" href="#backlink-178">178</a><span class="si-footnote-text">. Tanrısal.</span>
    </div>

    <div class="si-footnote html5_aside epub-type_footnote" id="f179">
      <a class="si-backref" href="#backlink-179">179</a><span class="si-footnote-text">. Sakin.</span>
    </div>

    <div class="si-footnote html5_aside epub-type_footnote" id="f180">
      <a class="si-backref" href="#backlink-180">180</a><span class="si-footnote-text">. Tereddütlü.</span>
    </div>

    <div class="si-footnote html5_aside epub-type_footnote" id="f181">
      <a class="si-backref" href="#backlink-181">181</a><span class="si-footnote-text">. Yüce.</span>
    </div>

    <div class="si-footnote html5_aside epub-type_footnote" id="f182">
      <a class="si-backref" href="#backlink-182">182</a><span class="si-footnote-text">. Kendini tehlikeye düşürecek kadar aceleyle bir işe koşan.</span>
    </div>

    <div class="si-footnote html5_aside epub-type_footnote" id="f183">
      <a class="si-backref" href="#backlink-183">183</a><span class="si-footnote-text">. Titreyen.</span>
    </div>

    <div class="si-footnote html5_aside epub-type_footnote" id="f184">
      <a class="si-backref" href="#backlink-184">184</a><span class="si-footnote-text">. Dalgalarıyla.</span>
    </div>

    <div class="si-footnote html5_aside epub-type_footnote" id="f185">
      <a class="si-backref" href="#backlink-185">185</a><span class="si-footnote-text">. Sevecen.</span>
    </div>

    <div class="si-footnote html5_aside epub-type_footnote" id="f186">
      <a class="si-backref" href="#backlink-186">186</a><span class="si-footnote-text">. Hayal gücünün.</span>
    </div>

    <div class="si-footnote html5_aside epub-type_footnote" id="f187">
      <a class="si-backref" href="#backlink-187">187</a><span class="si-footnote-text">. Franz Liszt. Macar besteci (d. 1811-ö. 1886).</span>
    </div>

    <div class="si-footnote html5_aside epub-type_footnote" id="f188">
      <a class="si-backref" href="#backlink-188">188</a><span class="si-footnote-text">. Richard Wagner. Alman besteci (d. 1813-ö. 1883).</span>
    </div>

    <div class="si-footnote html5_aside epub-type_footnote" id="f189">
      <a class="si-backref" href="#backlink-189">189</a><span class="si-footnote-text">. Kalıcı.</span>
    </div>

    <div class="si-footnote html5_aside epub-type_footnote" id="f190">
      <a class="si-backref" href="#backlink-190">190</a><span class="si-footnote-text">. Gökyüzü.</span>
    </div>

    <div class="si-footnote html5_aside epub-type_footnote" id="f191">
      <a class="si-backref" href="#backlink-191">191</a><span class="si-footnote-text">. Çırpınırken.</span>
    </div>

    <div class="si-footnote html5_aside epub-type_footnote" id="f192">
      <a class="si-backref" href="#backlink-192">192</a><span class="si-footnote-text">. Şiiri.</span>
    </div>

    <div class="si-footnote html5_aside epub-type_footnote" id="f193">
      <a class="si-backref" href="#backlink-193">193</a><span class="si-footnote-text">. Güzel ve alçak sesle şarkı söyleyen.</span>
    </div>

    <div class="si-footnote html5_aside epub-type_footnote" id="f194">
      <a class="si-backref" href="#backlink-194">194</a><span class="si-footnote-text">. Güzel sesle, yavaş yavaş şarkı söyleyen.</span>
    </div>

    <div class="si-footnote html5_aside epub-type_footnote" id="f195">
      <a class="si-backref" href="#backlink-195">195</a><span class="si-footnote-text">. Titrekti.</span>
    </div>

    <div class="si-footnote html5_aside epub-type_footnote" id="f196">
      <a class="si-backref" href="#backlink-196">196</a><span class="si-footnote-text">. Eşlik ettim.</span>
    </div>

    <div class="si-footnote html5_aside epub-type_footnote" id="f197">
      <a class="si-backref" href="#backlink-197">197</a><span class="si-footnote-text">. Tavırlarıyla.</span>
    </div>

    <div class="si-footnote html5_aside epub-type_footnote" id="f198">
      <a class="si-backref" href="#backlink-198">198</a><span class="si-footnote-text">. Katılmamı.</span>
    </div>

    <div class="si-footnote html5_aside epub-type_footnote" id="f199">
      <a class="si-backref" href="#backlink-199">199</a><span class="si-footnote-text">. Namık Kemal’in “Vaveylâ” adlı şiiri.</span>
    </div>

    <div class="si-footnote html5_aside epub-type_footnote" id="f200">
      <a class="si-backref" href="#backlink-200">200</a><span class="si-footnote-text">. Gezinti.</span>
    </div>

    <div class="si-footnote html5_aside epub-type_footnote" id="f201">
      <a class="si-backref" href="#backlink-201">201</a><span class="si-footnote-text">. Buluşma.</span>
    </div>

    <div class="si-footnote html5_aside epub-type_footnote" id="f202">
      <a class="si-backref" href="#backlink-202">202</a><span class="si-footnote-text">. Karşılıklı konuşmadan.</span>
    </div>

    <div class="si-footnote html5_aside epub-type_footnote" id="f203">
      <a class="si-backref" href="#backlink-203">203</a><span class="si-footnote-text">. Güzel kokulu.</span>
    </div>

    <div class="si-footnote html5_aside epub-type_footnote" id="f204">
      <a class="si-backref" href="#backlink-204">204</a><span class="si-footnote-text">. Genişlikler.</span>
    </div>

    <div class="si-footnote html5_aside epub-type_footnote" id="f205">
      <a class="si-backref" href="#backlink-205">205</a><span class="si-footnote-text">. Çevik.</span>
    </div>

    <div class="si-footnote html5_aside epub-type_footnote" id="f206">
      <a class="si-backref" href="#backlink-206">206</a><span class="si-footnote-text">. Ödül olarak.</span>
    </div>

    <div class="si-footnote html5_aside epub-type_footnote" id="f207">
      <a class="si-backref" href="#backlink-207">207</a><span class="si-footnote-text">. Acıklı.</span>
    </div>

    <div class="si-footnote html5_aside epub-type_footnote" id="f208">
      <a class="si-backref" href="#backlink-208">208</a><span class="si-footnote-text">. Güçlüğünü.</span>
    </div>

    <div class="si-footnote html5_aside epub-type_footnote" id="f209">
      <a class="si-backref" href="#backlink-209">209</a><span class="si-footnote-text">. Sevinç.</span>
    </div>

    <div class="si-footnote html5_aside epub-type_footnote" id="f210">
      <a class="si-backref" href="#backlink-210">210</a><span class="si-footnote-text">. Çeşitli.</span>
    </div>

    <div class="si-footnote html5_aside epub-type_footnote" id="f211">
      <a class="si-backref" href="#backlink-211">211</a><span class="si-footnote-text">. Genel tarih.</span>
    </div>

    <div class="si-footnote html5_aside epub-type_footnote" id="f212">
      <a class="si-backref" href="#backlink-212">212</a><span class="si-footnote-text">. İnatçı.</span>
    </div>

    <div class="si-footnote html5_aside epub-type_footnote" id="f213">
      <a class="si-backref" href="#backlink-213">213</a><span class="si-footnote-text">. Eski.</span>
    </div>

    <div class="si-footnote html5_aside epub-type_footnote" id="f214">
      <a class="si-backref" href="#backlink-214">214</a><span class="si-footnote-text">. Sosyolojiyi.</span>
    </div>

    <div class="si-footnote html5_aside epub-type_footnote" id="f215">
      <a class="si-backref" href="#backlink-215">215</a><span class="si-footnote-text">. İncelemeler.</span>
    </div>

    <div class="si-footnote html5_aside epub-type_footnote" id="f216">
      <a class="si-backref" href="#backlink-216">216</a><span class="si-footnote-text">. 14 Eylül 1897.</span>
    </div>

    <div class="si-footnote html5_aside epub-type_footnote" id="f217">
      <a class="si-backref" href="#backlink-217">217</a><span class="si-footnote-text">. Anılarım.</span>
    </div>

    <div class="si-footnote html5_aside epub-type_footnote" id="f218">
      <a class="si-backref" href="#backlink-218">218</a><span class="si-footnote-text">. Üzdü.</span>
    </div>

    <div class="si-footnote html5_aside epub-type_footnote" id="f219">
      <a class="si-backref" href="#backlink-219">219</a><span class="si-footnote-text">. Giuseppe Fortunino Francesco Verdi. İtalyan besteci (d. 1813-ö. 1901).</span>
    </div>

    <div class="si-footnote html5_aside epub-type_footnote" id="f220">
      <a class="si-backref" href="#backlink-220">220</a><span class="si-footnote-text">. Verdi’nin <em>La Traviata</em>operası içinde bir bölüm; şarkıdaki: “Hoşça kal, geçmiş günlerin mutlu rüyaları” dizesi.</span>
    </div>

    <div class="si-footnote html5_aside epub-type_footnote" id="f221">
      <a class="si-backref" href="#backlink-221">221</a><span class="si-footnote-text">. Verdi’nin bir operası.</span>
    </div>

    <div class="si-footnote html5_aside epub-type_footnote" id="f222">
      <a class="si-backref" href="#backlink-222">222</a><span class="si-footnote-text">. Kendinden geçmek.</span>
    </div>

    <div class="si-footnote html5_aside epub-type_footnote" id="f223">
      <a class="si-backref" href="#backlink-223">223</a><span class="si-footnote-text">. Temizliği.</span>
    </div>

    <div class="si-footnote html5_aside epub-type_footnote" id="f224">
      <a class="si-backref" href="#backlink-224">224</a><span class="si-footnote-text">. Duygulanma yeteneği.</span>
    </div>

    <div class="si-footnote html5_aside epub-type_footnote" id="f225">
      <a class="si-backref" href="#backlink-225">225</a><span class="si-footnote-text">. Hastalıklı.</span>
    </div>

    <div class="si-footnote html5_aside epub-type_footnote" id="f226">
      <a class="si-backref" href="#backlink-226">226</a><span class="si-footnote-text">. Dil açıklığıma.</span>
    </div>

    <div class="si-footnote html5_aside epub-type_footnote" id="f227">
      <a class="si-backref" href="#backlink-227">227</a><span class="si-footnote-text">. Büyülenmiştim.</span>
    </div>

    <div class="si-footnote html5_aside epub-type_footnote" id="f228">
      <a class="si-backref" href="#backlink-228">228</a><span class="si-footnote-text">. Alışılmışının.</span>
    </div>

    <div class="si-footnote html5_aside epub-type_footnote" id="f229">
      <a class="si-backref" href="#backlink-229">229</a><span class="si-footnote-text">. Arınmış.</span>
    </div>

    <div class="si-footnote html5_aside epub-type_footnote" id="f230">
      <a class="si-backref" href="#backlink-230">230</a><span class="si-footnote-text">. Trene.</span>
    </div>

    <div class="si-footnote html5_aside epub-type_footnote" id="f231">
      <a class="si-backref" href="#backlink-231">231</a><span class="si-footnote-text">. (İng.) İyi geceler.</span>
    </div>
  </div>
</body>
</html>
