<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title>Handan</title>
  <link href="../Styles/main.css" rel="stylesheet" type="text/css"/>
</head>

<body class="chapter epub-type_chapter">
  <div class="letter html5_article" id="l-22">
    <h1>Refik Cemal’den Server’e</h1>

    <p class="right">Londra, 6 Teşrin-i Evvel 1321<a class="si-noteref epub-type_noteref" href="#f391" id="backlink-391">391</a></p>

    <p>Artık köy fazla serin olmuştu. Londra’ya indik, yerleştik. Nâzım koca bir oğlan oluyor. Sana aile fotoğrafımızı gönderiyoruz. Bir on gündür herkes yerleşmekle uğraşıyor.</p>

    <p>Handan Hanım, Medon’daki evinden bazı kışlık eşyalar getirmekle meşguldü. Şimdi o da yerleşti. Sevimli, rahat bir salonu var. Akşamları ekseri yemekten sonra tramvaya binip Neriman’la gidiyoruz. Karısına karşı âşıkane bir yaz geçirmiş olan Hüsnü Paşa’yı evde pek ender görüyoruz. Dalgın ve suratsız, bize hemen hiç gelmiyor.</p>

    <p>Evlerinde tesadüf ettiğimiz zaman bazen selam vermeyi bile unutuyor. Handan da çok sokağa çıkmıyor. En çok musiki ile meşgul. Ağır ve mağmum nazarlarında vakur bir sükûnet var. Akşamları bize biraz musiki yapıyor, Neriman şarkı söylüyor; bazen Neriman piyano çalıyor, o keman çalıyor; ben musikiden, hususiyle alafranga musikiden çok anlamam. Kulağıma hoş gelenleri bile hangi bestekârın hangi parçası olduğunu bellemek için hiç olmazsa seksen kere dinlemek lazımdır. Neriman’ın rivayetine nazaran Handan hep zavallı Nâzım’ın sevdiği parçaları çalıyormuş; evet, akşamları gözleri hep mazinin şiir ve hayaliyle müphem ve uzak. Hüsnü Paşa bu musikiden uyuyacak kadar sıkılıyor. “Canım, bir vals, bir şarkı, ne çalarsanız çalınız, fakat bu gümbürtüyü kesiniz,” diyor.</p>

    <p>O vakit Handan uçarken kanadı kopmuş bir kartal gibi musikinin en yüksek, en mühtez<a class="si-noteref epub-type_noteref" href="#f392" id="backlink-392">392</a> ve çılgın bir anında birdenbire kemanın yayını elinden bırakıyor, müzik bitiyor. Hüsnü Paşa da çanı çalıyor:</p>

    <p>— Alis, bize çayımızı getir!</p>

    <p>Hüsnü Paşa’nın benim istemeyerek işittiğim imaları kendisince samimi mi diye tetkik ediyorum. Hayır, değil. Handan’ı belki başkalarından kıskanır. Fakat benden kıskanmıyor. Bu sırf kendi hayatına itiraz edilmesin diye Handan’ın temiz yüzüne fırlattığı bir çamur. Fakat Handan pek de kocasının bu sıklaşan gaybubetlerine<a class="si-noteref epub-type_noteref" href="#f393" id="backlink-393">393</a> serzeniş eder görünmüyor; onun işittiğim, gördüğüm ve azamet ve lakayıtlığından pek uzak bir tatlılıkla Hüsnü Paşa’nın hiçbir şeyini görmüyor gibi. Geçen akşam gümüş bisküvi tabağı iyi ovulmamış diye çay ortasında kızdı, haykırdı. Hep nakaratı:</p>

    <p>— Zaten sen kadın değilsin ki, evine bakmasını bilmezsin ki, eşya kıymetini anlamazsın ki!</p>

    <p>Bu kelimeler ortaoyununda Laz rolüne çıkan adamın “be kardeşim”leri kadar temadi ediyor. Ben ve Neriman soğuk ter döküyoruz. Fakat Handan, mütevazı ve sakit gözlerinde nihayetsiz bir sabırla bekliyordu. Nihayet Hüsnü Paşa yorulup sustuğu vakit, müşfik sesiyle:</p>

    <p>— Semaverden size taze bir çay daha yapayım mı, dedi.</p>

    <p>Fakat o, sert ve soğuk:</p>

    <p>— Sizin olsun çayınız, ben yatıyorum, diye homurdanarak kapıyı yüzümüze kapadı, gitti.</p>

    <p>O akşam Handan’ın yüzüne bakamadım. Fakat o bir şey olmamış gibi sabır ve sükûnetini muhafaza ediyordu. Giderken her vakit kavi<a class="si-noteref epub-type_noteref" href="#f394" id="backlink-394">394</a> bir erkek gibi el sıkan elinin titrek ve cansız olduğunu hissettim. Neriman’ı yolda isticvap ettim<a class="si-noteref epub-type_noteref" href="#f395" id="backlink-395">395</a>. Handan bu yakınlarda hayatından Neriman’a bile bahsetmiyormuş. Kapalı, sessiz hayatının yüklerini yalnız taşımaya karar vermiş görünüyor.</p>

    <p>Neriman bu halden müteessir oluyor. Fakat o da Handan’ı isticvap etmiyor.</p>

    <p>— Niçin yeğenine sorup anlamıyorsun, Neriman, dedim.</p>

    <p>— O istediği vakit söyler, Refik. Zannedersem her şeyi sana söylerim diye eskisi gibi hayatının her köşesini bana açmıyor. Belki de canından bıkmış, bir şeyden bahsetmek istemiyor. Hüsnü Paşa bütün manasıyla azdı. Bilmem ne olacak. Ne kadar meşgul etti bu mesele seni!</p>

    <p>— Evet, zavallı yeğenine acıyorum, Neriman.</p>

    <p>— Refik, keşke sen Handan’ın kocası olaydın, birbirinize daha uyardınız.</p>

    <p>— Bir daha böyle şey söyleme, Neriman. Hayatıma senden başka arkadaş tasavvur edemem ve istemem. Handan bence yalnız bir kardeş, hem pek samimi bir kardeş!..</p>

    <p>— Biliyorum ama, bak senin ne efkârını, ne de hislerini dolduramıyorum. O senin ruhunda hiç boş yer bırakmayacaktı.</p>

    <p>— Budala olma Neriman’cığım! Efkârımı, ihtisasatımın bir kısmını tatmin etmek için mutlaka karım olması lazım değil. Bir kadın sıfatıyla da o olur. Zaten Handan’ la sen birbirinizi ikmal ve itmam ediyorsunuz<a class="si-noteref epub-type_noteref" href="#f396" id="backlink-396">396</a>. O efkârımın kardeşi, eşi; sen, sevgilim, hayatıma, kalbime hâkim kadın, her şeyim, arkadaşım ve sevgilim!</p>

    <p>Neriman gözlerinde minnetli yaşlarla boynuma atıldı. Acaba Handan’ı kıskanıyor muydu? Yeğeninden şüphe etmesi kabil değildir. Bana da nihayetsiz bir itimadı vardır. Fakat ihtimal ki, bizim Handan’la her gün artan dostluğumuzun mahiyetini bilmek istiyordu.</p>

    <p>Bu ecnebi memlekette yalnız bedbaht olan vakur genç kadını himaye etmek bence millî ve insanî bir vazife oldu artık. Hem bu, himayeden başka samimi ve hararetli bir dostluk, Server.</p>

    <p>Senin niçin hiç sesin çıkmıyor? Ben sana bu mektupları mütemadiyen yazıyorum. Bir taşa lakırdı söylüyormuşum gibi senin hiç sesin çıkmıyor. Hem artık Paris’e döndüm. Ne olur birkaç gün gelsene? Handan evine gideli yegâne yatak odamız boş. Server, haydi gayret, Manş’ı atlar gelirsin.</p>

    <p class="right">Refik Cemal</p>
  </div>

  <div class="letter html5_article" id="l-23">
    <h1>Server’den Refik Cemal’e</h1>

    <p class="right">Paris, 10 Teşrin-i Evvel 1321<a class="si-noteref epub-type_noteref" href="#f397" id="backlink-397">397</a></p>

    <p>Ben yazacaktım ve gelecektim. Hiçbirini yapamadım. Şimdi cidden çalışıyor, kütüphane kütüphane geziyorum. Babam bu yakınlarda pek cömert davranmıyor. Ben de tasarrufa riayet mecburiyetindeyim. Evvela sizin için aldığım bazı havadisleri yazacağım, saniyen<a class="si-noteref epub-type_noteref" href="#f398" id="backlink-398">398</a> senin mektuplarındaki tehlike alâiminden<a class="si-noteref epub-type_noteref" href="#f399" id="backlink-399">399</a> bahsedeceğim.</p>

    <p>Dün buraya Osmanlı sefareti kâtiplerinden biri geldi.</p>

    <p>Konuştuk. Sizden havadis istedim. Pek kimse ile konuşmuyormuşsunuz. Fakat Handan nazar-ı dikkati celbediyormuş. Seninle dostluğu da bazı küçük şüpheler uyandırıyormuş; sen hemen her gün Handan’a gidiyormuşsun. Siz gezerken yanınızda daima Handan bulunuyormuş. Hüsnü Paşa kıskanıyormuş. Ondan dolayı şimdi karısını kapıyormuş. Ben tabii bunlara güldüm. Senin ne kadar saf olduğunu bilmez miyim? Bir ikinci havadis de Hüsnü Paşa’nın yeni aşkı, vaktiyle Handan’ın <em>femme de chambre</em>’ı<a class="si-noteref epub-type_noteref" href="#f400" id="backlink-400">400</a> bir Mod varmış, işte o. İki kumru gibi her akşam Hyde Park’ta geziyorlarmış. Mod’a yok yok! Şıklanmış, otomobillerde geziyormuş. Fakat en tuhafı galiba Mod, Hüsnü Paşa’nın metresi değil. Galiba Türklerin iki evleneceğini bildiğinden kendini nikâh ettirmek istiyormuş. Mod şuh bir kızmış! <em>Femme de chambre</em>’lık hayatından beri bu dediğim kâtip onu tanıyor. Mod’a bir gün bir moda mağazasında rastgelmiş, yeni ihtişamının esbabını<a class="si-noteref epub-type_noteref" href="#f401" id="backlink-401">401</a> sormuş. Genç kız:</p>

    <p>— Milyoner bir Türk’le evleneceğim, müteaddit<a class="si-noteref epub-type_noteref" href="#f402" id="backlink-402">402</a> haremleri var ama ben başkadın olacağım, demiş.</p>

    <p>Bunları bana gülerek nakletti.</p>

    <p>— Güzel mi, diye sordum. Fena değilmiş. Sen daha iyi bileceksin. Ama Matmazel Mod ne şekil? Galiba o da sarışın. Hüsnü Paşa’nın Handan’ı hep sarışınlarla aldatması artık bir kaide oldu.</p>

    <p>Bir de, Handan’la cidden masum olan bu dostluğunuza dikkat et, Refik. Ben olsam pek böyle şeylerden korkmam. Fakat sen zavallı vefakâr, perhizkâr Refik, sen tutulursan bu bir felaket olur, kardeşim. Çünkü senin anlatışına nazaran iyi kötü Handan, Hüsnü Paşa’dan ayrılacağa benzemiyor, ayrılsa da herhalde sevgili yeğeninin kocasını sevmeyecek kadar hayatında acı tecrübeler görmüş olacaktır. Fakat eğer severse bu müthiş bir şey olacak. Bu, gözyaşları, ıstırap kasırgaları, felaketler ve ölümlerle nihayetlenecektir. Şimdiden tüylerim ürperiyor. Dikkat, dikkat, Refik! Henüz tehlikeden kaçınacak bir taraftasın. Bu tehlike alametinin bütün ocağını, sevgili ocağını yakabilecek müthiş bir yangın işareti olduğunu anla da buna karşı bütün metanetin ile hazır ol.</p>

    <p class="right">Server</p>

    <div class="double html5_section">
      <p class="note">Hamiş: Seni kurtarmak için, Handan eğer mutlak bir adam sevecekse, o ben olmak için Londra’ya gelmek artık bir vazife oldu zannederim.</p>

      <p class="right">S.</p>
    </div>
  </div>

  <div class="letter html5_article" id="l-24">
    <h1>Refik Cemal’den Server’e</h1>

    <p class="right">Londra, 30 Teşrin-i Evvel 1321<a class="si-noteref epub-type_noteref" href="#f403" id="backlink-403">403</a></p>

    <p>Artık hayatımızda, en mühim şey Hüsnü Paşa-Handan ihtilafı<a class="si-noteref epub-type_noteref" href="#f404" id="backlink-404">404</a> oldu. Hatta sevgili Nâzım’ın diş çıkarması bile bu ihtilaf karşısında ehemmiyetini kaybetti.</p>

    <p>Dün sabah Neriman Handan’a gitmişti. Yemeğe eve geldim, bulamadım. Yalnız yemek yedim. Senin mektubun beni ikaz etti. Mümkün olduğu kadar Handan’ın evine az gideceğim. Fakat bu, dediğin gibi, bir tehlike görmekten ziyade onun haysiyetini vikâye etmek için. Akşama doğru Neriman geldi. Gözleri kırmızı ve müteessirdi. Sordum:</p>

    <p>— Ah, ne fena manzara Refik, dedi. Bu sabah müthiş bir kavganın üstüne gittim. Hüsnü Paşa tepiniyor, çıldırıyor, bağırıyordu. Üçüncü kattakiler mutlak duymuşlardır. Belki sokaktan bile çığlık duyuluyordu. Handan da kendini tamamen kaybetmişti. Sesi boğuk boğuk çıkıyordu. Bilmem ne kadar sürdü. En nihayet Hüsnü Paşa, Handan’ı dövdü zannıyla titredim. Çünkü odada bir şeyler atılıyor, kıyamet kopuyordu. Hüsnü Paşa:</p>

    <p>“Bir daha gelmeyeceğim, lanet olsun!” iltifatıyla odadan çıktıktan sonra bana tesadüf etti ve benimle de hemen dertleşti:</p>

    <p>— Handan’ın hırçınlığı artık bana kendimi astıracak. Bu ne çekilmez şey, efendim. Dır dır dır! Bu kadar azaba bedel bari evde bir rahat olsa. Dün akşam yine bir şampanya bardağı kırılmış. Handan’ın haberi yok. Bu sabah elime verdiği fanilanın bir düğmesi eksik. Sanki bu eve ben masraf etmiyorum, ben bu evin efendisi değilim! Söyle, Allah aşkına, bir kadın evvelâ kocasının üstünü, başını düzeltir. Sonra kıskançlık kavgası eder.</p>

    <p>— Kuzum Paşa, ben bu kıskançlık kavgasını anlamıyorum. Bu neden oluyor? Sabahleyin yataktan kalkınca kıskançlık kavgası nereden çıkıyor?</p>

    <p>— Keşke kıskançlık kavgası olsa. Bu sabahki değildi. Ne bileyim ben (Burada büyük bir küfür) ne kavgası eder, niçin eder. Utanmaz karı!</p>

    <p>Sonra hep aynı yüksek sesle kapı vuruldu. Gitti. Handan’ı yüzü sapsarı, gözlerinin içi kıpkırmızı, her şeyi gözüne almış, yeisle çıldırmış bir halde buldum. Bir şey söylemedi. Ben onu coşturmayayım diye boynuna bile sarılamadım. Kalktı. Sessizce giyindi. Yemek yedik. Bu meyus<a class="si-noteref epub-type_noteref" href="#f405" id="backlink-405">405</a> sükûnetten korkuyordum biraz, Refik. Çay vakti Hüsnü Paşa çıkageldi. Aynı müthiş surat, hiddet. Kapının önünde hizmetçiye bağırdı. Yemek odasına büfeye fincan bırakılmış ve unutulmuş diye fırlattı, fincanı kahvesiyle halının üstünde kırdı. Handan hep başı ellerinde oturuyor. Ben de kalktım geldim. Hep buna o miskin, suratsız Mod’un sebebiyet verdiğini gördükçe şaşırıyorum.</p>

    <p>— Handan biliyor mu?</p>

    <p>— Aman duymasın, yerlerde sürünen zavallı izzet-i nefsi buna tahammül edemez zannederim.</p>

    <p>Bir de bunları tetviç<a class="si-noteref epub-type_noteref" href="#f406" id="backlink-406">406</a> üzere, yemekten sonra Betty işi çıktı; üç gün sonra gideceğini söyledi. Neriman sebebini sordu. Matmazel Mod artık teyzesini çalıştırmayacak kadar zengin olmuş, çalışmayacakmış. Betty’nin bunları söylerken bize o kadar yüksekten bir bakışı var ki sorma! Neriman dayanamadı:</p>

    <p>— Bu hazineyi Mod nerede buldu, Betty, dedi.</p>

    <p>— Pek uzakta değil, Madam, artık yeğenim sizin gibi, Madam Handan gibi bir Madam olacak.</p>

    <p>— Benim gibi belki. Fakat Mod, Madam Handan’a benzemekten pek uzaktır, Betty.</p>

    <p>— Göreceğiz, Madam.</p>

    <p>Şimdi üç gün uğraştıktan sonra nihayet bir aşçı bulduk.</p>

    <p>Neriman:</p>

    <p>— Güzel yeğenlisini katiyen almam, diyor.</p>

    <p>Dün Handan Hanım’a biraz uğradım. Çay içiyordu. Mahzun, dalgın ve ciddi. Neşelendirmek için uğraştım. Sokağa çıkmaya teşvik ettim. Nihayet benimle Hyde Park’a kadar geldi. Bir ağacın altında iki kişilik bir kanepeye oturduk. <em>Baby</em>’ler<a class="si-noteref epub-type_noteref" href="#f407" id="backlink-407">407</a>, dadılar, askerler, Hyde Park hayat dolu. Fakat ben sefaret kâtibinin Hüsnü Paşa ile Matmazel Mod’a burada tesadüf ettiğini hatırladım, korkmaya başladım. Ya yine bu taraftan geçerler de Handan görürse?</p>

    <p>Handan’ın o kadar derin, tatlı ve her şeyi anlayıp affeden bir tebessümü vardı ki bütün çehresinin hüzün ve zulmeti üstünde kesif<a class="si-noteref epub-type_noteref" href="#f408" id="backlink-408">408</a> karanlıklarda parıldayan uzak bir nur gibi idi.</p>

    <p>On dakika geçmeden, bilmem nereden çıktı, Hüsnü Paşa şaşkın bir çehre ile:</p>

    <p>— Vay, Handan, sen burada mısın, diyordu. Ben Mod’u görürüm diye etrafa bakındım, fakat göremedim.</p>

    <p>— Evet, Refik Bey’le hava almaya çıktık.</p>

    <p>— Neriman yok mu?</p>

    <p>— Yok...</p>

    <p>Burada fena bir tebessüm kuvvetli dişlerini gösterdi.</p>

    <p>Handan bir şey görmemiş gibi göründü. O:</p>

    <p>— Eğer evde çay içeceksen ben de gelirim, dedi.</p>

    <p>— Peki Paşa, fakat istersen şurada açık masalar var, burada içelim.</p>

    <p>— Olmaz!</p>

    <p>Ben ister istemez kalktım, veda ettim. Artık Hüsnü Paşa’nın arada bir esen iltifatları da Handan’ın yüzündeki durgun gölgeyi dağıtamıyor.</p>

    <p>Bu sabah Handan yemekten evvel bize geldi.</p>

    <p>— Paşa üç gün için Paris’e geçti. Ben sende kalacağım, Neriman. Bugün National Gallery’ye gider misin?</p>

    <p>— Ah Handan’cığım, Nâzım’ı bırakamam ki, yeni aşçı alışamadı. Sen Refik’le git.</p>

    <p>— Refik Bey de senin hatırın için beni gezdirmekten bıktı.</p>

    <p>Bunu söylerken büyük gözlerinde endişeli bir istifham ile bana bakıyordu. Ben de istemeyerek gözlerime gelen bir serzenişle mukabele ettim. Hemen gözkapaklarını indirdi. Ve yemekten sonra gittik.</p>

    <p>Anlıyorum ki, Schopenhauer’ın<a class="si-noteref epub-type_noteref" href="#f409" id="backlink-409">409</a> dediği gibi, güzel sanatlar Handan için zincirli, dikenli hayatında bir azatlık. Sevdiği tabloların önünde bir sandalye atıp otururken gözlerindeki ışıklar tamamen kendi muhitinden, kendi hayatından sıyrıldığını gösteriyordu. En çok Turner’ın<a class="si-noteref epub-type_noteref" href="#f410" id="backlink-410">410</a> levhaları önünde kaldı. Hele altınlar, turuncu nurlar, alevleri parlayan bir Saint-Marc’ın<a class="si-noteref epub-type_noteref" href="#f411" id="backlink-411">411</a> karşısında yarım saat oturdu. Ondan sonra David’in<a class="si-noteref epub-type_noteref" href="#f412" id="backlink-412">412</a>, Corot’nun<a class="si-noteref epub-type_noteref" href="#f413" id="backlink-413">413</a> peyzajları ile meşgul oldu.</p>

    <p>— Ben şimdiye kadar peyzaj sevmezdim, diyordu. Fakat bugünlerde hayatın galeyanlarından, hayatın nihayetsiz tecellilerinden tamamen yoruldum. Bu harekette bile bence yorucu ve yeknesak bir gadir<a class="si-noteref epub-type_noteref" href="#f414" id="backlink-414">414</a> var. Peyzajlar beni dinlendiriyor, ruhuma sükûnet veriyor.</p>

    <p>Sonra birdenbire çehremi süzdükten sonra:</p>

    <p>— Bazı çehreler de peyzajlara benzerler, o kadar tesliyetkâr<a class="si-noteref epub-type_noteref" href="#f415" id="backlink-415">415</a> ve dinlendiricidirler, dedi.</p>

    <p>Bu kelimeler izdivacımızdan evvel Neriman’ın bir sözünü hatırlattı. Hissettim ki, onun ruhuna sükûnet verip dinlendiren bendim, benim çehremdi. Bu, o kadar acayip bir sarhoşlukla benliğimi kanatlandırdı ki, birçok bayram bekledikten sonra nihayet ümit etmediği bir oyuncak verilen bir küçük çocuk sevinci ile altüst oluverdim.</p>

    <p>Gece de üçümüz beraber bir konsere gittik. Handan ve Neriman ikisi de musikiyi pek severler, pek memnundular. Fakat Handan’ın ruhu, fevkalade bir hal geçirmesinden belki, daha mahzuz<a class="si-noteref epub-type_noteref" href="#f416" id="backlink-416">416</a>, daha bîhûş<a class="si-noteref epub-type_noteref" href="#f417" id="backlink-417">417</a>, musikinin bütün şiir ve tesliyetine kendini bırakıyordu.</p>

    <p>Bu üç gün, zavallı Handan’ın arada Hüsnü Paşa hatırasıyla yüzünü kaplayan bulutlar olmasa, ne güzel, ne samimi geçiyordu.</p>

    <p>Şimdi yarın sabah treniyle Hüsnü Paşa gelecek diye Handan erkenden çıktı gitti. Arkasından Neriman:</p>

    <p>— Handan’a ne kadar alıştık, o olmayınca nasıl söyleyecek lakırdı bulamıyoruz, diyordu.</p>

    <p class="right">Refik Cemal</p>
  </div>

  <div class="letter html5_article" id="l-25">
    <h1>Refik Cemal’den Server’e</h1>

    <p class="right">3 Kânun-u Sani 1321<a class="si-noteref epub-type_noteref" href="#f418" id="backlink-418">418</a></p>

    <p>Niçin mi sükût ediyorum, Server? Ne bileyim ben? Hep aynı şeylerden sana bahsedecektim. Handan’ın bedbaht hayatının dağdağasını<a class="si-noteref epub-type_noteref" href="#f419" id="backlink-419">419</a> biz kendi sakit hayatımızda duyuyoruz. Bu, hummalı, bedbaht, fena bir hayat. Bir de Neriman ikinci defa valide olacak. Bu defa sıhhati iyi gitmiyor. Ben de maddî rahatsızlığına bir de Handan karışmasın diye bu dramın hareket kısmına sadece seyirci olayım diyorum. Fakat elemli bir hayat, Server. Artık Hüsnü Paşa’nın kavgaları günde beş altı defa tekerrür eden müzmin bir hastalık oldu. Handan’ın bütün bu sıkıntılarına bir de maddî sıkıntı karışıyor zannederim. Belki Hüsnü Paşa’nın bütçesi artık müteaddit kadınların arzusuyla delindi, belki de mahsus yapıyor, herhalde bildiğim bir şey varsa Handan sıkıntı içinde. Yavaş yavaş parmağındaki yüzükler, başındaki güzel ve kıymettar elmaslar kayboluyor; evlerine uğradığım vakit kapının önünde söylenen bir alacaklı bulduğum pek çok vaki oluyor.</p>

    <p>Neriman’dan işittiğime nazaran Hüsnü Paşa, Handan’ı birkaç ay İstanbul’a göndermek istiyormuş. Handan’ın buna niçin muvafakat etmediğine şaşıyorum.</p>

    <p class="right">Refik Cemal</p>
  </div>

  <div class="letter html5_article" id="l-26">
    <h1>Refik Cemal’den Server’e</h1>

    <p class="right">Londra, 4 Kânun-u Sani 1321<a class="si-noteref epub-type_noteref" href="#f420" id="backlink-420">420</a></p>

    <p>Bugün acayip bir şey öğrendim. Hüsnü Paşa üç ay kadar gidip Côte d’Azure’de yaşayacakmış, karısını da Londra’da bırakıyormuş. Rica ettik, Handan bu üç ay bizde oturmaya muvafakat etti<a class="si-noteref epub-type_noteref" href="#f421" id="backlink-421">421</a>. Evlerini yine bırakmıyorlar. İçinde bir bekçi kalacak. Fakat Handan’ın artık yüzünde hiç kan kalmadı. Sarı, ince hututıyla<a class="si-noteref epub-type_noteref" href="#f422" id="backlink-422">422</a> küçük simasında iki büyük gözü o kadar feci bir surette yanıyor ki... Bana da ne oluyor? Bilmem, Server, acayip bir şey oluyor. Şimdiye kadar sakin ve sakit ruhum muazzam ve müthiş dalgalarla karışıyor. Çocuğum, vazifem, evim, hatta sevgili Neriman bile soldu gibi. Bedbaht ve yalnız Handan’a hissettiğim acı, koparıcı, altüst edici bir acı ile didik didik oluyorum.</p>

    <p>Hüsnü Paşa’yı trene kadar beraber götürdük. Dönerken arabada birdenbire hıçkırmaya başladı. Ne oldum, bilsen, ne oldum! Onun ince omuzları sarsılırken, onun o kadar ehemmiyet verilen muhteşem başı muzdarip ve düşük, yerlere eğilirken bütün ruhumdan bir şey, tanımadığım, tahmin edemediğim, zaptedemediğim bir kudret onu ihata ediyor<a class="si-noteref epub-type_noteref" href="#f423" id="backlink-423">423</a>, ruhumu örüyordu. Buna nasıl galebe çalacağım<a class="si-noteref epub-type_noteref" href="#f424" id="backlink-424">424</a>? Fakat herhalde çalacağım, Server.</p>

    <p class="right">Refik Cemal</p>
  </div>

  <div class="letter html5_article" id="l-27">
    <h1>Handan’dan Hüsnü Paşa’ya</h1>

    <p class="right">Londra, 10 Kânun-u Sani 1321<a class="si-noteref epub-type_noteref" href="#f425" id="backlink-425">425</a></p>

    <p>İstedim ki, bu üç ay –birbirimizden ayrılıp ayrılamayacağımızı tecrübe edeceğimiz bu üç ay– sükût edeyim, izzet-i nefsimi, vakarımı muhafaza edeyim. Fakat yine düşündüm ki, dünyada izzeti nefisten büyük şeyler vardır. İnsan gerçi bir şeytan kadar kibirli, fakat şeytandan büyük Allah olduğu gibi kibirden de büyük elem var. Ezeli çehresiyle elem, bütün insanları aynı kuşakla birbirine rapteden<a class="si-noteref epub-type_noteref" href="#f426" id="backlink-426">426</a>, en serkeş ve barit<a class="si-noteref epub-type_noteref" href="#f427" id="backlink-427">427</a> kalplere birdenbire huşu ve yaş getiren elem! İşte ben, münkir<a class="si-noteref epub-type_noteref" href="#f428" id="backlink-428">428</a> ve müteazzım<a class="si-noteref epub-type_noteref" href="#f429" id="backlink-429">429</a> ben, Handan, bu elemle pençe pençeye senelerden beri dövüşüyor, çehresini görmemek, kudretine eğilip mağlup olmamak istiyordum. Fakat bu akşam, Hüsnü, onu bütün çehresiyle gördüm ve kibir ve azametim, onun önünde secde etti. Bilmem hayatımda bu akşamdan çok eğildiğim dakikalar olacak mı? Şimdi zannetmiyorum. Fakat eğer olursa, ondan sonra başın, ebediyen kalkmayacak. Değil manevî manasıyla, fakat maddî manasıyla yere geçmiş olacağım.</p>

    <p>Hayatımın bu dikenli ve fena yolunda, her şeye rağmen, aynı el içinde elim, aynı kola dayanmış başımla geçip gideceğim zannediyordum. Ve bu yola kendisiyle beraber girdiğim arkadaşı kaybetmemek için ne uzun, ne uzun, ne sefil ve aynı zamanda ne ulvî fedakârlıklara katlandım! Ruhumun bir kabiliyeti, kadınlığı, şefkati, rikkati, affı, hatta fenalıkları, isyanları ve gözyaşları, hatta belki insanların henüz isim koymadığı hisleri, hiçbir şeyi var mıdır ki seni muhafaza etmek için bezletmiş<a class="si-noteref epub-type_noteref" href="#f430" id="backlink-430">430</a> olmayayım? Sonra, vücudum da. Vücudum da o kadar senindi ki. Şimdi senin arkandan bakarken bütün bu müthiş, nihayetsiz bir yekûn gibi birikmiş benliğimin seninle beraber gittiğini görüyorum. Bir daha kabil midir ki ruhum o fedakârlığı, o tahassüs kabiliyetini<a class="si-noteref epub-type_noteref" href="#f431" id="backlink-431">431</a>, o hazineleri bezletsin? Vücudum mümkün müdür ki kendisini son zerresine kadar öyle versin? Bununla beraber gidiyorsun, dostum.</p>

    <p>Mevcudiyetine karıştırdığın kadını bıraktın, gidiyorsun; bir kukla arkasından, geçici ve maddî bir ihtiras arkasından gidiyorsun ve giderken beni, benliğimi götürüyorsun.</p>

    <p>Hayatımızda seni memnun etmeyen ne idi diye uzun uzun düşünüyorum. Evvela on yedi yaşımın acemilikleri, biraz da şımarıklığı vardı, değil mi? İtiraf ederim, beni o kadar müstesna, o kadar bol bir muhabbet içinde büyütmüşlerdi ki kendimi layuhti<a class="si-noteref epub-type_noteref" href="#f432" id="backlink-432">432</a> biliyordum. Beni seven bir adama istediğimi yaptıramayacağımı hiç düşünmezdim. Filvaki<a class="si-noteref epub-type_noteref" href="#f433" id="backlink-433">433</a> bazen müşkülatla<a class="si-noteref epub-type_noteref" href="#f434" id="backlink-434">434</a>, bazen de ani olarak her dediğimi herkese yaptırdım. Sana bile, anut ve kalpsiz sana da, değil mi? Ve içimden bir şey diyor ki: Bekle, istediğin Hüsnü’nün kalbi, değil mi? Mutlak onu da kazanacaksın, bütün dünyanın kadınları müsabakaya girişse yine kazanacaksın. Fakat başka bir şey, başka bir şeytan “ya senin kalp diye beklediğin şey onda cümle-i asabiyeden<a class="si-noteref epub-type_noteref" href="#f435" id="backlink-435">435</a> başka bir şey değilse” diyor. O vakit elim ayağım kesiliyor. Farz edelim ki senelerden, elemlerden ve gözyaşlarından sonra mümkün olsun da cümle-i asabiyen üzerinde olan nüfuzum her yeni teması ufak ve adi bir iz haline koyacak kadar kudretlensin. Sonra, kalp diye kazandığım şey müteselsil<a class="si-noteref epub-type_noteref" href="#f436" id="backlink-436">436</a> bir ihtiras anlarından ibaret mi kalacak?</p>

    <p>Ne olurdu, sade ve sakin bir hayat arkadaşım olaydı. Fakat benim, tamamen benim olaydı; her gün yanımda, gecelerin bana çocukluğumdan beri verdiği âciz bir haşyetle<a class="si-noteref epub-type_noteref" href="#f437" id="backlink-437">437</a> sokulduğum göğüs, sabahleyin yanımda uyanan gözlerin umku<a class="si-noteref epub-type_noteref" href="#f438" id="backlink-438">438</a> hep benim, hep benim olaydı. Hatta bu bir kör, bir budala, bir hasta, hiç kimsenin bakamayacağı, herkesin attığı bir sakat, bir alil olaydı, fakat benim olaydı! Kaybetmek korkusu olmayaydı ve benim mahremiyetimde geçen saatleri başkalarıyla tekrar ettiğini, aynı evza<a class="si-noteref epub-type_noteref" href="#f439" id="backlink-439">439</a>, aynı nazar, aynı kelimelerle başka kadınları sevdiğini duymayaydım. Bu mariz<a class="si-noteref epub-type_noteref" href="#f440" id="backlink-440">440</a> ve fazla canlı muhayyilem benim dediğim bir adamın başkalarının, hem ne suretle başkalarının olduğunu görerek bu azap dakikalarını yaşatmasaydı...</p>

    <p>Şimdi içeride Nâzım uyandı. Refik Cemal’in ayak sesini duyuyorum; Neriman uyanmasın diye yavaş yavaş geziniyor. Belki sütünü veriyor. İşte şimdi tekrar yavaşça arkadaşımın yanına uzandı. Mesut Neriman! Onun kadar mesut kadın acaba hiç olmuş mudur? Olamaz, değil mi? Çünkü Refik Cemal kadar vefakâr, temiz ve müşfik bir hayat arkadaşı kimsenin olmamıştır. Sen bu satırları okurken belki yine kızarsın, yine belki bu saf ve ulvî takdirimi sû-i tefsir<a class="si-noteref epub-type_noteref" href="#f441" id="backlink-441">441</a> edersin. Ne edersen et Hüsnü, artık kalbimdeki bu koyu yeisi, bu ebedî yorgunluğu hiçbir şey gidermeyecek, hatta sen bile gelsen, anladın mı? Ne kadar zaman var ki senin avdetlerin<a class="si-noteref epub-type_noteref" href="#f442" id="backlink-442">442</a> bile artık bana bir saadet, bir sükûnet getirmiyor. Zannetmiyorum ki, mezarda, seninle beraber yatacağımız mezarda bile sen benim, ebediyen benim oldun diye o ebedî huzur ve sükûneti duyayım! Aramıza soktuğun yabancı hayallerin ördüğü duvarlar o kadar kalın ki, başım ve kalbim oraya çarparak parçalansa onlar yine yıkılıp seni göstermeyecek! Acaba bu duvarın arkası bir hiç, bir boş mu ve daima boş mu idi?</p>

    <p>Bu mektubu kabil değil sana göndermem. Sen metresinle, metresinin kolları arasında iken bu kelimeleri okuyup esneyeceksin, değil mi? Hayır, elem, ıstırap –ne ehemmiyeti var– nihayet beni kahredebilir, fakat beni söyletemez.</p>

    <p class="right">Handan</p>
  </div>

  <div class="letter html5_article" id="l-28">
    <h1>Handan’dan Hüsnü Paşa’ya</h1>

    <p class="right">Londra, 15 Kânun-u Evvel 1321<a class="si-noteref epub-type_noteref" href="#f443" id="backlink-443">443</a></p>

    <p>Ben seni cenupta<a class="si-noteref epub-type_noteref" href="#f444" id="backlink-444">444</a> zannederken Medon’da olduğunu ve bazı şeyler istediğini yazıyorsun. Hayret ettim ve anlamadım. Mamafih<a class="si-noteref epub-type_noteref" href="#f445" id="backlink-445">445</a> istediğin şeyleri gönderiyorum. Para gönderemediğin için itizar ediyorsun<a class="si-noteref epub-type_noteref" href="#f446" id="backlink-446">446</a>. Şimdilik biraz param daha var. Masraf etmemek için sokağa çıkmıyorum. Muhabbet ve sana eğlence temennileri....</p>

    <p class="right">Handan</p>
  </div>

  <div class="letter html5_article" id="l-29">
    <h1>Handan’dan Hüsnü Paşa’ya</h1>

    <p class="right">Londra, 30 Kânun-u Evvel 1321<a class="si-noteref epub-type_noteref" href="#f447" id="backlink-447">447</a></p>

    <p>Senden hâlâ bir kelime bile yok. Bu temadi eden sükût bana da sükûnet veriyordu. Benim kıramayacağım bu zinciri senin kopardığını, koparmak istediğini görerek ben de kaderime teslim oluyorum. Bu akşam Refik Cemal ile uzun uzun okuduktan sonra dimağım her tarafa hâkim, metin bir kadın kudretiyle odama yatmaya çekildim. Tuvalet çekmecesini açınca senin tek ve soğuk mektubunu gördüm. Azizem Handan, diye başlayan bu satırlar, bu kelime çizgileri, bana hitap ederken eski günleri düşündüm. Birdenbire kavgalarımızdan, böyle dargın günlerimizden sonra senin bana koşuşunu hatırladım. Gözlerinde, yüzünde bir kasırga, bir nedamet ve muhabbet kasırgasıyla gelişini görür gibi oldum. Bu soğuk ve yalnız evde bir iki dakika durdum, dinledim. Sokakta bir araba durdu. Kalbim şimdi kapı çalınacak, gelecek diyordu. Senin aşkın için Manş ne idi ki! Ve sonra kollarınla, sesinle, gözlerinle beni ihata ediyor, seviyor, seviyordun. Neredesin, söyle? Göğsümde başını koyduğun yerden ameliyatla bir parçası kesilmiş gibi bir eksiklik, bir sızı var. Elim elini arıyor ve bütün mevcudiyetim seni! Bana ilk günlerinin hararet ve muhabbeti ile artık gelmeyecek misin? Bu satırları baştan okudum. Bir aşk mektubuna benziyor. Acaba samimi mi diye düşündüm. Samimi, fakat aşk mektubu değil, Hüsnü. Hayır, hakkın var. Ben seni hiçbir vakit aşkla sevmedim. Aşk denilen şeyi zaten muharrirlerin tarif ettiği gibi duymadım, ve duymayacağım. Mevcudiyetimin her zerresi mevcudiyet-i maneviyemin<a class="si-noteref epub-type_noteref" href="#f448" id="backlink-448">448</a> ihtiyarı bir azmi ile senin ve senden başka kimsenin olmamak için bu altı sene o kadar, her küçük dakikasına kadar senin olarak geçti ki artık senin olmak bir ihtiyaç, seninle yaşamak bir ihtiyaç! Bu, kendi kendine olmadı; ben öyle istedim, öyle yaptım. Ve herhangi bir erkekle olsa öyle yapacaktım. Çünkü izdivaç bir erkekle bir kadını en temiz ve en ebedî bir rabıta ile bağlayan şeydir ve bu mukaddes rabıtaya ihanet eden kadın ve erkek ebediyen mel’undur<a class="si-noteref epub-type_noteref" href="#f449" id="backlink-449">449</a>, mel’un olsun! Ne bir kadının, ne bir erkeğin hususiyle bir kadının hayatında ikinci bir erkek olmamalı ve olamaz. Ve mademki bir kadına daima bir erkek lazımdır, bu sefil ve sırf insani ihtiyacatı<a class="si-noteref epub-type_noteref" href="#f450" id="backlink-450">450</a> için değil, bir kadının hüviyetini ikmal eden<a class="si-noteref epub-type_noteref" href="#f451" id="backlink-451">451</a> bir erkek hüviyeti bu ikisinden tam ve mesut bir şey yapmak için lazımdır. Onun için bunu bir kadına ilk erkek, hayatına giren ilk erkek yapabilir! Evet, ben iman ettim ki dünyada yalnız bir izdivaç, bir rabıta ve bir erkek vardır. Fakat sen, Hüsnü, sen bu hüviyet olmaktan o kadar uzaksın ki! Haydi, bu mektup da kâğıt sepetine gitsin!</p>

    <p class="right">Handan</p>
  </div>

  <div class="letter html5_article" id="l-30">
    <h1>Handan’dan Hüsnü Paşa’ya</h1>

    <p class="right">Londra, 15 Kânun-u Sani 1321<a class="si-noteref epub-type_noteref" href="#f452" id="backlink-452">452</a></p>

    <p>Belki hâlâ Medon’dasın diye yazıyorum. Yalnızsan geleyim mi, Hüsnü? Paris’i göreceğim geldi. İstemezsen, yaz. Çünkü sana üç ay burada sakit oturacağımı ve senin bu üç ay zarfında bu yeni ihtirasın kesb-i sükûn etmesini<a class="si-noteref epub-type_noteref" href="#f453" id="backlink-453">453</a> bekleyeceğimi vaat ettim. Vaadimde duracağım!</p>

    <p class="right">Handan</p>
  </div>

  <div class="letter html5_article" id="l-31">
    <h1>Hüsnü Paşa’dan Handan’a</h1>

    <p class="right">17 Kânun-u Sani 1321<a class="si-noteref epub-type_noteref" href="#f454" id="backlink-454">454</a></p>

    <p>Azizem Handan,</p>

    <p>Bugün sana yirmi lira göndermek için Paris’e indim. Senden bir mektup buldum. Geleyim mi, diyorsun. Hayır, azizem. Hayatımızın bu son aylarının birbirimizi didiklemenin bıraktığı yorgunluk bende hâlâ zail olmadı<a class="si-noteref epub-type_noteref" href="#f455" id="backlink-455">455</a>. Her akşam, her sabah, her dakika kavga etmek korkusu, sonra hiçbir arzumu rahat yerine getirmemek.... Bu azap, bu esaret günlerini tekrar edemem. Sen iyi bir kadınsın, fakat çok hırçın ve müstebitsin<a class="si-noteref epub-type_noteref" href="#f456" id="backlink-456">456</a>. Senden ayrıldığım günden beri temin ederim ki hürriyetimden, saadetimden sarhoşum.</p>

    <p>Fakat bundan seni sevmiyorum gibi bir şeyler çıkarma, azizem. Hayır, seviyorum. Ve sevmemek için her şeyi yapmış olduğum halde seviyorum. Hatta sen mutlak ve munis<a class="si-noteref epub-type_noteref" href="#f457" id="backlink-457">457</a> bir esir gibi her arzumu, her zevkimi yerine getirsen senden bıkarım diye düşündüm. Onu da yaptın, yine sevmekten kalmadım. Fakat nasıl söyleyeyim? Seninle benim için müşterek hayat bir hata; seni kendime karşı daima bir yabancı buluyorum; benim için ölsen bile bu his zail olmuyor. Sende bana en mütevazı dakikalarında yüksekten bir bakış var ki bu beni titizlendiriyor, çıldırtıyor.</p>

    <p>Seni temin ederim ki senin verdiğin sırf maddî zevki bile başka bir kadın bana veremiyor. Fakat o başka kadınlar meşrebime<a class="si-noteref epub-type_noteref" href="#f458" id="backlink-458">458</a> daha yakın, bana daha yakın. Yanlarında bu yabancılık ezasını<a class="si-noteref epub-type_noteref" href="#f459" id="backlink-459">459</a> duymuyorum, hırçınlanmıyorum. Biraz sabret, Handan. Sabır derken de açık davranayım, böyle giderse üç ay sonra bile müşterek hayatımıza avdet edeceğimi bilmiyorum. Fakat yine bu üç ay hürriyetimi çok görme. Eminim ki yüz sene ben başka yerlerde olsam, sen de en yakıcı <em>tentation</em>’larla<a class="si-noteref epub-type_noteref" href="#f460" id="backlink-460">460</a> muhat olsan<a class="si-noteref epub-type_noteref" href="#f461" id="backlink-461">461</a> yine benimsin; efkârınla, vücudunla benimsin. Bunda pek de kendime bir gurur hissesi çıkarmıyorum. Sen öyle kadınlardansın ki, kocan kim olsa aynı vefa ve temizlikle onun olacaktın. Ben bu benim olan şeyi elimi uzattığım zaman alacağımı biliyorum. Bu benim olan şey de benim elimi uzatacağım dakikayı beklesin! İzdivaç nedir ki? İnsanın hasta, bedbaht ve yalnız dakikalarında bir ihtiyaç değil mi? Emin ol ki param da, kuvvetim de bitiyor. Bilmem daha iki sene ya bu hayata devam edebilirim ya edemem. O vakit sana avdet edeceğim, senin olacağım, yetişmez mi?</p>

    <p class="right">Hüsnü</p>
  </div>

  <div class="letter html5_article" id="l-32">
    <h1>Handan’dan Hüsnü Paşa’ya</h1>

    <p class="right">Londra, 20 Kânun-u Sani 1321<a class="si-noteref epub-type_noteref" href="#f462" id="backlink-462">462</a></p>

    <p>Mektubunu alınca evvela, bu bir duvar, bir taş olan benliğinin karşısında aczimi bir daha duydum, bir çocuk gibi kendimi yatağımın üstüne attım, ağladım. Ne garip adamsın, Hüsnü. Nasıl gaddar ve hilekâr, hem beni muhafaza etmek istiyor, hem de beni itiyor, tekmelerle itiyorsun. İçimde öyle müthiş bir azamet köpürüyor ki sana bir daha yüzümü çevirmeden bu yoldan çıkıp gitmek istiyorum. Eğer benim gittiğimi istediğini bilsem gideceğim. Fakat istemiyorsun, ne gittiğimi, ne kaldığımı. Bu halde ne istiyorsun? Öldüğümü, öyle mi? İçimde korkunç yılan dişleriyle vücudumu zerre zerre zehirleyen öyle bir kıskançlık var ki... Bu, kalbimde değil; kalbim seni kıskanmaya tenezzül etmiyor. Fakat etimde, kanımda ve kemiklerimde, anlıyor musun, Hüsnü? Anlayamazsın. Çünkü benim vakarıma<a class="si-noteref epub-type_noteref" href="#f463" id="backlink-463">463</a> emniyetin seni böyle bir zehirden her vakit muhafaza etti. Değil mi? Ve edecektir de. Sence kalbimin başkalarının olması hiçtir. Sence bir insanın kalbi, ruhu bir paçavra, değil mi? Müsterih ol. Bugün kıvranan, en fena ve sefil bir acı ile kıvranan şey ne kalbim ne de ruhumdur. Ne uzun ve fena bir gece idi. Nasıl odanın karanlığında eski hayaller, ölü saatler dirilip yaşıyordu. Bu o kadar şedit ve canlı bir azaptı ki... Bazen seni hiç sevmeyerek sana sırf tahammül ettiğim zamanlar bile canlanmışlardı. Ve sen daima karşımda başka kadınla, bana o kadar mahrum olan nüvazişlerinle dolaşıyordun. Ne istiyordu hayalin benden? Uyuduğum vakit bir sıra kâbus. Karşımda, çehresini seçemediğim kadınla sen sevişirken benim vücudum zerre zerre ayrılıyor, oyuluyor, yanıyordu. Terler içinde azaplar ve ateşler içinde âdeta cinnetle pençe pençeye, boğaz boğaza idim. Nihayet ilk ziya ile sükûnet de geldi. Pencereden gelen bu mahcup, küçük ziya ne lütufkâr ve müşfikti. Seni metresinle, hain siyah gözlerinle sürdü çıkardı. Fakat ben hasta idim; bir paçavra gibi, bir avuç toprak gibi idim.</p>

    <p>Gündüz, Neriman ve Refik Cemal, iki çift sevgili kardeş gözleri yorgun ve biçare gözlerimde, beni vefalarıyla, muhabbetleriyle tedavi ettiler.</p>

    <p>Bu üç ay ne kadar uzun ve nihayetsiz! Bir nihayetlense de ben de talihimi, hayatımın yolunu bilsem. Eğer müşterek hayatımıza tekrar başlayacaksak başlasam. Yalnız yaşayacaksam, onu da bilsem. Mazimin bir mezarı gibi yaşayacak mıyım bilsem. Keşke İstanbul’a gideydim. Babamın müşfik gözleri altında belki ruhumdaki bu çukuru kendi parmaklarımla kendim bu kadar açıp oymayacaktım. Halbuki şimdi Refik Cemal ile Neriman’ın saadeti karşısında o kadar mütehassir<a class="si-noteref epub-type_noteref" href="#f464" id="backlink-464">464</a> ve âcizim ki... Devama muktedir<a class="si-noteref epub-type_noteref" href="#f465" id="backlink-465">465</a> değilim. Seni görüyorum: Sen onunlasın, bana henüz hüviyetini söylediğin kadınla. Fakat o Juliette değil, Marion da değil, biliyorum. Bu mektupları yazdıktan sonra biraz boşalıyor, biraz sükûnet buluyorum. Fakat şifa benim için artık yok.</p>

    <p class="right">Handan</p>
  </div>

  <div class="letter html5_article" id="l-33">
    <h1>Handan’dan Hüsnü Paşa’ya</h1>

    <p class="right">20 Kânun-u Sani 1321<a class="si-noteref epub-type_noteref" href="#f466" id="backlink-466">466</a></p>

    <p>Azizim Hüsnü,</p>

    <p>Bu sabah sana yazdığım uzun bir mektubu göndermedim. Bu kısayı gönderiyorum. Afiyet haberimi almaya muhtaç değilsin ama yine sana Londra’dan bir <em>bonjour</em>, bir <em>bon amusement</em><a class="si-noteref epub-type_noteref" href="#f467" id="backlink-467">467</a> demek istedim.</p>

    <p class="right">Handan</p>
  </div>

  <div class="letter html5_article" id="l-34">
    <h1>Hüsnü Paşa’dan Handan’a</h1>

    <p class="right">Medon, 23 Kânun-u Sani 1321<a class="si-noteref epub-type_noteref" href="#f468" id="backlink-468">468</a></p>

    <p>Azizem Handan,</p>

    <p>Küçük mektubunu aldım, teşekkür ederim. Ben pek iyiyim, üç gün kadar başımdan muzdariptim, geçti. Bugün Paris’e iniyorum. Senin inci tarağını bana gönder. Bir hafta sonra iade ederim.</p>

    <p class="right">Hüsnü</p>
  </div>

  <div class="letter html5_article" id="l-35">
    <h1>Refik Cemal’den Server’e</h1>

    <p class="right">Londra, 25 Kânun-u Sani 1321<a class="si-noteref epub-type_noteref" href="#f469" id="backlink-469">469</a></p>

    <p>Azizim Server, senden yine şikâyetlerle dolu bir mektup. Fakat içindeki havadisler şikâyetlerini affettiriyor. Hüsnü Paşa’nın Medon’da oturduğunu biz de öğrendik. Yanında Mod olacağını tahmin ediyorduk, fakat kati surette bilmiyorduk. Hüsnü Paşa gideli iki aya yaklaştı. Handan müteessir mi, diye soruyorsun. Bazen pek bedbaht zannediyorum. Fakat acayip bir kadın. Ekseri zamanda hayatının büyük kederi ona dokunmadan geçiyor gibi. Zaman zaman, aşağıya o kadar yorgun ve bitap geliyor ki yüzü bir harabe.</p>

    <p>Zaman zaman da, mesut; sanki kocasının bu uzaklığı onun ruhunda vahşi bir hürriyet neşesi yaratıyor. Biz onunla beraberken hayatın geçişini hiç duymuyoruz. Her gün başka, her saat başka bir halet-i ruhiye ile bizi meşgul ediyor. Neriman o varken Nâzım’la o kadar meşgul değil, benimle de. Handan’ın zamanını Nâzım’la ben paylaşıyoruz. Günlerin, saatlerin nasıl geçtiğini duymuyorum. Ben kendi hesabıma pek mesudum, Server. Fakat bu hodkâm bir saadet. Çünkü onu bizim yanımızda alıkoyan sebep onun için ne elemli. İçimde pek tuhaf bir tecessüs var: Handan bu Hüsnü Paşa’nın ihmalini, lakayıtlığını tamamen affedecek mi? En adi bir kadına bile biraz daha süslü ve nazik surette yapılan bu ihmal ve tahriki hazmedecek mi? Yeniden okumaya başladık. Mesela fikri münakaşalarda, o vücudundan, kalbinden uzaklaşmış bir dimağ gibi. Sonra onu bir de Nâzım’la oynarken, ve kalbindeki sevmek kabiliyetinin benim zavallı kalbimin tasavvur ve hududundan milyon kere büyük olduğunu görürken gözlerimi kapıyorum. Bu kadının sevdiği adama vereceği af ve şefkatin hudutsuzluğu karşısında başım dönüyor. Fakat asıl mesele, seviyor mu? Hüsnü Paşa’yı seviyor mu? İşte bu bir muamma. Onunla bugünlerde mübahaselerimiz hep kadın-erkek meselesi! Onda hep izdivaç denilen şeye karşı müteassıp<a class="si-noteref epub-type_noteref" href="#f470" id="backlink-470">470</a> ve müthiş bir hürmet ve merbutiyet görüyorum. Ve zannediyorum ki kalbi parça parça olsa yine düşmeyecek bir kadın. Sonra bir güzel parça dinlerken, büyük bir şiir okurken, bir nefis levhaya bakarken, onun o kavaidperest<a class="si-noteref epub-type_noteref" href="#f471" id="backlink-471">471</a> ruhunun bütün kavaidi kırıp cazip ve nihayetsiz bir hürriyet hissiyle semalara uçtuğunu görüyorum. Handan, evet, Handan yanındakiler için daimi bir tehlike, Server. Fakat hiç şuhmeşrep değil ve uyandırdığı hisler pek temiz ve hürmetkâr. Şimdi hep Nâzım’ın bir cümlesi dudaklarımda:</p>

    <p>— Seninle hayatta kazanılmayacak hiçbir yarış yoktur, ulvî çocuk.</p>

    <p>Merak etme, Neriman’a merbutiyetim, muhabbetim hiç eksilmedi. Bilakis arttı. İzdivacımızdan yedi-sekiz ay sonra, onda ruhumu ve efkârımı tatmin etmeyen boşluklardan titizleniyor, kendisinden uzaklaşıyordum. Şimdi o boş yerleri Handan dolduruyor, Neriman’ın bıraktığı manevî ihtiyaçlar doluyor, hatta taşıyor. Onun ruhundan, efkârından etrafına saçtığı büyük şeyleri almak için insan ruhunda yeniden sahalar ve derinlikler açmaya mecbur oluyor.</p>

    <p>Böylece, karıma, çocuğuma, hayatımın her günkü vezaifine daha neşeli; daha kuvvetli, dönüyorum. Bu öyle izahı müşkül bir saadet ki, Server...</p>

    <p>Hüsnü Paşa’dan arada mektup geliyor. Fakat ne yazıyor, ne söylüyor? Bilmiyorum. Zannedersem bundan Neriman’a bile bahsetmiyor? Geçen gün, Neriman, bu mektupların birinden sonra idi, onun bulutlanan gözlerine karşı, belki bir teselli olsun diye dedi ki:</p>

    <p>— Handan, senin haylaz Paşa’nın artık avdet etmeye niyeti yok mu?</p>

    <p>Bu, Handan’ın gözlerine birdenbire yaşlar getirdi:</p>

    <p>— Benden bıktınız mı, Neriman, dedi.</p>

    <p>O vakit, zavallı Neriman’la ben temin etmek için birçok uğraştık, Neriman ağlamaya başladı. Ben de hemen ona yakındım. O zaafından utandı:</p>

    <p>— Affediniz, ben biraz hırçın oldum, dedi. Hayır, Paşam artık hiç, hiç dönmeyecek gibi.</p>

    <p>Ben zannettim ki sesinde bir muzafferiyet vardı. Fakat Neriman sonra onun çok meyus<a class="si-noteref epub-type_noteref" href="#f472" id="backlink-472">472</a> olduğunu söyledi. Ben kendimce bu güzel günlerin bittiğini istemiyorum ama bu kadının hayatı ne olacak? Sonra, o kocasıyla giderse bizim halimiz ne olacak?</p>

    <p class="right">Refik Cemal</p>
  </div>

  <div class="si-footnotes html5_section epub-type_footnotes">
    <div class="si-footnote html5_aside epub-type_footnote" id="f391">
      <a class="si-backref" href="#backlink-391">391</a><span class="si-footnote-text">. 19 Ekim 1905.</span>
    </div>

    <div class="si-footnote html5_aside epub-type_footnote" id="f392">
      <a class="si-backref" href="#backlink-392">392</a><span class="si-footnote-text">. Titreyen.</span>
    </div>

    <div class="si-footnote html5_aside epub-type_footnote" id="f393">
      <a class="si-backref" href="#backlink-393">393</a><span class="si-footnote-text">. Yokluklarına.</span>
    </div>

    <div class="si-footnote html5_aside epub-type_footnote" id="f394">
      <a class="si-backref" href="#backlink-394">394</a><span class="si-footnote-text">. Güçlü.</span>
    </div>

    <div class="si-footnote html5_aside epub-type_footnote" id="f395">
      <a class="si-backref" href="#backlink-395">395</a><span class="si-footnote-text">. Sorguya çektim.</span>
    </div>

    <div class="si-footnote html5_aside epub-type_footnote" id="f396">
      <a class="si-backref" href="#backlink-396">396</a><span class="si-footnote-text">. Tamamlıyor ve daha iyi duruma getiriyorsunuz.</span>
    </div>

    <div class="si-footnote html5_aside epub-type_footnote" id="f397">
      <a class="si-backref" href="#backlink-397">397</a><span class="si-footnote-text">. 23 Ekim 1905.</span>
    </div>

    <div class="si-footnote html5_aside epub-type_footnote" id="f398">
      <a class="si-backref" href="#backlink-398">398</a><span class="si-footnote-text">. İkinci olarak.</span>
    </div>

    <div class="si-footnote html5_aside epub-type_footnote" id="f399">
      <a class="si-backref" href="#backlink-399">399</a><span class="si-footnote-text">. İşaretlerinden.</span>
    </div>

    <div class="si-footnote html5_aside epub-type_footnote" id="f400">
      <a class="si-backref" href="#backlink-400">400</a><span class="si-footnote-text">. (Fr.) Oda hizmetçisi.</span>
    </div>

    <div class="si-footnote html5_aside epub-type_footnote" id="f401">
      <a class="si-backref" href="#backlink-401">401</a><span class="si-footnote-text">. Sebeplerini.</span>
    </div>

    <div class="si-footnote html5_aside epub-type_footnote" id="f402">
      <a class="si-backref" href="#backlink-402">402</a><span class="si-footnote-text">. Birçok.</span>
    </div>

    <div class="si-footnote html5_aside epub-type_footnote" id="f403">
      <a class="si-backref" href="#backlink-403">403</a><span class="si-footnote-text">. 12 Kasım 1905.</span>
    </div>

    <div class="si-footnote html5_aside epub-type_footnote" id="f404">
      <a class="si-backref" href="#backlink-404">404</a><span class="si-footnote-text">. Anlaşmazlığı.</span>
    </div>

    <div class="si-footnote html5_aside epub-type_footnote" id="f405">
      <a class="si-backref" href="#backlink-405">405</a><span class="si-footnote-text">. Umutsuz.</span>
    </div>

    <div class="si-footnote html5_aside epub-type_footnote" id="f406">
      <a class="si-backref" href="#backlink-406">406</a><span class="si-footnote-text">. Taçlandırmak.</span>
    </div>

    <div class="si-footnote html5_aside epub-type_footnote" id="f407">
      <a class="si-backref" href="#backlink-407">407</a><span class="si-footnote-text">. (İng.) Bebekler.</span>
    </div>

    <div class="si-footnote html5_aside epub-type_footnote" id="f408">
      <a class="si-backref" href="#backlink-408">408</a><span class="si-footnote-text">. Yoğun.</span>
    </div>

    <div class="si-footnote html5_aside epub-type_footnote" id="f409">
      <a class="si-backref" href="#backlink-409">409</a><span class="si-footnote-text">. Arthur Schopenhauer. Alman felsefeci (d. 1788-ö. 1860).</span>
    </div>

    <div class="si-footnote html5_aside epub-type_footnote" id="f410">
      <a class="si-backref" href="#backlink-410">410</a><span class="si-footnote-text">. Joseph Mallord William Turner, İngiliz romantik ressam (d. 1775-ö. 1851).</span>
    </div>

    <div class="si-footnote html5_aside epub-type_footnote" id="f411">
      <a class="si-backref" href="#backlink-411">411</a><span class="si-footnote-text">. Galerideki Saint-Marc resimlerinden biri.</span>
    </div>

    <div class="si-footnote html5_aside epub-type_footnote" id="f412">
      <a class="si-backref" href="#backlink-412">412</a><span class="si-footnote-text">. Gerard David. Hollandalı ressam (ö. 1523).</span>
    </div>

    <div class="si-footnote html5_aside epub-type_footnote" id="f413">
      <a class="si-backref" href="#backlink-413">413</a><span class="si-footnote-text">. Jean-Baptiste-Camille Corot, Fransız gerçekçi ressam (d. 1796-ö. 1875).</span>
    </div>

    <div class="si-footnote html5_aside epub-type_footnote" id="f414">
      <a class="si-backref" href="#backlink-414">414</a><span class="si-footnote-text">. Tekdüze bir acımasızlık.</span>
    </div>

    <div class="si-footnote html5_aside epub-type_footnote" id="f415">
      <a class="si-backref" href="#backlink-415">415</a><span class="si-footnote-text">. Avutucu.</span>
    </div>

    <div class="si-footnote html5_aside epub-type_footnote" id="f416">
      <a class="si-backref" href="#backlink-416">416</a><span class="si-footnote-text">. Memnun.</span>
    </div>

    <div class="si-footnote html5_aside epub-type_footnote" id="f417">
      <a class="si-backref" href="#backlink-417">417</a><span class="si-footnote-text">. Şaşkın.</span>
    </div>

    <div class="si-footnote html5_aside epub-type_footnote" id="f418">
      <a class="si-backref" href="#backlink-418">418</a><span class="si-footnote-text">. 16 Ocak 1906.</span>
    </div>

    <div class="si-footnote html5_aside epub-type_footnote" id="f419">
      <a class="si-backref" href="#backlink-419">419</a><span class="si-footnote-text">. Gürültü, patırtısını.</span>
    </div>

    <div class="si-footnote html5_aside epub-type_footnote" id="f420">
      <a class="si-backref" href="#backlink-420">420</a><span class="si-footnote-text">. 17 Ocak 1906.</span>
    </div>

    <div class="si-footnote html5_aside epub-type_footnote" id="f421">
      <a class="si-backref" href="#backlink-421">421</a><span class="si-footnote-text">. Kabul etti.</span>
    </div>

    <div class="si-footnote html5_aside epub-type_footnote" id="f422">
      <a class="si-backref" href="#backlink-422">422</a><span class="si-footnote-text">. Çizgileriyle.</span>
    </div>

    <div class="si-footnote html5_aside epub-type_footnote" id="f423">
      <a class="si-backref" href="#backlink-423">423</a><span class="si-footnote-text">. Kuşatıyor.</span>
    </div>

    <div class="si-footnote html5_aside epub-type_footnote" id="f424">
      <a class="si-backref" href="#backlink-424">424</a><span class="si-footnote-text">. Yeneceğim.</span>
    </div>

    <div class="si-footnote html5_aside epub-type_footnote" id="f425">
      <a class="si-backref" href="#backlink-425">425</a><span class="si-footnote-text">. 23 Ocak 1906.</span>
    </div>

    <div class="si-footnote html5_aside epub-type_footnote" id="f426">
      <a class="si-backref" href="#backlink-426">426</a><span class="si-footnote-text">. Bağlayan.</span>
    </div>

    <div class="si-footnote html5_aside epub-type_footnote" id="f427">
      <a class="si-backref" href="#backlink-427">427</a><span class="si-footnote-text">. Soğuk.</span>
    </div>

    <div class="si-footnote html5_aside epub-type_footnote" id="f428">
      <a class="si-backref" href="#backlink-428">428</a><span class="si-footnote-text">. İnkâr eden.</span>
    </div>

    <div class="si-footnote html5_aside epub-type_footnote" id="f429">
      <a class="si-backref" href="#backlink-429">429</a><span class="si-footnote-text">. Büyüklük taslayan.</span>
    </div>

    <div class="si-footnote html5_aside epub-type_footnote" id="f430">
      <a class="si-backref" href="#backlink-430">430</a><span class="si-footnote-text">. Bol bol vermiş.</span>
    </div>

    <div class="si-footnote html5_aside epub-type_footnote" id="f431">
      <a class="si-backref" href="#backlink-431">431</a><span class="si-footnote-text">. Duygulanma yeteneğini.</span>
    </div>

    <div class="si-footnote html5_aside epub-type_footnote" id="f432">
      <a class="si-backref" href="#backlink-432">432</a><span class="si-footnote-text">. Yanlış yapmayan.</span>
    </div>

    <div class="si-footnote html5_aside epub-type_footnote" id="f433">
      <a class="si-backref" href="#backlink-433">433</a><span class="si-footnote-text">. Gerçekten.</span>
    </div>

    <div class="si-footnote html5_aside epub-type_footnote" id="f434">
      <a class="si-backref" href="#backlink-434">434</a><span class="si-footnote-text">. Güçlükle.</span>
    </div>

    <div class="si-footnote html5_aside epub-type_footnote" id="f435">
      <a class="si-backref" href="#backlink-435">435</a><span class="si-footnote-text">. Sinir sisteminden.</span>
    </div>

    <div class="si-footnote html5_aside epub-type_footnote" id="f436">
      <a class="si-backref" href="#backlink-436">436</a><span class="si-footnote-text">. Arası kesilmeden birbirini izleyen.</span>
    </div>

    <div class="si-footnote html5_aside epub-type_footnote" id="f437">
      <a class="si-backref" href="#backlink-437">437</a><span class="si-footnote-text">. Korkuyla.</span>
    </div>

    <div class="si-footnote html5_aside epub-type_footnote" id="f438">
      <a class="si-backref" href="#backlink-438">438</a><span class="si-footnote-text">. Derinliği.</span>
    </div>

    <div class="si-footnote html5_aside epub-type_footnote" id="f439">
      <a class="si-backref" href="#backlink-439">439</a><span class="si-footnote-text">. Tavırlar.</span>
    </div>

    <div class="si-footnote html5_aside epub-type_footnote" id="f440">
      <a class="si-backref" href="#backlink-440">440</a><span class="si-footnote-text">. Hastalıklı.</span>
    </div>

    <div class="si-footnote html5_aside epub-type_footnote" id="f441">
      <a class="si-backref" href="#backlink-441">441</a><span class="si-footnote-text">. Yanlış yorumlarsın.</span>
    </div>

    <div class="si-footnote html5_aside epub-type_footnote" id="f442">
      <a class="si-backref" href="#backlink-442">442</a><span class="si-footnote-text">. Dönüşlerin.</span>
    </div>

    <div class="si-footnote html5_aside epub-type_footnote" id="f443">
      <a class="si-backref" href="#backlink-443">443</a><span class="si-footnote-text">. 28 Aralık 1905.</span>
    </div>

    <div class="si-footnote html5_aside epub-type_footnote" id="f444">
      <a class="si-backref" href="#backlink-444">444</a><span class="si-footnote-text">. Güneyde.</span>
    </div>

    <div class="si-footnote html5_aside epub-type_footnote" id="f445">
      <a class="si-backref" href="#backlink-445">445</a><span class="si-footnote-text">. Bununla birlikte.</span>
    </div>

    <div class="si-footnote html5_aside epub-type_footnote" id="f446">
      <a class="si-backref" href="#backlink-446">446</a><span class="si-footnote-text">. Özür diliyorsun.</span>
    </div>

    <div class="si-footnote html5_aside epub-type_footnote" id="f447">
      <a class="si-backref" href="#backlink-447">447</a><span class="si-footnote-text">. 12 Ocak 1906.</span>
    </div>

    <div class="si-footnote html5_aside epub-type_footnote" id="f448">
      <a class="si-backref" href="#backlink-448">448</a><span class="si-footnote-text">. Manevî varlığımın.</span>
    </div>

    <div class="si-footnote html5_aside epub-type_footnote" id="f449">
      <a class="si-backref" href="#backlink-449">449</a><span class="si-footnote-text">. Lanetlidir.</span>
    </div>

    <div class="si-footnote html5_aside epub-type_footnote" id="f450">
      <a class="si-backref" href="#backlink-450">450</a><span class="si-footnote-text">. İhtiyaçları.</span>
    </div>

    <div class="si-footnote html5_aside epub-type_footnote" id="f451">
      <a class="si-backref" href="#backlink-451">451</a><span class="si-footnote-text">. Tamamlayan.</span>
    </div>

    <div class="si-footnote html5_aside epub-type_footnote" id="f452">
      <a class="si-backref" href="#backlink-452">452</a><span class="si-footnote-text">. 28 Ocak 1906.</span>
    </div>

    <div class="si-footnote html5_aside epub-type_footnote" id="f453">
      <a class="si-backref" href="#backlink-453">453</a><span class="si-footnote-text">. Yatışmasını.</span>
    </div>

    <div class="si-footnote html5_aside epub-type_footnote" id="f454">
      <a class="si-backref" href="#backlink-454">454</a><span class="si-footnote-text">. 30 Ocak 1906.</span>
    </div>

    <div class="si-footnote html5_aside epub-type_footnote" id="f455">
      <a class="si-backref" href="#backlink-455">455</a><span class="si-footnote-text">. Ortadan kalkmadı.</span>
    </div>

    <div class="si-footnote html5_aside epub-type_footnote" id="f456">
      <a class="si-backref" href="#backlink-456">456</a><span class="si-footnote-text">. Despotsun.</span>
    </div>

    <div class="si-footnote html5_aside epub-type_footnote" id="f457">
      <a class="si-backref" href="#backlink-457">457</a><span class="si-footnote-text">. Uysal.</span>
    </div>

    <div class="si-footnote html5_aside epub-type_footnote" id="f458">
      <a class="si-backref" href="#backlink-458">458</a><span class="si-footnote-text">. Yaradılışıma.</span>
    </div>

    <div class="si-footnote html5_aside epub-type_footnote" id="f459">
      <a class="si-backref" href="#backlink-459">459</a><span class="si-footnote-text">. Sıkıntısını.</span>
    </div>

    <div class="si-footnote html5_aside epub-type_footnote" id="f460">
      <a class="si-backref" href="#backlink-460">460</a><span class="si-footnote-text">. (Fr.) Kötülük eğilimleriyle.</span>
    </div>

    <div class="si-footnote html5_aside epub-type_footnote" id="f461">
      <a class="si-backref" href="#backlink-461">461</a><span class="si-footnote-text">. Kuşatılmış olsan.</span>
    </div>

    <div class="si-footnote html5_aside epub-type_footnote" id="f462">
      <a class="si-backref" href="#backlink-462">462</a><span class="si-footnote-text">. 2 Şubat 1906.</span>
    </div>

    <div class="si-footnote html5_aside epub-type_footnote" id="f463">
      <a class="si-backref" href="#backlink-463">463</a><span class="si-footnote-text">. Ağırbaşlılığıma.</span>
    </div>

    <div class="si-footnote html5_aside epub-type_footnote" id="f464">
      <a class="si-backref" href="#backlink-464">464</a><span class="si-footnote-text">. Hasret çeken.</span>
    </div>

    <div class="si-footnote html5_aside epub-type_footnote" id="f465">
      <a class="si-backref" href="#backlink-465">465</a><span class="si-footnote-text">. Bir şeyi başarmaya gücü yeten.</span>
    </div>

    <div class="si-footnote html5_aside epub-type_footnote" id="f466">
      <a class="si-backref" href="#backlink-466">466</a><span class="si-footnote-text">. 2 Şubat 1906.</span>
    </div>

    <div class="si-footnote html5_aside epub-type_footnote" id="f467">
      <a class="si-backref" href="#backlink-467">467</a><span class="si-footnote-text">. (Fr.) İyi eğlenceler.</span>
    </div>

    <div class="si-footnote html5_aside epub-type_footnote" id="f468">
      <a class="si-backref" href="#backlink-468">468</a><span class="si-footnote-text">. 5 Şubat 1906.</span>
    </div>

    <div class="si-footnote html5_aside epub-type_footnote" id="f469">
      <a class="si-backref" href="#backlink-469">469</a><span class="si-footnote-text">. 7 Şubat 1906.</span>
    </div>

    <div class="si-footnote html5_aside epub-type_footnote" id="f470">
      <a class="si-backref" href="#backlink-470">470</a><span class="si-footnote-text">. Taraftarlık eden.</span>
    </div>

    <div class="si-footnote html5_aside epub-type_footnote" id="f471">
      <a class="si-backref" href="#backlink-471">471</a><span class="si-footnote-text">. Kural seven.</span>
    </div>

    <div class="si-footnote html5_aside epub-type_footnote" id="f472">
      <a class="si-backref" href="#backlink-472">472</a><span class="si-footnote-text">. Üzgün.</span>
    </div>
  </div>
</body>
</html>
