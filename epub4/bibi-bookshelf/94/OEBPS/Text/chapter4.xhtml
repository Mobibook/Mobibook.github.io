<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title>Handan</title>
  <link href="../Styles/main.css" rel="stylesheet" type="text/css"/>
</head>

<body class="chapter epub-type_chapter">
  <div class="letter html5_article" id="l-14">
    <h1>Server’den Refik Cemal’e</h1>

    <p class="right">Paris, 1 Mayıs 1321<a class="si-noteref epub-type_noteref" href="#f310" id="backlink-310">310</a></p>

    <p>Küçük Nâzım’ın dünyaya gelişini tebrik etmeli, değil mi azizim Refik? Bu haberi veren mektubun geldiği vakit mektup yığınlarının arasında zavallı toprak olan Nâzım’la meşguldüm. İnsanların içyüzü ne tuhaf, değil mi? Nâzım İstanbul’a gelip de Handan’ı tanıyıp ders verdiği sene ben Paris’te idim. O son sene ancak ondan iki kısa mektup almıştım, yine eski hayali, sosyalist Nâzım’dı.</p>

    <p>Belki biraz daha insani idi, fakat hiç de hayatında bu büyük vak’a sezilmiyordu. Sen de o sene galiba İstanbul’ da oturuyordun, değil mi? Sen ve ben, onun en iyi dostları bir şey bilmeyelim! Bu acayip, pek acayip. Âdeta sevgili Nâzım’a muğber oldum. Onun hatırasına ne kadar muğbersem senin bu hayat parçasını benden saklamamana o kadar minnettarım, Refik. Öyle ya. Handan ve Neriman’ın hayatlarına ait her şey sende ne kadar mahzunsa<a class="si-noteref epub-type_noteref" href="#f311" id="backlink-311">311</a> bende de o kadar. Şimdi bende ne tesir hâsıl ettiğini soruyorsun, değil mi? Söyleyeyim: Handan, Hüsnü Paşa ile evleninceye kadar pek soğuk, pek fena. Bu yaşından büyük, fazla malumatlı ve bütün güzelleri kıskanan kızı hiç sevmedim. Ne olduğuna pek insan karar veremiyor. Kuru, sadece akıllı bir kadın başlangıcı mı nedir? Hele Nâzım’la tanışmalarından sonra –hah, işte tam birbirlerini buldular– dedim. Nezih<a class="si-noteref epub-type_noteref" href="#f312" id="backlink-312">312</a>, hülyalı fakat hülyaları insan zaaflarından, kadınlardan uzak olan Nâzım’ı reddedince azıcık sarsıldım. Ne tuhaf kız, dedim. Sonra onu en iyi Hüsnü Paşa ile evlenirken anladım. Hayatı fazla temiz geçmiş, kitaplardan başka hayatı görmediği halde cümle-i asabiyesinde<a class="si-noteref epub-type_noteref" href="#f313" id="backlink-313">313</a> ve vücudundaki ebedî muhteris<a class="si-noteref epub-type_noteref" href="#f314" id="backlink-314">314</a>, pürhayat bir Havva nüfuzu nazarıyla Nâzım’dan, o haki aşklardan ve âşıklardan uzak olan Nâzım’dan pek tabii olarak kaçmış. En nihayet tecrübekâr, fena Hüsnü Paşa’ nın belki biraz mahirane<a class="si-noteref epub-type_noteref" href="#f315" id="backlink-315">315</a>, belki de sırf yaşlıca bir adamın bir genç kıza vereceği hararet ve meclûbiyetin<a class="si-noteref epub-type_noteref" href="#f316" id="backlink-316">316</a> maddiyatı ile sarsılmış, evlenmiş! Şüphesiz o buhranlı zamanında Hüsnü Paşa yerine bir Ahmet Paşa, Mehmet Paşa, bir sen veyahut hele ben kolaylıkla bu zevç<a class="si-noteref epub-type_noteref" href="#f317" id="backlink-317">317</a> olabilirdik. Fakat bilmem ki bizi Hüsnü Paşa’yı sevdiği kadar sever miydi? Handan işkence ile bile mevcudiyetinden bir şey vermeye ebediyen muhtaç kadınlara benzer. Hüsnü Paşa kadar ondan hangi erkek müsamaha, şefkat, af ve tahammül isteyebilir? Bununla beraber bence bu zevç sen yahut ben olmadığımıza memnunum. Çünkü Handan’ın kalbi son sözünü söylemiştir, buna eminim. Ve o kadın mutlak sevecektir.</p>

    <p>Zaten böyle kadınlar uzun seneler tecrübelerden, ruhları kalpleri zengin, nihayetsiz bir his ve fikir kabiliyetini aldıktan sonra severler. Onlar sevecekleri adam için senelerce hazırlanırlar. Sonra sevecekleri adamla karşı karşıya gelince hayatlarında, ruhlarında, bütün kâinatlarında ne varsa hepsini bırakıp o adamın arkasına düşerler. Handan biraz eski, ebedî bir âşık yüzüyle bana görünüyor. Bazen de insan yanılır. Böyle zannettiği bir kadın, bir his ve fikir beyabanlarıdır<a class="si-noteref epub-type_noteref" href="#f318" id="backlink-318">318</a>, vâsi<a class="si-noteref epub-type_noteref" href="#f319" id="backlink-319">319</a> ve zengin görünen kalbine hiçbir şey dokunmadan geçer gider, belki de ruhu böyle bir çöldür. Fakat Hüsnü Paşa ile evlenmesi bana hissettiriyor ki bu Neriman Hanım’ın insanların fevkinde<a class="si-noteref epub-type_noteref" href="#f320" id="backlink-320">320</a> bulduğu yeğeni pek fâni, her fâni ve âciz kadından daha fâni kadındır. Ve eğer Handan, Neriman Hanım, Londra’ya geldikten sonra size misafir gelirse beni çağır göreyim, çünkü merak ettim, Refik.</p>

    <p>Merakıma başka bir sebep de var ya. Birkaç zamandır Hüsnü Paşa Paris’te. Pek acayip bir hayat!..</p>

    <p>Her yerde opera dansözlerinden Matmazel Juliette’ le güzel siyah sakalını teşhir edip duruyor. Ben senden öğrendiğime nazaran karısı da İtalya’da fırsat buldu zannediyordum. Halbuki Handan da burada imiş, sakit ve münzevî, Paris’ten hariçte bir şalede<a class="si-noteref epub-type_noteref" href="#f321" id="backlink-321">321</a> oturuyormuş. Arkadaşlardan Hüsnü Paşa’nın karısını hemen hiç gören yok. İşittiğime nazaran evine kimseyi kabul etmezmiş. Kibirli olması lazım gelen Handan bu ihmale nasıl tahammül ediyor, bilmem. Sen merak edersin diye Hüsnü Paşa hakkında malumat toplamaya çalışıyorum. Fakat hep müptezel<a class="si-noteref epub-type_noteref" href="#f322" id="backlink-322">322</a> ve adi malumat. <em>Au revoir</em>. Kâğıtlarını gönderdim. Neriman Hanım ne vakit Londra’ya geliyor?</p>

    <p class="right">Server</p>

    <div class="double html5_section">
      <p class="note">Hamiş: En garibi bana Nâzım’ın Handan’ın gözlerinden uzaklaşınca ölümü geldi. Nâzım’ın mukaddes maksadından çok seveceği kadın bu ne acayip mahluk, ne mühlik bir şey olsa gerek!</p>

      <p>Bir de, dikkat ettin mi? Neriman Hanım, Nâzım’ın ölümünden sonra Handan’ın geçirdiği buhranlarda Hüsnü Paşa’nın hatt-ı hareketinden<a class="si-noteref epub-type_noteref" href="#f323" id="backlink-323">323</a> hiç bahsetmiyor. Bunu pek garip buldum ve bir gün kendisiyle görüşürsem soracağım. Fakat ona bunları bilmez görüneceğim değil mi? Kim bilir o hekimler, asabı buhranlar, dağınık saçlar, ah ve figânlar arasında esnemiş durmuş mu, yoksa Beyoğlu’nda bir Matmazel Julia mı bulmuştur? Pek de fena adam değil zavallı, ha?</p>
    </div>
  </div>

  <div class="letter html5_article" id="l-15">
    <h1>Refik Cemal’den Server’e</h1>

    <p class="right">Londra, 10 Mayıs 1321<a class="si-noteref epub-type_noteref" href="#f324" id="backlink-324">324</a></p>

    <p>Server, seni ebedî münekkit<a class="si-noteref epub-type_noteref" href="#f325" id="backlink-325">325</a> olmak isteyen muharrir bozuntusu çocuk! Ne çabuk Handan sana bu kadar merak verdi? Halbuki ben ondan şimdi nefret ediyorum. O kadar itina ile, bütün güzel hisler ve temiz adımlarla geçen bir çocukluktan sonra temiz ve yüksek Nâzım’ın hayatını sırf hodbinliği, küçük vücudu kâfi sevilmiyor evhamı ile yıkması affedilir mi hiç? Ben âdeta Nâzım’ın hapishanedeki hayatını yaşamış kadar Handan’a lanet ediyorum. Kadınlar ebedî birer cümle-i asabiye, birer hiç, birer süs! Erkeklere ruh ve fikir arkadaşı olmak iddiasıyla senelerce feminizm davası çıkardıkları halde, her temiz ve saf şeyi yıkan muhripler<a class="si-noteref epub-type_noteref" href="#f326" id="backlink-326">326</a>! Bilmem, Handan’ın hayatı bende başka kadınlara karşı bile azıcık husumet yaptı. Fakat tabii bunları Neriman’a söylemeyeceğim. Ne lazım Neriman üzülsün, sade, müşfik<a class="si-noteref epub-type_noteref" href="#f327" id="backlink-327">327</a> Neriman!</p>

    <p>Küçük Nâzım’ın gelişi ile ruhumun en feyizli şefkat menbaı<a class="si-noteref epub-type_noteref" href="#f328" id="backlink-328">328</a> açılmışken zavallı arkadaşımız Nâzım’ın boynuna o çirkin halatı takan küçük kanlı elin benim bugün akrabam olması ve ister istemez onu sıkmak mecburi bulunması hissi tüylerimi ürpertti.</p>

    <p>İşin daha fenası var, Server. Senin zannettiğin gibi Handan, Paris’te değil. Handan, İstanbul’da, Kuzguncuk’ta. Neriman’ın yanında. Oğlumun isminin Nâzım olmasını rica eden o oldu. Ne acayip ve fena kadın. Biçareyi öldürdükten sonra yine en çok acınacak kendisiymiş gibi görünmeye çalışan ne ince hileleri var. Neriman, bu Nâzım meselesinde ona acırken nasıl kızıyorum bilsen. Fakat çare yok! Londra’ya kadar Neriman’la beraber gelecek ve bu yazı beraber Midland’de, bir köyde geçireceğiz. Hüsnü Paşa da sonbaharda gelecek ve kışı Londra’da bize yakın geçirecekler. Sen sakın gelmeye kalkma. Ben bilirim ki bu kanlı, korkunç kadınlara mutlak tutulursun. O kadın seni mahir pençesinde boğar. O vakit ben de erkek olduğumu unutur, onu mutlak boğarım. Bir dostu öldürmesi kâfi zannederim. Ellerini sıkarım, Server. Fakat onu bana bir daha methetme, ha!</p>

    <p class="right">Refik Cemal</p>
  </div>

  <div class="letter html5_article" id="l-16">
    <h1>Refik Cemal’den Server’e</h1>

    <p class="right">Londra, 15 Mayıs 1321<a class="si-noteref epub-type_noteref" href="#f329" id="backlink-329">329</a></p>

    <p>Londra’dan omnibüsle<a class="si-noteref epub-type_noteref" href="#f330" id="backlink-330">330</a> yirmi dakika sürüyor. Ealing denilen bir yer var. Londra’da yüz yetmiş liraya tutulacak bir evi insan yetmiş liraya tutuyor. Önünde küçük bir çiçek bahçesiyle altı odalı bir ev tuttum. Oldukça eşyası var. Nevakısını<a class="si-noteref epub-type_noteref" href="#f331" id="backlink-331">331</a> da ben yavaş yavaş ikmal ediyorum<a class="si-noteref epub-type_noteref" href="#f332" id="backlink-332">332</a>. Teyzemiz Sabire Hanım’ın Neriman’ı İzmir’deki ihtiyar amcasına arada göndermesi pek iyi olmuş. Çünkü şimdiye kadar bir tarafa attığımız ondan kalan biraz para olmasa Londra’da şehbenderlik aylığı ile geçinemeyeceğim. Biraz yukarıya yardım edebilecek bir kadın aşçı buldum. Kırmızı yüzlü, şişman, pek mütebessim ve mültefit. Fakat benim pek eksik İngilizcem esasen iyi İngilizceyi anlayamazken bir de onun çapraşık Londra İngilizcesini hiç anlamıyorum. İşin fenası onun söylediklerini insan lügat kitabında<a class="si-noteref epub-type_noteref" href="#f333" id="backlink-333">333</a> da bulamıyor. Ne ise, ev temizlendi, salon kâğıtlandı; yataklara varıncaya kadar hazır; yegâne misafir yatak odasını Handan Hanım’a hazırladık. Yani bundan, Handan Hanım burada iken gelirsen bizde kalacak yer olmadığını anlatmak isterim. Yanında daha geniş bir ev var. Bilmem Handan Hanım kendileri o evi tutar mı? Belki Hüsnü Paşa burada tenezzül etmez. Daha Londra’ya yakın gider. Keşke öyle olsa! Şimdi misafirleri bekliyorum. Cuma akşamı bir gece Paris’te kalacaklar. Grand Otel’de kendilerini gidip göreceğini yazdım. Neriman uzaktan seni pek sever, kendisiyle görüş. Kalbini Handan’a karşı pek tut, ha! Küçük Nâzım’ı benden evvel senin göreceğine kızıyorum. Hele Hüsnü Paşa’nın görmesine hiç tahammül edemiyorum. Bilmem bu iki geceyi nasıl geçireceğim? Neriman’ı o kadar göreceğim geldi, o kadar küçük Nâzım’ın küçük vücudunu kollarımın arasına almak istiyorum! Londra pek serin, âdeta ateş yakıyoruz. Yolda küçük yolcu üşüyecek diye korkuyorum. <em>Bonnuit</em><a class="si-noteref epub-type_noteref" href="#f334" id="backlink-334">334</a>, Server.</p>

    <p class="right">Refik Cemal</p>
  </div>

  <div class="letter html5_article" id="l-17">
    <h1>Server’den Refik Cemal’e</h1>

    <p class="right">Paris, 17 Mayıs 1321<a class="si-noteref epub-type_noteref" href="#f335" id="backlink-335">335</a></p>

    <p>Bilir misin, Refik, Handan âdeta terbiyesiz. Sana bu kâğıtları yazarken hiddetimden titriyorum. Dün akşam Grand Otel’e gittim. Hepsinin yol yorgunu olduğunu biliyordum. Tabii çok oturamayacaktım. Otelde Hüsnü Paşa ailesini sorarken siyah sakalıyla, frakıyla Hüsnü Paşa sokağa çıkıyordu; neşeli, müterennim ve mütehalik<a class="si-noteref epub-type_noteref" href="#f336" id="backlink-336">336</a>; şüphesiz Matmazel Juliette’e gidiyordu. Handan’ın ilk geldiği ertesi günü gideceği akşam bu, acayip geldi. Handan’a acır gibi oldum. Fakat sonra pişman oldum. Kendisini birisinin sorduğunu görünce durdu. Yarı mütecessis, yarı ters, sordu:</p>

    <p>— Siz kimsiniz?</p>

    <p>Kartımı verdim. Aldı, okudu. Hâlâ kaba ve biraz da müstehzi:</p>

    <p>— Bilemedim, dedi.</p>

    <p>— Taaccüp ettim<a class="si-noteref epub-type_noteref" href="#f337" id="backlink-337">337</a>. Bu akşam kendilerini ziyaret edeceğimi Neriman Hanım biliyordu.</p>

    <p>— Demek Neriman’ı ziyarete geldiniz? Ha, anladım. Buyurun, dedi.</p>

    <p>Ben bu kibar tavırlı adamın arkasında biraz çatkın çıkarken onun tersliği birdenbire değişti. Bana Paris hayatından bahsediyor, bulvara ait şakalar yapıyordu. Kendi odalarının kapısını açtı. Girdi. Ben dışarıda biraz bekledim. Aralıktan ister istemez görüyordum. Neriman Hanım, senin nazik ve iyi kalpli karın, elinde bir çocuk esvabıyla meşguldü. Karşısında Handan bir koltuğa oturmuş, kolları başının altında, küstah ve kendini beğenmiş tavrıyla oturuyordu. Kocasını görünce açık bir memnuniyetsizlikle:</p>

    <p>— Ne için döndün, dedi.</p>

    <p>— Memnun olmadın mı, Handan? Server Bey geldi.</p>

    <p>Neriman Hanım ayağa kalktı. Kapıya doğru gelirken Handan, Hüsnü Paşa’ya rahmet okutacak bir istihza vaziyeti ile fırladı:</p>

    <p>— Ben yatmaya gidiyorum. Neriman, sen misafirini kabul et, dedi ve çıktı.</p>

    <p>Öteki kapıdan, mütekebbir, başı yukarıda çıkıp giderken ben geldiğime pişmandım. Neriman Hanım bir melek, bütün sadeliği ile nazik davranmak istedi. Fakat belli ki sizin familyada misafirleri idare eden, şımarık ve terbiyesiz Handan! Hüsnü Paşa’nın gözlerinde karısının küstahlığından memnun ve muzaffer bir şey vardı. Benimle kaba kaba alay etti; Neriman Hanım sıkıldı, kızardı. Ben de terbiyemi bozamayacağım dakikadan bir an daha fazla durmayarak çıktım. Hakkın var, Refik, Handan fena, pek fena. Seneler var ki kimse benim bu kadar sinirime dokunmadı.</p>

    <p>Sabahleyin kendilerini istasyonda bekliyordum. Neriman bermutat nazik ve herkesi birbiriyle konuşturmak için mütebessim; küçük Nâzım, Eleni’nizin kucağında kumral bir gül, Hüsnü Paşa dalgın, eşyalarla angarya gibi uğraşıyor. Handan solgun, şık ve yanaşılmaz kibir ve azameti ile mücehhez<a class="si-noteref epub-type_noteref" href="#f338" id="backlink-338">338</a>! Neriman Hanım beni takdim etti. Ismarlama bir tebessümle bir “Memnun oldum”dan sonra küçük Nâzım’la meşgul oldu. Tren hareket ederken herkes vedalaştı; Hüsnü Paşa, Handan’ın boynuna atıldı. Nihayet tren uzaklaştı, ben de döndüm. Sana acırım. Bu kibirli, küstah kadınla ne olacaksın, bilmem! Eğer küçük Nâzım’ı, pek hoşlandığım Neriman Hanım’ı görmek olmasa Londra’ya gelmeyeceğim.</p>

    <p class="right">Server</p>
  </div>

  <div class="letter html5_article" id="l-18">
    <h1>Refik Cemal’den Server’e</h1>

    <p class="right">Londra, 25 Mayıs 1321<a class="si-noteref epub-type_noteref" href="#f339" id="backlink-339">339</a></p>

    <p>Sevgili, güzel Neriman’ın kucağında sarışın pembe bir küçük şeyle, benim temadi edecek, yaşayacak bir parçamla karşı karşıya gelmek, bu ne saadet! Şimdi bütün dünyada mavi gözlü, sarı saçlı küçük bir Nâzım, bir de sevgili Neriman var. Artık ben rolümü buldum, Server. Küçük Nâzım’a esirlik etmek; onu yıkamak, onunla oynamak, benimle Neriman’ın ruhlarımız, şahsiyetlerimiz birleşerek vücuda getirdiğimiz bu küçük ve yumuşak şeyin kollarımın arasına gömüldüğünü duymak! Ne kadar mesudum, Server. Handan Hanım’a kinimi bile unuttum. O, sakit, kibar ve müşfik bir kadın: Benim kadar o da Neriman’ı ve Nâzım’ı seviyor. Hele Nâzım’a beraber bakıyoruz; Neriman seyahatinden azıcık yorgun. Nâzım, Handan Hanım’la benim elimde, artık başka bir meşgalemiz yok ve hiç olmayacak gibi.</p>

    <p>Akşamları Neriman beyaz fanila, ropdöşambrı ile koltukta otururken, Handan iyi kesilmiş koyu renk esvapları üzerinde parlayan zengin başıyla, solgun çehresiyle, yumuşak ve kudretli elleriyle Nâzım’a dadılık ediyor. Artık bütün mükalememiz, “Nâzım güldü, Nâzım elini uzattı, Nâzım ayağını kaldırdı”dan ibaret. İtiraf ederim ki bu biraz budala bir şey ve yabancıların hoşlanacağı bir şey değil. Fakat biz bahtiyarız.</p>

    <p>Sen bile gelsen sana bir kraliçe azameti ile arkasını çeviren Handan Hanım’ın müşfik ve fâni bir kadın zaaf ve rikkati ile küçük Nâzım’a esaretini görür görmez onu affedeceksin. Handan Hanım’ın çocuğu olmaması onda büyük bir eksiklik zannederim. Dün akşam Nâzım’ı kucağında sallarken galiba süt zamanı idi. Neriman istedi. Birdenbire göğsünün üstünde pek sıkı ve bahtiyar tuttuğu şeyi uzatırken gözlerinden bir esef uçtuğunu gördüm. Benim kendisine baktığımı görünce evvela sıkıldı. Sonra birdenbire kalbindeki arzunun yükünü azaltmak istiyormuş gibi:</p>

    <p>— Refik Bey, insanın münhasıran<a class="si-noteref epub-type_noteref" href="#f340" id="backlink-340">340</a> kendisinin olacak şeyi ancak bir çocuk olabilir. Ne diyorum? İnsan değil, kadının demeli. Çünkü her erkeğin benim dediği ve münhasıran onun olan bir anası, kız kardeşi, sevgilisi, bir kadını vardır. Kadının öyle değildir. Hiçbir kadının benim diyebileceği bir erkek yoktur, yalnız çocuğu vardır. Ve çocuğu hususiyle bir şahsiyete malik almadan onundur. Sonra çocuğunun çocuğu, hep çocuklar!</p>

    <p>— Niçin böyle söylüyorsunuz, Handan Hanım; ben zannederim ki, bir erkek bir kadından ziyade münhasıran birinin olabilir. Sizin hiçbir şeyiniz olmasa kocanıza hiç olmazsa tuvaletiniz, süsünüz rekabet eder.</p>

    <p>— Bu tehlikeli bir mübahase, Refik Bey. Fakat siz bir kadın, ruhunu, mevcudiyetini verdiği zaman nasıl en son haddine kadar verdiğini ve hudut sevdiği adama dar gelirse kendi ruhunda yeni vüs’atler, yeni ufuklar yaratmaya kadar vardığını bilmezsiniz.</p>

    <p>— Ekseri bu, muhayyilelerinde oluyor. Çünkü bütün ruhuyla kendilerini seven bir adam çıkınca mutlak o adamın bir yerini sakat edip koparırlar.</p>

    <p>Handan sesimdeki dürüst şeye karşı, hayretkâr ve istifhamkâr yüzüme baktı. Gözlerinden ıstıraba benzer bir şey uçtu. Çehremde zavallı Nâzım’ın hayaliyle toplanan bulutlara bir zaman baktı. Sonra ben, müstehzi ve belki beni utandıracak bir cevap beklerken o birdenbire gözlerine gelen bir kederle, bir şeyle, benden af dileyen bir istirhamla gözlerime baktı. Bu kadının gözleri lakırdı söylüyor, Server. Âdeta nazarlarındaki derin ve elemli şeyle titredim, ürperdim, fakat mağlup olmak istemedim. O da bende ısrar eden bu dürüst şeye başını eğen bir tatlılıkla gitti. Neriman, Nâzım’la meşgul olduğu için muhaveremizi<a class="si-noteref epub-type_noteref" href="#f341" id="backlink-341">341</a> çok dinlememişti. Bununla beraber, Handan çıktıktan sonra:</p>

    <p>— Bugün Hüsnü Paşa’dan çok garip bir mektup aldı, çok sıkılıyor, dedi.</p>

    <p>Boynunda halatla ölen Nâzım’ın intikamını alabilecek olan bu Hüsnü Paşa’ya ilk defa olarak kalbimde minnettarlık hissettim. Ah mücrim<a class="si-noteref epub-type_noteref" href="#f342" id="backlink-342">342</a> ve vefasız kadın! İşte bu akşam ona mülayimleşen<a class="si-noteref epub-type_noteref" href="#f343" id="backlink-343">343</a> kalbim yine kinle dolu.</p>

    <div class="double html5_section">
      <p class="right">26 Mayıs</p>

      <p>Bu sabah çocuğu ben banyoya sokarken Handan Hanım sokağa çıkmak için hazırlanmış, geldi. Neriman:</p>

      <p>— Nereye Handan, derken ben de dün akşamki sessiz, küçük vak’adan sonra Handan’ın bana karşı ne vaziyet alacağını merak ediyordum.</p>

      <p>— Hyde Park’a kadar gideceğim; Hüsnü Paşa, Hyde Park’a yakın bir apartman istiyor. Hemen bugün görüp kararlaştıracağım. Bakalım bizim Medon’daki evden bu kış ne getirtmek lazım gelir? <em>Bonjour</em><a class="si-noteref epub-type_noteref" href="#f344" id="backlink-344">344</a> Refik Bey, <em>bonjour baby</em><a class="si-noteref epub-type_noteref" href="#f345" id="backlink-345">345</a>! Ay, eline bak, Neriman.</p>

      <p>Yüzünden tülünü kaldırarak banyonun yanına çöktü, çehresi mütebessim ve pembe, gözleri Nâzım’la meşgul, sanki aramızda bir şey geçmemiş.</p>

      <p>— Sen nasıl yalnız gideceksin? Refik beraber gelsin.</p>

      <p>— Adam sen de, ben dünyayı yalnız dolaşırım.</p>

      <p>Bunu söylerken hemen kalkıp ayaklarının ucuna basarak bir yükselişi var ki pek hoş. Fakat ben Nâzım’ı havluya sarar sarmaz ceketimi geçirdim, hazırlandım.</p>

      <p>— Sizin gelmenize cidden hacet yok, Refik Bey.</p>

      <p>— Eğer huzurum sizi <em>bizarre</em> etmezse geleceğim, Handan Hanım. Çünkü biz kadınları kendi başlarına bırakır takımdan değiliz.</p>

      <p>— Mademki kurtuluş yok, peki, öğle yemeğine belki gelemeyiz, Neriman.</p>

      <p>Bütün bir sabah apartman için gezdik. Nihayet Hyde Park’ın karşısında, ikinci katta, dört odalı bir salonlu bir daire beğendi. Küçük defterine bir şeyler kaydetti. Meşgul oldu. Sonra birdenbire, alnında bir çizgi, sordu:</p>

      <p>— Charing Cross Oteli buraya yakın mı?</p>

      <p>— Bilemem, uzak olmalı.</p>

      <p>— Mutlak, yakın olmalı.</p>

      <p>Ben ani ve fena bir şüphe ile sordum:</p>

      <p>— Niçin?</p>

      <p>— Çünkü Juliette mutlak o otele iner, Paşa’ya yakın olsun.</p>

      <p>Ne acayip kadın! Ne sakit ve tabii sesle söylüyor.</p>

      <p>— Bu kadar kıskanmamak, bir erkek için mucib-i endişe<a class="si-noteref epub-type_noteref" href="#f346" id="backlink-346">346</a> bir şey.</p>

      <p>Handan cevap vermedi. Ben hâlâ mütecessis:</p>

      <p>— Pek merak ediyorum, Handan Hanım cidden kıskanmıyor musunuz? Yoksa bu izzeti nefis nümayişi<a class="si-noteref epub-type_noteref" href="#f347" id="backlink-347">347</a> mi?</p>

      <p>— Eğer izzet-i nefis nümayişi ise size kıskanıyorum demeyeceğim, tabii değil mi? Geç kalıyoruz. Ben Liberty’ ye uğrayacağım, bir fistanlık alacağım; Paşa geliyor, arkama takacak bir şeyim yok!</p>

      <p>Evet, mutlaka şaka ediyordu. Allah böyle bir aileden her kadını ve her erkeği muhafaza etsin.</p>

      <p class="right">Refik Cemal</p>
    </div>
  </div>

  <div class="letter html5_article" id="l-19">
    <h1>Server’den Refik Cemal’e</h1>

    <p class="right">2 Haziran 1321<a class="si-noteref epub-type_noteref" href="#f348" id="backlink-348">348</a></p>

    <p>Dün, Boulevard des Italienne’den geliyordum. Karşıma kim çıksa beğenirsin? Hüsnü Paşa ve yanında şemsiye kadar şapkasıyla Matmazel Juliette! Küçük, cevval, sarı, çapkın bir kadın. Hüsnü Paşa’nın bayramlık günlerinden idi... Bana bir iltifat, bir iltifat. Nihayet beraber çay bile içtik. Ben biraz acayipleştim. Fakat mültefit Juliette’in sıcak tebessümleriyle eriyor gibi idim. Hüsnü Paşa damdan düşer gibi sordu:</p>

    <p>— Refik Cemal Bey’den mektup alıyor musunuz? Handan yazmıyor, acaba nasıl?</p>

    <p>Juliette atıldı:</p>

    <p>— Mösyö, Madam Hüsnü Paşa’yı tanır mı?</p>

    <p>— O şerefe nail oldumdu.</p>

    <p>Ellerini çırptı:</p>

    <p>— Öyle ise söyleyiniz, hangimiz daha güzeliz? Çünkü bu hayvan, karısını pek beğenir!</p>

    <p>Bu, pek garip bir mevki oldu. Pek düşünmedim de:</p>

    <p>— O daha ziyade bir Şark güzeli. Siz Parislisiniz. Onun için mukayese kabil değil.</p>

    <p>— Mesela şişman, siyah saçlı, badem gözlü, ay yüzlü?</p>

    <p>Tebessüm ettim:</p>

    <p>— Pek teferruatı bilemem ama öyle de değil, Madam.</p>

    <p>— Herhalde şık olmayacak, eminim ki değil.</p>

    <p>Ben artık Hüsnü Paşa’dan istimdada<a class="si-noteref epub-type_noteref" href="#f349" id="backlink-349">349</a> mecbur oldum. Hüsnü Paşa’nın çehresi bozulmadı. Onun acayip, anut bir tebessümü var. Âdeta bu bir tehlike alameti. Onu takındı:</p>

    <p>— Şık değil mi, Madam? Bütün Fransız kadınlarının şıklığı bir araya gelse onun tabii zarafeti kadar değildir.</p>

    <p>Juliette kızdı. Fakat Hüsnü Paşa’nın tabiatını pek iyi bildiğinden daha fazla ileriye varamıyordu. Mamafih<a class="si-noteref epub-type_noteref" href="#f350" id="backlink-350">350</a> devam etti:</p>

    <p>— O halde çirkinmiş; onu da inkâr edemezsin ya?</p>

    <p>— Benim için karım dünyanın en güzel kadınıdır, Madam.</p>

    <p>— Benim burada artık işim kalmamış öyle ise, Paşa!</p>

    <p>İş fenaya varıyordu, ben cidden mevkimi münasebetsiz buldum. Fakat Hüsnü Paşa telaş etmedi, elleri cebinde, sakit:</p>

    <p>— Bu gece Maksim’de <em>souper</em> edeceğiz<a class="si-noteref epub-type_noteref" href="#f351" id="backlink-351">351</a>, Juliette, dedi. Sonra bana Türkçe:</p>

    <p>— Ben perşembe günü Londra’ya gidiyorum. Sizin, dostunuza gelmeye niyetiniz yok mu? Handan’ı çok göreceğim geldi. Handan, Handan’cığım!</p>

    <p>Bu acayip heriften ayrıldım. Ne düşüneceğimi bilmiyorum. Galiba resmî, müteaddit<a class="si-noteref epub-type_noteref" href="#f352" id="backlink-352">352</a> kadınlar arasında en çok sevdiği, yanında bulunmayan olacak. Fakat Juliette’e Handan’dan öyle bahsedişini beğendim. Refik, Hüsnü Paşa Londra’ya geldikten sonra ben de geleceğim.</p>

    <p class="right">Server</p>
  </div>

  <div class="letter html5_article" id="l-20">
    <h1>Refik Cemal’den Server’e</h1>

    <p class="right">Londra, 23 Temmuz 1321<a class="si-noteref epub-type_noteref" href="#f353" id="backlink-353">353</a></p>

    <p>Bilmem Londra’ya gelmekten neden birdenbire sarf-ı nazar ederek<a class="si-noteref epub-type_noteref" href="#f354" id="backlink-354">354</a> İsviçre’ye gittin? Biz küçük, serin, yeşil bir köydeyiz. Senin son mektubunu aldıktan iki gün sonra Hüsnü Paşa Londra’ya geldi. Bir akşam, eve biraz geç gelmiştim. Bizim salondan neşeli sesler geliyordu. Kapıdan girince kendimi âhenkdar<a class="si-noteref epub-type_noteref" href="#f355" id="backlink-355">355</a> bir aile toplantısında buldum. Handan Londra’ya geldi geleli ilk defa olarak o akşam için dekolte giymişti. Zannımca biraz fazla açık, fakat zengin bir dekolte, rengin<a class="si-noteref epub-type_noteref" href="#f356" id="backlink-356">356</a> saçları çıplak ensesi üstünde incili bir tarakta perişan toplanmış, şakaklarına inen ipek dalgalı saçlarıyla, ziya ile yanan gözleri ve mütebessim dudakları ile ne kadar zamandır koyu ve sakit bir gölgeye benzeyen kadın tamamen değişmişti. Benim Neriman bermutad, ana oldu olalı her günkü düşük ropdöşambrını giymişti. Hüsnü Paşa seyahat esvabını çıkarmamış. Fakat onda da Handan’ın eşi vahşi bir meserret var. Handan’la yan yana, el ele oturuyorlar.</p>

    <p>Karşılarında Neriman’ın kucağındaki Nâzım’a gülüyorlar. Handan’ın sesi bir genç kız sesi gibi billûrî, asude nağmelerle ötüyor.</p>

    <p>— Hatırlar mısın, Neriman? Bizim aşçının kirli bir çocuğu vardı. Bu adam ben onu seviyorum diye dadılık eder dururdu. Şimdi Nâzım’ı kucağına almaya nazlanıyor.</p>

    <p>Hüsnü Paşa gülüyor:</p>

    <p>— Şimdi de Handan, istersen, daha pis bir çocukla, hatta bir maymunla hatırın için sokaklarda gezerim. Fakat bu bebeği, bu ismini hazmedemediğim bebeği kabil değil kucağıma alamıyorum.</p>

    <p>Kahkahalar temadi ediyor, bir faciaya dokunan bu şakaya Handan bile gülüyordu. Ben girince bile Hüsnü Paşa’nın neşesi kaçmadı. Yalnız birdenbire yanında duran kül rengi bir fişoyu<a class="si-noteref epub-type_noteref" href="#f357" id="backlink-357">357</a> kaptı, karısının omuzlarını sardı. Belki cidden akşam serin diye, belki de benim huzurumdan. Fakat ben Handan’ı bu kadar değilse de yine dekolte görmüştüm.</p>

    <p>— Bu bir çocuktur, Refik Bey, ben yanında olmasam kimse ona bakamaz.</p>

    <p>Pek neşeli bir aile olduk. Belki Juliette’ini otelde bırakan bu adam bütün manasıyla Handan’a âşık görünüyor, bir gün evvel kocasının metresinden lakayıt ve müstehzi bahseden kadın da yeni evlenmiş bir genç kızı gibi!</p>

    <p>Kahvelerini zor içtiler, Hüsnü Paşa karısını mantosuna sardı. Saçlarını siyah bir tülle örttü, çenesinin altından tülü bağladı.</p>

    <p>Handan’ın küçük çehresinde büyük gözleri iki koyu hıyanetkâr yıldız gibi günahkar lem’alarla<a class="si-noteref epub-type_noteref" href="#f358" id="backlink-358">358</a> yanıyordu.</p>

    <p>— Nereye gidiyorsunuz, dedim.</p>

    <p>— Evimize, ha, evet bugün Betty’nin yeğeni Mod’u eve gönderdik. Bak Paşa, Mod pek güzeldir. Dikkat et, Juliette’e telefon ederim.</p>

    <p>— Keşke darılsa da, Paris’e dönse, ben de kurtulsam. <em>Bonnuit</em>, Neriman, <em>bonnuit</em>, Refik. Kapı önünde Hüsnü Paşa dizleri üstünde Handan’ın çözülen iskarpinlerini bağladıktan sonra iki genç âşık gibi, müterennim ve mütehalik, gittiler. Ah, zavallı, zavallı Nâzım! Kadınlar kelebekler gibi ebediyen ihtirasa, ateşe mi esir olacaklar? Nâzım’ın kalbi gibi ateşsiz fakat temiz ve ebedî nurları lakayıt ellerle ve hıyanet nefesleriyle söndürecekler mi?</p>

    <p>Şimdi iki aya yakındır ki hemen hemen beraber yaşıyoruz. Bazen Hüsnü Paşa’nın bu ilk hareketini tekzip eden<a class="si-noteref epub-type_noteref" href="#f359" id="backlink-359">359</a> o kadar fena muameleleri oluyor ki. Mod bir haftadan ziyade durmadı. Teferruata girişmek istemiyorum ama bütün senede üç yüz altmış beş gün ve üç yüz altmış beş günde her gün iki yemek ve iki kahvaltı olduğuna nazaran Hüsnü Paşa bu kadar defa kavga ediyor. Hizmetçi, karısı, Neriman, ben hangimiz tesadüf edersek salıyor. Biz alıştık, fakat hâlâ Handan alışmamış. Bu temadi eden bir didiklenme, bir esarete mukabil ne yapıyor ki Handan’ın gözleri Hüsnü Paşa’dan başka bir şey görmüyor, bilmem!</p>

    <p>Köyümüz pek yeşil, pek sulak ve serin. Kapımızın önünde kocaman bir ağaç altında bir küçük su var; her gün ördekler yüzerken Eleni, Nâzım’ı çıkarıyor, o da ördeklerle çırpınıyor. Bende bu güzel köy hayatına rağmen tuhaf bir rahatsızlık var. Bunu Handan’da da hissediyorum. Ormanlarda çay içerken, gülerken, gözlerinde, dudaklarında garip bir yorgunluk ve sıkıntı ile uzaklara dalıyor. Hüsnü Paşa’nın dün yine bütün nüvazişi<a class="si-noteref epub-type_noteref" href="#f360" id="backlink-360">360</a> üstünde idi. Bir buçuk ay evvel bu temasla yanan Handan’ın gözlerinde, tavrında bir bıkkınlık, âdeta buna tahammül etmek için elim bir mücadele görünüyordu. İtiraf ederim ki ben bu kadını anlayamıyorum. Herhalde Hüsnü Paşa bunun farkında değil.</p>

    <p>Nâzım’a Eleni bakmaya alıştı. Ben yine kitaplarımla meşgulüm. Handan Hanım’la Clifford’un<a class="si-noteref epub-type_noteref" href="#f361" id="backlink-361">361</a> <em>essay</em>’lerini<a class="si-noteref epub-type_noteref" href="#f362" id="backlink-362">362</a> okuyoruz. Yemeklerden sonra Handan Hanım iki hafta var ki Hüsnü Paşa ile beraber uyumaya gitmiyor. Neriman, Nâzım’la çıkıyor. Biz salonda yalnız kalıyoruz. Bir saatten ziyade okuyoruz, çalışıyoruz. Efkârımız ne kadar mümkün ise o kadar birbirine zıt. Ben ne kadar determinist isem o, o kadar mistik.</p>

    <p>Geçen gün, pek tuhaf, ben yine determinizmden bahsederken o güldü:</p>

    <p>— Siz Refik Bey, kendinizi determinist zannediyorsunuz. Bu, hayatı bütün cephelerinden görmemiş olmanızdan böyle. Bence hayatın eşiğinde olanlar deterministtirler. Fakat eşiği atlayıp da basit görünen hücrenin nihayet yolu bulunmaz bir labirent olduğunu anlayınca insan mistik oluyor.</p>

    <p>Ben Handan’la uzun ilmi musahabeler edemiyorum. Evvela hiçbir vakit oturup yazmasam efkârımı dürüst ve yazılı ifade edemem. Sonra, sırf fikri bir muhaverede<a class="si-noteref epub-type_noteref" href="#f363" id="backlink-363">363</a> Nâzım’ı hatırlıyorum. Handan’ın bazen nazarlarıyla ve elleriyle bir fikrini karşısındakine âdeta telkin edercesine bir verişi var ki zavallı Nâzım’ın gölgesini yeryüzüne gelmiş zannettiriyor. Ve bu katilinin güzel gözlerinden konuşan sevgili arkadaş için ruhum parçalanıyor, gözlerim yaşla doluyor. Geçenlerde yağmurlu bir akşamda biz bu İngiliz ocaklarının ağır alevleri karşısında uyuklarken Handan birdenbire tâ amâk-ı maziden<a class="si-noteref epub-type_noteref" href="#f364" id="backlink-364">364</a> gelen bir sesle “Vaveylâ”yı okumaya başladı. Bu evvela Handan’ın Neriman’a mektuplarından bir fıkrayı hatırlattı. Sonra bu o kadar Nâzım’dı ki “Vaveylâ”yı bir münasebetle, pek çok sevmediğini söylemiş olan Handan’ın bu gece onu okuması bilhassa maziden bir anı yaşatmak içindi. Neriman bile bunu hissetmiş gibiydi. Gözleri dolu. Hüsnü Paşa sahte esneyişiyle:</p>

    <p>— Bu “Vaveylâ”da bir hikmet var. Neriman Hanım hiç sevmiyor, diyordu.</p>

    <p>Nasıl oluyor da bu kadar sene sonra yeni temaslar ve hatıra yığınları arasından o ölü sesi bütün hususiyeti ile işitiliyordu.</p>

    <p class="right">Refik Cemal</p>
  </div>

  <div class="letter html5_article" id="l-21">
    <h1>Refik Cemal’den Server’e</h1>

    <p class="right">Londra, 5 Ağustos 1321<a class="si-noteref epub-type_noteref" href="#f365" id="backlink-365">365</a></p>

    <p>Birkaç gün için köyden indikti, kadınlar kendilerine tuvalet yaptırmak istiyorlardı.</p>

    <p>Hüsnü Paşa’nın hırçınlıklarına rağmen onlardan ayrılınca Neriman’la karşı karşıya sıkılmaya başladık. Handan akşamlarımızı, günlerimizi dolduruyordu. Bazen gündüzleri bir provadan sonra filan çaya geliyorlar. Fakat hiç o köyde her saatimizi fikri, hissi ziyafetlerle avutan kadın değil. Şimdi küçük başında dantellerden, ipeklerden başka bir şey yokmuş gibi.</p>

    <p>Köye gideceğimiz gün Hüsnü Paşa geceyi Londra’da geçireceğinden Handan bizimle yalnız dönecekti. Fakat tren hareket etmeye bir dakika kaldığı halde Handan’ dan eser yoktu.</p>

    <p>Neriman:</p>

    <p>— Terziye gidecekti. Geç kaldı. Sen kal. Ben Eleni ile giderim, dedi.</p>

    <p>— Peki. Fakat onu nerede bulayım? Burada mı bekleyeyim? Hem oradan sen nasıl gidersin, Neriman?</p>

    <p>— Tuhaf! İstasyonda araba dolu. Eleni ile giderim. Sen biraz dinlendikten sonra Handan’ın evine kadar git, bak.</p>

    <p>Saat yedi buçuk trenine de gelmediğini görünce Hyde Park’a kadar gittim. Kapıyı küçük hizmetçi açtı.</p>

    <p>— Madam evde mi?</p>

    <p>— Evet.</p>

    <p>— Mösyö?</p>

    <p>— O da burada, siz salona giriniz.</p>

    <p>Hizmetçinin tavrı müteredditti. Fakat bence salona girmekten başka çare yoktu. Daha koridordan Hüsnü Paşa’nın kuvvetli sesini işitiyordum. Tahkiramiz, müstehzi ve hadit<a class="si-noteref epub-type_noteref" href="#f366" id="backlink-366">366</a> darbelerle sesi titriyordu.</p>

    <p>— Bu akşam burada mı kalacaksınız? Pek tuhaf! Niçin acaba? Bilir misin, artık kıskançlığından bıktım, Handan. Bir de seni budala Refik Cemal pürazamet<a class="si-noteref epub-type_noteref" href="#f367" id="backlink-367">367</a> ve lakayıt görürken adam zanneder. Hele bir kere şu yüzüne bak. Saçların hâlâ karmakarışık.</p>

    <p>Handan kesik, mütereddit, ne söylüyor, işitmiyordum.</p>

    <p>— Bir erkek, bir kadına münhasıran bağlansın, bunu nerede gördün, güzelim? Herhalde o erkek ben değilim, Hanımefendi. Gidiyorum, evet, hem Juliette’e değil.</p>

    <p>— Neme lazım? Kiminle istersen. Gittikten sonra kıskanmak, öyle mi? Pek acayip bütün dünya kadınları olsa kıskanmam.</p>

    <p>— Ya, sesin titriyor, gözlerinden yaşlar akıyor, o neye?</p>

    <p>— Hiddetimden. Bir paçavra gibi beni tahkir ediyorsun<a class="si-noteref epub-type_noteref" href="#f368" id="backlink-368">368</a>. Gitmek mi? Evet, köye gidiyorum. İstersen gel, istersen kal!</p>

    <p>— Ben sana mutlak köye git demedim ya. Köye elbet ya... Felsefeler geç kaldı. Bana söylemeye ne hakkın var? Açıktan açığa Neriman’ın kocasına kur ediyorsun.</p>

    <p>— Ben mi? Bu fazla. Rica ederim, git. Ben de yarın artık İstanbul’a, babama gidiyorum.</p>

    <p>— Bu teraneden bıktım. Allah selamet versin!</p>

    <p>— Mersi, selametlemeye hacet yok, yalnız giderim.</p>

    <p>— Refik Cemal seni selametler!</p>

    <p>— Sus! Kâfi. Her şeyi telvis ediyorsun<a class="si-noteref epub-type_noteref" href="#f369" id="backlink-369">369</a>.</p>

    <p>— Yok, hanımefendi, mülevves bir şeye iltifat buyurmazsınız. Fakat sen, Handan. (Haykırarak) Kadın değil, kalbin bir kuyu; ben, her saniyemi sana hasretsem<a class="si-noteref epub-type_noteref" href="#f370" id="backlink-370">370</a> ve herkes, etrafındakiler bastığın yerde başlarını koyup geberseler yetişmez anladın mı, kadın? Yetişmez. Sana aşk, muhabbet, dostluk, ne verilse altından sızan bir kuyu gibi kalbinden akar gider. Hodkâm<a class="si-noteref epub-type_noteref" href="#f371" id="backlink-371">371</a> ben değil, sen! Artık sevin, akşamımı başıma sıçrattın. Saat de geçiyor, Allah belanı versin, kadın! Gidiyorum.</p>

    <p>Çat kapanan bir kapı, koridorda Hüsnü Paşa’nın söverek koşup gidişi, derin bir kadın iniltisi!</p>

    <p>Muhakkak, metruk<a class="si-noteref epub-type_noteref" href="#f372" id="backlink-372">372</a>, yalnız bir Handan. Sonra şahsıma edilen imadan titriyordum. Evvela haber vermeden çıkıp gitmek istiyordum. Fakat hizmetçiye ne söyleyecektim? Dışarı çıktım. Hizmetçiye seslendim:</p>

    <p>— Madam’a benim geldiğimi söyle. Gidecek mi?</p>

    <p>İki dakika sonra geldi:</p>

    <p>— Biraz bekleyiniz, Madam hazırlanıyor.</p>

    <p>Handan gelmeden bu kavgayı işitmemiş görünmeye karar verdim. Fakat belki yüzümden belli olacak. Bir de bu fena ve yalancı ima ile birdenbire tabiiliğimi kaybettim. Handan gibi bir kadına bunu söylemek o kadar acayip bir şey ki.</p>

    <p>İçerden Handan çekmeleri çekiyor, iskarpinler atıyor, odada hızlı hızlı yürüyerek hazırlanıyordu. On dakika sonra siyah tayyörü, sakit, solgun yüzü ve muntazam saçlarıyla Handan’ı görünce şaşırdım. Gözkapakları biraz şiş, nazarları mazlumdu. Fakat kabil değil, insan birkaç dakika evvel sesinde yeisler, hıçkırıklarla parçalanan kadın demezdi.</p>

    <p>— Sizi beklettim. Âdeta siz gelmeseniz gitmekten vazgeçecektim. Saat kaç?</p>

    <p>— Dokuz trenine yetişiriz, zannederim.</p>

    <p>Bu akşam pek mazlum ve ağır görünen nazarlarıyla bir zaman gözlerimde beni aradı, dimağımda dolaştı. Sefalet ve metrukiyetini<a class="si-noteref epub-type_noteref" href="#f373" id="backlink-373">373</a> duyup duymamış olduğumu anlamak için bu o kadar şedit bir teftiş<a class="si-noteref epub-type_noteref" href="#f374" id="backlink-374">374</a> idi ki âdeta dimağımda bir zaman evvel işittiğim kelimelerin izini örtmek için gözlerimi kapadım.</p>

    <p>Sonra bu teftişten kendisi bile yorulmuş gibi vazgeçti. Kapıdan çıkarken ilk defa olarak Handan’ın pek yüksek duran başının azıcık eğilmiş olduğunu gördüm. Bir otomobile atladık. Piccadilly’de kaynaşan hayatı yıkayan elektrik ziyasından yüzünü örtmek istiyormuş gibi hep başı aynı düşük vaziyette idi. İstasyonda inerken yine Handan düşük vaziyette idi. Eski kendi başına buyruk görünen hür ve becerikli tavrını kaybetmişti. Trende hemen hiç konuşmadı. Ben de uzun uzun daldım. Bu kavgalar acaba mutat olan<a class="si-noteref epub-type_noteref" href="#f375" id="backlink-375">375</a> şeyler miydi? Handan’ın babama giderim tehdidi doğru bir şey mi idi? Yoksa kuru bir kadın tehdidi mi? Bu birbirine düşman vaziyeti ile haykırışan iki vücut yirmi dört saat sonra barışacaklar mı, yoksa hayatları değişecek mi? Handan’ın yüzünden bir şey anlamak kabil değildi. Hep düşük ve mazlum, yüzünün ince çizgileri karışmış, ağırlaşmıştı. İstasyonda bir açık araba bulduk, bindik. Arabaya binerken âdeta etrafını görmüyor gibi idi.</p>

    <p>İngiltere’nin bu yeşil, ince ormanları! Büyük, nihayetsiz koyu gölgeler şimalin<a class="si-noteref epub-type_noteref" href="#f376" id="backlink-376">376</a> bu mahzun ve hareketsiz ziyasında sıralanıyordu. Ormanın muzlim<a class="si-noteref epub-type_noteref" href="#f377" id="backlink-377">377</a> derinliklerinde gözlerimizi okşayan yumuşak ve mütenevvi<a class="si-noteref epub-type_noteref" href="#f378" id="backlink-378">378</a> ince bir yeşillik ahengi içinde araba ebediyen gidiyordu. Bu hareketsiz ve sönük rüya ziyasında Handan’ın yüzünde ebedî bir hüsran, ebedî bir yeis ve elem gölgesi dalgalanıyordu. Büyük gözleri bu nihayetsiz yeşillerden aldığı renklerle ruhundaki ıstırabın şiddetini yumuşatmış, ağır ve hazin bir keder koymuştu. Bu, kendisi ölmüş bir büyük ve bedbaht ruhun yeryüzünde renk, ziya ve ahenk şeklinde ebediyen dolaşan bir elemine ne kadar benziyordu. İlk defa olarak ruhumda bir şey Handan’a acıdı. Bu anlaşılmaz, yalnız, küçük kadının hayatına kendi hodkâm arzularını koyanlara hiddet ettim. Zavallı Nâzım bile bu kadından ne istemişti? Onu kuru bir sosyalist, bir maksat, bir nazariye için çalışacak bir dimağ, bir makine görmek istemişti. Halbuki bu küçük, pürhayat kadında sevmek ve sevilmek için, beşeri<a class="si-noteref epub-type_noteref" href="#f379" id="backlink-379">379</a>, zayıf, fakat büyük ruh temasları için bir hak vardı. Sonra Hüsnü Paşa belki onun cümle-i asabiyesinde<a class="si-noteref epub-type_noteref" href="#f380" id="backlink-380">380</a>, kalbine girmeden hükmetmek istemiş, onun belki pek kıymettar bir şeyini, kalbini yine sevmek, yaşamak, dolmak için çırpınan kalbini görmeden geçmiş idi. O zavallı yaşamak isteyen kalp beyhude işleyen bir makine gibi çırpına çırpına, işleye işleye yıpranıp, yorulup belki de kırılacaktı.</p>

    <p>Nâzım ona ebedî bir nedamet<a class="si-noteref epub-type_noteref" href="#f381" id="backlink-381">381</a> yükü, Hüsnü Paşa da bilemem ne şekil bir azap kâbusu bırakmıştı. Bunları düşünürken kollarım bu yalnız küçük başta bu akşam solan ümit hayatı, inleyen yeisi örtmek, teselli etmek istedi.</p>

    <p>Nâzım ağlarken onu nasıl göğsümün üstüne bastırmak için kollarım mütehalik atılırsa bu akşam da yanımda boynu eğilen Handan’ın hüzünlerini, biçareliklerini örtmek istiyordu. Fakat bilirsin ya, ben dilsizim. Âdeta bir kelime bulup söyleyemiyordum bile. Bir de bu nihayetsiz, sakit orman, bu yumuşak, loş ziya, bu ratıp<a class="si-noteref epub-type_noteref" href="#f382" id="backlink-382">382</a> kurşuni gök, hepsi onun bu akşamki hüznüyle imtizaç eden birer ahenk, birer sahne idiler. Bir kelime söylemek bu sihirle, şiirle önüme yayılan muazzam hüzün levhasını bozacak zannediyordum. Bununla beraber elim gayr-i ihtiyari gitti, onun mantosu üstünde sarkan elini tuttu, hafifçe sıktı:</p>

    <p>— Benim zavallı muazzez kardeşim Handan, dedim. Bu kelimelerin, bu temasın samimiyet ve hürmetine eli, o kadar kendine güvenir görünen küçük, metin eli mukavemet etmedi, yuvasının dışında kalan bir kumru gibi avucuma girdi, on dakika kadar öylece gittik. Sonra elini çekerken bana büyük gözleri bir çocuğunki kadar minnettar ve temiz, güzel ve saf bir nazar yolladılar. Bütün o geceyi kurşuni, yeşil hüznaver<a class="si-noteref epub-type_noteref" href="#f383" id="backlink-383">383</a> ufukların gölgeleriyle meşbu<a class="si-noteref epub-type_noteref" href="#f384" id="backlink-384">384</a> geçirdim. Handan bilmem neden, eve girerken oldukça neşeli idi. Salonda bizi bekleye bekleye uyuklayan Neriman’ı iki yanaklarından öptükten sonra odasına çıktı.</p>

    <p>Neriman’a Handan’ı evde bulduğumu söyledim, fakat kavgadan bahsetmek istemedim. Belki Handan söyleyecekti. Hem söylemese bile o kavgada benim işittiğimi Neriman’ın bile bildiğini istemediğim kelimeler vardı. O akşam herhalde eğer Handan söylemezse benim tarafımdan bir sır olarak kalacaktı.</p>

    <p>Sabahleyin Handan kahvaltıya biraz süzük fakat nisbeten sakin bir çehre ile geldi. Beni aynı kardeş nazarlarıyla selamladı. Kalbimde yine aynı tecessüs<a class="si-noteref epub-type_noteref" href="#f385" id="backlink-385">385</a> sıkıntısı! Acaba akşamki kavganın neticesi ne olacaktı? Fakat bu merakımı halleden yine Hüsnü Paşa oldu. Biz kahvaltıda iken kapıda bir araba durdu. Sonra Hüsnü Paşa, mütehalik ve nadim<a class="si-noteref epub-type_noteref" href="#f386" id="backlink-386">386</a>, koştu geldi. Belli olacak kadar yanakları sararan Handan’ın evvela ellerini, sonra saçlarını öptü. Kendi yanaklarını Handan’ın ağzına götürerek biraz bekledi. Bu an bence pek merak-ı mucip<a class="si-noteref epub-type_noteref" href="#f387" id="backlink-387">387</a> oldu. Handan, Hüsnü Paşa’yı çok bekletmedi, bu sabah ne kadar müsaadekâr<a class="si-noteref epub-type_noteref" href="#f388" id="backlink-388">388</a> ve yumuşak olduklarına dikkat ettiğim dudaklarıyla Hüsnü Paşa’nın yanağına af busesini<a class="si-noteref epub-type_noteref" href="#f389" id="backlink-389">389</a> bıraktı ve bu buse ile gözlerindeki zulmetler<a class="si-noteref epub-type_noteref" href="#f390" id="backlink-390">390</a> ve gölgeler uçtu fakat hüzün ve yeisi, sabit ve derin, hâlâ gözlerinin nurlarında kaldı. Bilmem sana, nisbeten yabancı bir kadının hayatını böyle yazmak doğru mu, Server? Fakat kaç zamandır bu kadar cesaret ve vefa ile bu hain ve boş kocasına hâlâ muhabbet besleyen, hâlâ sırıtan kabalıklarını örtmek isteyen kadınla pek doluyum. Kim derdi, zavallı Nâzım’ın intiharına sebebiyet veren bu kadını bugün kalbim affedecek, bir gün kalbim ona bir ana gibi acıyacak! İşte sana dedikodulu bir mektup.</p>

    <p class="right">Refik Cemal</p>
  </div>

  <div class="si-footnotes html5_section epub-type_footnotes">
    <div class="si-footnote html5_aside epub-type_footnote" id="f310">
      <a class="si-backref" href="#backlink-310">310</a><span class="si-footnote-text">. 14 Mayıs 1905.</span>
    </div>

    <div class="si-footnote html5_aside epub-type_footnote" id="f311">
      <a class="si-backref" href="#backlink-311">311</a><span class="si-footnote-text">. Saklıysa.</span>
    </div>

    <div class="si-footnote html5_aside epub-type_footnote" id="f312">
      <a class="si-backref" href="#backlink-312">312</a><span class="si-footnote-text">. Temiz.</span>
    </div>

    <div class="si-footnote html5_aside epub-type_footnote" id="f313">
      <a class="si-backref" href="#backlink-313">313</a><span class="si-footnote-text">. Sinir sisteminde.</span>
    </div>

    <div class="si-footnote html5_aside epub-type_footnote" id="f314">
      <a class="si-backref" href="#backlink-314">314</a><span class="si-footnote-text">. Hırslı.</span>
    </div>

    <div class="si-footnote html5_aside epub-type_footnote" id="f315">
      <a class="si-backref" href="#backlink-315">315</a><span class="si-footnote-text">. Becerikli.</span>
    </div>

    <div class="si-footnote html5_aside epub-type_footnote" id="f316">
      <a class="si-backref" href="#backlink-316">316</a><span class="si-footnote-text">. Tutkunluğun.</span>
    </div>

    <div class="si-footnote html5_aside epub-type_footnote" id="f317">
      <a class="si-backref" href="#backlink-317">317</a><span class="si-footnote-text">. Eş.</span>
    </div>

    <div class="si-footnote html5_aside epub-type_footnote" id="f318">
      <a class="si-backref" href="#backlink-318">318</a><span class="si-footnote-text">. Çölleridir.</span>
    </div>

    <div class="si-footnote html5_aside epub-type_footnote" id="f319">
      <a class="si-backref" href="#backlink-319">319</a><span class="si-footnote-text">. Geniş.</span>
    </div>

    <div class="si-footnote html5_aside epub-type_footnote" id="f320">
      <a class="si-backref" href="#backlink-320">320</a><span class="si-footnote-text">. Üstünde.</span>
    </div>

    <div class="si-footnote html5_aside epub-type_footnote" id="f321">
      <a class="si-backref" href="#backlink-321">321</a><span class="si-footnote-text">. Uzun saçaklı çatısı olan alçak dağ konutu.</span>
    </div>

    <div class="si-footnote html5_aside epub-type_footnote" id="f322">
      <a class="si-backref" href="#backlink-322">322</a><span class="si-footnote-text">. Değersiz.</span>
    </div>

    <div class="si-footnote html5_aside epub-type_footnote" id="f323">
      <a class="si-backref" href="#backlink-323">323</a><span class="si-footnote-text">. Davranış şeklinden.</span>
    </div>

    <div class="si-footnote html5_aside epub-type_footnote" id="f324">
      <a class="si-backref" href="#backlink-324">324</a><span class="si-footnote-text">. 23 Mayıs 1905.</span>
    </div>

    <div class="si-footnote html5_aside epub-type_footnote" id="f325">
      <a class="si-backref" href="#backlink-325">325</a><span class="si-footnote-text">. Eleştirmen.</span>
    </div>

    <div class="si-footnote html5_aside epub-type_footnote" id="f326">
      <a class="si-backref" href="#backlink-326">326</a><span class="si-footnote-text">. Yıkıcılar.</span>
    </div>

    <div class="si-footnote html5_aside epub-type_footnote" id="f327">
      <a class="si-backref" href="#backlink-327">327</a><span class="si-footnote-text">. Sevecen.</span>
    </div>

    <div class="si-footnote html5_aside epub-type_footnote" id="f328">
      <a class="si-backref" href="#backlink-328">328</a><span class="si-footnote-text">. Kaynağı.</span>
    </div>

    <div class="si-footnote html5_aside epub-type_footnote" id="f329">
      <a class="si-backref" href="#backlink-329">329</a><span class="si-footnote-text">. 28 Mayıs 1905.</span>
    </div>

    <div class="si-footnote html5_aside epub-type_footnote" id="f330">
      <a class="si-backref" href="#backlink-330">330</a><span class="si-footnote-text">. Yolcu taşıyan motorlu büyük taşıt.</span>
    </div>

    <div class="si-footnote html5_aside epub-type_footnote" id="f331">
      <a class="si-backref" href="#backlink-331">331</a><span class="si-footnote-text">. Eksiklerini.</span>
    </div>

    <div class="si-footnote html5_aside epub-type_footnote" id="f332">
      <a class="si-backref" href="#backlink-332">332</a><span class="si-footnote-text">. Tamamlıyorum.</span>
    </div>

    <div class="si-footnote html5_aside epub-type_footnote" id="f333">
      <a class="si-backref" href="#backlink-333">333</a><span class="si-footnote-text">. Sözlükte.</span>
    </div>

    <div class="si-footnote html5_aside epub-type_footnote" id="f334">
      <a class="si-backref" href="#backlink-334">334</a><span class="si-footnote-text">. (Fr.) İyi geceler.</span>
    </div>

    <div class="si-footnote html5_aside epub-type_footnote" id="f335">
      <a class="si-backref" href="#backlink-335">335</a><span class="si-footnote-text">. 30 Mayıs 1905.</span>
    </div>

    <div class="si-footnote html5_aside epub-type_footnote" id="f336">
      <a class="si-backref" href="#backlink-336">336</a><span class="si-footnote-text">. Şarkı söyleyerek ve aceleyle.</span>
    </div>

    <div class="si-footnote html5_aside epub-type_footnote" id="f337">
      <a class="si-backref" href="#backlink-337">337</a><span class="si-footnote-text">. Şaşırdım.</span>
    </div>

    <div class="si-footnote html5_aside epub-type_footnote" id="f338">
      <a class="si-backref" href="#backlink-338">338</a><span class="si-footnote-text">. Donanmış.</span>
    </div>

    <div class="si-footnote html5_aside epub-type_footnote" id="f339">
      <a class="si-backref" href="#backlink-339">339</a><span class="si-footnote-text">. 7 Haziran 1905.</span>
    </div>

    <div class="si-footnote html5_aside epub-type_footnote" id="f340">
      <a class="si-backref" href="#backlink-340">340</a><span class="si-footnote-text">. Özel olarak.</span>
    </div>

    <div class="si-footnote html5_aside epub-type_footnote" id="f341">
      <a class="si-backref" href="#backlink-341">341</a><span class="si-footnote-text">. Konuşmamızı.</span>
    </div>

    <div class="si-footnote html5_aside epub-type_footnote" id="f342">
      <a class="si-backref" href="#backlink-342">342</a><span class="si-footnote-text">. Suçlu.</span>
    </div>

    <div class="si-footnote html5_aside epub-type_footnote" id="f343">
      <a class="si-backref" href="#backlink-343">343</a><span class="si-footnote-text">. Yumuşak huylu bir hal alan.</span>
    </div>

    <div class="si-footnote html5_aside epub-type_footnote" id="f344">
      <a class="si-backref" href="#backlink-344">344</a><span class="si-footnote-text">. (Fr.) Merhaba.</span>
    </div>

    <div class="si-footnote html5_aside epub-type_footnote" id="f345">
      <a class="si-backref" href="#backlink-345">345</a><span class="si-footnote-text">. Merhaba bebek.</span>
    </div>

    <div class="si-footnote html5_aside epub-type_footnote" id="f346">
      <a class="si-backref" href="#backlink-346">346</a><span class="si-footnote-text">. Endişe gerektiren.</span>
    </div>

    <div class="si-footnote html5_aside epub-type_footnote" id="f347">
      <a class="si-backref" href="#backlink-347">347</a><span class="si-footnote-text">. Gösterisi.</span>
    </div>

    <div class="si-footnote html5_aside epub-type_footnote" id="f348">
      <a class="si-backref" href="#backlink-348">348</a><span class="si-footnote-text">. 15 Haziran 1905.</span>
    </div>

    <div class="si-footnote html5_aside epub-type_footnote" id="f349">
      <a class="si-backref" href="#backlink-349">349</a><span class="si-footnote-text">. Yardım istemeye.</span>
    </div>

    <div class="si-footnote html5_aside epub-type_footnote" id="f350">
      <a class="si-backref" href="#backlink-350">350</a><span class="si-footnote-text">. Bununla birlikte.</span>
    </div>

    <div class="si-footnote html5_aside epub-type_footnote" id="f351">
      <a class="si-backref" href="#backlink-351">351</a><span class="si-footnote-text">. Akşam yemeği yiyeceğiz.</span>
    </div>

    <div class="si-footnote html5_aside epub-type_footnote" id="f352">
      <a class="si-backref" href="#backlink-352">352</a><span class="si-footnote-text">. Birçok.</span>
    </div>

    <div class="si-footnote html5_aside epub-type_footnote" id="f353">
      <a class="si-backref" href="#backlink-353">353</a><span class="si-footnote-text">. 5 Ağustos 1905.</span>
    </div>

    <div class="si-footnote html5_aside epub-type_footnote" id="f354">
      <a class="si-backref" href="#backlink-354">354</a><span class="si-footnote-text">. Vazgeçerek.</span>
    </div>

    <div class="si-footnote html5_aside epub-type_footnote" id="f355">
      <a class="si-backref" href="#backlink-355">355</a><span class="si-footnote-text">. Ahenkli.</span>
    </div>

    <div class="si-footnote html5_aside epub-type_footnote" id="f356">
      <a class="si-backref" href="#backlink-356">356</a><span class="si-footnote-text">. Parlak renkli.</span>
    </div>

    <div class="si-footnote html5_aside epub-type_footnote" id="f357">
      <a class="si-backref" href="#backlink-357">357</a><span class="si-footnote-text">. Şalı.</span>
    </div>

    <div class="si-footnote html5_aside epub-type_footnote" id="f358">
      <a class="si-backref" href="#backlink-358">358</a><span class="si-footnote-text">. Parıltı.</span>
    </div>

    <div class="si-footnote html5_aside epub-type_footnote" id="f359">
      <a class="si-backref" href="#backlink-359">359</a><span class="si-footnote-text">. Yalanlayan.</span>
    </div>

    <div class="si-footnote html5_aside epub-type_footnote" id="f360">
      <a class="si-backref" href="#backlink-360">360</a><span class="si-footnote-text">. İltifatı.</span>
    </div>

    <div class="si-footnote html5_aside epub-type_footnote" id="f361">
      <a class="si-backref" href="#backlink-361">361</a><span class="si-footnote-text">. İngiliz felsefeci ve matematikçi (d.1485-ö.1579).</span>
    </div>

    <div class="si-footnote html5_aside epub-type_footnote" id="f362">
      <a class="si-backref" href="#backlink-362">362</a><span class="si-footnote-text">. Denemelerini.</span>
    </div>

    <div class="si-footnote html5_aside epub-type_footnote" id="f363">
      <a class="si-backref" href="#backlink-363">363</a><span class="si-footnote-text">. Tartışmada.</span>
    </div>

    <div class="si-footnote html5_aside epub-type_footnote" id="f364">
      <a class="si-backref" href="#backlink-364">364</a><span class="si-footnote-text">. Mazinin derinliklerinden.</span>
    </div>

    <div class="si-footnote html5_aside epub-type_footnote" id="f365">
      <a class="si-backref" href="#backlink-365">365</a><span class="si-footnote-text">. 18 Ağustos 1905.</span>
    </div>

    <div class="si-footnote html5_aside epub-type_footnote" id="f366">
      <a class="si-backref" href="#backlink-366">366</a><span class="si-footnote-text">. Aşağılayıcı, alaycı ve kızgın.</span>
    </div>

    <div class="si-footnote html5_aside epub-type_footnote" id="f367">
      <a class="si-backref" href="#backlink-367">367</a><span class="si-footnote-text">. Gururlu.</span>
    </div>

    <div class="si-footnote html5_aside epub-type_footnote" id="f368">
      <a class="si-backref" href="#backlink-368">368</a><span class="si-footnote-text">. Aşağılıyorsun.</span>
    </div>

    <div class="si-footnote html5_aside epub-type_footnote" id="f369">
      <a class="si-backref" href="#backlink-369">369</a><span class="si-footnote-text">. Kirletiyorsun.</span>
    </div>

    <div class="si-footnote html5_aside epub-type_footnote" id="f370">
      <a class="si-backref" href="#backlink-370">370</a><span class="si-footnote-text">. Adasam.</span>
    </div>

    <div class="si-footnote html5_aside epub-type_footnote" id="f371">
      <a class="si-backref" href="#backlink-371">371</a><span class="si-footnote-text">. Bencil.</span>
    </div>

    <div class="si-footnote html5_aside epub-type_footnote" id="f372">
      <a class="si-backref" href="#backlink-372">372</a><span class="si-footnote-text">. Terk edilmiş.</span>
    </div>

    <div class="si-footnote html5_aside epub-type_footnote" id="f373">
      <a class="si-backref" href="#backlink-373">373</a><span class="si-footnote-text">. Terk edilmişliğini.</span>
    </div>

    <div class="si-footnote html5_aside epub-type_footnote" id="f374">
      <a class="si-backref" href="#backlink-374">374</a><span class="si-footnote-text">. Şiddetli bir denetleme.</span>
    </div>

    <div class="si-footnote html5_aside epub-type_footnote" id="f375">
      <a class="si-backref" href="#backlink-375">375</a><span class="si-footnote-text">. Alışılmış.</span>
    </div>

    <div class="si-footnote html5_aside epub-type_footnote" id="f376">
      <a class="si-backref" href="#backlink-376">376</a><span class="si-footnote-text">. Kuzeyin.</span>
    </div>

    <div class="si-footnote html5_aside epub-type_footnote" id="f377">
      <a class="si-backref" href="#backlink-377">377</a><span class="si-footnote-text">. Karanlık.</span>
    </div>

    <div class="si-footnote html5_aside epub-type_footnote" id="f378">
      <a class="si-backref" href="#backlink-378">378</a><span class="si-footnote-text">. Çeşitli.</span>
    </div>

    <div class="si-footnote html5_aside epub-type_footnote" id="f379">
      <a class="si-backref" href="#backlink-379">379</a><span class="si-footnote-text">. İnsanî.</span>
    </div>

    <div class="si-footnote html5_aside epub-type_footnote" id="f380">
      <a class="si-backref" href="#backlink-380">380</a><span class="si-footnote-text">. Sinir sisteminde.</span>
    </div>

    <div class="si-footnote html5_aside epub-type_footnote" id="f381">
      <a class="si-backref" href="#backlink-381">381</a><span class="si-footnote-text">. Pişmanlık.</span>
    </div>

    <div class="si-footnote html5_aside epub-type_footnote" id="f382">
      <a class="si-backref" href="#backlink-382">382</a><span class="si-footnote-text">. Nemli.</span>
    </div>

    <div class="si-footnote html5_aside epub-type_footnote" id="f383">
      <a class="si-backref" href="#backlink-383">383</a><span class="si-footnote-text">. Hüzün getiren.</span>
    </div>

    <div class="si-footnote html5_aside epub-type_footnote" id="f384">
      <a class="si-backref" href="#backlink-384">384</a><span class="si-footnote-text">. Dolu.</span>
    </div>

    <div class="si-footnote html5_aside epub-type_footnote" id="f385">
      <a class="si-backref" href="#backlink-385">385</a><span class="si-footnote-text">. Merakı.</span>
    </div>

    <div class="si-footnote html5_aside epub-type_footnote" id="f386">
      <a class="si-backref" href="#backlink-386">386</a><span class="si-footnote-text">. Aceleci ve pişman.</span>
    </div>

    <div class="si-footnote html5_aside epub-type_footnote" id="f387">
      <a class="si-backref" href="#backlink-387">387</a><span class="si-footnote-text">. Merak uyandıran.</span>
    </div>

    <div class="si-footnote html5_aside epub-type_footnote" id="f388">
      <a class="si-backref" href="#backlink-388">388</a><span class="si-footnote-text">. İzin veren.</span>
    </div>

    <div class="si-footnote html5_aside epub-type_footnote" id="f389">
      <a class="si-backref" href="#backlink-389">389</a><span class="si-footnote-text">. Öpücüğünü.</span>
    </div>

    <div class="si-footnote html5_aside epub-type_footnote" id="f390">
      <a class="si-backref" href="#backlink-390">390</a><span class="si-footnote-text">. Karanlıklar.</span>
    </div>
  </div>
</body>
</html>
