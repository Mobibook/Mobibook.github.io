<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Karambol</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block8" id="calibre_pb_1">I</h1>

  <h2 id="sigil_toc_id_1">BİR</h2>

  <p class="block10">&nbsp;</p>

  <p class="block2">Az sonra ölecek olan delikanlı gülerek geri çekildi. Gömleğinin üzerinde kalmış birkaç cips kırıntısını silkeleyip ayağa kalktı.</p>

  <p class="block2">“Artık gitmek zorundayım,” dedi, “mecburum. Son otobüs beş dakikaya kadar kalkıyor.”</p>

  <p class="block2">“Evet,” dedi yanındaki kız, “gitmen gerek, evet. Burada gecelemene izin veremem. Annem bu akşam geç vakte kadar çalışıyor, ama bir iki saate kadar eve gelir. Ne der sonra?”</p>

  <p class="block2">“Yazık,” diye yanıtladı delikanlı ve kaim kazağını başından geçirip aşağı çekti. “Burada kalsaydım ne güzel olacaktı. Şey... Yapamaz mıydık? Şey yani...”</p>

  <p class="block2">Gerisini getirmeyerek duraksadı. Kız güldü ve onun ellerini avuçlarının içine alarak uzun süre tuttu. Aslında oğlanın kastettiğinin o anlama gelmediğini biliyordu. Sadece öyleymiş gibi göstermeye çalışıyordu. Böyle bir şeye asla cesaret edemeyeceğini düşündü. Bu gibi durumlarda el sıkışmayla yetinemez miydiler? Kısacık bir an ona oyun oynama isteğiyle, ‘evet kalabilirsin’ demeyi geçirdi aklından. Sadece tepkisini görmek için. Dürüst mü davranacaktı, yoksa maskesi mi düşecekti?</p>

  <p class="block2">Onu bir an için de olsa, kendisiyle aynı yatakta çırılçıplak yatmaya razı olduğuna inandırmak... Hoş bir şaka olurdu bu kuşkusuz. Onu birçok yönden tanımasını da sağlardı, ama hemen caydı. Kafasından sildi bu düşünceleri çünkü dürüst bir davranış değildi sonuç olarak. Bu kadar bencil ve hesaplı olamazdı. Ondan öylesine hoşlanıyordu ki... Hatta onu inanılmaz derecede sevdiğini bile söyleyebilirdi. Konuya içtenlikle baktığında, er geç, nasıl olsa o noktaya varacaklarını görüyordu. Çırılçıplak bedenleriyle aynı yorganın altında birlikte yatma noktasına yani... Evet, aynen böyle hissediyordu son haftalarda, gerçekleri göz ardı etmek için hiçbir neden yoktu.</p>

  <p class="block2">Bir ilk olacaksa... O ilk, bu çocuk olacaktı. Ama bu gece değil.</p>

  <p class="block2">‘Bir başka sefere... ‘ diye düşündü ve onun gitmesine ses çıkarmadı. Yumuşak, kaygan sentetik zeminden kaynaklanan statik elektriği boşaltmak için elleriyle saçlarını sıvazladı. ‘Sizi gidi erkek goriller, siz sadece tek bir şeyi düşünürsünüz,’ diye geçirdi aklından.</p>

  <p class="block2">“Pekâlâ,” dedi delikanlı, yüzüne hüzünlü bir düş kırıklığı ifadesi vermeye çalışarak. Antreye çıktı. Kız da ardından bluzunu düzelterek onu izledi.</p>

  <p class="block2">“Annen geldiğinde çıt çıkarmaz, uyur gibi yapardın. Burada kalabilirdim o zaman, sonra yarın sabah erkenden, o uyanmadan usulca çıkar giderdim...” diye son bir girişimde bulundu oğlan.</p>

  <p class="block2">“Başka bir zaman yaparız bunu,” dedi kız, “gelecek ay annem geceleri çalışacak, o zaman belki... “</p>

  <p class="block2">Boyun eğer gibi başını salladı oğlan, potinlerini giyerken bir yandan da eldivenleriyle boyun atkısını arıyordu.</p>

  <p class="block2">“Hay aksi, Fransızca kitabımı içeride unuttum. Sen alabilir misin?”</p>

  <p class="block2">Kız kitabı aldı geldi. Oğlan uzun kabanının son düğmesini ilikledikten sonra birbirlerine sarıldılar. Kaim giysilerin altından onu hissetti kız, sonra oğlan biraz daha yaslandı. Beklemediği, şaşırtıcı bir baş dönmesiyle bilinç dışına kayar gibi oldu, harika bir duyguydu bu. Düşüşün nasıl olacağına aldırmadan kendini boşluğa bırakıvermek gibi bir şeydi sanki. Akılla duygu, beyinle kalp arasındaki bağlantıyı daha iyi kavradı kız ve bunun ne denli cılız bir şey olduğunu anladı birden. Tıpkı çok kısa bir süre önce mutfaktaki yemek masasında oturmuş konuşurlarken, annesinin vurguladığı gibiydi. “Akıl... “ demişti annesi ne söylediğini bilen, görmüş geçirmiş biri olarak; “Her şey olup bittikten sonra içine sümküreceğin bir mendil gibidir. Pek güven olmaz yani.”</p>

  <p class="block2">Zaten kendisi de aynen bu dediklerine uygun davranmıştı. Üç erkekle düşüp kalkmış, hiçbirini elde tutmaya değer bulmamıştı kendince, kızının babasını bile.</p>

  <p class="block2">Dudaklarım sımsıkı kapattı kız ve oğlanı itip kendinden uzaklaştırdı. Oğlan biraz incinmişti, ama yine de güldü.</p>

  <p class="block2">“Seni seviyorum Wim,” dedi kız, “gerçekten. Ama artık gitmen gerek, yoksa otobüsü kaçıracaksın.”</p>

  <p class="block2">“Ben de seni seviyorum, senin saçlarını... “</p>

  <p class="block2">“Saçlarımı mı?”</p>

  <p class="block2">“Saçların çok güzel. Şöyle küçücük bir canlı olsam onların arasında yaşamak isterdim.”</p>

  <p class="block2">“Yok artık,” diye güldü kız. “Başımda bit olduğunu mu söylemek istiyorsun?”</p>

  <p class="block2">“Daha neler,” diye aşırı bir sırıtkanlıkla güldü oğlan, “Şunu söylemek istiyorum, eğer senden daha önce ölürsem, dünyaya yeniden küçücük bir canlı olarak gelmek ve senin saçlarının arasında yaşamak isterdim. Böylece yine birlikte olurduk.”</p>

  <p class="block2">Kız ciddileşti.</p>

  <p class="block2">“Ölümden böyle uluorta söz etmek doğru değil,” dedi. “Seni çok seviyorum ama ne olur bu şekilde konuşma.”</p>

  <p class="block2">“Özür dilerim,” dedi oğlan. “Ben onu düşünmemiştim... “</p>

  <p class="block2">Omuzlarını silkti kız. Bir ay önce büyükbabası ölmüştü, daha az önce de bundan söz etmişlerdi.</p>

  <p class="block2">“Her neyse ben seni yine de seviyorum. Yarın okulda görüşürüz.”</p>

  <p class="block2">“Görüşürüz, ama artık gerçekten gitmem gerek.”</p>

  <p class="block2">“Seni otobüs durağına kadar geçireyim mi?”</p>

  <p class="block2">Oğlan olumsuz anlamda başım sallayarak evin kapısını açtı.</p>

  <p class="block2">“Saçmalama canım, durak sadece yirmi metre uzaklıkta.”</p>

  <p class="block2">“Seni seviyorum,” dedi kız son kez.</p>

  <p class="block2">“Seni seviyorum,” dedi az sonra ölecek olan delikanlı, “çok seviyorum.” Kız bir kez daha ona sarıldı ve sonra oğlan hızla merdivenlerden aşağı indi. Onu öldürecek olan adam evini özlüyordu.</p>

  <p class="block2">Yatağını mı özlüyordu yoksa banyo küvetini mi o da pek belli değildi.</p>

  <p class="block2">‘Herhalde her ikisini de,’ diye düşündü kolundaki saate kaçamak bir bakış atarak. ‘Önce şöyle sıcacık bir banyo, ardından yatak. Her ikisini de yapma olanağı varken niçin sanki o mu, bu mu diye seçmeye çalışıyorum ki?’ Ulu Tanrım, o işe yaramaz kalpazanlarla dört saattir birlikteydi. Dört saat! Masanın çevresindekilere şöyle bir göz attı ve içlerinden herhangi birinin kendisininki gibi bir duygu içinde yani cam iyice sıkkın olup olamayacağını düşündü. Hiç de öyle görünmüyorlardı. Memnun ve tabii biraz da alkolün etkisiyle mütebessim yüzlerinden, içinde bulundukları ortamdan ve birlikteliklerinden hoşnut oldukları anlaşılıyordu. ‘Yaşları kemale ermiş altı koca adam,’ diye geçirdi içinden. Makul ölçüler içinde en azından, bakımlı ve başarılıydılar. Bay Grebner belki biraz yorgun ve durgun görünüyordu yine sarsıntı geçirmekte olan evliliği yüzünden olsa gerek. Belki de işyerinde bir sıkıntısı vardı. Hatta pekâlâ her ikisi de olabilirdi.</p>

  <p class="block2">Tamam, buraya kadar, der gibi, kararlı bir tavırla kalan konyağını bir dikişte bitirdi. Ağzının kenarlarını peçete ile kuruladı ve masadan kalkacakmış gibi bir hareketle, “Gitmek zorundayım... “ diye söze başladı.</p>

  <p class="block2">“Bu kadar erken mi?” dedi Smaage şaşırarak.</p>

  <p class="block2">“Evet ama, bunun bir de yarını var. Hem, konuşacak ne kaldı ki?”</p>

  <p class="block2">“Pekâlâ,” dedi Smaage, “son bir fırt konyağa ne dersin?”</p>

  <p class="block2">Az sonra birini öldürecek olan adam ayağa kalktı.</p>

  <p class="block2">“Benim her durumda... “ dedi ve cümlesinin sonunu kasten getirmedi. “Beyler size iyi geceler diliyorum, daha fazla oturmayın ve karamsar düşüncelere de dalmayın.”</p>

  <p class="block2">“ Şerefine,” dedi Kuijsmaa.</p>

  <p class="block2">“Sağlığınıza dostlar,” dedi Lippmann.</p>

  <p class="block2">Çıkışta, fuayede, birdenbire her şeye karşın oldukça tatmin edici bir akşam geçirmiş olduğunu hissetti. Paltosunu giymekte epeyi zorlandı, ama vücudu dövmeli atletik vestiyer görevlisi bir zahmet bankonun arkasından çıkarak giyinmesine yardım edince, o güçlüğü de atlattı. Neredeyse elle tutulur bir rahatsızlık duymuştu bundan. Telaşla birkaç basamak merdivenle inilen çıkışa, gecenin zindelik veren serinliğine doğru seğirtti.</p>

  <p class="block2">Yağmur sanki havada asılı kalmıştı. Parlayan siyah parke taşlar, kısa bir süre önce bir sağanağın gelip geçtiğine tanıklık ediyordu. Hava öyle gergindi ki her an yeni bir yağış beklenebilirdi. Boyun atkısını bağladı, ellerini ceplerine soktu ve Zwille’den dolaşarak arabasını park ettiği Grote Meydanı’na doğru yürümeye başladı. ‘Küçük bir gezinti hiç de fena olmayacak,’ diye düşündü. ‘Birkaç yüz metrelik bir yürüyüş bile insanın zihnini açmaya yetiyor, bu da bazen gerekiyor işte.’</p>

  <p class="block2">Aydınlık girişinin önünden geçtiği sırada Boodwick Süpermarket ’in saati henüz on biri yirmi geçeyi gösteriyordu, ama Ruyders Meydanı unutulup terk edilmiş bir mezarlık gibi karanlıklar içindeydi. Langgraacht’a geldiğinde sis basmaya başladı ve Eleonora Köprüsü’nden geçerken birkaç kez ayağı kaydı. Hava sıcaklığı sıfır derece civarına kadar düşmüş olsa gerekti. Arabasını kullanırken daha dikkatli olması gerektiğini düşündü. Yollardaki buzlanma ve kandaki alkol, çok riskli bir bileşim oluşturuyordu. Kısa bir an aklından bir taksi çevirmeyi geçirdi, ama ortalıkta bir tane bile göremeyince bu düşüncesinden vazgeçti. Zaten ertesi sabah arabaya ihtiyacı vardı, böyle olunca onu bütün bir gece Grote Meydanı’nda bırakmak akıllıca bir iş olmazdı. O pahalı güvenlik alarmım henüz yeni taktırmıştı ama bu işlerin nasıl olduğunu da bilirdi. El becerisi sahibi iki hırsızın arabayı açıp içinden stereo radyoyu sökerek kimselere yakalanmadan basıp gitmesi işten bile değildi. Her nasıl yaptıysa, bu gereksiz ve zorlama ayrıntılardan kendini kurtardı, Kellner Caddesi’ne saptı. Daha önce de birkaç kez alkollü araba kullanmıştı. Bir veya iki defa, ama hiçbirinde bir sorun çıkmamıştı. Meydanın öbür tarafında park ettiği kırmızı renkli Audi’sine doğru kestirmeden yürürken, gece boyunca kaç kadeh içtiğini hesaplamaya çalıştı. İşin içinden çıkamayınca bunu düşünmekten vazgeçti. Arabanın kapısını uzaktan kumandayla açıp direksiyonun başına oturdu. Ağzına birkaç nane şekeri attı, motoru çalıştırdı, arabasını sürerken bir yandan da az sonra yapacağı köpük banyosunu düşünmeye başladı. Okaliptüs kokulu köpükte karar kıldı. Saatine baktı. On bir buçuğu iki dakika geçiyordu.</p>

  <p class="block2">Delikanlı, yaya kaldırımından caddeye adımını attığı anda yanından hızla bir otobüs geçti. Önce ani bir refleksle kolunu kaldırdı ve otobüsü durdurmaya çalıştı; sonra ağız dolusu küfretti ve hafif yokuşu tırmanarak üniversiteye doğru uzaklaşan otobüsün arka lambalarına bakakaldı. ‘Bok herif.’ diye düşündü, ‘Bir saniye gecikse olmaz sanki. Otobüs şoförü değil mi, hepsi aynı.’ Zamanı kontrol etmek için saate baktığında beş dakika geciktiğini gördü, bu durumda tabii ki sadece kendisini suçlamalıydı.</p>

  <p class="block2">Katarina ile birlikte olabilmek. Aklında hep bu vardı. Onu düşünmek neşesini yerine getirdi. Kararlı bir şekilde çantasını sırtladı, kapüşonunu başına geçirdi ve yürümeye başladı. Yaya olarak kırk beş-elli dakikalık bir yolu vardı ama ne olursa olsun saat tam on ikide evde olmalıydı. Yetişebilirdi. Annesinin, mutfak masanın başında kendisini bekleme olasılığına, onun doğal bir davranışı olarak bakıyordu artık. Orada kaşlarını çatarak, zamanla geliştirdiği ağır ve dokunaklı tavrıyla oturuşunu ve azarlayan bakışlarını gözlerinin önünde canlandırdı; ne olursa olsun dünyanın sonu gelmemişti ya. Son otobüsü kim olsa kaçırabilirdi, ne yapalım oluyordu işte.</p>

  <p class="block2">Keymer Kilisesi’nin bahçesi içinden kestirmeden mi geçsin yoksa etrafını mı dolaşsın diye bir an duraksadı. Dolaşmaya karar verdi. Mezarların arasından ve karanlık küçük kilisenin yanından geçmek hiç de cazip gelmedi, hele böyle soğuk, karanlık bir gecede. Kara kanallardan caddeler boyunca savrulup gelen buzlaşmaya başlamış sis kristalleri altında, her şey daha da ürkünç görünüyordu gözüne. Neredeyse tüm kent, gecenin bu sonsuz örtüsüne sarılıyor gibiydi. Dünyanın sonu gibi.</p>

  <p class="block2">Birden ürperdi ve adımlarını sıklaştırdı. O anda, ‘Yoksa kalsa mıydım acaba?’ diye geçirdi aklından. ‘Anneme telefon eder, Katarina’da kalacağımı söylerdim.’ Biraz mırın kırın ederdi tabii ama çaresiz kabullenirdi. Son otobüsü kaçırmıştı işte, taksi ise çok pahalıydı. Henüz çok genç olan biri için, gecenin bu saatinde yalnız başına böyle uzun bir yola çıkmaya ne zaman ne de hava uygundu. Hele bir anne, bu davranışı kesinlikle onaylamazdı.</p>

  <p class="block2">Bunlar sadece aklından geçenlerdi. İnatla yoluna devam etti. Kent parkının ortasından, yürüyüş ve bisiklet yollarından neredeyse koşarak geçti ve anayola tahmininden önce ulaştı. Çok az kalmıştı. Zorluklara alışık biri için anayoldaki bu sıkıcı yürüyüş mesafesi de fazla bir şey sayılmazdı. Yürüyüş ve bisikletler için ayrılmış yol çok dardı. Kenardaki şarampol ile asfalt arasındaki patikayı andıran dar şeritte dengeyi bulmak zordu, arabalar da çok hızlı geçip gidiyorlardı. Hız sınırlaması yoktu sanki. Işıklandırma ise çok kötüydü.</p>

  <p class="block2">Bu karanlık yolda yirmi dakika kadar yürüdü. Henüz birkaç yüz metre ilerlediğinde esmeye başlayan soğuk rüzgâr sisi dağıttı ve ardından yağmur yağmaya başladı. Aylardan kasımdı.</p>

  <p class="block2">‘Lanet olsun,’ diye düşündü. Şu anda Katarina’nın yatağında olmak vardı. Katarina ile birlikte çırılçıplak, sımsıkı, onun sıcak bedeni, şefkatli kolları, bacakları ve neredeyse avuçlarını dolduracak büyüklükteki memeleri arasında yani... Galiba şu içine işleyen yağmurdu bütün bunları anımsatan. Ama duraklamaksızın yoluna devam etti. Yağmura, rüzgâra ve karanlığa karşın yürümeyi de, Katarina’nın yatacağı ilk erkek olma hayalini de sürdürdü.</p>

  <p class="block2">Bir gün olacaktı.</p>

  <p class="block2">Adam arabasını kötü park etmiş olduğu için geri geri çıkmak zorunda kalmıştı. Tam mesafeyi ayarladığını sandığı anda, arabasının tamponu koyu renk bir Opel arabanın sağ ön çamurluğuna sürtündü. ‘Hay canına yandığımın!’ diye küfretti. ‘Niçin bir taksi tutmadım ki?’ Dikkatle kapıyı açtı ve arkaya bir göz attı. ‘Önemsenmeyecek kadar küçük bir sıyrık,’ diye değerlendirdi. ‘Boş ver!’ Kapıyı tekrar kapattı. Camlardaki buğu görüşünü çok engelliyordu, bu yüzdendi olanlar, ne yapabilirdi ki?</p>

  <p class="block2">Her şeyi buna bağlayarak rahatladı, fazla düşünmedi. Gaza bastı, hemen oradan ayrıldı ve bir zorluk yaşamadan Zwille’ye geldi. Trafik yoğun değildi, on beş ya da en çok yirmi dakika sonra evde olabileceğini hesapladı. Alexander Kavşağı’nda kırmızı ışıkta durmuş beklerken, ‘Evde gerçekten okaliptüslü banyo köpüğünden yeterince kalmış mıdır?’ diye düşünmeye başladı. Yeşil ışık yandığında gerekli tepkiyi zamanında gösteremediği için motor stop etti. Hemen yeniden çalıştırdı ve araba ileriye fırladı... Tam ‘Şu kahrolası rutubetten,’ diye düşünürken vardığı kavşakta keskin bir dönüş yaptı ve yol kenarındaki demirlere çarptı.</p>

  <p class="block2">‘Sadece ön tekerlek, o da biraz, büyük bir olay değil... Üstünde durmaya değmez. Neşeli ol ve bas gaza gitsin,’ diye kendi kendisini yatıştırmaya çalışırken birden sandığından çok daha fazla sarhoş olduğunun farkına vardı.</p>

  <p class="block2">‘Canı cehenneme,’ diye düşündü. ‘Ne olursa olsun kendimi yolda tutabilmeliyim. Pek de kolay bir şey değil ama... ‘</p>

  <p class="block2">Yan camı on santimetre kadar aşağı indirdi ve en azından camların buğusundan kurtulmak için havalandırmayı sonuna kadar açtı. Sonra uzunca bir süre arabayı inanılmayacak kadar düşük süratte kullanarak son otuz beş yıldır trafik polisinin uğramadığı Bossingen ve Deijk caddelerini geçti. Büyük anayola geldiğinde, havanın dona çekeceği konusundaki kaygılarının yersiz olduğunu fark etti. Don yerine sıkı bir yağmur düşmeye başlamıştı. Silecekleri çalıştırdı, lanet olsun, bütün bir sonbahar boyunca belki elli kez silecek lastiklerini değiştirmeyi düşünmüş ve her seferinde ihmal etmişti. ‘Yarından tezi yok,’ diye düşündü, ‘Yarın ilk işim bir benzin istasyonuna gidip silecek lastiklerini değiştirmek olacak. Delilik bu, hiçbir şey görmeden araba sürülür mü?’</p>

  <p class="block2">Her şey olup bittikten sonra bile, önce bir şey mi görmüştü yoksa bir ses mi işitmişti, hâlâ karar veremiyordu. Ancak artık o her neyse bir şeye, yumuşak bir şekilde çarptığını ve direksiyonun ellerinin altında hafifçe sarsıldığını çok net anımsıyordu. Bütün olay saniyenin binde biri kadar bir zaman dilimi içinde gerçekleşmiş; ‘o şey’ görüş açısının sağından fırlayıp geçmiş, direksiyonu tutan ellerinin sarsıntısının bu darbeden ileri geldiğini bile o an algılayamamıştı. Bilinç kesinlikle söz konusu değildi bu kısacık süreçte.</p>

  <p class="block2">En azından fren yapmaya başlamadan önce bu böyleydi.</p>

  <p class="block2">Arabayı durdurmayı başarabildiği ve sonra yere atlayıp ıslak asfalt üzerinde geriye doğru koşmaya başladığı ana kadar geçen o beş-altı saniyelik süre için de aynı şey söylenebilir.</p>

  <p class="block2">Tüm bu telaşı içinde tuhaftır aklına annesi gelmişti. Hani çocukluğunda bir gün hastalanmıştı da herhalde okula başladığı ilk yıllardaydı kırmızı bir plastik kovaya eğilmiş, sapsarı safra kusup dururken annesi yanında durmuş, serin elleriyle onun alnını tutmuştu. Kusmanın verdiği acıyı annesinin şefkatli elleriyle bastırabilmişti. İyi de, tüm bunlar şimdi, şu anda nereden aklına geliyordu Tanrı aşkına? Otuz yıldan daha öncesine ait bu olayı şimdiye kadar hiç anımsamadığını fark etti. Kaldı ki annesi öleli on yıldan fazla olmuştu, şu anda nereden aklına takılmıştı kim bilir.</p>

  <p class="block2">Tam neredeyse yanından geçip gitmek üzereyken onu gördü ve daha arabayı durduramadan ölmüş olduğunu sezdi.</p>

  <p class="block2">Koyu renk bir kaban içinde bir oğlan çocuğu... Dipte, hendeğin içinde yatıyordu; garip bir şekilde sırtı betondan dökülmüş bir boruya yaslanmış, yüzü yukarı doğru, sanki kendisine yaklaşana bakıyordu; bir iletişim, bir yardım için yalvarır gibiydi. Neredeyse konuşacaktı. Başına çektiği kapüşonu nedeniyle ilk bakışta fark edilmeyen yüzünün sağ yarısı, sanki betonun içine girmiş, kocaman, dehşet verici bir yarık haline gelmişti.</p>

  <p class="block2">Hendeğin başında, ayakta, midesi ağzına gelmiş olarak, öylece kalakaldı. Kusma dürtüsüyle boğuşuyordu, tıpkı otuz yıl önceki gibi. Karşılıklı yönlerden iki araba gelip geçti, ancak hiçbiri olayın farkına varmadı. Titrediğini hissetti, derin bir soluk alıp hendeğe indi. Birkaç saniye gözlerini açıp kapadı. Öne doğru eğildi ve yaralının önce bileklerinden sonra da kanlı boğazından nabzını yoklamaya çalıştı.</p>

  <p class="block2">Nabız atışı yoktu. İçini saran korkuyla “Aman Tanrım, bin kere lanet olsun. Mecburum... Mecburum... Mecburum,” diye söylendi.</p>

  <p class="block2">İşin aslına bakılırsa neye mecbur olduğunu da bilemiyordu. Eğildi, kollarını dikkatle yerde yatanın gövdesinin altına soktu, dizlerini büktü ve kaldırdı onu. Belinde bir zorlanma hissetti, ‘Göründüğünden ağırmış, belki de üzerindeki ıslak giysiler nedeniyle bu kadar ağırdır,’ diye düşündü. Ne yapacağını bilemiyordu; hoş, bu durumda ne yapılabilirdi ki? Çocuğun sırtındaki çanta da sorun çıkarıyordu. Çantası ve başı biçimsiz bir şekilde sürekli geriye düşüyordu. Ağzının kenarından sızan kan doğruca kapüşonuna akıyordu; yaşı en çok on beş kadar olmalıydı. On beş-on altı yaşlarında bir oğlan çocuğu, tahminen Bay Greubner’in oğlu kadar. Yüzü yaralanmış olmasına rağmen seçilebilen çizgilerinden yakışıklı bir delikanlı olduğu anlaşılıyordu, ileride kuşkusuz çekici bir erkek olacaktı.</p>

  <p class="block2">Olacaktı...</p>

  <p class="block2">Kucaklayıp kaldırdığı bedenle öylece, kımıldayamadan durduğu dakikalar içinde kafasından bin bir fikir geçti. Hendeğin duvarı yola en fazla bir metre kadar uzaktaydı ama oldukça dikti, üstelik yağmurdan ötürü çamurlu ve kaygan bir hale gelmişti. Basıp çıkacağı sağlam bir zemin bulabileceği kuşku götürürdü. Orada durduğu sürece yoldan hiç araba geçmedi ama şimdi, uzaktan, yaklaşmakta olan bir mopetin sesi duyuluyordu. Belki de bir hafif motosikletti. Aynı hizaya geldiğinde küçük kalın tekerlekli bir Vespa olduğunu anladı ve aracın farı bir an için gözlerini kamaştırdı. Olasılıkla tam o anda en azından daha sonra olayı anımsadığında öyle olduğuna inanacaktı, o gözlerinin kamaştığı anda, kafası yeniden çalışmaya ve mantıklı düşünmeye başlamıştı.</p>

  <p class="block2">Cesedi dikkatli bir şekilde beton borunun yanma koydu. Ellerindeki kanı ıslak çimenlerde temizlemeyi düşündü ama hemen cavdı. Yeniden asfalta çıkıp hızla arabasına gitti. Arabanın motorunu içgüdüsel bir davranışla stop ettirmiş olduğunu fark etti ama farlar açık kalmıştı. Doğa akıl almaz gücünü yağmur biçiminde ortaya koymuştu. Üşüdüğünü hissetti.</p>

  <p class="block2">Direksiyonun başına çöktü ve kapıyı çekti. Emniyet kemerini bağladı, motoru çalıştırdı ve araba hareket etti. Görüş mesafesi sanki biraz daha iyiydi, yağmur camları temizlemişti, iç kısımlardaki buğulanmadan da eser yoktu.</p>

  <p class="block2">‘Hiçbir şey olmadı,’ diye düşündü. ‘Hiçbir şey... ‘</p>

  <p class="block2">Başının ağrıyacağına dair ilk belirtileri hissetmeye başladığında, annesinin yumuşak serin ellerini anımsadı. Düşünce akışında banyoya sıra geldiği zaman, kullanmaya karar verdiği okaliptüs köpüğü şişesinde bu akşama yetecek kadar sıvı kaldığından neredeyse emindi.</p>

  <p class="block3">&nbsp;</p>

  <h2 id="sigil_toc_id_2">İKİ</h2>

  <p class="block10">&nbsp;</p>

  <p class="block2">Ertesi sabah uyandığında içinde büyük bir hafiflik hissediyordu. Ama bu duygu ancak birkaç saniye sürdü, hemen sonra dün geceki olayın düş değil bir gerçek olduğunu anladı. Katıksız, abartısız, yalın gerçek.</p>

  <p class="block2">Bardaktan boşanırcasına yağan yağmur, direksiyondaki ani sarsıntı, kaygan şarampol, hepsi gerçekti; kucağındaki çocuğun ağırlığı, kapüşona damlayan kan, hepsi, hepsi...</p>

  <p class="block2">Yirmi dakika kadar daha yatağında bir felçli gibi kalakaldı. Bu sırada sadece kısa sürelerle tüm vücudunu sarıp geçen ürpermeleri hissediyordu. Bu ürperti ayak tabanlarından başlayıp yukarıya doğru, tüm vücuduna yayılarak ilerliyor, sonunda kafasının içinde beyaz şimşekler gibi çakıyordu. Bunun etkisiyle beyninin bir parçasını ve bilincini yanmış-yıkılmış ve donup kalmış olarak bir bataklığa düşmüş görüyordu, her seferinde bir daha asla hayata dönemeyecekmiş gibi</p>

  <p class="block2">‘Lobotomi,’<sup class="calibre1"><sup class="noteref" id="back_note_1"><a class="calibre2" href="../Text/index_split_008.html#note_1" title="1">1</a></sup></sup> diye düşündü, ‘Kendimi neredeyse lobotomi yapılmış gibi hissediyorum.’</p>

  <p class="block2">Dijital radyo-saatin parlak kırmızı rakamları saat 07.45’i gösterdiğinde telefon ahizesini kaldırıp işyerine telefon etti. Akşamdan kalma olduğu çok belli olan bir ses tonuyla üşüttüğünü ve birkaç gün evde kalmak zorunda olduğunu söyledi.</p>

  <p class="block2">Evet, üşütmüştü... Şanssızlık işte, olmuştu bir kere. Bu gibi durumlarda telefon edilip haber verilirdi değil mi? Birkaç gününü yatakta dinlenerek geçirmek zorunda olduğu söylenir, gerekli ilaçlar alınır ve bol su içilirdi. Bu kadar basit.</p>

  <p class="block2">Yarım saat sonra kalktı. Mutfak penceresinin yanında durdu, kentin kenar mahallesinin insana hüzün veren sokağına baktı. Yağmur durmuş ve yerini ağır, kurşun rengi bir sis kaplamıştı. Orada öyle durduğu sırada yavaşça, bir gece önce başından geçenleri anımsamaya çalıştı. Uzun saatler süren umutsuz bir bekleyişin ardından zorla uykuya dalabilmişti.</p>

  <p class="block2">Hiçbir şey olmamıştı. Hiçbir şey.</p>

  <p class="block2">Mutfaktan çıktı. Dolapta açılmamış bir şişe viski vardı, geçen yaz bir yurtdışı seyahatten getirdiği ‘Glenalmond’. Kapağını çevirerek açtı ve iki koca yudum içti. Daha önce hiç böyle bir şey yapmamıştı. Viskiyi doğrudan şişesinden içmek gibi, hayır, asla.</p>

  <p class="block2">Gitti mutfak masasının başına çöktü, başını elleri arasına alarak alkolün vücuduna yayılmasını bekledi. Hayır, hiç etkilenmemişti. Sonra kendisine bir kahve yaptı ve durum değerlendirmesine girişti.</p>

  <p class="block2">Sabah gazetelerinde olayla ilgili hiçbir haber yoktu. Ne abone olduğu, sabahları kapısına bırakılan Telegraaf ta, ne de gidip bayiden satın aldığı Neuwe Blatt’ta bir habere rastladı. Bir an, her şeyin bir rüya olabileceği duygusuna kapılır gibi oldu, fakat o anda yağmur, asfaltın kenarındaki hendek ve kanlar gözünün önüne gelince, bunun boşuna bir çaba olduğunu anladı. Gerçekti, gerçek. Şu masada duran viski kadar elle tutulur bir gerçek. Ekmek kızartacağının kenarındaki kırıntılar kadar, şu gazete sayfalarını otomatik olarak çeviren güçsüz elleri kadar gerçek. Gazeteleri yere attı ve viski şişesine yöneldi.</p>

  <p class="block2">Genç bir çocuğu öldürmüştü. İçkili araba kullanmış ve on beş-on altı yaşlarında yarı yetişkin bir oğlan çocuğunun ölümüne sebep olmuştu. Orada, hendeğin içinde, yağmurun altında, çocuğun ölü bedenini kucağına alıp durmuş, sonra da onu orada bırakmış, arabasına atlayıp evine doğru sürmüştü.</p>

  <p class="block2">Olan olmuş, giden gelmez, olanaksız, yapılacak hiçbir şey yok.</p>

  <p class="block2">Saat ona birkaç dakika kala radyoyu açtı ve saat on haberlerinde olay radyodan duyuruldu. Henüz bir isim bildirilmiyor, ‘Boorkhejm’deki evine gitmekte olan bir oğlan çocuğu... Olay yeri çok iyi belirtiliyor, gece saat on bir ile sıfır bir sularında... Ceset sabahın erken saatlerinde bulunmuş, büyük olasılıkla hemen ölmüş, hiçbir tanık yok.</p>

  <p class="block2">Yine büyük bir olasılıkla, bir araba tarafından çiğnenmiş, olay yerinde bunun izleri var. Gece o saatlerde olay yerinden gelip geçen ya da olayla ilgili bir bilgisi olan herkesin polise başvurması duyurulur. Polis, bilgisi olan herkesten bunu rica eder.</p>

  <p class="block2">Olayın geçtiği yer çember içine alınmış, yağmur çalışmaları zorlaştırıyor, bazı ipuçları saptanmış... Olay yerinden kaçan araba sürücüsü aranıyor... Olay hakkında bilgisi olanlara yeni bir çağrı...</p>

  <p class="block2">Radyoyu kapadı. İki koca yudum viski daha yuvarladı ve yatağına döndü. Zihninde koca bir düşünce yumağıyla orada uzanıp yattıktan sonra, o kurşun grisi sisli perşembe sabahında ikinci kez ayağa kalktığında kafasında üç fikir billurlaşmıştı. Ağırlıklı olarak üç temel fikir. İnandığı ve artık değiştirmeyi düşünmediği iyi hesaplanmış son hükümler. Ne olursa olsun bunları savunmaya, bunlardan caymamaya karar verdi.</p>

  <p class="block2">İlk olarak: Asfaltın kenarında, hendekteki çocuk ölmüştü ve bu ölümden o sorumluydu.</p>

  <p class="block2">İkincisi: Ne yaparsa yapsın çocuk yaşama geri döndürülemezdi.</p>

  <p class="block2">Üçüncüsü: Gidip kendini ele vermekten hiçbir kazancı olmazdı.</p>

  <p class="block2">Bu üçüncü fikre bağlı olarak şöyle bir sonuca ulaştı: Niçin sanki, harcanmış bir yaşama karşılık bir başka yaşam onunki feda edilsin?</p>

  <p class="block2">Bu biçimde muhakeme etmeyi sürdürdükçe sonunda doğru yolda olduğuna iyice inandı. Sonunda kendinden iyice emin oldu. Çökmemek, güçlü olmak zorundaydı.</p>

  <p class="block2">Sadece bu.</p>

  <p class="block2">Öğleden sonra bazı gündelik işlerle kendini oyaladı.</p>

  <p class="block2">Garajının hemen dışında arabasının içini dışını yıkadı, temizledi. Araba kaputunun ön sağ tarafım ve sağ çamurluğu ne denli titiz incelediyse de bir hasara, en küçük bir sıyrık izine bile rastlamadı. Herhalde, çocuğun bacaklarına diz seviyesinde arabanın tamponuyla çarpmıştı. Belki de hafif, basit bir çarpma, diye değerlendirdi en azından çamurlu hendeğin içinde yaşadığı sahneyi yeniden gözlerinin önünde canlandırdığı zaman, durum bunu gösteriyordu. Karşılaştığı bu talihsiz olayda çocuğun ölümüne, çarpmanın şiddetinden çok, başının hendekteki beton boruya denk gelmesi neden olmuştu. Bu da garip ve çarpıtılmış bir yorumla onun suçluluk yükünü bir parça hafifletiyordu. Böyle hissediyor, daha doğrusu böyle olmasını istiyordu.</p>

  <p class="block2">Arabanın içinde, şoför koltuğunda kaygı verici bir durumla karşılaştı. Koltuk kılıfının bej renkli biyeyle çevrili kenarında, yaklaşık bir yumurta büyüklüğünde, koyu renkte bir leke vardı. Rahatlıkla kan lekesi olduğu söylenebilirdi. Lekeyi çıkarabilmek için yarım saat kadar uğraştı ama durum umutsuzdu. Belli ki kan kumaşın derinlerine kadar işlemişti, bu nedenle bütün çabasına karşın çıkmıyor, olduğu gibi duruyordu. Hemen değil ama yakın bir zamanda koltuk kılıfım değiştirmeye karar verdi. Birkaç hafta sonra olay biraz unutulmaya yüz tuttuğu zaman.</p>

  <p class="block2">Arabanın direksiyonunda ve vites kolunda da çocuğun kanıyla oluşmuş lekeler vardı ama onları çıkarmak sorun olmadı. O gece üzerinde bulunan giysileri ise dikkatle toplayıp salondaki şöminede ortalığı saran bir duman bulutu içinde yaktı. Yakma işlemi sona erer ermez birdenbire paniğe kapıldı; ya o gece üzerinde olan giysilerle ilgili bir soruyla karşılaşırsa? Ama hemen arkasından kendini yatıştırdı. O kadarı da olmaz artık. Hem izini sürüp onu keşfedecekler hem de böyle anlamsız, ucuz bir soru yöneltecekler. Sıradan bir fitilli kadifeden pantolon, eski bir ceket ve gri mavi pamuklu bir gömlek? İnsan bunları elinden bin türlü biçimde, hem de geçerli nedenlerle çıkarabilir. Çöpe atabilir, bir eski giysileri toplama kampanyasına verebilir, falan filân. Ama her şeyin başı geride hiçbir iz bırakmamaktı.</p>

  <p class="block2">Öğleden sonra geç vakit hava kararmaya ve sıkı bir yağmur yağmaya başlayınca, kiliseye gitti. Evinden yirmi dakikalık yürüyüş mesafesindeki Eski Vroon Kilisesi’nde kenardaki bir sıraya oturdu, ellerini kenetledi, yarım saat kadar içinden gelen sesi dinlemeye çalıştı. Ancak içinden ya da dışından gelen hiçbir ses onda bir endişe uyandırmadı, onu rahatsız etmedi.</p>

  <p class="block2">Hiç kimselerin bulunmadığı kiliseden ayrıldığı zaman kendisini böyle bir ziyareti hak etmiş görmenin ne kadar önemli olduğunu anladı. Hiçbir amacı ve beklentisi, yalanı dolanı olmadan, sahte bir umuda kapılmadan gidip bir sırada oturup kendisiyle baş başa kalmak rahatlatıcı bir şeydi. Bir sınavdı ve bunu başarmıştı.</p>

  <p class="block2">Fakat garip bir şey, o loş ortamdan çıktıktan sonra da kuvvetli ve kuşku götürmez bir şekilde içi aynı duyguyla doluydu. Sanki bir biçimde arınmaya benzer bir şey. Eve dönüşte iki akşam gazetesi satın aldı. İki gazetenin ilk sayfalarına da çocuğun fotoğrafını basmışlardı. Aynı fotoğraf ama değişik boyutlarda. Gamzeleri, yaygın bir gülüşü, hafif şehla bakışları ve öne doğru taranmış koyu renk saçları vardı. Kapüşonsuz ve kana bulanmamış olduğu için, onu neredeyse tanıyamayacaktı.</p>

  <p class="block2">Eve döndüğünde çocuğun isminin Wim Felders olduğunu, on altı yaşını daha birkaç gün önce doldurduğunu, Wegers Hazırlık Okulu’na devam ettiğini öğrendi. Her iki gazete de ayrıntılar, görevler, tahminler ve yorumlarla doluydu. Olay hakkındaki genel görüş belki de asıl, üçüncü sayfadaki üst başlıkla özetlenebilirdi:</p>

  <p class="block2">“KAÇAĞIN TEŞHİSİ KONUSUNDA LÜTFEN POLİSE YARDIMCI OLUN!”</p>

  <p class="block2">Ayrıca, polis suçluyu bulmayı başarabildiği taktirde verilecek cezanın ne kadar olacağı konusunda tahminler de yapılmıştı. Her şey değerlendirildiği zaman bu cezanın en az iki-üç yıl olabileceği yazılmıştı. Bir de buna aldığı alkol miktarını eklersek restorandaki işgüzar garsonlar sayesinde bunu saptamak hiç de zor bir şey değildi toplam cezayı beş-altı yıl olarak hesaplamak gerekir. Yani kısaca, alkollü araç kullanma, ağır trafik ihlali, ölüme sebep olma ve kaçma; her biri ayrı dava konusuydu.</p>

  <p class="block2">‘Demir parmaklıklar arkasında beş-altı yıl, kimin işine yarayacak?’ diye düşündü. Böyle bir gelişmeden kim memnun olabilir?</p>

  <p class="block2">Gazeteleri çöpe attı ve viski şişesine sarıldı.</p>

  <h2 id="sigil_toc_id_3">ÜÇ</h2>

  <p class="block10">&nbsp;</p>

  <p class="block2">Olayı izleyen ilk üç gece üst üste, rüyasında çocuğu gördü ama sonra unutur gibi oldu. Benzer durum gazeteler için de söylenebilirdi. Cuma, cumartesi, pazar günleri Wim Felders olayı konusunda geniş haberler vardı, ama pazartesi olduğunda, bunların yerini, polisin henüz hiçbir iz bulamadığı biçimindeki kısa notlar almıştı. Hiçbir görgü tanığı ortaya çıkmamış, hiçbir teknik delil saptanamamış vb. ne anlam ifade ediyorsa kısa haberlere rastlanıyordu. Genç bir çocuk, kim olduğu belirlenemeyen birisi tarafından otomobille çiğnenerek öldürülmüştü. Daha sonra fail, yağmur ve karanlığın sayesinde olay yerinden kaçmayı başarmıştı. Bunlar ta baştan beri bilinen şeylerdi, olayın üzerinden dört gün geçmesine rağmen hâlâ başka bir bilgi yoktu.</p>

  <p class="block2">Pazartesi günü işine geri döndü. Bir sıkıntı hissediyordu ama yaşamı kolaylaştıran bazı şeyler de yok değildi. Her şey bilinen, alışılmış izler üzerinde gidip gelirken bazı gariplikler de oluyordu. Gün boyu defalarca kendini şaşkınlık içinde, günlük yaşam ile korkunç olağandışı durumların arasındaki incecik perde konusunda düşünürken buluyordu. İncecik, delinip öbür tarafa geçilmesi inanılmayacak kadar kolay bir zar.</p>

  <p class="block2">İşgünü sona erdiğinde Löhr’deki hipermarkete gitti ve arabasının koltuklarına yeni bir kılıf aldı. Eski kılıfın rengine çok yakın bir takım bulmakta güçlük çekmedi. Sonra akşam karanlık basınca, bu esnek koltuk yüzlerini biraz zahmetli de olsa, garajın dışında arabasının koltuklarına geçirmeyi başardığında rahat bir soluk aldı, sanki en sonunda sığmağa ulaşmıştı. Hiçbir açık kapı kalmamıştı. Güvenlik stratejisi olarak düşündüğü her şeyi yapmıştı. Biraz şaşkınlık içinde, olayın üzerinden henüz bir hafta geçmeden her önlemin alınmış, tüm izlerin silinmiş olduğunu gördü. Kaderin belirlendiği saniyeler içinde perşembe gecesi gerçekleşen olayla ilgili olarak kendisini herhangi bir soruyla karşı karşıya bırakacak en küçük bir ipucu, en ufak bir işaret yoktu. O korkunç ve tamamen gerçekdışı saniyeler hızla yaşanıp bitmiş ve geçmişin karanlıklarına gömülmüştü.</p>

  <p class="block2">Derin bir soluk aldı, korkmuyordu, kendini idare edebilirdi, edebileceğini biliyordu. Bununla birlikte izleyebildiği bir iki gazete ve televizyon yayınında, polisin üzerinde çalıştığı bazı ipuçlarını elde ettiğini okumuş veya işitmişti, ama hepsi boş laftı bunların. Her zaman olduğu gibi, ellerinde gerçekte sahip oldukları belge ve bilgiden çok daha fazlası varmış izlenimi yaratmak üzere giriştikleri sıradan yanıltmalardı bunlar.</p>

  <p class="block2">Olay yerinde asfaltın kenarına, farları yanık olarak park edilmiş kırmızı Audi arabadan hiçbir yerde söz edilmiyordu yoksa tam anlamıyla hapı yutmuştu. Arabanın rengini, markasını kaydetmiş olan daha da vahimi plaka numarasını almış olan kimsecikler de yoktu ortada. O saatte orada duran bir arabadan hiç söz edilmiyordu, ama kendisi hendekteyken yoldan iki otomobil geçmişti. O sırada yolda duruyor olabilir miydi? Belki. Pek net anımsamıyordu. Tüm yaşadıkları arasında en iyi anımsadığı şey, oradan iki arabayla bir motosikletin geçmiş olduğuydu. Aslında karşı yönden Boorkhejm ya da Linzhuisen’den gelen arabada ki sürücünün onun Audi’sini görmesi gerekirdi; sadece o da değil, aynı yönde giden iki aracın da, farları yanık olarak yolun kenarında duran arabayı görmemesi mümkün müydü?</p>

  <p class="block2">Aklına hep buna benzer şeyler takılıyordu. Sadece birkaç saniye ya da yarım dakika akılda kalan sonra uçup giden anı kırıntılarıydı bunlar. İşin nereye varacağını söylemek, bilmek kolay değildi ama geceleri onun uykusunu kaçıran şeyler vardı kuşkusuz: Şu henüz ortaya çıkmamış, gizli tanık, bilgi ve belgeler.</p>

  <p class="block2">Medyada hiçbir haberin çıkmadığı son birkaç günün ardından, perşembe günü, yani olayın üzerinden bir hafta geçmişti ki, çocuğun anne, baba ve küçük kız kardeşinden, radyo, televizyon ve gazeteler yoluyla, şöyle bir çağrı duyuruldu: Olayın failinin, en azından vicdanının sesini dinleyerek ortaya çıkması...</p>

  <p class="block2">Yani: Suçunu itiraf et ve cezanı çek!</p>

  <p class="block2">Bu oyun, bu manevra da açıkça, polisin elinin kolunun nasıl kıskıvrak bağlı olduğunu ve kıpırdayacak yeri kalmadığını gösteriyordu. Hiçbir ipucu, hiçbir iz yoktu. Çocuğun annesini esmer, umulmayacak kadar derli toplu, kırk beş yaşlarında eli ayağı düzgün bir kadın televizyon kamerasının karşısında oturmuş tam gözlerinin içine bakarken gördüğünde, önce ani bir korkuya kapıldı ama görüntü ekrandan kaybolur kaybolmaz tekrar dengesini buldu. Aslında zaman zaman böylesi hücumlara uğrayacağını kabul etmeli, ancak her zaman bunlardan kurtulacak gücünün olacağını da bilmeliydi. Zayıf görünmemesi, moralini bozmaması gerekiyordu.</p>

  <p class="block2">Ş unu da bilmeliydi ki onda bu güç, bu kendine güven vardı.</p>

  <p class="block2">Yine de çocuğun annesiyle konuşabilmek, ‘Niçin?’ diye sorabilmek isterdi.</p>

  <p class="block2">‘Benim beş yıl hapiste yatmamın kime ne yararı olacak? Tamam, ben sizin çocuğunuzun ölümüne sebep oldum, bunun için tüm içtenliğimle özür dilerim ama bu bir kazaydı, ortaya çıkıp suçumu kabullenmemin kime ne yararı var?”</p>

  <p class="block2">Kadının ne cevap vereceğini merak ediyordu doğrusu. Ger çekten onu kınayacak bir şeyler bulabilir miydi? Bu bir kazaydı ve kazalarda suçlu aranmaz. Her şeyden önce kazaların aktörleri yoktur, kazalarda etkenler vardır, kontrolden çıkmış durumlar vardır.</p>

  <p class="block2">Akşama kadar, çocuğun ailesine imzasız bir mektup yazma fikriyle oyalandı. Ya da doğrudan telefon edip görüşlerini mi bildirseydi? Sonunda hepsinin riskleri olduğunu anladığı için bu tür düşünceleri kafasından attı.</p>

  <p class="block2">Olaydan on gün sonra Keymer Kilisesi’nde, kalabalık bir topluluk huzurunda yapılan Wim Felders’in cenaze törenine bir çelenk gönderme fikrinden de aynı nedenlerden ötürü caydı.</p>

  <p class="block2">Törene, çocuğun akrabaları ve dostlarından başka, Weger Hazırlık Okulu’ndan bir kısım öğretmen ve öğrencileri ve değişik trafik örgütlerinin temsilcileri de katıldı. Tüm bu haberleri ayrıntılarıyla Neuwe Blatt gazetesinin pazar günkü sayısında okudu ki, bunlar da olayla ilgili son haberler olsa gerekti.</p>

  <p class="block2">Pazartesi günü, hiçbir gazetede hiçbir haber bulamadı, bundan dolayı o gün kendini bomboş hissetti.</p>

  <p class="block2">Sanki bir şeylerini kaybetmişti.</p>

  <p class="block2">Tıpkı Marianne’in onu terk ettiği zamanki gibi hissediyordu. Hayretler içinde iki olay arasında bir paralellik kurmaya başlamıştı. Garip bir benzetmeydi ama yaşadığı iki önemli olay arasında bir bağlantı olmalıydı, çünkü son on günde yaşadığı korkunç olay da tüm varlığına egemen olmuştu. Beyninin her hücresine sinmişti. Panik duygusunu oldukça hızlı denetim altına almasına karşın olay hep kafasındaydı, sanki bir an gelecek, oradan patlayıp çıkacakmış gibi. Düşünceleri sürekli olarak otomobiliyle o gece eve dönüşüne takılı kalmıştı. Olay saniye saniye gözlerinin önündeydi; otomobilin çarpması, direksiyonun sarsıntısı, yağan yağmur, kollarında çocuğun ölü bedeni, çamurlu hendek, düşüncelerini gece gündüz meşgul ediyordu. Artık bunun etkisinden kurtulmaya başlamış olması, içindeki boşluk duygusunu artırıyor, bir şeyleri kaybetmiş gibi yaşıyordu. Bir çeşit boşluk işte. Çocukları olmadan yaşadıkları on bir yıllık evlilik gibi. İşte iki olay arasında çakışan noktalar buradaydı.</p>

  <p class="block2">O günlerde ilk kez ne kadar yalnız olduğunun farkına varmıştı. ‘Marianne beni terk ettiğinden beri benim için her şey anlamını yitirdi. Olayları yönlendiremiyorum, tam tersine onlara kapılıp gidiyorum. Varım ama yaşamıyorum,’ diye düşünüyor, düşünmeyi, ‘Niçin hâlâ kendime evlenecek bir kadın bulamadım? Niçin henüz böyle bir soru bile sormadım? Sanki birdenbire başka bir insan oldum. Peki ben kimim? Kimim ben?’ diye sürdürüyordu.</p>

  <p class="block2">Genç bir çocuğu arabasıyla ezip öldürdükten sonra da aynı tip düşünceler aklını kurcalamaya başlamıştı. Doğal ama aynı zamanda rahatsız edici bir şeydi. O yüzden kafasını fazla takmak istemedi. Bunu yapmak yerine durumun kötü yönlerini atlayıp bir defalık olsun iyi yönleri üzerinde hareket etmeye karar verdi. Henüz ‘pişmanlık’ sözcüğünün anlamını bile aklına getirmeden, konuyu kafasından atmak için, ilk iş olarak evine, akşam yemeğine bir kadın davet etti. Kadınla, bir öğle yemeği sırasında çalıştığı işyerinin yemek salonunda tanışmıştı. Salon çok kalabalıktı, yer darlığından ötürü tesadüfen aynı masaya oturmuşlardı. Onu daha önce görüp görmediğini anımsamıyordu, görmemiş de olabilirdi ama her neyse. Kadın davetini kabul etti.</p>

  <p class="block2">Adı Vera Miller’di. Kızıl saçlı, şen şakrak bir kadındı ve cumartesiyi pazara bağlayan o gece hayatında ilk kez birini öldürmüş olduğu tarihin üzerinden henüz üç hafta bile geçmeden, yaklaşık dört yıldan beri ilk kez bir kadınla sevişti. Ertesi gece bir kez daha seviştikten sonra, kadın ona evli olduğunu söyledi ve o, bu durumun kendisinden çok kadını etkilemiş olduğunu gördü.</p>

  <p class="block2">Pazartesi günü ise bir tehdit mektubu aldı.</p>

  <p class="block11">“Çocuğu öldürdüğünüzden buyana epeyce süre geçti. Vicdanınızın sızlamasını bekledim, ama sizin işlediğiniz suçun arkasında duramayacak kadar korkak ve cesaretsiz olduğunuzu anladım. Elimde, polise verdiğim taktirde derhal hapsi boylamanızı sağlayacak çok sağlam belgeler var. Suskunluğum on bin guldene mal olur, sizin durumunuzda ki biri için çekirdek parası. Buna rağmen parayı temin etmeniz için size bir hafta tam tamına yedi gün süre veriyorum. Hazırlıklı olun. Selamlar.”</p>

  <p class="block11">Bir Dost</p>

  <p class="block3">&nbsp;</p>

  <p class="block2">Küçük, italik kitap harfleriyle siyah mürekkep kullanılarak elle yazılmış bir mektuptu.</p>

  <p class="block2">Ardı ardına tam beş kez okudu.</p>

  <h2 id="sigil_toc_id_4">DÖRT</h2>

  <p class="block10">&nbsp;</p>

  <p class="block2">“Seni rahatsız eden bir şey mi var?” diye sordu Vera Miller yemekten sonra. “Keyifsiz gibi görünüyorsun.”</p>

  <p class="block2">“Hayır, yok bir şey.”</p>

  <p class="block2">“Emin misin?”</p>

  <p class="block2">“Boş ver,” dedi geçiştirmeye çalışarak. “Kendimi yorgun hissediyorum, galiba biraz da ateşim var.”</p>

  <p class="block2">“Yapabileceğim bir şey var mı demek istiyorum,” diye üsteledi kadın, çok ciddi bir yüzle ona bakarken elindeki şarap kadehini çevirip duruyordu.</p>

  <p class="block2">“Yok be güzelim...” diye gülmeye çalışırken sesinin çatallandığını fark etti ve bir yudum şarap içti.</p>

  <p class="block2">“Bu ilişkinin çok güzel başladığını söyleyebilirim,” dedi kadın. “Memnuniyetle sürmesini isterim.”</p>

  <p class="block2">“Tabii güzelim, bağışla beni, sadece kendimi biraz yorgun hissediyorum, seninle hiçbir ilgisi yok. Ben de senin gibi düşünüyorum, sürecek tabii, söz veriyorum.”</p>

  <p class="block2">Kadın gülümseyerek onun kolunu okşadı.</p>

  <p class="block2">“Çok iyi,” dedi. “Sevişmenin bu kadar güzel olduğunu neredeyse unutmuştum. Senin de dört yıldır hiçbir şey yaşamamış olman inanılır gibi değil, nasıl oluyor bu böyle?”</p>

  <p class="block2">“Seni bekledim,” dedi adam. “Yatalım mı, ne dersin?”</p>

  <p class="block2">Pazar sabahı kadın gider gitmez adam onu özlemeye başladı. Bütün bir gece küçük aralıklarla sevişmişlerdi. Tam da kadının belirttiği gibi, ikisinin de birbirinden bu kadar güçlü biçimde etkilenmiş olmasını açıklamak zordu. Yeniden yatağa girdi, başım yastığa gömdü, burnundan derin nefes alarak kadının kokusunu içine çekerken uyumaya çalıştı. Ama bütün çabası boşunaydı. İçinde büyük bir boşluk, korkunç bir tuhaflık vardı.</p>

  <p class="block2">İki kadın arasındaki fark, hayatta düşünülebilecek en büyük farktı. Biraz önce yatağında yatan kadınla evden çıkıp gitmiş olan kadın arasındaki fark. Sevilen bir kadın. Yeni bir kadın.</p>

  <p class="block2">Bir süre sonra uyumaktan vazgeçti. Gitti gazeteyi aldı, kahvaltısını yaptı, sonra tekrar mektuba döndü.</p>

  <p class="block2">Tabii ki gereksiz bir şeydi, mektubu ezberlemişti zaten, her cümlesini, her sözcüğünü, her harfini. Yine de iki kez daha okudu, parmaklarının arasında kâğıdının kalitesini değerlendirmeye çalıştı. Zarfla mektubun kâğıdı aynıydı ve kuşkusuz çok iyi kalitedeydi. Elde dövülmüş, kaim, değerli bir kâğıttı ve büyük olasılıkla kent merkezindeki seçkin kırtasiyecilerin birinden satın alınmıştı.</p>

  <p class="block2">İnce düşünülmüş bir ayrıntı olarak, zarf ve kâğıt açık mavi renkteydi. Zarfın üzerindeki pul bile sanki özenle seçilmişti. Disk atan kadın atlet motifiyle süslenmiş olan pul, özenle sağ üst köşeye yerleştirilmişti. Zarfın üzerindeki isim ve adres, mektuptaki yazı karakterinde, ince, sivri, hafif eğik bir el yazısıyla yazılmıştı, gideceği yerin altı çizilmişti.</p>

  <p class="block2">İşte hepsi bu kadar, söylenebilecek şey bu. Yani hiçbir şey ya da hiçbir şeye yakın. Yazanın cinsiyetini saptamak da olanaksız görünüyor. Bir tahminden öte olmasa da sanki bir erkek tarafından yazılmış, ama kadın da olabilir...</p>

  <p class="block2">‘On bin gulden...’ Pazartesi gününden beri belki yüz ellinci kez sordu kendi kendine: ‘Niçin sadece on bin gulden?’ Her neyse, azımsanacak bir para değildi ama yine de mektubu yazanın dediği gibi karşılanamayacak bir talep de değildi. Bu miktarın iki katından fazlası bankadaki hesabında mevcuttu. Sahip olduğu ev, diğer varlıkları, belki de on katını geçerdi. Tehditkâr mektubu yazan,1 sizin durumunuzdaki biri için’ ifadesini kullandığına göre, onun yaşam koşullarını ve ekonomik durumunu bilen biri olmalıydı.</p>

  <p class="block2">Öyleyse, niçin on bin gulden ile yetiniyordu? Belki kolayca göz ardı edilecek bir miktar değildi ama yine de ucuz bir fiyattı. Sorunla karşılaştırıldığında çok makul bir miktar bile denebilirdi.</p>

  <p class="block2">Mektubu yazanın iyi eğitim görmüş bir kişi olduğu belliydi. El yazısı düzgün ve göz alıcıydı, hiçbir yazım hatası yoktu, cümleleri kısa-açık-netti. Mektubun muhatabı anlamalıydı ki anlamak zorundaydı daha yüksek miktar para talebinde bulunabilirdi. Suskun kalmasının fiyatı çok düşüktü.</p>

  <p class="block2">Dönüp dolaşıp bu sonuca varıyordu. Daha sonra, bu oldukça mantıklı çizgide ne kadar da kolay muhakeme yürüttüğünün hayretle farkına vardı. Mektup bir bomba gibi düşmüştü ama gerçeği kabul edip buna alışmaya başlar başlamaz bu mantığa uygun sorularla uğraşır olmuştu.</p>

  <p class="block2">Bütün hafta boyunca ve şu an, şu pazar günü öğleden sonrasında, hep aynı soru vardı zihninde:</p>

  <p class="block2">Niçin sadece on bin gulden?</p>

  <p class="block2">Ne demek oluyor bu? Yalnız ilk ödeme mi on bin gulden?</p>

  <p class="block2">Kim bu kişi? Kendisini gören ve şimdi olayın ve ölen çocuğun ölüsü üzerinden para kazanma şansını ele geçirdiğini hesaplayan kim?</p>

  <p class="block2">Motosiklet sürücüsü mü yoksa orada olay yerinde çocuğun cansız bedeni kucağında, hendeğin içinde dururken geçen iki arabadan birinin şoförü mü? Asfaltın üzerindeyken onu gören olmuş muydu?</p>

  <p class="block2">Başka olasılıklar var mıydı? Bilemiyordu.</p>

  <p class="block2">Tüm olasılıkların yanında, onu arabasının, kırmızı Audi’nin ele verdiğini gittikçe daha fazla düşünmeye başlamıştı. Birisi, yolda garip bir şekilde duran arabayı görmüş, plaka numarasını aklında tutmuş, polis kayıtlarından sahibinin kimliğini çıkartmış olabilirdi.</p>

  <p class="block2">İşin böyle gelişmiş olacağına giderek daha çok inanıyordu. Ta ki kafasında korkunç bir fikir şimşek gibi çakıncaya değin, diğer tüm olasılıkları yok sayacak kadar inanmıştı buna.</p>

  <p class="block2">Bu, o gece çocuğun yanında bir başka arkadaşının daha olma olasılığıydı. Örneğin iki genç, yol boyunca giderlerken sadece biri düşüp kafasını beton boruya çarpmış olabilirdi.</p>

  <p class="block2">Ya da belki biraz ilerisinde, beton borunun birkaç metre ötesinde baygın yatan kız arkadaşı... Ama hayır olamaz, çünkü şehirdeki kız arkadaşından dönmekte olduğunu gazetelerden okumuştu. Başka bir arkadaşı ya da tesadüfen aynı yöne gitmekte olan herhangi bir kimse? Karanlıkta fark edilemeyen baygın biri ya da kucağında, başından akan kan kapüşonuna damlayan çocuğun ölüsünü taşıyan adamı görünce korkudan şoka girip dili tutulmuş biri... Neden olmasın?</p>

  <p class="block2">Zamanla böyle bir olasılığın söz konusu olamayacağına kanaat getirmesine rağmen ilk bakışta korkunç bir senaryoydu bu tabii, kafasından atmaya çalıştı hemen. Zaten nereden baksan kolay rastlanamayacak, mantıksız olan bu tüyler ürpertici bir o kadar da gerçek dışı olasılığı pratik olarak da aklından çıkarmalıydı. Olay gecesi onu kimin gördüğü ya da o kişinin olayla ilgili bilgiyi tam tamına nasıl elde ettiği hiç önemli değildi. Önemli olan bunun dışındaki sorular, dikkat isteyen ve üzerinde durulması gereken sorulardı.</p>

  <p class="block2">Peki, kararı ne olmalıydı?</p>

  <p class="block2">Meselenin böylece kapanacağına güvenebilir miydi?</p>

  <p class="block2">Yani on bin guldeni bir defa ödeyecek, sonra hiçbir şeyi kendine dert etmeyecek.</p>

  <p class="block2">İşte, düğüm burada, mektubu yazan adamın ya da kadın parayı alıp iç ettikten birkaç ay belki birkaç yıl sonra yeniden daha fazlasını talep etmeyeceğinden nasıl emin olabilir?</p>

  <p class="block2">Ya o kişi, hem parayı alır hem de bunu polise gidip bildiklerini anlatırsa?</p>

  <p class="block2">Bunun garantisini verebilir mi, böyle bir garanti nasıl olur?</p>

  <p class="block2">İşte bu soru en ağırlıklı soruydu, yoksa durumun imkânsızlığını mı kabul etmeliydi? Oyunu kaybettiğini kavrayarak kendisinin polise telefon etmesinin zamanı gelmiş miydi?</p>

  <p class="block2">Teslim mi olacaktı?</p>

  <p class="block2">Pazar gecesine kadar bu sorulara kesin bir yanıt bulamamıştı. Yalnız cuma günü bankaya gitmiş, henüz kesin bir karara varamamış olmasına rağmen hesabından on bir bin gulden çekmişti.</p>

  <p class="block2">Bütün kapıları açık tutmak gerekirdi.</p>

  <p class="block2">Cumartesi günü kadınla yaptığı konuşma geldi aklına:</p>

  <p class="block2">“Bu ilişkiden kocana söz ettin mi?” diye sormuştu, deniz kenarında yaptıkları gezintiden sonra tam arabaya binecekleri sırada.</p>

  <p class="block2">“Hayır,” diye yanıtlamıştı kadın, örgü beresinin içinde topladığı saçlarını bırakırken. Elleriyle saçlarını düzeltiyordu. Adamın, onun zaman kazanmak için yaptığını sandığı bir hareketle saçlarını silkeledikten sonra devam etti. “Başlangıçta seninle ne kadar ciddi olacağımızı kestiremiyordum... Oysa şimdi biliyorum. Fakat onunla konuşmaya henüz fırsat bulamadım. Zamanın ve mekânın uygun düşmesi gerek.”</p>

  <p class="block2">“Bundan emin misin?”</p>

  <p class="block2">“Evet.”</p>

  <p class="block2">“Yani ondan boşanmak istiyorsun?”</p>

  <p class="block2">“Evet.”</p>

  <p class="block2">“Niçin çocuğunuz yok?” “Ben istemedim.”</p>

  <p class="block2">“Kocandan mı yoksa genel olarak mı istemiyorsun?”</p>

  <p class="block2">Kadın, ‘boş ver’ dercesine başını salladı. Adam onun bu konuda konuşmak istemediğini anladı. Dalgalı denize bakarak bir an sessiz kaldılar.</p>

  <p class="block2">“Evleneli sadece üç yıl oldu, baştan yanlış, aptalca bir şeydi.”</p>

  <p class="block2">Adam, anladım, der gibi başını salladı. “Ne işle meşgul?” diye sordu.</p>

  <p class="block2">“Şu an işsiz. Zinders firmasında çalışıyordu. Firma iflas etti.”</p>

  <p class="block2">“Tatsız,” dedi adam.</p>

  <p class="block2">“Keyifli olduğunu hiçbir zaman söylemedim ki,” dedi kadın, gülerek. Adam, omzundan tutarak onu kendisine doğru çekti.</p>

  <p class="block2">“Kuşkular içinde olman boşuna değilmiş.”</p>

  <p class="block2">“Yok, hayır, artık onunla yaşamak istemiyorum, zaten hiçbir zaman istemedim.”</p>

  <p class="block2">“Niçin evlendin öyleyse?”</p>

  <p class="block2">“Bilmiyorum.”</p>

  <p class="block2">“O halde benimle evlen.” dedi, adam. Pek düşünmeden ağzından kaçmıştı bu söz ve aynı anda gerçekten çok ciddi olduğunu anlamıştı.</p>

  <p class="block2">“Oh be...” diye gülerek yanıtladı kadın, “İki defa birlikte olduk ve şimdi ‘evlenelim mi’ diye soruyorsun bana. Haydi, daha önce kararlaştırdığımız gibi önce senin evine gidelim de bir şeyler yiyelim.”</p>

  <p class="block2">Adam bir an düşündü.</p>

  <p class="block2">“Belki de daha iyi olur,” dedi. “Tabii ya, sen haklısın, ben de kurt gibi açım.”</p>

  <p class="block2">Gecenin geri kalan kısmında evlenme teklifini bir daha tekrarlamadı ama geriye de almadı. Kesin bir tavır almadan ve bir yorumda bulunmadan bir süre için konunun askıda kalmasının iyi olacağını düşündü. Aralarında koşulsuz olarak var olan ve onları birbirine bağlayan bağın gerilmesine gerek yoktu. Vera’nın da buna bir itirazı olmadığını görüyordu. O da hemen hemen aynı şeyi hissediyordu.</p>

  <p class="block2">Bir tür sır, aralarında bir ittifaktı bu.</p>

  <p class="block2">Ve sonra aşk kuyusuna dalmışçasına seviştiler.</p>

  <p class="block2">Anlaşılır gibi değil, anlaşılacak şey değil.</p>

  <p class="block2">Kader nasıl birdenbire yön değiştiriyor, tüm alışkanlıklarımız, tüm mantığımız, tüm yaşam tecrübelerimiz nasıl böyle tepetaklak olabiliyor? Nasıl?</p>

  <p class="block2">Hem de sadece birkaç hafta içinde... Önce o korkunç perşembe gecesi yaşananlar, sonra Vera Miller ve aşk; olacak iş değil, anlamak mümkün mü?</p>

  <p class="block2">Pazar gecesinin sonraki saatlerinde, daha çok kanepede uzanmış yatarken tek bir mum ışığının altında, bir uçtan diğer uca fırlatıldığını düşünüyordu. Bir yanda, sallanan, dönen ve bin parçaya bölünmüş bir gerçeklik algılamasıyla dolu duygular, diğer yanda kendi durumunun sakin ve mantıksal bir değerlendirmesi. Birbirleriyle bağlantısı, ilişkisi olmayan mantık ve duygular.</p>

  <p class="block2">Bütün bunlara rağmen telaş etmemeye karar verdi. Sürüp giden bir gerçek vardı ve bu gerçeğin karşısında duygularını denetlemekte oldukça başarılıydı. Sadece bakış açısı, perspektifi değişikti.</p>

  <p class="block2">Nikel paranın ön ve arka yüzü yazı tura gibi, diye düşündü. Sanki akım yönünü aniden değiştiren elektrik anahtarı gibi. Her gün karşılaşılan ve anlaşılamayan, yaşamla ölüm ve ikisi arasındaki incecik zar gibi. O denli tuhaf.</p>

  <p class="block2">Radyoda gece saat on bir haberlerini dinledikten sonra mektubu tekrar eline aldı, gidip yazı masasının başına oturmadan önce bir kez daha okudu. Orada, karanlıkta bir süre öylece durdu ve düşüncelerinin serbestçe akmasını bekledi. Başlangıçta üzerinde yoğunlaştığı iki seçenek olmasına rağmen kafasında hızla üçüncü bir alternatif olgunlaşmaya başladı. Bir üçüncü yol ona daha cazip göründü. Bunun artı ve eksilerini tartma çabası içinde orada epey uzunca kaldı.</p>

  <p class="block2">Yine de bir seçim yapmak için erkendi, çok erkendi. ‘Bir Dost’tan ek talimat almadığı sürece beklemek dışında yapabileceği daha iyi bir şey yoktu. Pazartesi gününün postasından ne çıkacak, görelim bakalım, diye düşündü.</p>

  <h2 id="sigil_toc_id_5">BEŞ</h2>

  <p class="block10">&nbsp;</p>

  <p class="block2">Yirmi dakika erken gelmişti. Kentin kıyısındaki bu ıssız park yerinde arabasının içinde oturmuş beklerken talimatları bir kez daha okudu. Gerekli bulduğu için değil, zaten bütün gün onları okumuştu, yalnızca zamanı doldurmak için.</p>

  <p class="block11">Paralar: 100 ‘lük ve 50 ‘lik gulden banknotlar halinde ayrı ayrı plastik torbalara sarılıp bir Boodwick Supermarket poşetine konacak.</p>

  <p class="block11">Yer: Dikken golf sahasının yanında Trattoria Commedia dışında.</p>

  <p class="block11">Zaman: Salı günü saat tam 18:00 ‘de.</p>

  <p class="block11">Uygulama: Bara git otur. Bir bira ısmarla, birkaç yudum iç, yaklaşık beş dakika sonra tuvalete git. Para poşetini bul, onu güzelce kağıt havlulara sardıktan sonra çöp sepetine bırak. Tuvalette senden başkaları varsa onların gitmesini bekle. Sonra tuvaleti terk et, doğru park yerine git, arabana bin ve uzaklaş.</p>

  <p class="block3">&nbsp;</p>

  <p class="block2">Hepsi bu kadar.</p>

  <p class="block2">Önceki gibi aynı cins kâğıt, aynı yazı stili, tahminen aynı kalem kullanılmış. İmza da aynı: Bir Dost. Hiçbir tehdit yok. Korkaklığıyla ilgili hiçbir yorum yok. Sadece gerekli görülen talimatlar var. Daha basiti olamazdı.</p>

  <p class="block2">Saat on sekize iki dakika kala yan camı yukarıya kaldırdı ve arabadan çıktı. Restorandan oldukça uzağa, çıkışa yakın bir yere park etmişti. Binadan elli metre uzaklıktaki çakıllı yolu, rüzgârlı havada acele etmeden ama seri adımlarla yürüdü. Bina tek katlı, cephesi koyu renk dökme taş kaplı, L harfi şeklinde bir binaydı. Pencerelerin dış kenar koruyucuları siyah metal ile çerçevelenmişti. Jakaranda<sup class="calibre1"><sup class="noteref" id="back_note_2"><a class="calibre2" href="../Text/index_split_009.html#note_2" title="2">2</a></sup></sup> taklidi kapıyı iterek içeri girdi.</p>

  <p class="block2">İçeride pek kimse görünmüyordu ama ikram edilecek çok cazip şeyler vardı. Daha önce hiç buraya gelmemişti, özellikle golf oyuncularının tercih ettiği bir yer olmalıydı ki, bu iğrenç sonbahar havası da onlar için pek uygun sayılmazdı. Bar hemen sol taraftaydı, kırk yaşlarında bir kadın tek başına oturmuş Önünde yeşil renkli bir içki ve bir akşam gazetesi eşliğinde sigara içiyordu. O içeri girdiğinde başını kaldırıp baktı ama hemen gazetenin daha ilginç olduğuna karar verdi.</p>

  <p class="block2">Bir yere oturmadan önce salona şöyle bir göz gezdirdi. Sağa ve sola dik bir açı yapan salondaki masaların çoğu boştu. Yalnız başına bir adam bir makarna tabağına yumulmuştu. Açık bir şöminede hafif bir ateş yanmaktaydı, iç döşemede koyu kahve, kırmızı, yeşil renkler egemendi ve gizli bir hoparlörden bir piyano sonatının kısık sesi geliyordu. Poşeti ayaklarının arasına yere koydu ve saçı at kuyruğu, kulağında küpesi olan genç barmene bir bira ısmarladı.</p>

  <p class="block2">“Çok rüzgârlı, değil mi?” diye sordu barmen.</p>

  <p class="block2">“Lanet olsun,” diye yanıtladı. “Bu akşam çok tenha burası.”</p>

  <p class="block2">“Haklısın,” dedi barmen.</p>

  <p class="block2">Kadınsı görünümlü uzun bir bardağa konmuş birasını aldı.</p>

  <p class="block2">Parasını ödedi ve yarısına kadar içtikten sonra tuvaleti sordu. Şöminenin bulunduğu tarafı işaret eden barmene teşekkür etti, poşeti aldı ve o yöne doğru gitti.</p>

  <p class="block2">Yoğun bir temizlik ve lavanta kokusunun hakim olduğu tuvalette kimseler yoktu. İki lavabo arasına konmuş çöp sepeti üçte bir seviyesine kadar kullanılmış kâğıt havluyla doluydu. Kendi Boodwick poşetini onların üstüne bastırdı ve daha sonra havluluktan teker teker çektiği kâğıtları buruşturarak paketi örtecek şekilde sepete attı. Her şey talimatlara uygun olmalıydı. İşlem on saniyede tamamlandı. On saniye daha orada kaldı ve lavabonun üzerindeki biraz yıpranmış aynada hafif bir şaşkınlıkla kendi suratına baktı. Sonra dışarıya çıktı. Geçerken barmeni başıyla selamladı ve arabasına doğru yürüdü. Havada yaygın, donmuş demirimsi pırıltılar uçuşuyordu.</p>

  <p class="block2">‘Tereyağından kıl çeker gibi,’ diye düşündü, arabasında tekrar direksiyonun başına otururken. ‘İnanılmaz, zalim bir kıvraklıkla hallettim.’ Sonra torpido gözünü açıp dürbünü çıkardı.</p>

  <p class="block2">Tam tamına altı dakika otuz saniye geçmişti.</p>

  <p class="block2">Restorandan çıkıp gelen adam otuz yaşlarında kadardı. Sağ elinde poşeti, sol elinde fütursuzca salladığı bir çift araba anahtarını taşıyan, uzun ince birisi. Kendi arabasının bulunduğu yerden en çok yirmi metre kadar uzakta park edilmiş eski bir Peugeot arabaya gittiği besbelliydi. Koca park yerinde topu topu beş araba vardı.</p>

  <p class="block2">Adam henüz kapıyı açmamıştı ki onun ne kadar amatör biri olduğu konusunda bir ipucu yakaladı. Yani biraz oyalan, etrafı kolaçan et ve sonra poşet elinde hızla arabaya... Kendisine ciddi bir rakip olamayacağını anladı. Her şeyden önce rakibi onun çapı konusunda çok büyük yanılgı içindeydi.</p>

  <p class="block2">Adamı tam kapı kilidine anahtarı soktuğu sırada yakaladı.</p>

  <p class="block2">“Affedersiniz,” dedi, “bir şey düşürdünüz sanıyorum.”</p>

  <p class="block2">Yumruğu sıkılı sol elini adamın yüzünden yarım metre uzakta tuttu. “Ne diyorsun?” dedi adam.</p>

  <p class="block2">Park yerine ve çevreye çabucak bir göz attı. Her geçen saniye hava daha da kararıyordu. Etrafta kimseler yoktu. Diğer elindeki dürbünü bütün kuvvetiyle adamın kafasına vurdu. Sol kulağının biraz arkasına isabet etmişti. Adamın sesi soluğu kesildi, kollan gövdesinin altında yüzükoyun toprağa düştü. Ensesini nişanlayarak bir kez daha tereddütsüz vurdu. Kısa bir inilti duyuldu, eğer daha o ilk darbede ölmemişse bile şimdi kesinlikle ölmüştü. Başından kan sızıyordu. Dikkatli bir şekilde, hâlâ adamın elinde duran araba anahtarlarını ve para poşetini aldı, doğruldu, etrafına baktı.</p>

  <p class="block2">Hiçbir canlı görünmüyordu, sadece karanlık ve ıssızlık. Birkaç saniye soluklandıktan sonra adamın ayaklarından tutarak, onu park yerini çevreleyen bakımsız çalıların arasına çekti. Yerde geniş bir iz kalmıştı ama yağmurun onu silip süpüreceğini düşündü. İki adım geri çekildi ve birkaç metre uzaktan bile hiçbir şeyin seçilemediğine karar verdi. En azından ne aradığını ya da aranacak özel bir şey olup olmadığını bilmeyenler için öyleydi.</p>

  <p class="block2">Durumdan memnun bir şekilde başını salladı ve kendi arabasına geri döndü. Ceset kimsenin ayağına dolanmadan önce birkaç gün geçse hiç de fena olmazdı, hatta ne kadar geç olursa o kadar iyi olurdu. Dürbünü bir gazete ile sararak para poşetinin içine yerleştirdi.</p>

  <p class="block2">Arabayı çalıştırdı ve oradan uzaklaştı.</p>

  <p class="block2">O ıssız beton yolu geçtikten sonra, Boorkhejm’e doğru giden anayola girip yarım saat sonra evine ulaşarak mutfağında sıradan bir kadehe doldurduğu bir duble Glenalmond viskiyi yutuncaya kadar, sık, koyu renkli saç ve sakalıyla maviye çalan gözlüklerini değiştirmeye zamanı olmamıştı. Olaydan önce doping olur düşüncesiyle aldığı Sobron tabletlerine şükran duydu. Hafif mavi çizgili bu harika kapsüller sayesinde bütün bir öğleden sonra kararlı ve inanılmaz dengeli bir bilinç düzeyinde kalmayı başarabilmişti. Daha önceki günlerde de bunu denemişti, insanın ruhsal dengesinin bu tür ilaçlara ihtiyacı olduğuna, bunun hiç de olumsuz bir yanı bulunmadığına kesin olarak inanıyordu.</p>

  <p class="block2">İçkisini içip bitirdi, sonra gevşemek için uzun bir köpük banyosu yaptı.</p>

  <p class="block2">Daha sonra da Vera Miller’e telefon etti.</p>

  <p class="block3">&nbsp;</p>

  <h1 class="block12" id="sigil_toc_id_6">II</h1>

  <p class="block10">&nbsp;</p>

  <h2 id="sigil_toc_id_7">BİR</h2>

  <p class="block10">&nbsp;</p>

  <p class="block2">Cesedi Andreas Fische adında birisi buldu. Perşembe günü öğleden sonraydı. Fische, Dikken yakınlarında Windemeer Caddesi’nde oturan ablasını ziyarete gitmişti. Ablası da, söz aramızda bir içim suydu, ama davul dengi dengine çalar, o da çok zengin bir avukatla evlenmeyi başarmıştı ve Trattoria’nın kenarından kestirmeden park yerine geçerken, tuvalet ihtiyacı için durduğu anda çalıların arasında bir şey olduğunu fark etti.</p>

  <p class="block2">Çişini yaptıktan sonra etrafına bakındı. Çalıların dikenli dallarını hafifçe eğip baktığında orada bir insan cesedinin yatmakta olduğunu gördü.</p>

  <p class="block2">Fische yaşamının değişik zamanlarında birkaç kez ölü görmüştü. İlk andaki merakı biraz yatıştırdıktan sonra daha pratik bir davranışla doğrudan faaliyete geçti. Bu yarı karanlık ıssız park yerinde kimse olup olmadığını kontrol ettikten sonra, çalıları biraz daha araladı yerdeki yumuşak toprakta bir iz bırakmamaya özen göstererek cesede daha yakından baktı.</p>

  <p class="block2">Oldukça genç, uzun boylu bir adam, kollan başının üzerinde, koyu yeşil bir ceket ve ayağında sıradan bir mavi kot pantolonla serbestçe uzanmış, yüzükoyun yatmakta. Yüzünün yukarıya bakan yarısı kurumuş kan izleriyle kaplı. Fische, birinin onu, ağır, sert bir cisimle kafasına vurarak öldürmüş olabileceğini tahmin etti. Gayet basit, birkaç yıl önce de buna benzer bir şey görmüştü.</p>

  <p class="block2">Yakınlarda kimsenin olup olmadığını bir kez daha gözledikten sonra eğildi ve cesedin ceplerini kurcalamaya başladı.</p>

  <p class="block2">Sonucun pek verimsiz olduğunu anlamakta gecikmedi. Cesetle arasında iki yüz metre mesafe varken bile bunu bilmeliydi. Kredi kartı olmayan yıpranmış bir cüzdanın içinde kırk gulden ki, lafı bile edilmez. Neredeyse boş sayılacak bir sigara paketi ve bir çakmak. Üzerinde dört anahtarın takılı olduğu bir anahtarlık ve bir ilaç firmasının reklam kuponu. Hepsi bu kadardı. Paralardan başka her şeyi bir çöp kutusuna attı ve süratle ekonomik durumunun hesabını yaptı. Sonucun hiç de kötü olmadığını saptadı. Ablasından borç aldığı yüz guldenle birlikte, bara gidip felekten bir gece çalabilme imkânı doğmuştu. Denetim altına alınmış bir hoşnutluk içinde on iki numaralı hattın tramvayına atlayıp kent merkezinin yolunu tuttu. Biletsiz, kaçak tabii. Andreas Fische otuz yıldan beri tramvaylara kaçak binerdi.</p>

  <p class="block2">Maar Meydanı'nın kuzey kıyısındaki Klejne Hans’ın Pub’ı en çok tercih ettiği salondu. Parası olduğu akşamlar çoğunlukla burada vakit geçirirdi. O hafif yağışlı kasım ayı perşembesinde ayakları onu yine oraya sürükledi. Salona girdiğinde kimse yoktu, saat ancak 18:00 olmuştu. Bir süre uzun masaların birinde bir bardak bira ve bir kadeh şnapsla yalnız başına oturdu. Orada olabildiğince yavaş demlenirken cesedin ceplerinden yürüttüğü sigaralardan tüttürdü ve bir yandan da bir an önce polise ihbarda bulunmanın doğru olup olmayacağını düşünüp durdu. Eskilerin dediği gibi, her vatandaşın vatandaşlık görevleri vardır. Sorumluluklarını anımsamaya çalışırken birkaç yakın arkadaşı çıkageldi, böylece Fische de sorumluluğunu geleceğe erteledi. ‘Telaşlanmanın alemi yok,’ diye düşündü. ‘Tanrı kimseyi telaş içinde yaratmadığı gibi ölen de ölmüştür, hiçbir şekilde tekrar canlanamaz.’</p>

  <p class="block2">Aynı gece saat bir sıralarında Fische, Armasten Sokağı’nda, bekârların kaldığı otel odasındaki yaylan çökmüş yatağına kendisini attığında, hâlâ oradan oraya atlayan düşüncelerle doluydu ama bunlar ne Dikken taraflarında ıssız bir park yerindeki ceset ne de onun kurumuş kalmış vicdanından bir şey talep eden seslerdi.</p>

  <p class="block2">Ertesi gün cumaydı; yağmurlu, pis bir hava vardı. Fische kendini yorgun ve halsiz hissettiği için odasından çıkmadı. Bu nedenle ancak cumartesi öğleden sonra, Merkez Gar’a gidip yarı otomatik telefonların birinden, polise telefon ederek bir ihbarda bulunmak istediğini söyledi. Tabii, memnuniyetle bildirebilirdi ama karşılığında on para bile beklememesi gerektiğini bilmeliydi. Fische çabucak nasıl bir tavır alacağını belirledi, sonra vatandaşlık duygusu kabardı ve para mara düşünmeksizin gördüklerini anlattı. “Dikken taraflarında golf sahasının yakınındaki park yerinde, ismi ne Tanrının cezasıysa, şimdi aklıma gelmiyor işte, o restoranın yakınında, oradan alınması gereken bir ceset var,” dedi, “Yanılmıyorsam, öldürülmüş.”</p>

  <p class="block2">Polis, kimlik, adres ve benzeri şeyleri sormaya başladığında ahizeyi çoktan yerine koymuştu bile.</p>

  <p class="block2">“Cinayet ne zaman işlenmiş?” diye sordu komiser Reinhart. “Tahmin etmek zor,” dedi Meusse, “Henüz kesin bir şey söyleyemeyeceğim.” “Tahmini olarak,” diye ısrar etti Reinhart.</p>

  <p class="block2">“Hımm,” dedi Meusse ve büyük mermer masanın üzerindeki cesede bir göz atarak. “Üç-dört gün.”</p>

  <p class="block2">Reinhart, parmak hesabıyla geriye doğru saydı. “Yani, salı veya çarşamba günü, öyle mi?” “Salı,” dedi Meusse, “tam bir tahmin almak istiyorsan.” “Çok bitkin görünüyor,” dedi Reinhart.</p>

  <p class="block2">“Ölmüş yahu,” dedi Meusse. “Bir de yağmurun altında kalmış.” “Tabii, tabii,” dedi Reinhart.</p>

  <p class="block2">“Görevli araştırmacı, dışarı çıkmayı gerekli görmez sanırım.” “Herhalde,” dedi Reinhart. “Sadece iki darp var, değil mi?”</p>

  <p class="block2">“Bir tanesi de yeterli olabilirdi,” dedi Meusse ve eliyle dazlak kafasını okşadı. “İnsan nereye vuracağını bilirse.”</p>

  <p class="block2">“Katil iyi biliyordu mutlaka.”</p>

  <p class="block2">“Herhalde,” dedi Meusse, “doğal olarak çoğunlukla oralara vurulur. Enseden şakaklara doğru. İkinci darbe... Tam enseye... Bu da ilginç. Tam profesyonelce, boyun omurgasına böyle bir darbeyle bir atı bile öldürürsün.”</p>

  <p class="block2">“Anlıyorum,” dedi Reinhart.</p>

  <p class="block2">Meusse, köşedeki lavaboya gidip ellerini yıkadı. Reinhart masanın yanında kalıp cesedi incelemeye devam etti. Tahminen otuz yaşlarında bir adam, belki biraz daha genç. Oldukça cılız ve oldukça uzun boylu. Meusse, bir seksen altı olduğunu bildirmiş. Giysileri bir başka masada duruyor, alelade giysiler: Mavi kot pantolon; ince, oldukça yıpranmış, yarı uzun, rüzgârlık kumaşından bir ceket; açık mavi olduğu anlaşılan, yer yer hâlâ öyle görünen bir yün kazak; kahverengi, basit yelkenci ayakkabıları.</p>

  <p class="block2">Hiçbir kimlik belgesi yok; cüzdanı, anahtar vesaire, kişisel hiçbir eşyası mevcut değil. Birinin ceplerini boşalttığı açıkça görülüyor. Çok daha açık olan bir şey varsa, o da birinin başına ve boynuna sert bir cisimle vurup onu öldürmüş olduğu.</p>

  <p class="block2">‘Evet,’ diye düşündü Reinhart. ‘İşte yine başa döndük.’</p>

  <p class="block2">Meusse, boğazını temizlemek ister gibi öksürdü ve Reinhart onu yalnız bırakması gerektiğini anladı. Ayrılmadan önce son bir kez cesedin yüzüne baktı,</p>

  <p class="block2">İnce uzun beden, ince dudaklı, geniş bir ağız, saçlar uzun, kulaklarının üzerinden çekilerek ensede at kuyruğu biçiminde toplanmış. Koyu renk kısa sakal ve sol gözün altında küçük bir yara izi. Tanıdık birisine benziyor.</p>

  <p class="block2">‘Ben bu adamı daha önce görmüş gibiyim,’ diye düşündü Reinhart.</p>

  <p class="block2">Sonra Adli Tıp’ı terk edip Emniyet Müdürlüğü binasına gitti.</p>

  <p class="block2">Cinayet Masası Müfettişi Ewa Moreno, fotoğrafları dosyasına geri koyup onları masanın karşısında oturan Reinhart’a doğru itti.</p>

  <p class="block2">“Hayır,” dedi kadın müfettiş, “Kayıtlarımızda böyle biri yok. Ayrıca, son hafta içinde bize bildirilen sadece üç kayıp kişi var. Löhr’deki Düşkünler Evi’nden kaçmış yaşlı bir kadın ve evinden kaçan on beş yaşında bir erkek çocuğu.”</p>

  <p class="block2">Rooth, ağzındaki kek parçasını çiğnemeyi bıraktı ve:</p>

  <p class="block2">“Üçüncü?” dedi. “Üç kişi demiştin.”</p>

  <p class="block2">“Evet, haklısın,” diye onayladı Moreno. “Ancak üçüncüsü bir yılan, onu hiç hesaba katmasak daha iyi olur.”</p>

  <p class="block2">“Yılan mı?” diye sordu Jung.</p>

  <p class="block2">“Daha doğrusu, Yeşil Afrika Engereği,” diye açıklama yaptı Moreno. “Pazartesiyi salıya bağlayan gece, Kellners Sokağı’nda ki bir apartman dairesinden kaçmış. Sahibinin bildirdiğine göre çok tehlikeliymiş ama uslu bir yılanmış. Kayıp ilanım veren kişinin dediğine göre Betsy adındaki bu yılan bir insanı birkaç saniye içinde öldürebilirmiş.”</p>

  <p class="block2">“Betsy mi dedin?” diye tekrarladı Rooth. “Bir süre önce Betsy adında bir kız arkadaşım vardı. Ama o pek uslu sayılmazdı. O da bir yerlere kaybolmuştu... “</p>

  <p class="block2">Reinhart kısa kesmek isteyen bir tavırla piposunu masanın kenarına vurdu. “Aydınlatıcı bilgiler için teşekkür ederim. Sanırım bu kadarı yeter, nasıl olsa tropik yılanlar bu soğuk iklime uzun süre dayanamaz. Hem artık birileri biraz da bizim kafasına vurularak öldürülmüş olan genci düşünse. Eğer Meusse haklıysa... “</p>

  <p class="block2">“Meusse her zaman haklıdır,” diye araya girdi Rooth.</p>

  <p class="block2">“Sözümü kesme,” dedi Reinhart. “Meusse’nin dediğine göre maktul orada salı gününden beri yatıyormuş. Oysa çoğunlukla birkaç güne kalmadan, tabii eğer yakınları varsa, birileri çıkar telefon edermiş.”</p>

  <p class="block2">“Tabii ama onu tanıyan yakın birileri varsa,” diye pekiştirdi Moreno.</p>

  <p class="block2">“Yalnız yaşayan yaşlıların ölüsü bazen altı ay sonra bulunuyor,” dedi Jung.</p>

  <p class="block2">“Maalesef, zamanımızda durum bu,” diye hayıflandı Reinhart. “Sadece moruklar için de değil. Geçenlerde gazeteler Göslingen taraflarında bir kadının ölümünden iki yıl sonra hâlâ emekli maaşını almaya devam ettiğini yazdı. O, aşağıda patates mahzeninde ölü halde yatarken maaşı banka hesabına yatırılıp dururmuş. Ya işte böyle, muhteşem bir dünyada yaşıyoruz. Jung, söz konusu o restoran hakkında neler duydun?”</p>

  <p class="block2">Jung not defterini çıkardı.</p>

  <p class="block2">“Orada çalışanlardan sadece ikisiyle konuştum,” diye açıkladı Jung. “Onu fotoğraflarından tanıyan kimse çıkmadı, ama yarın öğleden sonra, salı günkü vardiyada çalışanlardan ikisiyle konuşacağım. Eğer olay o saatlerde gerçekleştiyse onların ölen kişiyi tanımaları pekâlâ mümkün... Ya da en azından oraya gelip bir şeyler atıştırıp atıştırmadığını bilebilirler.”</p>

  <p class="block2">“Başka şeyler mi var?” diye sorarken Reinhart piposunu yaktı.</p>

  <p class="block2">“Evet, o arabaya gelince,” diye devam etti Jung, “o eski Peugeot arabanın orada sah ya da çarşamba gününden beri durduğu söyleniyor. Yaptığımız araştırmada sahibinin Elmer Kodowski adında biri olduğunu öğrendik. Fakat kendisine ulaşamadık. Yaşadığı apartmanın kapıcısının dediğine göre, Kuzey Denizi’ndeki petrol platformlarından birinde çalışıyormuş.”</p>

  <p class="block2">“Harika,” dedi Reinhart. “Bu mevsimde oralarda hava pek uygundur. İçinizde araştırma için oraya gönüllü gitmek isteyen var mı?”</p>

  <p class="block2">“Ama kapıcı onun buralarda daha yakın bir yerlerde buluna bileceğini de ima etti,” diye ekledi Jung. “Çalıların arasında yatanın Kodowski olmadığı kesin.”</p>

  <p class="block2">“Ne demek istiyorsun, açık konuşsana?” dedi Rooth.</p>

  <p class="block2">“Hapishane,” dedi Jung. “Kapıcıya göre, Kodowski Tanrının gözdelerinden değil, bu nedenle petrol platformunun uydurma olduğunu düşünmek yanlış olmaz, bunun yerine Kodowski bir yerlerde kodeste yatıyor olabilir. Çünkü daha önce benzer şeyler olmuş.”</p>

  <p class="block2">“Evet,” dedi Reinhart. “Böylesi daha kolay. Cezaevlerini sen kontrol et... Ya da dur bakalım, bunu Krause yapsın daha iyi. Ama eğer Kodowski hapisteyse, buraya, Dikken’e gelip arabasını park etmesi zor olmaz mı?”</p>

  <p class="block2">“İzinli çıkmış olabilir,” dedi Jung. “Biri arabasını ödünç almış olabilir... Hatta çalmış bile olabilir.”</p>

  <p class="block2">“ İmkânsız değil,” diye kabullendi Reinhart ve ağzından yoğun bir duman bulutu savurdu. “Fakat eğer o kadar eski bir ara baysa onu birilerinin çalmış olma olasılığı daha kuvvetli değil mi? Araba hırsızları bu günlerde çok hızlılar çünkü. Neyse, korkarım şimdilik daha fazla ilerleyemeyeceğiz. Başka bir şey söylemek isteyen var mı?”</p>

  <p class="block2">Kısa bir an herkes sustu. Cumartesi öğleden sonra saat beşi çeyrek geçiyordu, ileri geri konuşmalar ve tahminler için daha uygun bir zaman bulunabilirdi.</p>

  <p class="block2">“Öyleyse yarın öğleden önce bir iki saat için buluşuyoruz,” diye anımsattı Reinhart. “Elimizde hiç olmazsa parmak izleri var. Tabii başka bir şeyler de olsa daha iyi olurdu. Şunu da unutmayalım, her şeye rağmen Meusse ve Rettlabb’dan daha başka bilgiler geleceğini umuyoruz.”</p>

  <p class="block2">Sarı renkli dosyadan fotoğrafları tekrar çıkardı ve birkaç saniye onlara baktı. “ İçinizden hiç kimse onu tanıyamıyor mu?”</p>

  <p class="block2">Jung ve Rooth fotoğraflara baktılar ve hayır anlamında başlarını salladılar. Moreno bir saniye alnını kırıştırdı, sonra soluk vererek omuzlarını silkti.</p>

  <p class="block2">“Belki,” dedi. “Bana biraz bir şeyler söylüyor ama ne olduğunu çıkaramıyorum.”</p>

  <p class="block2">“Her neyse,” dedi Reinhart. “Umalım ki ortaya bir şey çıksın. Maktulün kimliğini saptayabilsek hiç de azımsanmayacak bir kazanım olurdu. Bu her türlü soruşturma için geçerli tabii. Dostlarıma neşeli bir cumartesi gecesi dileklerimi sunabilir miyim?”</p>

  <p class="block2">“Teşekkürler, ayni dilekleri ben de sunarım,” dedi Moreno.</p>

  <p class="block2">“Herkese iyi akşamlar,” dedi Rooth.</p>

  <p class="block2">On beş dakika sonra, Emniyet Müdürlüğü binasından henüz dışarıya çıkmışlardı ki, Rooth, birlikte çıktıkları Müfettiş Bayan Moreno’ya, “Birlikte bir bira içmeye ne dersin? Kendimi dağıtmayacağıma söz veriyorum ama ayık kafayla da eve gitmek istemiyorum,” dedi. Hava buz gibiydi.</p>

  <p class="block2">Moreno güldü. “Tahrik edici,” dedi. “Fakat banyo küvetim ve kötü bir romanla randevum var, maalesef bunlar daha cazip.”</p>

  <p class="block2">“Fena fikir değil,” diye onayladı Rooth. “Benim de banyo küvetimle ilişkilerim iyidir.” ‘Oynaşmakta o da benim kadar isteksiz,’ diye düşündü, ‘Ama sonunda herhalde gene onunla baş başa kalırım.’ “Eldekiyle yetinmesini bilmek lazım.”</p>

  <p class="block2">“Doğru söze ne denir,” dedi Moreno. “İşte otobüsüm de geldi.”</p>

  <p class="block2">El sallayarak ayrıldı ve konuk arabalarına ait park yerini geçerek hızla otobüse doğru yürüdü. Rooth saatine baktı. Binaya geri dönüp rahatlıkla odasında uyuyabileceğini düşündü. Bu berbat kış günü bu soğuk havada sokaklarda ne işi vardı? Aptallıktı bu.</p>

  <p class="block2">Yine de Grote Meydanı ve tramvaylara doğru yürürken, banyo küvetini ne kadar süre önce temizlediğini düşünüyordu.</p>

  <p class="block2">Herhalde dün temizlememişti, bu kesindi.</p>

  <p class="block3">&nbsp;</p>

  <h2 id="sigil_toc_id_8">İKİ</h2>

  <p class="block10">&nbsp;</p>

  <p class="block2">Telefon pazar sabahı saat 07.15 ‘te çalmıştı. Polis adayı Krause cevap verirken, ‘Polisi aramak için çok uygunsuz bir zaman,’ diye düşündü özellikle konunun ne olduğunu öğrendikten ve telefon edilmeden önce en az dört gün beklenmiş olacağını tahmin etmeye başladığında. Fakat sonra kadının sesinden onun uzun saatlerdir uykusuz olduğunu anladı. Belki de günler boyu uyumamıştı. O halde bu o kadar da garip bir zaman değildi.</p>

  <p class="block2">“Adım, Marlene Frey,” diye başladı kadın. “Ockfener Plejn’de oturuyorum ve bir kayıp ihbarında bulunmak istiyorum.”</p>

  <p class="block2">“Not alıyorum, bayan,” dedi Krause.</p>

  <p class="block2">“Salı günü akşam olmak üzereydi,” diye anlatmaya başladı Marlene Frey. “Bir işi olduğunu söyleyerek dışarı çıktı. Gece çok geç kalmadan döneceğine söz vermişti. Ondan sonra kendisinden hiçbir haber alamadım. Gerçekten hiç böyle yapmazdı... Bu asla onun tavrı değil... “</p>

  <p class="block2">“Bir dakika bayan, bir dakika,” diye araya girdi Krause. “Lütfen önce kimden söz ettiğinizi söyler misiniz? Olayla ilgili kişinin adı soyadı, ne iş yaptığı, fizik görüntüsü... Üzerindeki giysiler ve benzeri şeyleri anlatın.”</p>

  <p class="block2">Kadın sanki kendisini toparlamak için bir an mola verdi. Sonra Krause onun ağır, korku içinde soluk alıp verdiğini duydu.</p>

  <p class="block2">“Tabii ya, çok affedersiniz,” dedi kadın. “Biraz yorgunum, uykusuzum, gecelerdir gözlerimi kırpmadım, korkuyorum.”</p>

  <p class="block2">“Anlıyorum,” dedi polis adayı Krause ve almak istediği tüm bilgileri aldı, kaydetti. Hepsi toplam iki dakika sürmüştü. Ancak konuşma bittikten sonra Krause, masanın başında beş kat daha uzun süre oturup kaldı. Sabit bakışlarla kâğıt üzerindeki notlarına bakarken düşüncelerine bir yön vermeye çalışıyordu.</p>

  <p class="block2">İşin içinden çıkamayacağına kanaat getirdiğinde ahizeyi yeniden eline aldı ve Komiser Reinhard'a telefon etti.</p>

  <p class="block2">Synn ahizeyi bir an elinde tuttuktan sonra Münster’e uzattı. Ağzında yuvarlayarak bir isim tekrarladı ama Münster onun kim olduğunu tam olarak kavrayamadan kalkıp yatağın kenarına oturarak cevap verdi.</p>

  <p class="block2">Telefondaki ses, “Ben Reinhart, nasılsın Münster?” dedi.</p>

  <p class="block2">“Teşekkür ederim, sen nasılsın, görüşeli çok olmadı, ne vardı.”</p>

  <p class="block2">“Yoksa hâlâ yatıyor musun?” diye sordu Reinhart.</p>

  <p class="block2">“Bugün pazar, saat daha dokuz bile değil, ne istiyorsun?”</p>

  <p class="block2">“Çok tatsız bir olay oldu,” dedi Reinhart. “Yardımına ihtiyacım var.” Münster iki saniye kadar durakladıktan sonra:</p>

  <p class="block2">“Personel sıkıntın mı var?” diye sordu. “Ben başka bir soruşturmanın peşindeyim, unuttun mu? Şubat ayından önce yeni bir işle uğraşamam.”</p>

  <p class="block2">“Biliyorum,” dedi Reinhart.</p>

  <p class="block2">“Öyleyse derdin ne?”</p>

  <p class="block2">Kısa bir süre sessiz kalındı. Sonra Komiser Reinhart boğazını temizlemek ister gibi öksürerek olayı anlattı.</p>

  <p class="block2">“Lanet olsun,” dedi Münster. “Evet, on beş dakikaya kadar hazırlanıp geliyorum.” “Önce kentin çevresini bir turlayalım,” dedi Reinhart. “Biraz zamana ihtiyacım var.” “Benim de,” dedi Münster. “Anlatsana, nasıl olmuş?”</p>

  <p class="block2">“Kafasına şiddetle vurulmuş,” dedi Reinhart. “Kasıtsız ya da kasıtlı, henüz kesin değil ama daha çok kasıtlı olduğu sanılıyor.”</p>

  <p class="block2">“Ne zaman olmuş?”</p>

  <p class="block2">“Salı günü, tahminen.”</p>

  <p class="block2">“Salı mı? Ama bugün pazar.”</p>

  <p class="block2">“Ancak dün bulunabildi. Üzerinde hiçbir kimlik yoktu. Bana tanıdık geldi ama sadece bir iki defa görmüş gibiydim... Derken bu sabah o kadın telefon etti ve kayıp ihbarı yaptı. Sonra da hemen geldi ve kimlik tespitinde bulundu. Hiçbir kuşku yok maalesef.”</p>

  <p class="block2">Münster bir an sessiz kaldı ve sileceklerin cam üzerindeki gidiş gelişlerine daldı.</p>

  <p class="block2">“Lanet olsun,” dedi. “Neden böyle şeyler oluyor, ne anlamı var ki?”</p>

  <p class="block2">Bunların saçma sorular olduğunu o da biliyordu ama her seferinde sonuçta bu noktaya varılıyordu. Umutlu olmak, olumlu düşünmek gerekirdi. Belki bu soruların anlamı bir biçimde karanlık güçler karşısında teslimiyeti kabul etmemekle ilgiliydi. Sonsuz niçinlere böyle yaklaşmak en doğrusuydu.</p>

  <p class="block2">Derenin öbür kıyısına geçip Leimaar’daki yüksek apartmanlara yaklaştıkları sırada, Reinhart, “Son zamanlarda onunla sık sık birlikte oluyor muydunuz?” diye sordu.</p>

  <p class="block2">Münster omuzlarını silkti. “Ara sıra,” dedi, “ayda bir iki defa. Bazen birlikte bira içmeye giderdik.”</p>

  <p class="block2">“Badminton oynamaz mıydınız?”</p>

  <p class="block2">“Yılda birkaç kez.”</p>

  <p class="block2">Reinhart derin bir of çekti.</p>

  <p class="block2">“Son zamanlarda keyfi nasıldı?”</p>

  <p class="block2">“Kötü değildi, sanıyorum. Şu ana kadar yani. Hatta bir sevgilisi de vardı.” Reinhart anlamışçasına başını salladı. “Geldiğin ve katıldığın için çok teşekkür ederim.” Münster cevap vermedi.</p>

  <p class="block2">“Gerçekten çok çok teşekkür ederim,” dedi Reinhart. “Tek başıma bu işin üstesinden gelip gelemeyeceğimi bilemiyorum.”</p>

  <p class="block2">Münster derin bir soluk aldı.</p>

  <p class="block2">“Daha fazla zaman harcamanın hiçbir şeye yararı yok. Haydi bas gaza ve doğru oraya git. Arayıp evde olup olmadığını öğrendin mi?”</p>

  <p class="block2">Reinhart başını salladı ve “Hayır, telefon etmedim ama evdedir, içimden bir ses öyle diyor. Artık bundan kaçamayız,” diye cevap verdi.</p>

  <p class="block2">“Evet, kaçamayız,” dedi Münster, “biz kaçamayız, o da kaçamaz.”</p>

  <p class="block2">Klagenburg çevresinde park yeri sıkıntısı vardı. Reinhart, birkaç kez dolandıktan sonra Morgen Sokağı ile Ruyder Bulvarı’nın kesiştiği köşede bir yer buldu. Dört numaralı kapıya gelip zili çalıncaya kadar yağmur altında iki yüz metre yürümek zorunda kaldılar.</p>

  <p class="block2">İçeriden, önce hiçbir ses duyulmadı; ama kapı ziline daha şiddetli bastıklarında merdivenlerden aşağı doğru gelmekte olan birisinin ayak sesini duydular. Kapı açılmadan önce Münster onca yağmura rağmen ağzının kupkuru olduğunu fark etti ve birdenbire dudaklarından herhangi bir sözcük çıkarıp çıkaramayacağını merak etti. Kapı azıcık aralandı.</p>

  <p class="block2">“Günaydın,” dedi Reinhart. “Girebilir miyiz?”</p>

  <p class="block2">Van Veeteren, sabahlık olduğu en azından eskiden öyle olmalıydı izlenimi veren koyu mavi-kırmızı karışımı bir şey giymişti ve ayaklarında terlik olduğu kesin olan kahverengi bir şeyler vardı. Yeni uyanmış gibi görünmüyordu, koltuğunun altında katlanmış bir gazete vardı.</p>

  <p class="block2">“Reinhart,” diye şaşkınlık içinde bağırdı ve kapıyı ardına kadar açtı. “Münster de burada, neler oluyor Tanrı aşkına.”</p>

  <p class="block2">“Eeevet,” diyebildi Münster. “İşte gördüğün gibi.”</p>

  <p class="block2">“İçeri girin,” dedi Van Veeteren elindeki gazeteyi havaya doğru sallayarak. “Kudurmuşçasına yağıyor. Sorun nedir?”</p>

  <p class="block2">“Önce bir oturalım,” dedi Reinhart.</p>

  <p class="block2">Birbirlerinin ardı sıra merdivenleri çıktılar. Uzun zamandır kullanılmakta olduğu belli olan rahat eşyalarla döşeli oturma odasına geldiklerinde ikisi de birer koltuğa oturdu. Van Veeteren ayakta kalmıştı. Münster cesaretini toplamak için yanağının içini ısırarak söze girdi:</p>

  <p class="block2">“Oğlun,” dedi, “Erich. Üzgünüm ama Reinhart’ın dediğine göre öldürülmüş.”</p>

  <p class="block2">Sonradan, bunları söylerken gözlerini kapadığını anımsayacaktı.</p>

  <p class="block3">&nbsp;</p>

  <h2 id="sigil_toc_id_9">ÜÇ</h2>

  <p class="block10">&nbsp;</p>

  <p class="block2">Jung ile Rooth, pazar günü saat 14:00 sıralarında Trattoria Commedia önüne park ettiklerinde yağmur geçici olarak durmuştu. İki teknik görevli hâlâ orada duran Peugeot arabayla meşguldüler. Müfettiş Le HoudeRein, hem arabayı hem de oradan sadece on metre uzaklıktaki olay yerini kırmızı-beyaz bant ile sınırlayarak onların işini kolaylaştırıyordu. Rooth arabayla olay yeri arasındaki dar koridorda durup başını kaşıdı.</p>

  <p class="block2">‘“Arabanın içinde ne bulacaklarını sanıyorlar ki?”</p>

  <p class="block2">“Hiçbir fikrim yok,” dedi Jung. “Adam arabayı bir başka çulsuz arkadaşından birkaç aylığına ödünç almış. O da işe bulaşmış mıdır dersin?”</p>

  <p class="block2">“Her neyse, katilin Elmer Kodowski olmadığı kesin,” dedi Rooth. “Adam altı haftadır izne çıkmamış, daha sağlam bir kanıt bulunabilir mi?”</p>

  <p class="block2">“Doğru.” dedi Jung. “İçeri girip barmeni sıkıştıralım mı, ne dersin, yoksa farklı kanıtlar toplamaya mı çalışacaksın?”</p>

  <p class="block2">“Hayır, ben görevimi tamamladım,” dedi Rooth. “Böyle şeylerden hoşlanmam. Lanet olsun, suç gelmiş kapımıza dayanmış, neredeyse bizi de işin içine katacak, hiç hoş değil. Bizlerin de Van Veeteren gibi bir çeşit dokunulmazlığımız ya da benzeri bir ayrıcalığımız olmalı.”</p>

  <p class="block2">“Anlıyorum,” dedi Jung. “Boş ver, içeriye girip işimize bakalım, sonra bir şeyler yemeye gideriz.”</p>

  <p class="block2">“Tamam,” dedi Rooth. “Ben de aynen böyle düşünüyorum.”</p>

  <p class="block2">Barmenin adı Alois Kummer’di ve yüzünde pek de hoşnut bir ifade yoktu. Doğrusu, niçin böyle bir görüntü verdiğine anlam veremedi Jung, çünkü adam genç, güçlü kuvvetli, güneş yanığı teniyle pekâlâ yakışıklı biriydi. Bara, tam onun karşısına oturdular, oysa salon neredeyse bomboştu. Başka birileri gelinceye kadar herhangi bir masaya oturup karşılıklı konuşabilirlerdi. Ancak Jung ile Rooth barda oturmayı uygun bulmuşlardı. Herhalde barmen Kummer de bunda bir sakınca görmemişti ki karşı çıkmadı.</p>

  <p class="block2">“Salı günü sen çalışıyordun, değil mi?” diye söze girdi Jung.</p>

  <p class="block2">“Yalnız saat 21:00’e kadar,” dedi Kummer.</p>

  <p class="block2">“Çalıştığın saatler önemli,” dedi Rooth. “Salon kalabalık mıydı?”</p>

  <p class="block2">Kummer dişlerini göstererek sırıttı. Sağlıklı ve temiz görünen dişleriyle yüzüne alaycı bir görünüm vermek ister gibiydi.</p>

  <p class="block2">“Kaç kişi vardı,” diye sordu Jung.</p>

  <p class="block2">“Bir düzine, belki,” dedi Kummer. “Herhalde o kadar. Bir şey alır mısınız?”</p>

  <p class="block2">Jung, hayır anlamında başını salladı. Rooth fotoğrafları çıkarıp bankonun üstüne koydu.</p>

  <p class="block2">“Bu şahsı tanıyor musun?” diye sordu. “O gün burada mıydı? Emin olmadan yanıtlama.”</p>

  <p class="block2">Barmen, on saniye kadar fotoğrafları inceledi ve kulağındaki küpesiyle oynayarak, “ İnanıyorum ki, buradaydı,” dedi.</p>

  <p class="block2">“İnanıyorum ki...” diye tekrarladı Rooth. “Çok mu dindarsın sen?”</p>

  <p class="block2">“Aman ne hoş!” dedi Kummer. “Çok ciddiyim, buradaydı. Salonda bir masaya oturup bir şeyler yemişti, fazla üzerinde durmadım.”</p>

  <p class="block2">Jung “Saat kaçtı?” diye sordu.</p>

  <p class="block2">“Tahminen 17:0018:00 arasındaydı... Evet öyle, Helene gelmeden biraz önce, 18:15’te buradan çıktı.”</p>

  <p class="block2">“Helene kim?” dedi Jung.</p>

  <p class="block2">“Mutfakta çalışan kızlardan biri.”</p>

  <p class="block2">“Onunla beraber oluyor musun?” diye merak etti Rooth.</p>

  <p class="block2">“Konuyla ne ilgisi var bunun?” dedi Kummer ve biraz rahatsız olmuş gibi göründü. “Hiçbir zaman bilemeyiz,” dedi Rooth. “Hayat çok karmaşık ilişkilerle dolu.” Jung, konuyu dağıtmak için hafif öksürdü. “Yalnız mıydı, yanında biri var mıydı?” diye sordu. “Yalnızdı,” diye tereddütsüz yanıtladı Kummer. “Kaldığı tüm süre içinde mi?” diye sordu Rooth. “Evet, tüm o süre boyunca.”</p>

  <p class="block2">“Peki toplam olarak oturup yemek yiyen kaç kişi vardı, 17:00 18:00 arasında yani.” Kummer biraz düşündü. “Çok kişi yoktu,” dedi. “Belki dört beş kişi.” “Mevsim çok uygun değil tabii,” dedi Rooth. “Bu havada golf oynamak ister misiniz?” diye merak etti Kummer. “Golf mü?” dedi Rooth. “Hani çimenler üzerinde yumurta yuvarlar gibi bir şey... “</p>

  <p class="block2">Kummer yanıtlamadı ama kolundaki dövme üzerinde bir titreme hissedildi.</p>

  <p class="block2">“Hiç buraya gelip oturmaz mıydı?” diye tekrar konuya dönmek istedi Jung. “İçki ya da bir şeyler yemek için yani.”</p>

  <p class="block2">Kummer ‘hayır’ der gibi başım salladı.</p>

  <p class="block2">“Bu bar tezgâhında kaç kişi vardı?”</p>

  <p class="block2">“İki-üç kişi, belki... Çok iyi anımsamıyorum. Aralıklı olarak gelenler, birkaç dakika oturup gidenler vardı, her zaman olduğu gibi. Öyle sanıyorum.”</p>

  <p class="block2">“Pekiii,” dedi Jung. “Bu müşteri yalnız başına yemeğini yiyip gittikten sonra... Hiç dikkat ettin mi, arkasından onu izleyen kimse oldu mu? Yani hemen onun ardından demek istiyorum.”</p>

  <p class="block2">“Hayır,” dedi Kummer. “Tanrı aşkına tüm bunları nasıl hatırlayabilirim?”</p>

  <p class="block2">“Ben bilemem,” dedi Jung. “Fakat bilinen bir şey var ki adam buradan çıktıktan büyük olasılıkla birkaç dakika sonra, dışarıda park yerinde öldürülmüş. Ölü bulundu, onun için hatırlamaya çalışsan iyi olur.”</p>

  <p class="block2">Kummer, “Elimden geleni yapıyorum,” diye açıklamaya çalıştı.</p>

  <p class="block2">“Harika,” dedi Rooth. “Senden mantık dışı şeyler istemiyoruz. Kısaca aklında kalan bir şeyler var mı diye soruyoruz. Değişik bir şey yani? Değişik bir tavır ya da dikkat çekici bir başka şey?”</p>

  <p class="block2">Kummer yeniden düşündü.</p>

  <p class="block2">“Sanmıyorum,” dedi. “Yok, hayır, her zamanki gibiydi. Oldukça sakindi.”</p>

  <p class="block2">“Daha önceleri de buraya gelmiş miydi, bu şahıs yani?” diye tekrar sordu Jung, işaretparmağıyla fotoğraftaki kişinin alnına tık tık vurarak.</p>

  <p class="block2">“Hayır,” dedi Kummer. “ En azından benim çalıştığım zamanlar için, hayır.”</p>

  <p class="block2">“Kişilerin yüzlerini iyi hatırlıyorsun, bakıyorum.”</p>

  <p class="block2">“Evet, gördüğüm yüzleri unutmam.”</p>

  <p class="block2">“Ne kadar süredir burada çalışıyorsun?”</p>

  <p class="block2">“Üç aydır,” dedi Kummer.</p>

  <p class="block2">Rooth, uzun bar tezgâhının ta öbür ucundaki, içi yerfıstığı dolu olan küçük kâseyi fark etti. Oturduğu tabureden aşağıya kaydı, gidip bir avuç dolusu fıstık aldı. Barmen, alnında kuşku ifade eden bir kırışıklıkla onu izledi. Jung öksürdü.</p>

  <p class="block2">“O araba,” dedi, ‘“dışarıdaki, park yerindeki Peugeot... Salı akşamından beri orada duruyormuş, öyle mi?”</p>

  <p class="block2">“Öyle söyleniyor,” dedi Kummer. “Daha önce dikkat etmemiştim.”</p>

  <p class="block2">“İnsan yüzlerini arabalardan daha iyi hatırlıyorsun.”</p>

  <p class="block2">“Doğrudur,” dedi Kummer. “Hava nasıldı salı akşamı?” Kummer omuzlarını silkti.</p>

  <p class="block2">“Kurşuni, bulutlu olduğunu sanıyorum ve rüzgârlı... Ayrıca barın kapalı yerde olduğu dikkatinizden kaçmamıştır herhalde.”</p>

  <p class="block2">“Öyle mi diyorsun,” dedi Rooth ve kâsede kalan fıstıkları da aldı.</p>

  <p class="block2">“Buraya nasıl gelip gidiyorsun?” diye sordu Jung. “Park yerini sen de kullanıyor musun? Dikken’de oturmadığım biliyoruz.”</p>

  <p class="block2">Kummer başını salladı ve dişlerini göstererek sırıttı yine.</p>

  <p class="block2">“Ben çoğunlukla tramvayla gelir giderim, bazen Helene ya da diğer çalışanlardan biri beni arabasına alır. Fakat onlardan hiçbiri park yerini kullanmaz, çünkü arka tarafta özel park yerleri var.”</p>

  <p class="block2">“Kaç kişi çalışıyor burada?”</p>

  <p class="block2">“Yaklaşık bir düzine,” diye açıklamada bulundu Kummer. “Ama her çalışma grubu üç dört kişiden fazla değildir. Şu günlerde de sezon dışında sayılırız.”</p>

  <p class="block2">“Demek öyle,” dedi Rooth ve ıssız salonda gözlerini gezdirerek. “Yani katilin kim olduğunu bilmiyorsun sen?”</p>

  <p class="block2">Kummer şiddetli tepki gösterdi: “Yok artık, anasının gözü,” dedi. “Bilmediğimizi söyledik ya, birilerinin, hem de bize ait park yerinde başının belaya girmesi Tanrı’nın bir lütfu değil herhalde?”</p>

  <p class="block2">“Öyle bir şey söylemiyorum,” dedi Rooth. “Neyse, bu seferlik sana çok teşekkür ederiz, tekrar görüşmek üzere.”</p>

  <p class="block2">“Hayda, o niye ya?” dedi Kummer.</p>

  <p class="block2">“Çünkü biz böyle çalışırız,” dedi Jung.</p>

  <p class="block2">“Çünkü biz fıstık yemeyi severiz,” dedi Rooth.</p>

  <p class="block2">Pazar akşamı Moreno ile Reinhart, Emniyet Müdürlüğü’nden birkaç sokak ötedeki Ockfrener Plejn’e gittiler. Rüzgârlı hava ve çiseleyen yağmura karşın yaya olarak gitmeyi seçtiler.</p>

  <p class="block2">“İnsanın yüzüne rüzgâr çarpmalı biraz,” dedi Reinhart. “Başın açık olmalı ki kendini toplayasın, zihnin açılsın.”</p>

  <p class="block2">“Nasıl karşıladı sizi?” diye sordu Moreno.</p>

  <p class="block2">Reinhart yanıtlamadan önce bir süre sessiz kaldı.</p>

  <p class="block2">“Bilmiyorum,” dedi. “Biliyorsam namerdim. Ama herhalde pek konuşkan da sayılmazdı. Münster zor durumda kaldı. Çok tatsızdı durum.”</p>

  <p class="block2">“Yalnız mıydı?”</p>

  <p class="block2">“Hayır, değildi. İyi ki yanında yeni kız arkadaşı vardı.” “İyi ki,” diye onayladı Moreno. “Kız güzel miydi?” “Galiba,” dedi Reinhart.</p>

  <p class="block2">Eski meydana gelmişlerdi, binanın yerini kestirdiler. Tek sıra halinde ensiz yüksek yapılar, cepheleri dar, bakımsız, hor kullanılmış, kirli, kötü görünümlü pencere doğramaları... İki basamak merdivenle dış kapıya ulaştıklarında Moreno, elle yazılmış isim levhasının yanındaki zilin düğmesine bastı.</p>

  <p class="block2">Yarım dakika ve ikinci bir sinyalden sonra Marlene Frey geldi ve kapıyı açtı. Yüzü biraz çökmüş gibiydi; gözleri, Moreno’nun öğleden önce onu Polis Merkezi’nde sorguladığı zamanki durumundan daha kötü ve ağlamaktan üç kat daha fazla kızarmış görünüyordu. Buna rağmen bu cılız kadındaki güç ve mücadele azmi hissedilebiliyordu.</p>

  <p class="block2">Giysilerini değiştirmiş olduğunu, üzerine yeni bir kot pantolon ile kırmızı yerine sarı bir bluz geçirdiğini fark etti Moreno. Bu onun gerçeği kabul etmeye başladığının belirtileriydi. Hayatın devam ettiğini anlamıştı. Böyle bir yargıya varmak kolay olmamakla birlikte, kadın yatıştırıcı bir ilaç almış gibi de görünmüyordu. “Selam,” dedi Moreno. “Biraz uyuyabildin mi bari?” Marlene Frey başını salladı.</p>

  <p class="block2">Moreno, Reinhart’ı tanıştırdı ve üçü dar bir merdivenden üçüncü kata çıktılar.</p>

  <p class="block2">Dairenin tümü iki küçük oda ve dar, soğuk bir mutfaktan ibaretti. Şarap kızılı duvarlar, en azıyla yetinilmiş mobilyalar, daha çok yatmak ve uzanmak için koca koca yastıklarla çok renkli minderler. Birkaç büyük yeşil saksı bitkisi, duvarda asılı iki afiş. Daha genişçe olan odadaki gaz sobasının önünde ise iki hasır koltuk ve alçak bir tabure duruyordu. Marlene Frey tabureye oturdu, Moreno ile Reinhart’ın sandalyelere oturmalarını işaret etti.</p>

  <p class="block2">“Bir şey içmek ister misiniz?”</p>

  <p class="block2">Moreno başını salladı ve Reinhart boğazını temizledi.</p>

  <p class="block2">“Senin için dayanılması çok zor bir durum, biliyoruz,” dedi. “Fakat yine de sana sormak zorunda olduğumuz şeyler var. Katlanamayacağın zaman söyle, yarın devam ederiz.”</p>

  <p class="block2">“Başlayabiliriz,” dedi Marlene Frey.</p>

  <p class="block2">“Seninle birlikte kalabilecek kimse var mı?” diye merak etti Moreno. “Bir kız arkadaşın falan?”</p>

  <p class="block2">“Akşam geç vakit gelecek biri var. Ben idare ederim, siz tedirgin olmayın.”</p>

  <p class="block2">“Siz birlikte yaşıyordunuz değil mi?” diye sordu Reinhart ve sobaya biraz daha yaklaştı. Dairenin tek ısınma kaynağı anlaşıldığı kadarıyla bu sobaydı ve ondan pek uzak kalmamak gerekiyordu.</p>

  <p class="block2">“Evet, biz burada yaşıyoruz,” dedi Marlene Frey. “Daha doğrusu yaşıyorduk.” “Ne kadar zamandır birlikteydiniz?” diye sordu Moreno. “Hemen hemen iki yıl oldu.”</p>

  <p class="block2">“Babasının kim olduğunu biliyorsun, değil mi?” dedi Reinhart. “Olayla doğrudan bir ilişkisi yok ama bizim açımızdan biraz sıkıntı yaratıyor. Ama yine de... “</p>

  <p class="block2">“Biliyorum,” diye araya girdi Marlene Frey. “Birbirleriyle pek ilişkileri yoktu.”</p>

  <p class="block2">“Bunu anlamıştık,” diye başını salladı Reinhart. “Hiçbir biçimde görüşmez, konuşmazlar mıydı yani?”</p>

  <p class="block2">Marlene Frey yanıtlamak için biraz durakladı.</p>

  <p class="block2">“Ben onun babasıyla hiç karşılaşmadım,” dedi, “ama öyle sanıyorum ki... İlişkileri sanki biraz iyileşmeye doğru gidiyordu.”</p>

  <p class="block2">Reinhart başını salladı.</p>

  <p class="block2">“Hiç mi buluşmadılar?” diye ısrar etti Moreno.</p>

  <p class="block2">“Erich onu sonbaharda bir-iki kez ziyaret etti. Ama artık bunun ne önemi var ki... “</p>

  <p class="block2">Sesi titrek çıktı ve sanki bunu gizlemek istermiş gibi çabucak elleriyle yüzünü sildi. Saçları kızıla boyalıydı, ama bakımsızdı. Gene de Moreno onun uyuşturucu kullandığına dair bir izlenim edinmemişti.</p>

  <p class="block2">“Sah gününe dönecek olursak,” diye asıl konuya dönmeyi önerdi Reinhart, aynı zamanda piposunu ve tütün tabakasını çıkarırken Marlene Frey’den bir olur işareti aldı.</p>

  <p class="block2">“Yani Erich o gün Dikken’deki o restorana gitti,” dedi Moreno. “Niçin gitmiş olabileceğine ilişkin bir şey söyleyebilir misin?”</p>

  <p class="block2">“Hayır,” dedi Marlene Frey, “hiçbir şey söyleyemem. Bu sabah dediğim gibi.”</p>

  <p class="block2">“Bir işte çalışıyor muydu?” diye sordu Reinhart.</p>

  <p class="block2">“Zaman zaman, orada burada, inşaatlar ve benzeri işlerde, boyacılık, marangozluk, el işçiliği gibi şeyler, daha çok da kaçak olarak. Ben kaygılanıyordum ama yapacak bir şey yoktu. El işlerinde becerikliydi.”</p>

  <p class="block2">Moreno “Sen ne iş yapıyorsun?” diye sordu.</p>

  <p class="block2">“ Şu anda işsizler için bir kursa gidiyorum. Sözde ekonomi ve bilgisayar gibi boktan bir şey ama Meslek Edinme Kurumu’ndan parasal destek alıyorum. Bazen birkaç günlük işler buluyorum. İdare ediyorduk işte... Ekonomik olarak yani. Erich bir süre bir matbaada da çalıştı. Stemming’lerde.”</p>

  <p class="block2">“Anlıyorum,” dedi Reinhart, “demek ki biraz birikimi de vardı...”</p>

  <p class="block2">“Kimin yok ki?” dedi Marlene Frey ve ekledi: “Fakat şunu bilmenizi isterim ki biz doğru yoldaydık.”</p>

  <p class="block2">Kısa bir an ağlayacak gibi olmuştu, ama onun yerine derin bir soluk alıp burnunu sildi. “Salı gününü anlat,” diye yeniden anımsattı Reinhart.</p>

  <p class="block2">“Anlatacak çok bir şey yok. Öğleden önce kursa gittim, öğleden sonra bir iki saat Kelners Caddesi’ndeki butikte çalıştım. Saat bir ile iki arasında burada evde Erich’le karşılaşmıştık; birine bir tekne işinde yardıma gideceğini, akşamüzeri de bir başka işi olduğunu söyledi.”</p>

  <p class="block2">“Tekne işi mi?” dedi Reinhart, “Nasıl bir iş o öyle?”</p>

  <p class="block2">“Yakın bir arkadaşının,” dedi Marlene Frey. “İç düzeniyle ilgiliydi sanırım.”</p>

  <p class="block2">Müfettiş Moreno o kişinin isim ve adresini vermesini isteyince, kız mutfaktan bulup getirdiği bir adres defterini Moreno’ya uzattı.</p>

  <p class="block2">“Ya akşamüzeri olan?” diye, hazırlandıktan sonra sordu Reinhart. “O nasıl bir işti?”</p>

  <p class="block2">Marlene Frey omuzlarım silkti.</p>

  <p class="block2">“Bilmiyorum.”</p>

  <p class="block2">“Bir iş miydi?”</p>

  <p class="block2">“Herhalde.”</p>

  <p class="block2">“Yoksa başka bir şey mi?” “Ne demek istiyorsunuz?” “Yani... İş gibi olmayan bir şey.”</p>

  <p class="block2">Marlene Frey mendilini çıkarıp tekrar burnunu sildi. Gözleri ufalmıştı. “Anlıyorum,” dedi. “Tümüyle anlıyorum. Yani onun ünlü babası yüzünden sizler böyle nazikçe karşıma geçip oturacak, sonra da onu herhangi bir hergele ve beni de uyuşturucu orospusu gibi ele alıp hırpalayacaksınız.”</p>

  <p class="block2">‘“Hayır ama şimdi...” dedi Moreno savunmaya geçer gibi.</p>

  <p class="block2">“Zahmet etmeyin,” diye devam etti Marlene Frey. “Ben koşulları biliyorum. Erich içten içe rahatsızlık duyuyordu ama son bir yıldır gerçekten bırakmıştı. Ne o ne de ben artık o pisliği kullanıyoruz ve herhangi bir kimse kadar temiz insanlarız ama bunu bir aynasıza anlatmaya çalışmak boşuna bir çaba.”</p>

  <p class="block2">Ne Moreno ne de Reinhart bir yanıt verdi. Marlene Frey’in tepkisi gaz sobasının üzerindeki sıcak sessizlikte bir süre asılı kaldı. Dışarıda caddeden geçip giden bir tramvayın gürültüsüyle o tepki de uçup gitti.</p>

  <p class="block2">“Tamam,” dedi Reinhart. “Ne demek istediğini anlıyorum ve belki de haklısın. Fakat şimdi durum ortada ve biz karşımıza aldığımız insanlara bir defaya mahsus nezaketle muamele etmek için nedenler bulmaya çalışırsak çok garip olur... Bu, dile getirilmesi gereksiz bir ilkedir bizim için. Devam edelim mi?”</p>

  <p class="block2">Marlene Frey bir an tereddüt etti. Sonra ‘olur’ anlamında başım salladı.</p>

  <p class="block2">“Niçin Dikken?” dedi Reinhart. “Ne işi vardı orada? En azından bir tahminin olamaz mı?”</p>

  <p class="block2">“Her şey olabilir,” dedi Marlene Frey. “Siz şimdi oturmuş uyuşturucu konusunda bir şeyler gevelemeye çalışıyorsunuz, ama size yemin ederim ki bununla ilgisi yok. Erich, biz daha birlikte yaşamaya karar vermeden önce bırakmıştı uyuşturucuyu... “</p>

  <p class="block2">Reinhart uzun bir süre ona baktı kaldı.</p>

  <p class="block2">“Tamam, bunu böyle kabul edelim,” dedi. “O buluşacağı kişiye bir şey mi verecekti, yani para falan gibi demek istiyorum... Ayrıca sadece dışarıda bir yerde bir dostuyla buluşmak ya da ona bir yardımda bulunmak için de olabilir elbette... “</p>

  <p class="block2">Marlene Frey düşündü.</p>

  <p class="block2">“Bir iş için olduğunu sanıyorum. Bir tür iş.”</p>

  <p class="block2">“Tam olarak Dikken’e gideceğini söyledi mi?”</p>

  <p class="block2">“Hayır.”</p>

  <p class="block2">“Hangi nedenle gideceğini?”</p>

  <p class="block2">“Hayır.”</p>

  <p class="block2">“Sen sormadın mı?”</p>

  <p class="block2">Marlene Frey başını salladı ve sıkıntıyla pufladı.</p>

  <p class="block2">“Hayır,” dedi. “Erich’in haftada yedi sekiz çeşit işi olurdu, biz çok seyrek olarak bunları konuşurduk.”</p>

  <p class="block2">“Ne zaman döneceğini söyledi mi?” diye sordu Moreno. Marlene Frey bir kez daha düşündü.</p>

  <p class="block2">“Anımsamaya çalışıyorum ama emin değilim. Yine de bana sanki sekiz-dokuz sıralarında evde olacağını söylemiş gibi geliyor... Fakat gerçekten emin değilim. Çok kötü...”</p>

  <p class="block2">Dudaklarım ısırdı ve Moreno onun gözlerinin birdenbire yaşlarla dolduğunu gördü.</p>

  <p class="block2">“Ağla, ağla,” dedi, “Rahatlarsın, daha rahat anlatırsın.”</p>

  <p class="block2">Marlene Frey hemen uydu bu tavsiyeye. Moreno öne eğilerek şefkatle onun kollarını okşadı. Reinhart hasır koltuğa biraz daha yerleşirken beceriksizce bir nefes çektiği piponun ateşi parladı.</p>

  <p class="block2">“Ya isim,” dedi Moreno, ortalık biraz sakinleştikten sonra, “sah akşamı Erich, yapacağı işle ilgili kişinin ismini söylemedi mi sana?”</p>

  <p class="block2">Marlene Frey hayır anlamında başım salladı.</p>

  <p class="block2">“Daha önce oraya gidip gitmediğini biliyor musun?”</p>

  <p class="block2">“Dikken’e mi?.. “ diye güldü kadın. “Siz ne diyorsunuz, oraları asla bizim çevremiz olamaz.” Moreno da güldü.</p>

  <p class="block2">“Son zamanlarda herhangi bir sıkıntısı var mıydı? Olayla ilgili olduğunu düşündüğün başka herhangi bir şey olmuş olabilir mi?”</p>

  <p class="block2">Marlene Frey kazağının kollarıyla göz altlarını sildi ve yeniden düşündü.</p>

  <p class="block2">“Hayır,” dedi, “aklıma bir şey gelmiyor.”</p>

  <p class="block2">“Son zamanlarda hiç yeni ahbapları oldu mu?”</p>

  <p class="block2">“Hayır. Erich’in her kesimden birçok tanıdığı vardı, denebilir.”</p>

  <p class="block2">“Anlıyorum,” dedi Reinhart. “Şu Elmer Kodovski, hani arabasını ödünç aldığı kişi.”</p>

  <p class="block2">“Evet, örneğin o,” dedi Marlene Frey.</p>

  <p class="block2">“Onunla bir temasınız olmadı mı son zamanlarda?”</p>

  <p class="block2">Kadın başını salladı.</p>

  <p class="block2">“O kodeste yatıyor, nerede olduğunu bilmiyorum. Erich’in eski bir arkadaşı... Ben tanımıyorum. Sadece birkaç kez gördüm.”</p>

  <p class="block2">“Senin hiçbir biçimde tehdit edildiğin oldu mu?” diye sordu Moreno.</p>

  <p class="block2">“Ben mi?” dedi Marlene Frey ve gerçekten şaşırmış gibiydi. “Hayır, doğrusu hayır.”</p>

  <p class="block2">Bir an sessizlik oldu. Marlene Frey, gaz sobasından yayılan sıcak dalgalarına doğru daha da eğilirken ellerini ovuşturuyordu.</p>

  <p class="block2">“Polisle temasa geçmeden önce epeyi oyalandınız,” dedi Reinhart.</p>

  <p class="block2">“Biliyorum.”</p>

  <p class="block2">“Niçin öyle oldu?”</p>

  <p class="block2">Omuzlarını kaldırdı kadın.</p>

  <p class="block2">“Belki de olayın akışı kendiliğinden öyle gelişti. Siz ne sanıyorsunuz?” Reinhart yanıtlamadı.</p>

  <p class="block2">“Erich’in annesiyle bir temasınız oldu mu?” diye sordu Moreno.</p>

  <p class="block2">“Hayır,” dedi Marlene Frey, “Hiçbir zaman. Fakat babasıyla konuşmak isterdim, eğer siz ona iletirseniz... Ona söyleyeceğim bir şey var.”</p>

  <p class="block2">“Öyle mi?” dedi Reinhart. “Ne söyleyeceksiniz ona?”</p>

  <p class="block2">Marlene Frey’in yanıtı “Ona söylerim,” oldu.</p>

  <p class="block2">Daha sonra Reinhart ve Moreno, Cafe Gambrinus’ta bir süre oturup durum değerlendirmesi yaptılar.</p>

  <p class="block2">“Henüz pek fazla ipucu yok,” diye görüşünü belirtti Reinhart. “Sen ne diyorsun? Belalı bir iş, ha?”</p>

  <p class="block2">Moreno, “Maalesef öyle,” diyerek ona katıldığını belirtti. “Ancak maktul katiliyle dışarıda randevulaşmış gibi görünüyor. Büyük olasılıkla kendisi de işin içinden nasıl çıkacağını pek kestiremiyordu. Şurası da garip tabii, maktul yalnız başına restoranda oturup beklemiş. Rooth ve Jung’un söylediklerine inanacak olursak yani... Beklediği kişi sözleşmiş olmalarına karşın, hiçbir zaman gelmemiş de olabilir.”</p>

  <p class="block2">“Mümkündür,” dedi Reinhart. “Fakat her şey çok daha basit bir şekilde cereyan etmiş de olabilir, unutmamak gerek.”</p>

  <p class="block2">“Ne demek istiyorsun?” dedi Moreno ve sıcak şarabından bir yudum aldı.</p>

  <p class="block2">“Sıradan bir soygun,” dedi Reinhart. “Biraz paraya ihtiyacı olan adi bir hırsız, çapulcu; yolsuz kalmış, sigarasına, anahtarlarına bile tamah etmiş, bunlardan bir şey çıkarmamız gerek.”</p>

  <p class="block2">Moreno başım salladı.</p>

  <p class="block2">“Yani sen, böyle olmuştur mu diyorsun?” diye sordu.</p>

  <p class="block2">“Belki öyle, belki değil,” dedi Reinhart. “Onu öldürenle ceplerini boşaltanın aynı kişi olması da gerekmez, demek istiyorum. Polise telefon edip ihbarda bulunan kişinin de pek sağlam ayakkabı olduğu söylenemez, değil mi?”</p>

  <p class="block2">“Büyük olasılıkla öyle,” dedi Moreno. “Nedense, benim görüşüm bunun basit bir soygun olayı olmadığı doğrultusunda. Bence biraz daha karmaşık, fakat asıl suçlunun kim olduğu konusunda kesin bir şey söyleyemeyeceğim. Tabii, böyle muhakeme etmek meseleyi çarpıtmak oluyor.”</p>

  <p class="block2">“Eh, düşünce dünyamızda bu türden çarpıtmalara çok sık rastlanır,” dedi Reinhart. “İş o aşamaya gelince kurumlar, önyargılar hep aynı şekilde pislik kokar. Bizim de buradan yola çıkmamız gerek.”</p>

  <p class="block2">Reinhart, Marlene Frey’in ona ödünç verdiği kara kaplı küçük adres defterini fotokopisini alıp iade etmeye söz vermişti çıkardı.</p>

  <p class="block2">“Bu defter, onların doğru yoldan gittiklerinin kanıtı olmalı,” dedi Moreno. “Sakladıkları bir şey olsa, kim gönüllü olarak böyle bir defteri polise verir ki?”</p>

  <p class="block2">Reinhart defteri karıştırırken düşünceli göründü.</p>

  <p class="block2">“Bir sürü isim, lanet olsun,” diye içini çekti. “İyisi mi gidip onunla konuşalım, biraz daha kurcalayalım.”</p>

  <p class="block2">“Ben yarın yaparım bunu,” diye Moreno teminat verdi. “Burada daha fazla kalamayacağım. Bu saatten sonra müthiş buluşlar yapabileceğimizi sanmıyorum.”</p>

  <p class="block2">Reinhart saatine baktı.</p>

  <p class="block2">“Hımm, Müfettiş Hanım haklı galiba,” dedi. “Her neyse bir şeyden emin olduk.” “Neden emin olmuşuz?”</p>

  <p class="block2">“Bu sorunu çözmemiz lazım. Yüzyılın sonuna kadar başka hiçbir şey başaramasak bile en azından bunu halletmeliyiz. Bu bizim borcumuz.”</p>

  <p class="block2">Moreno başını ellerine dayadı ve düşündü.</p>

  <p class="block2">“Konu başka biriyle ilgili olsaydı katı bir izci ahlakı içinde davrandığını düşünürdüm,” dedi. “Ama itiraf ediyorum ki, ben de aynı görüşteyim. Durum olabildiğince kötü zaten, katilin serbestçe dolaşmasına izin verecek olursak çok daha berbat bir hale gelecek. Yarın yine komiseri görecek misin? Durumun nasıl geliştiğini merak ediyordur.”</p>

  <p class="block2">“Ona gelişmeleri aktaracağıma dair söz verdim,” dedi Reinhart. “İstesem de istemesem de bunu yapmak zorundayım.”</p>

  <p class="block2">Moreno sıkıntılı bir şekilde başını salladı. Sonra şarap kadehlerini kafalarına dikip bitirerek kafeyi, kenti ve dünyayı, birkaç saat için kaderlerine terk ettiler.</p>

  <p class="block3">&nbsp;</p>

  <h2 id="sigil_toc_id_10">DÖRT</h2>

  <p class="block10">&nbsp;</p>

  <p class="block2">Uyandı ve saatine baktı.</p>

  <p class="block2">Beşe çeyrek vardı. Yirmi dakika uyumuştu.</p>

  <p class="block2">Erich’in öldüğünü düşündü. Rüya değildi, o gerçekten ölmüştü.</p>

  <p class="block2">Gözleri yanıyordu; yuvalarından fırlayıp çıkacakmış gibiydiler. Keşke kör olsaydı, Oidipus gibi... Yaşamının geriye kalan kısmında onun gibi kör olarak dolaşıp bir kurtuluş arasaydı, o zaman hayatta olmanın belki bir anlamı olurdu. Fakat şimdi Erich yoktu artık, o ölmüştü. ‘Oğlum benim.’</p>

  <p class="block2">Saatlerdir, aynı düşünce garip bir şekilde, her an bilincini meşgul ediyordu. Aslında düşünce bile sayılmazdı; iki sözcükten oluşan bir kurgu ya da yabancı bir dile aitmiş, ulaşılmaz, anlaşılmazmış gibi gelen o iki sözcük: Erich öldü, Erich öldü, Erich öldü. Her dakika, her saniye, her anın en küçücük parçasında, durmadan tekrarlanan: Erich öldü.</p>

  <p class="block2">Belki hiç garip değil. Belki de olması gereken bu. Sanki bun dan böyle, tüm gelecek günler boyunca, yaşamının temel taşlan bu iki sözcükten ibaret olacak: Erich öldü. Oğlu, yaşarken yapamadığını yapmış, ölümüyle onun varlığını kendi egemenliği altına almış, en sonunda babasının ruhunu fethetmişti.</p>

  <p class="block2">‘Çıldıracağım,’ diye düşündü Van Veeteren. ‘Bin parçaya bölüneceğim, ta dibe çökeceğim ama umurumda değil, zaman varken ölmek uygunsa öleyim, daha iyi.’</p>

  <p class="block2">Yanında yatan kadın kıpırdandı ve uyandı. Ulrike. Ulrike Fremdli. Ruhundaki kadının değil kendisinin bütün sıkıntı ve kararsızlıklara karşın onun olan kadın.</p>

  <p class="block2">“Biraz uyuyabildin mi?”</p>

  <p class="block2">Van Veeteren başını salladı.</p>

  <p class="block2">“Hiç.”</p>

  <p class="block2">Kadın sıcak eliyle onun göğsünü ve karnını okşadı. “Bir fincan çay ister misin? Gidip hazırlayabilirim.” “Hayır teşekkür ederim.” “Konuşmak ister misin?”</p>

  <p class="block2">“Hayır.”</p>

  <p class="block2">Kadın ona doğru döndü, iyice göğsüne sokuldu; kısa bir süre sonra adam nefes alışından onun yeniden uykuya daldığım anladı. Birkaç dakika daha bekledikten sonra sessizce yataktan kalktı, yorganı kadının üzerine örttü ve mutfağa gitti.</p>

  <p class="block2">Pencere içindeki dijital saatin kırmızı rakamları 04.56’yı gösteriyordu. Dışarısı hâlâ koyu karanlıktı, sadece caddenin karşı tarafındaki sokak lambasının cılız ışığı apartmanın bir köşesine düşüyordu. Guijdermans’ların üretime ara vermiş olan fırını seçilebiliyordu. Mutfakta zorlukla ayırt edilebilen eşyalar da aynı ölü örtüye sarınmış gibiydi. Masa, sandalyeler, ocak, eviye, kuru erzak dolabının üzerindeki raf, köşedeki eski gazetelerle dolu sepet. Buzdolabının kapağını açtı ve yeniden kapattı. Bardak dolabından bir bardak aldı, alışkın olduğu musluk suyundan doldurup içti. Erich öldü,’ diye düşündü. Öldü.</p>

  <p class="block2">Yatak odasına döndü ve giysilerini değiştirdi. O sırada Ulrike, yatağında huzursuz bir şekilde birkaç kez döndü ama uyanmadı. Odadan dışarıya, yavaşça antreye süzülürken oda kapısını dikkatlice kapattı. Ayakkabılarını giydi, boyun atkısını boynuna doladı, paltosunu sırtına aldı ve daireden çıkıp sessiz adımlarla merdivenlerden inerek sokağa attı kendini.</p>

  <p class="block2">Sicim gibi incecik bir yağmur yağıyordu, daha doğrusu tüy hafifliğinde damlalardan oluşmuş, uçuşan yumuşak bir perde vardı sanki havada; ısı en çok sıfırın üstünde yedi-sekiz derece, hiç rüzgâr yok. Caddeler ıssız, sanki uzun süren bir hava saldırısı bekleyişi içinde. Çevredeki binaların derin uykusuyla iç içe geçmiş karanlık.</p>

  <p class="block2">‘Erich öldü,’ diye düşündü ve yürümeye devam etti.</p>

  <p class="block2">Bir saat kadar sonra döndü. Ulrike, elinde bir çay bardağıyla yarı karanlık mutfakta oturmuş bekliyordu. Van Veeteren, onun merhamet ve kaygı dolu havasını hissetti ama bu tavır ona, yanlış çevrilmiş bir telefon numarası ya da biçimsel bir özür dileyişten daha fazla bir şey ifade etmedi.</p>

  <p class="block2">‘Umarım o, sorunun dışında kalır,’ diye düşündü. ‘Umarım, onu da sürüklemem.’</p>

  <p class="block2">“Islanmışsın,” dedi Ulrike. “Uzun mu yürüdün?”</p>

  <p class="block2">Adam, omuzlarım silkerek onun karşısına oturdu.</p>

  <p class="block2">“Löhr’e kadar,” dedi. “Çok fazla yağmıyor.”</p>

  <p class="block2">“Ben uyumuşum. Kusura bakma.”</p>

  <p class="block2">“Dışarıya çıkmalıydım.”</p>

  <p class="block2">Kadın başını salladı. Yarım dakika kadar sonra kollarını masanın öbür tarafına, ona doğru uzattı. Adam uzanıp kendisinden on santim kadar uzakta, yarı açık duran elleri tuttu. Birbirlerinin ellerini kararsız bir şekilde sıktılar. Adam onun beklediğini anlamıştı. Bir şey söylemesi gerekiyordu.</p>

  <p class="block2">“Çocukluğumda yaşlı bir çift tanıyordum,” diye başladı adam. “Bloeme isminde.”</p>

  <p class="block2">Kadın başını hafifçe eğerek gerisini bekler gibi durdu. Adam bakışlarını onun yüzünde kısa bir an gezdirdikten sonra konuşmasını sürdürdü.</p>

  <p class="block2">“Belki çok yaşlı değildiler, ama dünyanın en yaşlı insanlarıymış gibi bir izlenim bırakıyorlardı. Bizimle aynı sokakta, birkaç ev ötede oturuyorlardı. Hiç dışarı çıkmazlardı. Yalnız sokakta kimse kalmadığı ve tüm hayatın durduğu pazar günü öğleden sonraları görebilirdin onları bazen. Caddenin gölgeli tarafında daima kol kola yürürlerdi. Adamın başında her zaman bir şapka bulunurdu ve etraflarında yoğun bir hüzün, bir keder bulutu olduğu hissedilirdi. Onların hikâyesini annem anlatırdı. Ben yedi-sekiz yaşlarındaydım, sanırım. Bloemeler’in bir zamanlar iki kızı varmış. Bu iki güzel kız kardeş, bir yaz birlikte Paris’e gitmişler. Orada her ikisi de bir köprünün altında öldürülmüş. Anne-babaları o tarihten sonra hiç kimseyle konuşmaz olmuş. Kızların cesetleri bir Fransız tabutu içinde eve getirilmiş. Ya, onların hikâyesi böyleydi işte... Biz çocuklar onları hep sessizce ve büyük bir saygıyla izlerdik.”</p>

  <p class="block2">Sustu ve kadının ellerini bıraktı.</p>

  <p class="block2">“Çocuklar anne-babalarından önce ölmemeli.”</p>

  <p class="block2">Kadın başını salladı.</p>

  <p class="block2">“Bir fincan çay alır mısın?”</p>

  <p class="block2">“Teşekkür ederim. İçine bir parça rom koyarsan.”</p>

  <p class="block2">Kadın kalktı. Mutfak tezgâhına doğru gitti ve elektrikli su ısıtıcısını çalıştırdı. Dolaptaki şişelerin arasında romu aradı. Van Veeteren masanın başında kaldı. Çenesi birbirine kenetlenmiş ellerine dayalı, gözlerini yummuş beklerken göz çukurlarındaki sızıyı yeniden hissetti. Derinlerden, yakıp geçen bir ağrı şakaklarına doğru yayılıyordu.</p>

  <p class="block2">“Ben daha önce de bunu yaşadım.” Ulrike döndü ve ona baktı.</p>

  <p class="block2">“Hayır, öyle demek istemedim. Yani, bak şöyle: Ben birçok kez Erich’in ölmüş olduğunu gözümde canlandırdım... Tersi olacakken, o beni değil ben onu mezara koydum. Bu, öyle yakın zamanda değil çok daha önceleri, sekiz-on yıl önce, düşündüğüm zaman rahatsız olduğum bir şeydi. Düşün, baba oğlunu gömüyor... Bilmiyorum. Belki bütün anne-babaların aklına geldikçe içlerini sızlatan bir şeydir bu.”</p>

  <p class="block2">Kadın, üzerinde duman tüten iki fincanı masanın üstüne koydu ve onun karşısına oturdu.</p>

  <p class="block2">“Ben bunu yapmazdım,” dedi. “En azından bu denli yoğun yaşamazdım. Neden kendine böyle eziyet ediyorsun? Bir nedeni olmalı.”</p>

  <p class="block2">Van Veeteren başını salladı ve o sert, tatlı içkiden bir yudum içti.</p>

  <p class="block2">Bir an kuşkuya kapıldı, ama hayır, elbette nedeni vardı. En azından bildiği bir nedeni vardı.</p>

  <p class="block2">“Erich on sekiz yaşındayken intihar girişiminde bulunmuştu. Yedi-sekiz yetişkin insana yetecek kadar hap yutmuştu. Bir kız arkadaşı, onu o durumda bulup zamanında hastaneye yetiştirdi. O kız olmasaydı Erich ölmüştü. On yıl kadar önce... Ben bu olayı uzun süre sürekli rüyamda gördüm. Üstelik sadece yukarıda, Gemejnte’deki yatağında, boş, umutsuz, suçlu bakışlarını değil... Ben onun bu girişiminde başarılı olduğunu da gördüm rüyamda. Sonra gidiyor ve mezarı başındaki çiçekleri değiştiriyordum. Buna benzer rüyalar işte... Belki de bu son olaya hazırlıyordum kendimi. Ve şimdi bu gerçekle yüz yüze geldim. O yıllarda er geç böyle bir şeyle karşılaşacağımı için için biliyordum ya da bunun kaçınılmaz olduğuna inanıyordum. Neredeyse unutmak üzereydim ki, korkularım gerçek oldu. Erich öldü.”</p>

  <p class="block2">Tekrar sustu. Merdivenlerden çıkan gazete dağıtıcısının ya da bir komşusunun ayak sesleri duyuldu. Ulrike bir şey söylemek ister gibi kıpırdandı, fakat hemen caydı.</p>

  <p class="block2">“Dışarıya, yürüyüşe çıktığım zaman Keymer Kilisesi’ne girmek istedim,” diye Van Veeteren devam etti konuşmaya, “ama kapalıydı. Niçin kapalı oluyor, söyler misin?”</p>

  <p class="block2">Kadın yavaşça onun ellerini okşadı. Bir dakika geçti. İki dakika geçti. Sonra sözcükleri seçerek konuştu ve adam onun ne demek istediğini anladı.</p>

  <p class="block2">“Erich ölmek istediği için ölmedi,” dedi sonunda. “Bu çok önemli bir ayrım.”</p>

  <p class="block2">Adam yanıt vermedi. Sağ elini onun ellerinden kurtarıp fincanı alarak romlu çayından bir yudum daha içti.</p>

  <p class="block2">“Belki,” dedi. “Belki önemli bir ayrım. Şu anda buna karar verecek durumda değilim.”</p>

  <p class="block2">Sonra yine sessizlik sürdü. Şafağın grimsi ilk ışıkları pencere camlarından içeriye sızmaya başladı. Saat yediyi birkaç dakika geçiyordu. Dışarıda sokaklar ve kent uyanmıştı. İşte yeni bir kasım günüydü ve hayat yeniden canlanmıştı.</p>

  <p class="block2">“Bu konuyu fazla konuşmaya dayanamıyorum,” dedi Van Veeteren. “Bir sürü sözcüğü birbirine dolandırmanın kime ne yararı olacağını anlayamıyorum. Suskunluğumu bağışla. Burada bulunmandan dolayı sana müteşekkirim, sonsuz müteşekkirim.”</p>

  <p class="block2">“Biliyorum,” dedi Ulrike Fremdli. “Hayır, konu sözcükler değil. Aslında konu biz de değiliz. Gidip biraz daha yatalım mı?”</p>

  <p class="block2">“Keşke onun yerine ben ölseydim.”</p>

  <p class="block2">“Saçma.”</p>

  <p class="block2">“Biliyorum. Ama saçmalıklar arzuların yelken bezidir.” Fincanını boşalttı ve yatak odasına doğru kadını izledi.</p>

  <p class="block2">Öğle vakti eski karısı, ölen oğlunun annesi Renate telefon etti. Yirmi dakika kadar konuştular. Kadın kâh ağladı, kâh konuştu. Telefon ahizesini yerine koyduğu zaman Ulrike’nin sözünü düşündü: “Aslında konu biz değiliz.”</p>

  <p class="block2">Karar verdi, kendi yükünü kendisi taşımalıydı. Ulrike eski kocasını üç yıl kadar önce buna benzer koşullarda kaybetmişti. Van Veeteren ile Ulrike Fremdli o günlerde tanışmışlardı. Bazı kimseler, Ulrike’nin sorunun ne olduğunu bildiğini söylüyorlardı. Bir yere kadar bilinebilir...</p>

  <p class="block2">Saat ikide, Jess’i almak için arabasına atlayıp Maardams Havaalanı’na doğru yola çıktı. Jess, onu yolcu karşılama salonunda görür görmez, çökmüş ve çaresizlikten ne yapacağını bilemez bir halde, boynuna sarıldı; salonun orta yerinde, sanki saatlerce öyle kalakaldılar. Yolcu salonlarında her zaman var olan telaşla oraya buraya koşuşturan insanların gürültüsü içinde, konuşmadan, birbirine sarılmış, ileri geri sallanarak, adeta zamanın dışında, ortak kederleriyle baş başa, durup beklediler.</p>

  <p class="block2">O ve kızı Jess... Jess’in yedi yaşındaki ikizleri ve kocası Rouen... Erich’in kız kardeşi... Geride kalan tek evladı...</p>

  <p class="block2">“Annemle hemen karşılaşmak istemiyorum,” diye belirtti Jess, garaja, arabanın yanma geldiklerinde. “Başka bir yere gidip oturamaz mıyız?”</p>

  <p class="block2">Van Veeteren kentin dışında, Egerstad’daki Zeeport kafeteryasına kadar sürdü arabayı. Oradan Renate’ye telefon edip biraz gecikeceklerini bildirdi. Sonra, bütün bir öğleden sonrayı pencere kenarında, dışarıdaki yağmura, kum yığınlarına, rüzgârlı, çorak sahil şeridine, bir kubbe gibi üzerlerine çöken kurşun grisi gökyüzüne bakan bir masada karşılıklı oturarak geçirdiler. Jess, parmaklarını ısrarla babasının parmaklarına kenetlenmiş olarak tuttu hatta bir şeyler yedikleri sırada bile. Tıpkı Ulrike Fremdli gibi o da sözcüklere gereksinim duyulmadığını biliyor gibiydi.</p>

  <p class="block2">Konu onlar, kendileri değildi. Sözü edilen, sözü edilmesi gereken Erich’ti.</p>

  <p class="block2">“Cesedi gördün mü?” diye sordu Jess.</p>

  <p class="block2">Görmüştü tabii, pazar günü Adli Tıp Kurumu’na gitmişti. Jess de gidip görse iyi olurdu. İstiyor ve gerekli görüyorsa, yarın mesela, kendisi de ona katılabilirdi.</p>

  <p class="block2">Kızı, onu kimin öldürmüş olabileceğini sordu; Van Veeteren bilmediğini söyledi.</p>

  <p class="block2">Niçin öldürülmüş olabilirdi?</p>

  <p class="block2">Onu da bilmiyordu.</p>

  <p class="block2">Saat beş buçukta Egerstad’dan ayrıldılar ve kırk beş dakika sonra, Van Veeteren, Renate’nin Maalerweg’deki evinin önüne bıraktı Jess’i. Renate merdiven başına çıktı ve çığlık çığlığa karşıladı kızını. Van Veeteren, arabanın arka koltuklarına koydukları çantaları çıkarırken, bir yandan da, ertesi gün üçünün buluşup birlikte yapacakları ziyareti planlıyordu. Kızıyla konuşmuş oldukları gibi, yarın öğleden önce gidip Erich’i görebilirlerdi. Renate de henüz zaman bulamadığı ya da içi kaldırmadığı için gidip görmemişti oğlunu.</p>

  <p class="block2">Eve döndüğünde mutfak masasının üstünde Ulrike’den bir not buldu. Onu sevdiğini ve saat dokuz civarında evde olacağım söylüyordu. Bir bardak şarap doldurup oturma odasına geçti. CD çalara Penderecki’nin CD’sini koydu, ama kısa bir süre sonra kapattı.</p>

  <p class="block2">‘En güzeli sessizlik,’ diye düşündü. Müzik bile olmamalı. Erich öldü. Sessizlik.</p>

  <p class="block2">Üç çeyrek saat sonra Reinhart telefon etti.</p>

  <p class="block2">“Nasılsın,” diye sordu ilgiyle.</p>

  <p class="block2">“Nasıl olacağım...” dedi Van Veeteren</p>

  <p class="block2">“Yalnız mısın?”</p>

  <p class="block2">“Şu anda öyle.”</p>

  <p class="block2">Reinhart konuşmayı sürdürmek için sözcük ararken kısa bir süre sessiz kaldılar. “Konuşmak ister inisin? Yarın bir ara buluşabiliriz,” “Belki olur,” dedi Van Veeteren, “telefon ederim. Katili buldunuz mu?” “Hiçbir şey bilmiyoruz,” dedi Reinhart. “Bulun onu,” dedi Van Veeteren. “Bulacağız... Ama bir başka konu daha var.” “Neymiş o?” dedi Van Veeteren. “Marlene Frey, kız arkadaşı... Onunla görüştün mü?” “Telefonda konuştum.”</p>

  <p class="block2">“Onunla temasa geçmeni istiyor,” dedi Reinhart.</p>

  <p class="block2">“Geçerim,” dedi Van Veeteren. “Tabii geçerim. Bir şey rica edebilir miyim?”</p>

  <p class="block2">“Tabii, söyle.”</p>

  <p class="block2">Van Veeteren birkaç saniye tereddüt etti.</p>

  <p class="block2">“Onu yakaladığınız zaman... Yani katili bulduğunuzda, onunla ben de görüşmek isterim.”</p>

  <p class="block2">“Neden?” dedi Reinhart.</p>

  <p class="block2">“Çünkü böyle olması gerek. Fikrimi değiştirirsem sana söylerim.”</p>

  <p class="block2">“Tamam,” dedi Reinhart. “Her nasıl olursa olsun sizi yüz yüze getireceğim, söz veriyorum.”</p>

  <p class="block2">“Ne kadar erken olursa o kadar iyi olur,” dedi Van Veeteren.</p>

  <p class="block2">“Elimden geleni yapacağım.”</p>

  <p class="block2">“Teşekkür ederim, sana güveniyorum.”</p>

  <h2 id="sigil_toc_id_11">BEŞ</h2>

  <p class="block10">&nbsp;</p>

  <p class="block2">“Başlarım sizin uğraştığınız başka işlere!” dedi Reinhart. “Haftada üç yüz saat mesai dışı çalışmış olsanız bile umurumda değil. Ne söylemişsiniz, neden hoşlanırsınız, ne düşünürsünüz? Bunların kırıntısı bile beni ırgalamaz, bu işin her işten fazla önceliği var! Komiserin oğlu öldürüldü, siz ne diyorsunuz yahu? İçişleri bakanına suikast düzenlemiş, ya da papayı kaçırmış olsalar bile, bu meseleyi çözünceye kadar hepsini askıya alırdık. Tamam mı? Anlaşıldı mı? Var mı karşı çıkan? Varsa böyle biri hemen nakil dilekçesini versin! Kahrolasıcalar... Bunlar kayıt dışı. Tamam mı?”</p>

  <p class="block2">“Tümünü onaylıyorum,” dedi Rooth.</p>

  <p class="block2">Olasılıkla diğerleri de aynı görüşteydi. En azından hiçbiri karşı çıkmamıştı. Masanın etrafında şimdiden boğucu bir hava vardı. Reinhart odasına fazladan dört sandalye tıkıştırmıştı. Emniyet binası içinde kuşkusuz daha birçok geniş oda vardı ama hiçbirinde bu denli rahat pipo tüttüremezdi. Kızları doğduktan sonra, tüm tüttürme zevkini evin dışında tatmin etmek konusunda karısıyla anlaşmaya varmıştı.</p>

  <p class="block2">Takip ekibinde toplam olarak yedi kişiydiler. Müfettiş olarak Moreno, Rooth ve Jung. Komiser adayı Krause, genç ve gelecek vaat eden bir memur. Sonra Büro Amiri deBries ve yeni gelen Cinayet Masası Asistanı Bollmert. Bu sonuncusu, departman adına bir soruşturma için görevlendirilmişken on ay kadar önce görev başında bıçakla böbreğinden yaralanan Amir Münster’in dönmesini bekleyen, Aarlach’tan geçici görevle gelmiş, çalışkan biri.</p>

  <p class="block2">Bir de kendisi, Komiser Reinhart. Ancak komiser denince hiçbir zaman o kastedilmiyordu Polis Şefi Hiller’in dalga geçmek ve komik görünmek istediği zamanlar hariç. Komiser denince akla hep Van Veeteren gelirdi. Van Veeteren, belki yirmi yıl, belki daha uzun zaman Maardams Cinayet Masası Grup Şefliği görevini yapmıştı. Fakat son iki yıldan beri inişe geçti, bakanlık tarafından emeklilik gününe kadar kızağa çekildi, halen Kupinski Geçidi’ndeki Krantzes Sahafı’nın ortağı ve yardımcısı.</p>

  <p class="block2">Her şey bir yana, kimse Van Veeteren’e sükûneti ve kitapları çok görmedi. Onu korku, saygı ve hayranlıkla özlemeyen kimse yok.</p>

  <p class="block2">Kısacası, şimdi bir kez daha, bir olaya karışmıştı. Yine bir komiser olarak ama düşünülebilecek en kötü şekilde... Kurban olarak değil, doğrudan işin içinde de değil. Oğlu öldürülmüştü. ‘Lanet olsun,’ diye düşündü Reinhart, ‘Cehennemin dibi!’ Aslında bunca yıllık meslek hayatında birçok kereler bundan daha kötüsü olmaz, bundan kötüsüne rastlanmaz diye düşünmüştü, ama bu gerçekten en kötüsüydü. Hayal edilebilecek en namussuzca şeydi.</p>

  <p class="block2">‘Kişisel öfkemi dizginlemeye çalışmam gerek,’ diye düşündü, ‘Araya lanet olası bir mesafe koymak zorundayım, yoksa her şey ters gider.’</p>

  <p class="block2">“Yine de komiserin kendisini olayın dışında tutmamız gerek,” dedi Reinhart. “Yani tamamen bizim kişisel müdahalemiz olmalı.</p>

  <p class="block2">Her şeyi tam tamına herhangi bir olay gibi ele almalıyız. Ancak üst düzeyde öncelikli olarak. Mutlaka halletmeliyiz, yoksa dediğim gibi felaket olur. Hep söylendiği gibi, önce bilim ve mantık.”</p>

  <p class="block2">Masanın üzerindeki dosya tomarının arasından doğru dosyayı buldu ve öksürdü.</p>

  <p class="block2">“Erich Van Veeteren, sert bir şeyle kafasına iki defa vurularak öldürüldü,” diye açıklamada bulundu. “Darbelerin her biri öldürücüydü. Meusse’ün dediğine göre bunu bir uzman olarak yazılı vermiş, bu darbelerin, özellikle enseye inen ikincisi çok daha fazla öldürücü etkiye sahipti. Silah olarak kullanılan eşyanın bir metal boru ya da ona benzer bir şey dış yüzeyinde köşesi-kenarı olmayan, oldukça ağır bir nesne olduğu düşünülüyor. Henüz elimize geçmedi.”</p>

  <p class="block2">“Yazık,” dedi, deBries, “ele geçirmiş olsak işimiz kolaylaşırdı.”</p>

  <p class="block2">Reinhart, devam etmeden önce ona bir an ters ters baktı.</p>

  <p class="block2">“Vukuatın zamanı: Salı akşamı, Trattoria Commedia çevresinde yapılan incelemelere göre olasılıkla saat 18:15’ten biraz sonra. Tahmini olarak katil önce park yerinde maktulün kafasına darbeyi indirmiş, sonra onu bacaklarından tutup çalılıkların arasına sürüklemiş. Cumartesi günü aldığımız telefon ihbarına kadar maktul orada kalmış. Ceplerindeki eşyaları kimin kurcalayıp aldığı konusunda ise sadece tahminde bulunulabilir. Katilin kendisi ya da bir başkası olabilir. Bir başkasının, bize ismini vermek istemeyen telefon ihbarcısı olma olasılığı var. İşte size iz... İpucu... Motif... Haydi bakalım yorumlayın, lütfen!”</p>

  <p class="block2">“Giysilerinde herhangi bir uyuşturucu izine rastlandı mı?” diye merakla sordu asistan Bollmert. Bu sorunun etkili bir tavır gösterme çabasıyla sorulduğunu sandı Reinhart. Bu tavır, bu çiçeği burnunda asistanın işgüzarlık girişiminden başka bir şey değildi, çünkü mesleğe henüz başlamış, böyle bir araştırma grubunda ilk kez iki hafta önce yer almıştı. Olaydan doğrudan sorumlu da değildi.</p>

  <p class="block2">Bu durumda komiseri hiç tanımamış olması belki bir avantaj sayılabilirdi.</p>

  <p class="block2">“Hayır, elbiselerinde bulunamadı,” dedi Reinhart, “kanında da bulunamadı; saçında, tırnaklarında, hiçbir yerinde bulunamadı. Dolayısıyla kız arkadaşının söylediklerinde bir gerçek payı olduğunu belirtmek gerek. Dikken’e niçin gitmesi gerektiğini ona söylememiş olması büyük eksiklik, bunu da kız arkadaşından öğrendik.”</p>

  <p class="block2">“Dikken’e gidiş nedenini söylememiş olması onun tertemiz olmadığı anlamına gelir,” diye belirtti Rooth. Kıza bir şey söylemediği gibi, öğleden sonra teknesine gidip yardım ettiği Otto Meyer’e de bir şey söylemediğinin altını çizdi.</p>

  <p class="block2">“Dikken’e gideceğine dair hiç kimseye bir şey söylememiş yani,” dedi Moreno. “Şu Meyer denilen adama bile, ha?”</p>

  <p class="block2">“Söylememiş,” dedi Jung. “Sadece küçük bir işi olduğundan, oradan dört buçukta ayrılmak zorunda olduğundan söz etmiş.”</p>

  <p class="block2">“İş mi?” dedi Reinhart. “Bu ifadeyi mi kullanmış?”</p>

  <p class="block2">Jung başını sallayarak onayladı.</p>

  <p class="block2">“O noktada Meyer’i iyi sıkıştırdık. Evet, ‘iş’ sözcüğünü kullanmış, hiç kuşku yok. Her nasılsa, Greitzengraacht yakınlarındaki kayıkhaneyi saat dört buçuğu birkaç dakika geçe terk etmiş. Teknenin kamarasındaki bir tür iç düzenlemeyle uğraşıyorlarmış, işi bu haftaya ertelemeyi düşünmüşler. Tekne de bayağı görkemli bir şey... On sekiz metre boyunda, altı kamaralı... Tik ağacı kaplamalar ve mükellef donatılmış mutfak-bar. Meyer de pek sağlam pabuç değil ama işini uydurmuş, bizi ilgilendirmiyor.”</p>

  <p class="block2">“Başka bir şey demedi, öyle mi?” diye sordu Reinhart.</p>

  <p class="block2">“Hayır, tek bir sözcük bile etmedi,” dedi Rooth.</p>

  <p class="block2">Jung, kederli bir ifadeyle omuz silkti, Reinhart pufladı.</p>

  <p class="block2">“Harika,” dedi. “Bu önemsiz bir konu. Konuşmamız gereken başka ne vardı?”</p>

  <p class="block2">Sorusunun yanıtını kendisi gayet iyi biliyordu ama yine de iyimser bir yüz ifadesiyle bakışlarını çevresinde gezdirdi.</p>

  <p class="block2">“Adres defteri,” dedi deBries en sonunda.</p>

  <p class="block2">“Aynen,” dedi Reinhart, “üstüne bastın, her zamanki gibi. Orada durum nasıl?” DeBries kollarını yana açarken elleri az kalsın Rooth’un çenesine çarpıyordu. “Hey, yavaş ol,” dedi Rooth Bollmert hafif sinirli, güldü.</p>

  <p class="block2">“Pek parlak gitmiyor,” diye açıklamada bulundu deBries söylenenlere aldırmadan. “Deftere kayıtlı tam yüz kırk altı adres ve elliye yakın kurum ya da benzeri isim var. Ayrıca yaklaşık olarak bir düzine kadar üzeri çizilmiş, karalanmış, okunmaz hale getirilmiş yazı davar. Herhalde altı-yedi yıldır kullandığı bir defter, onu tanıyalı henüz üç yıl olmasına rağmen kız arkadaşı öyle diyor. Şu ana kadar otuz beş kişinin kimliğini saptadık, yarın da bu işi sürdüreceğiz.”</p>

  <p class="block2">“Defterde bulunmayan ama ortak tanıdıkları kimseler var mı?” diye merakla sordu Jung.</p>

  <p class="block2">DeBries olumsuz anlamda başını salladı.</p>

  <p class="block2">“Genel olarak yok. Adam belli ki çok dikkatliymiş. Örneğin, bir dost evindeki eğlencede henüz üç hafta önce tanıştıkları genç bir erkeğin bile kaydı var defterde.”</p>

  <p class="block2">“Peki,” dedi Reinhart, “yani sen katilin tüm bu isimlerin arasında bir yerlerde olduğunu mu söylemek istiyorsun?”</p>

  <p class="block2">“Eğer onu tanıyan biriyse, çok büyük olasılıkla öyle,” dedi deBries.</p>

  <p class="block2">“İyi,” dedi Reinhart. “Kendine yardımcı olarak Moreno, Krause ve Asistan Bollmert’i al ve çok dikkatli olun, gözünüzden hiçbir şey kaçmasın. Yüz yüze temas sağlayın ve her konuşmayı kayda geçirin, telefon konuşmalarının hiçbir halta yaramadığını unutmayın. Bir soru paketi de hazırlayın. Ama önce ben bir göreyim. Salı günü nerede olduklarını kanıtlayabilirler mi, falan gibi... Yumuşak davranmak yok. Tamam mı? Önümüzdeki tek kahrolası iş bu.”</p>

  <p class="block2">“Gün gibi açık,” dedi deBries, “ben aptal değilim.”</p>

  <p class="block2">“Bazen öyle olmak daha yararlı olabilir,” der gibi mırıldandı Reinhart. Piposunu yaktı ve derin bir iki nefes çekerek yoğun dumanını diğerlerine doğru üfledi.</p>

  <p class="block2">“Şu kız arkadaşına gelince,” dedi Jung. “Onu bir kez daha sorgulamalıyız, son günlerde neler yapmışlar, nerelere gitmişler falan gibi.”</p>

  <p class="block2">“Pek tabii,” dedi Reinhart. “Bunu ben üstleniyorum. Rooth ve Jung’un da yeniden restorana gidip soruşturmayı sürdürmesi gerek. Yarın bir basın açıklamasıyla salı günü oraya gitmiş her bir uğursuzun bize başvurmasını talep etmeliyiz. Belli olmaz, bir şeyler çıkabilir. Derinlerdeki balığı yakalayamasan da hiç olmazsa alanı geniş tut.”</p>

  <p class="block2">“Akıllıca bir söz,” dedi Rooth. “Ama yanılmıyorsam yavan balıklar derinlere kaçar, derler, örneğin morina balığı.”</p>

  <p class="block2">“Doğru,” dedi Bollmert. “Sanki sadece trol avcıları için yaratılmışlar.” Bir yandan da içinden şu anda bunun hiç de yeri olmadığını düşündü.</p>

  <p class="block2">“Lanet olası morina balığının konumuzla ne ilgisi ne var,” diye celallendi Reinhart.</p>

  <p class="block2">Birkaç saniyelik bir sessizlik oldu, soruşturma başkam yeniden yoğun bir duman üfledi ve diğerleri ona baktılar.</p>

  <p class="block2">“Siz ne düşünüyorsunuz?” dedi deBries daha sonra, “Bir teorimiz olması da gerekmez mi? Bu kişi niçin öldürülmüş?”</p>

  <p class="block2">Reinhart boğazını temizledi.</p>

  <p class="block2">“Son haftayı biraz daha araştırdıktan sonra bunu size açıklayacağıma söz veriyorum. Genç Van Veeteren, Dikken taraflarında birisiyle buluşacakmış, anlaşılan oraya yılbaşı kartı satmaya değil, bir çıkar sağlamak için gitmiş. Şu ana kadar edinebildiğimiz bilgi bundan ibaret.”</p>

  <p class="block2">“Ve Van Veeteren orada uçurulmuş,” dedi Rooth.</p>

  <p class="block2">“Buluşacağı kimse tarafından mı yoksa başka birisi tarafından mı uçurulmuş, belirsiz,” dedi Jung.</p>

  <p class="block2">“Katil, arabasını ödünç aldığı kişi olamaz mı?” diye merakla sordu Bollmert.</p>

  <p class="block2">“İki saniye düşünürsek katilin o olmadığını bulabiliriz,” dedi Reinhart, “Adamın Holte Hapishanesi’nde yatmakta olduğunu biliyoruz ve aylardır buluşup görüştükleri yok. Arabanın sahibi, uzun bir süreden beri de hapisten izinli çıkmış değil.”</p>

  <p class="block2">“Hangi suçtan dolayı yatıyormuş?” diye sordu Rooth.</p>

  <p class="block2">“Birden çok,” diye belirtti Reinhart. “Soygun, adam kaçırma ve bunlardan başka ruhsatsız silah bulundurmaktan toplam dört yıl mahkûmiyet. Yaklaşık iki buçuk yılı kalmış.”</p>

  <p class="block2">“Tamam,” dedi deBries. “Onu eledik. Başka bir şey var mı? Ben açım, geçen haftadan beri bir şey yemedim.”</p>

  <p class="block2">“Benim de durumum aynı,” dedi Rooth.</p>

  <p class="block2">Reinhart piposunu kül tablasına bıraktı.</p>

  <p class="block2">“Sadece bir nokta daha...” diye ciddi bir açıklamada bulundu. “Dün akşam komiserle konuştum ve bu olayı çözeceğimize dair ona söz verdim. Umarım hepiniz olayın ne denli önemli olduğunu kavramışınızdır. Ta baştan söylediğim gibi bu işi bitirmeliyiz. Bitirmek zorundayız! Anlaşıldı mı?”</p>

  <p class="block2">Etrafına bakındı.</p>

  <p class="block2">“Söylediğim gibi biz aptal değiliz,” diye vurguladı deBries. “Her şey yoluna girecek,” dedi Rooth.</p>

  <p class="block2">Reinhart bir şey söylemedi ama kendine güveni olan adamlara sahip olmanın iyi bir şey olduğunu düşündü.</p>

  <p class="block2">Van Veeteren, uzun ince Ockfener Plan Meydanı’nın güneybatı köşesinde durdu. Soğuktan titriyordu; ellerini pardösüsünün ceplerinde daha derine soktu. Etrafına bakındı. Cumartesi gününe kadar ne Erich’in burada yaşadığını biliyordu ne de içinde böyle bir his vardı. Yine de geçen sonbaharda, bir kez eylülün başında, bir kez de o tarihten en çok üç hafta önce olmak üzere iki kez buluşmuşlardı. ‘Her şeye rağmen...’ diye düşünerek sigara otomatına doğru seğirtti, her şeye rağmen son zamanlarda oğluyla arası düzelmeye başlamıştı. Van Veeteren, onu iki kez evine kabul etmişti ve uygar insanlar gibi karşılıklı oturup konuşabilmişlerdi. İyiye doğru giden bir şey gelişiyordu, tabii henüz belirsiz, bulanık, durulmamış, ama yine de bir şeydi... Erich, anımsayabildiği kadarıyla, adsız sansız genç bir kadın olarak söz etmişti Marlene Frey’den; doğallıkla nerede yaşadıklarına da değinmişti, niçin saklasındı ki, ama şu anda ayrıntılar aklına gelmiyordu.</p>

  <p class="block2">Kısaca burada yaşıyordu... Ya da yaşamıştı. Neredeyse eski kentin tam göbeğinde, bu eski, yıpranmış, tam karşısında durup şaşkınca baktığı, cephesi kurumla kararmış on sekizinci yüzyıldan kalma binada oturuyordu demek. En üst kattan bir altta, üçüncü katta, demir korkulukları paslanmış balkoncuğun dibindeki pencerede zayıf bir ışık belirdi. Genç kadının evde onu beklediğini biliyordu. Ölen oğlunun, kendisinin hiç görmediği nişanlısı ve... Birdenbire bastırılması olanaksız bir şiddetle bu işi yapamayacağını anladı. Parça parça dökülmekte olan bu kapının zilini çalmaya mecali kalmamıştı.</p>

  <p class="block2">Saatine baktı, neredeyse altı olmak üzereydi. Kenti sarmakta olan karanlık ona soğuk ve düşmanca geliyordu. Havada, sevimsiz bir kükürt ya da fosfor kokusu, onun yabancısı olduğu, oraya ait olmayan bir koku vardı. Bu mevsimde buralardan hiç eksik olmayan yağmur geçici olarak biraz ara vermişti. Bir sigara yaktı. Utançla ya da nitelenemez bir duyguyla bakışlarını yere çevirdi. O anda meydanın karşı köşesinde bir kafe gördü, sigarasını içip bitirdikten sonra adımlarını o tarafa yöneltti. Bir bardak siyah bira alıp ne içeriden ne de dışarıdan kolayca görülemeyecek bir pencere dibine oturdu. Başını ellerinin arasına alıp geride kalan günü düşündü.</p>

  <p class="block2">Bugün, oğlunun ölmüş olduğu bilinciyle uyandığı üçüncü gündü.</p>

  <p class="block2">Önce sahafta bir saat kalmış, orada Krantze’ye durumu açıklamış ve haftalık çalışma programını yeniden düzenlemişlerdi. Yaşlı Krantze’den hiç hoşlanmıyordu. Zaten sıkı bir iş ortaklığının dışında bir ilişkileri de olamayacaktı. Olmazsa olmasın, hiç umursamıyordu.</p>

  <p class="block2">Daha sonra, Renate ve Jess ile birlikte Adli Tıp’ı ziyaret etmişlerdi. O ikisi morga gittiklerinde, kendisi onları dışarıda beklemişti. Ölen oğluna bir kerecik bakabilseydi bari. Şu anda burada oturmuş bira içerken bile hâlâ böyle düşünüyordu, bir kerecik olsun... Ama zamanın ve unutmanın asla silemediği anılar vardı; çünkü bunlar hiçbir zaman uçup gitmezlerdi. Jess bu anıları toplayıp dışarıya taşımıştı, her iki elinde sıkıştırıp getirdiği iki buruşuk mendil olarak.</p>

  <p class="block2">Renate ise içeriye girerken olduğu kadar perişan dönmüştü. Hangi cins yatıştırıcı tabletlerden kaç tane almıştı acaba...</p>

  <p class="block2">Meusse ile yaptığı birkaç dakikalık telefon konuşması da soruna açıklık getirememişti. Meusse hiç alışık olmadığı biçimde ağlamaklı konuşmuştu.</p>

  <p class="block2">Daha sonra Jess ve Ulrike ile buluşmuştu. Karanlıkta bir ışık gibi inanılmaz verimli bir toplantı olmuştu. Klagenburg’daki evin oturma salonunda, bir bardak şarap ve salata eşliğinde geçen sadece yarım saatlik süre yetmişti buna. Tek tek sözcükler ya da orada bulunan kişilerin kendileri değildi önemli olan; ancak onun asla anlayamadığı kadınlara, özellikle malum kadınlara dair şeyler konuşulmuştu. Antrede birbirlerine veda ettikleri sırada, kendisini neredeyse bir yabancı gibi hissetmiş, bu duyguyla onca derdin arasında gülebilmişti.</p>

  <p class="block2">Daha sonra Marlene Frey’e telefon etmişti, randevulaşmalardı. Genç kadın, durumu gereği biraz tedirgin davranmış, ama ona Van Veeteren’e saat beşten sonra herhangi bir zamanda gelebileceğini söylemişti. Onunla konuşabilmek umuduyla evde bulunacaktı. ‘Yalnız bir şey var,’ demişti.</p>

  <p class="block2">‘Umuduyla’ öyle mi? Peki ‘bir şey var’ demek ne oluyordu?</p>

  <p class="block2">Ve şimdi, şu anda, önündeki biradan daha soğuk ayaklarıyla, oturup duruyordu. Niçin? Bilmiyordu. Sadece bugün bir şeylerin yolunda gitmeyeceğini hissediyordu. Birasını içip bitirdikten sonra telefon etmek üzere kalktı. Bay ve bayan tuvaletleri arasındaki hafif sidik kokan yerdeki telefondan, ölen oğlunun hayattaki nişanlısına telefon edip bazı aksilikler nedeniyle bugün gelemeyeceğini bildirdi.</p>

  <p class="block2">Ertesi gün ya da daha ertesi gün gelebilir miydi?</p>

  <p class="block2">Karara varıldı ama kadın düş kırıklığını gizlemekte zorluk çekiyordu.</p>

  <p class="block2">Ockfener Plejn Meydan’ından ayrılıp yağmur altında eve doğru yürümeye başladığı zaman kendisi de aynı duygular içindeydi. Düş kırıklığı ve utanç.</p>

  <p class="block2">‘Artık kendi kendimi anlamakta zorlanıyorum,’ diye düşündü. ‘Olay doğrudan benimle ilgili değil ki. Ben neden korkuyorum? Ne yapıyorum ben?’</p>

  <p class="block2">Doğruca evine yollandı.</p>

  <p class="block2">Winnifred, ismini fısıldadığı zaman Reinhart uyandı. Kadının soğuk eli onun göbeğinin üstündeydi.</p>

  <p class="block2">“Kızını uyutacaktın,” dedi kadın, “kendin uyuyakalmışsın.”</p>

  <p class="block2">Adam, iki dakika kadar esneyerek gerindi. Sonra dikkatli bir şekilde Joanna’nın dar yatağından kalkarak çocuk odasından dışarıya çıktı. Salondaki kanepenin bir ucunda, bir battaniyenin altında henüz yarı uzanmış olarak oturmakta olan karısının yanma, kanepenin diğer ucuna çöktü.</p>

  <p class="block2">“Anlat bakalım,” dedi karısı.</p>

  <p class="block2">“Ne anlatayım, üç başlı şeytan,” dedi adam. “Evet, aynen öyle. Bir bardak şarap ister misin?”</p>

  <p class="block2">“İyi olur sanırım,” dedi Winnifred. “Şeytan, bilindiği kadarıyla Dante’den beri üç başlıdır, öyleyse her şey yolunda demektir.”</p>

  <p class="block2">“Dante’nin zamanında çok bilen kadınları bir yığın odun ateşi üzerinde yakarlardı. Şarap kırmızı mı beyaz mı olsun?”</p>

  <p class="block2">“Kırmızı. Hayır, o dediğin olay Dante’den sonra başladı, değil mi?”</p>

  <p class="block2">Reinhart kalktı ve mutfağa gitti. İki bardak şarap doldurdu ve döndü. Tekrar kanepeye oturdu ve olayı kısaca anlattı. Kadın onun sözünü hiç kesmedi.</p>

  <p class="block2">“İlk olarak,” dedi adam, “bunu kimin yaptığı konusunda ortada ufacık bir işaret bile yok. Herhangi bir olay bile olsaydı çok kötü bir şey bu.”</p>

  <p class="block2">“Anlıyorum,” dedi Winnifred.</p>

  <p class="block2">“İkincisi, öldürülen kişi komiserin oğlu.”</p>

  <p class="block2">“Çok kötü,” dedi Winnifred. “Ya üçüncüsü?”</p>

  <p class="block2">Reinhart kısa bir duraklamayla düşündü.</p>

  <p class="block2">“Üçüncüsü, maktul de büyük olasılıkla başka kirli işlere karışmış. Şimdi, eğer bir sanık bulunursa, aynı zamanda Erich Van Veeteren’in de suça karıştığını öğreneceğimizi sanıyorum. İşte üçüncüsü bu. Kız arkadaşı aksini iddia etse de... Herhalde bir babanın içini ferahlatacak şeyler değil bunlar, sen ne dersin?”</p>

  <p class="block2">Winnifred başını sallayarak, “Anlıyorum,” derken elindeki şarap bardağım çalkaladı. “Haklısın, mesele çok boyutlu. Peki, cinayet masasındakiler bundan ne kadar emin? Herhalde pek emin olmasalar gerek...”</p>

  <p class="block2">“Emin olsunlar olmasınlar,” diye onun sözünü kesti Reinhart ve ortaparmağıyla alnına vurdu. “İşte bu kafanın içinden gelen, göz ardı edilemeyecek uyarılar var. Ayrıca... Ayrıca komiser de katil ile kendi başına hesaplaşma isteğinde bulundu. Lanet olsun, onun duygularını da anlıyorum, bir yandan...”</p>

  <p class="block2">Winnifred bir an düşündü. “Hiç de hoş bir hikâye değil,” dedi. “Gerçekten bu denli kötü olabilir mi? Neredeyse özel olarak yazılmış bir senaryo gibi.”</p>

  <p class="block2">“Komiserin her zaman söylediği gibi,” dedi Reinhart.</p>

  <p class="block3">&nbsp;</p>

  <h2 id="sigil_toc_id_12">ALTI</h2>

  <p class="block10">&nbsp;</p>

  <p class="block2">Polisin Dikken olayı ile ilgili yardım duyurusu, cinayetten tam bir hafta sonra, salı günü, Maardam’ın tüm önemli gazetelerinde yer almıştı. Aynı gün öğleden sonra saat beşe kadar, on kişi, belirtilen günde Trattoria Commedia’yı ziyaret ettiklerini polise bildirdi. Jung ve Rooth bildirilen ihbarları değerlendirmek üzere görevlendirilmişler ve içlerinden daha az ilginç olan Rooth’un ifadesi altısını hemen yok saymışlardı, çünkü belirttikleri saat uymuyordu. Geriye kalan dördü ise olayın cereyan ettiği düşünülen saat 17:00 ile 18:30 arasında restoranda olduklarını bildirdikleri için, ifadeleri alınmak üzere akşam saatlerinde polis merkezine çağrılmışlardı.</p>

  <p class="block2">Tanıkların ilki, Rupert Pilzen adında 58 yaşında bir banka müdürüydü. Dikken’de Weimaar Alle’de oturduğundan Commedia’ya gelmiş ve bir süre barda oturmuştu. Orada bulunduğu süre içinde tahminen saat beşi çeyrek geçeden altıya çeyrek kalaya kadar, evde karısının yemeği hazırlamasını beklerken, sadece bir tek viski ve bir bardak bira içmiş. Zamanı elverdiği ölçüde ara sıra, zorlu geçen işgünlerinden sonra kendisini böyle ödüllendirdiği olurmuş.</p>

  <p class="block2">Adam alnındaki gözlüğü düzeltip Erich Van Veeteren’in fotoğrafına, iyice incelemek üzere baktı. Onu ne Commedia’da ne de başka bir yerde asla görmediğine karar verdi ve kolundaki göz alıcı saate anlamlı bir şekilde baktı. ‘Anlaşılan, hak edilmiş yeni bir bar ziyareti planladığından işi kısa kesmek istiyor,’ diye tahminde bulundu Jung. Yararlanacakları, dikkatini çeken bir şey var mıydı?</p>

  <p class="block2">Hayır.</p>

  <p class="block2">Aklında kalan bir yüz, filan? Hayır.</p>

  <p class="block2">Barda oturan başkaları var mıydı?</p>

  <p class="block2">Pilzen’in alnındaki kırışıklık ve sarkık çene altı daha bir belirginleşti. Hayır, tüm o saatlerde barda yalnızdı. Ha, bakın sahi, son dakikalarda bir kadın gelmişti. Kısa saçlı, kırk yaşlarına yakın feminist izlenimi bırakan biri. Ondan oldukça uzak bir yerde bir masaya oturmuş ve bir içki söylemişti. Elinde bir gazete vardı galiba, hepsi bu.</p>

  <p class="block2">Banka müdürü Pilzen çarpık bacaklarıyla dışarıya doğru yürüdüğünde, Rooth, “Bir başka bar daha olsaydı, kadın kesinlikle gidip oraya otururdu,” diye yorumda bulundu. “Seni şişko domuz seni.”</p>

  <p class="block2">“Evet,” dedi Jung, “parası çok olsa da saygın bir ilgi alanı yoksa insan böyle oluyor. Yani, paran olsa sen bile böyle olurdun...”</p>

  <p class="block2">“Git ve bundan sonraki kişiyi getir,” dedi Rooth.</p>

  <p class="block2">Bundan sonrakiler karı koca bir çiftti. Dikken’de yerleşik olmayan ve o gün oraya bir iş görüşmesi için gelmiş bulunan Bay ve Bayan Schwarz. Olayla bağıntısı olmayan bir iş. Görüşmeden sonra kente dönmek üzere hareket ettiklerinde, ara sıra yaptıkları gibi biraz ‘lüks takılmak’ ve bir şeyler yemek amacıyla Commedia’da durmuşlar, yani restoran kısmı için, Trattoria Commedia’ da değil. Emekli olduklarından beri, haftada bir iki kere böyle yaparlarmış.</p>

  <p class="block2">Her ikisi de altmış beş yaşını doldurmuştu ve Jung, Erich Van Veeteren’in fotoğrafını gösterdiği zaman onu ikisi de tanımıştı. Restoranda, onların masasından birkaç metre ileride yalnız oturmuş yemek eğer Bayan Schwarz yanılmıyorsa sıradan bir makarna yiyordu. Schwarzlar balık, tam olarak söylemek gerekirse, kalkan yemişlerdi. Evet evet, genç adam tek başınaydı, onlar tatlılarını yemek üzereyken hesabı ödemiş ve restorandan ayrılmıştı, saat tam altıyı birkaç dakika geçiyordu.</p>

  <p class="block2">Restoranda oturdukları süre içinde başka müşteriler var mıydı?</p>

  <p class="block2">Salonun iyice derinliklerinde genç bir çift vardı sadece. Saat altıdan biraz önce gelmişler ve her ikisi de yanılmıyorlarsa aynı ucuz makarna yemeğinden ısmarlamışlardı. Saat altı buçuk civarında Bay ve Bayan Schwarz ayrılırlarken onlar hâlâ orada oturmaktaydılar.</p>

  <p class="block2">Gözlerine ilişen başka bir şey var mıydı?</p>

  <p class="block2">Hayır, ne olabilirdi ki?</p>

  <p class="block2">Barda oturan müşteriler olup olmadığına dikkat etmiş miydiniz? Hayır, oturdukları masadan barı görmek mümkün değildi.</p>

  <p class="block2">Restorandan çıkmak için barın önünden geçerken orada oturan kimseyi görmediniz mi?</p>

  <p class="block2">Belki, sanki. Evet evet, kesinlikle; takım elbiseli, kısa boylu bir bey. Koyu tenli, gerçekten... Belki bir Arap. Ya da Hintli gibi, işte öyle bir şey.</p>

  <p class="block2">Rooth dişlerini gıcırdattı. Jung memnun ve müteşekkir Bayan Schwarz ‘in ısrarlı isteği üzerine, katili olabildiği kadar çabuk yakalayıp demir parmaklıklar arkasına tıkacağına dair söz verdi.</p>

  <p class="block2">Çünkü korkunç bir şeydi, Dikken’de veya nerede olursa olsun... Birkaç yıl önce bıçaklanan orospuyu hatırlamışlardı...</p>

  <p class="block2">Katil yakalanmış, kamu vicdanı tatmin olmuştu. Meseleyi bu sefer de çözecek yeni bir istihbarat temsilcisi aranıyordu.</p>

  <p class="block2">Kadının adı Liesen Berke idi. Kırk yaşlarında olup tahminen altıya çeyrek kala Trattoria Commedia’ya gelmiş ve altı buçuğa kadar bar kısmında oturmuştu. Niçin orada olduğuna dair bir gerekçe göstermek istememişti, canının istediği zaman istediği yerde oturup bir kadeh bir şey içmeye hakkı yok muydu yani?</p>

  <p class="block2">“Tabii ki var,” dedi Jung.</p>

  <p class="block2">“İki kadehe bile hakkın var, ona bakarsan,” dedi Rooth. Jung, fotoğrafı kadına göstererek “Bunu tanıyor musun?” diye sordu. Kadın üç saniye düşündükten sonra dördüncü saniyede hayır anlamında başını salladı. “Bu şahıs, saat altı-altı buçuk sıralarında restoranda oturuyor muş... “ “Öldürülen kişi o muymuş?” diye kadın böldü. “Tam da öyle,” dedi Rooth. “Onu gördün mü?” “Hayır. Ben oturmuş gazete okuyordum.”</p>

  <p class="block2">“Öyle mi?” dedi Rooth.</p>

  <p class="block2">“Öyle,” dedi Liesen Berke ve sekizgen biçimindeki gözlük çerçevesinin üst kenarından Rooth’a baktı.</p>

  <p class="block2">“Pekiii,” dedi Jung, “barda başka müşteri var mıydı?”</p>

  <p class="block2">Kadın bakışlarını Rooth’tan çekerek düşündü.</p>

  <p class="block2">“İki kişi vardı, sanırım... Evet önce müdür görünüşlü birisi oturup biraz oyalandıktan sonra kayboldu. Sonra başka bir tip geldi. Uzun saçlı ve sakallı. Koyu renk gözlükleri de vardı, sanıyorum... Bir çeşit rock şarkıcısına benziyordu. Maço, hergele, pislik bir şey...”</p>

  <p class="block2">“Onunla konuştun mu?” diye sordu Jung.</p>

  <p class="block2">Liesen Berke küçümseyerek sırıttı.</p>

  <p class="block2">“Hayır,” dedi. “Tabii ki konuşmadım.”</p>

  <p class="block2">“O seninle konuşmak istemedi mi?” diye sordu Rooth.</p>

  <p class="block2">“Ben gazete okuyordum.”</p>

  <p class="block2">“Doğru yapmışsın,” dedi Rooth. “Meyhanelerde yabancı erkeklere kuyruk sallanmaz.”</p>

  <p class="block2">Jung sert bir bakışla onu susturdu. ‘Adama bak sen yahu,’ diye geçirdi içinden. ‘Böylelerini niçin bir diplomatça konuşma kursuna göndermezler, şaşıyorum.’</p>

  <p class="block2">Liesen Berke de, dudaklarını bir çizgi gibi büzerek bakışlarını Rooth’a yöneltti, karşısındaki sanki ender rastlanır cıvık bir köpek pisliğiymiş de o üzerine basmış ve tabanından sıyırması zor AA oluyormuş gibi. Hem de kuşkusuz bir erkek köpek pisliği. Rooth tavana baktı.</p>

  <p class="block2">“İçeride ne kadar kaldı?” diye merakla sordu Jung. “O hergele rock müzikçisi yani.”</p>

  <p class="block2">“Anımsamıyorum. Çok uzun süre değil, sanırım.”</p>

  <p class="block2">“Ne içti?”</p>

  <p class="block2">“Hiçbir fikrim yok.”</p>

  <p class="block2">“Ama kesinlikle bardan senden önce ayrıldı, değil mi?”</p>

  <p class="block2">“Evet.”</p>

  <p class="block2">Jung bir an düşündü. “Görsen onu tanır mısın?”</p>

  <p class="block2">“Hayır. Hiçbir şey görünmüyordu ki. Sadece bir yığın saç ve gözlükler.”</p>

  <p class="block2">“Anlıyorum,” dedi Jung. “Teşekkür ederim Bayan Berke. Sizi tekrar arayabiliriz. Gerçekten bize tam anlamıyla, eksiksiz yardımcı oldunuz.”</p>

  <p class="block2">“Sen son cümlenle ne demek istedin?” diye sordu Rooth. Onun son sözlerini çok yersiz bulmuştu. Liesen Berke çıkıp ardından kapıyı kapadıktan sonra alaylı bir şekilde sordu. “Tam anlamıyla, eksiksiz yardımcı olmuşmuş, ne palavra ama.”</p>

  <p class="block2">Jung burnundan soludu.</p>

  <p class="block2">“Senin bayat cazibe manevralarından sonra biraz yağlamam gerekti kadını,” diye açıklamada bulundu. “Ayrıca söz ettiği bu ziyaretçi ilginç birine benziyor. Onu anımsayıp anımsamadığını barmene de sormamız gerek.”</p>

  <p class="block2">“Onda bir şansımız var,” dedi Rooth, “Ama nasıl olsa bu maç için daha farklı bir tahminimiz yok.”</p>

  <p class="block2">“Başka bir teklifin var mı?” diye merak etti Jung. Rooth düşündü.</p>

  <p class="block2">“Eğer her şeye rağmen oraya gideceksek önce bir şeyler yiyelim,” dedi. “Bu arada belki başka bakış açıları da yakalarız.”</p>

  <p class="block2">“Hergele?” dedi Jung, “Neydi? Hergele mi demişti o kadın?”</p>

  <p class="block2">Ewa Moreno, Reinhart’ın odasındaki günlük ziyaretçi koltuğuna bıraktı kendisini.</p>

  <p class="block2">“Hâlâ çalışıyor musun?”</p>

  <p class="block2">Reinhart saatine baktı, altı buçuk, keşke biraz daha erken olsaydı.</p>

  <p class="block2">“Bir şeyleri toparlamam lazım. Bayan Frey’e zor ulaştım. Senin durumun ne?”</p>

  <p class="block2">“Tatsız,” dedi Moreno ve pufladı. “Doğruyu söylemek gerekirse bu işin kendisi keyifsiz.”</p>

  <p class="block2">“Biliyorum,” dedi Reinhart. “Zaten iyi bir şey yakalasaydın sen çoktan altını üstüne getirmiştin. Yanılıyorsam söyle.”</p>

  <p class="block2">“Doğru söze ne denir,” dedi Moreno. “Herhalde öyle yapardım, ama gerçekten ağır gidiyor. Erich Van Veeteren’i tanıyan tam on altı kişiyle konuştuk... Nişanlısının öncelik sıralamasıyla tam on altı kişi, hepsi de bu kentten. Bak, sahi Bollmert’i de kent dışına gönderdik, cuma günü dönüyor. Bir arpa boyu yol alamadık. Kimse bir şey saklıyormuş gibi görünmüyor. Hiçbirinin bu işle bir ilgisi yok herhalde.”</p>

  <p class="block2">“Olay saatinde nerede olduklarını kanıtlayabiliyorlar mı?” diye sordu Reinhart.</p>

  <p class="block2">“İncitmeden, dikkatlice araştırdık,” dedi Moreno. “Tabii in sanlara böyle soruları sorarken pek sevimli olmuyorsun, ama komiserin dediği gibi bizim görevimiz sevimli olmak değil. Şu ana kadar her nasılsa bir şeyle karşılaşmadık. Hepsini kontrol etmeye zamanımız olmadı ama gerekli de değil.”</p>

  <p class="block2">“Arada dikkati çeken baykuşlar yoksa gerekli olmaz. Ama gerçek cins baykuşlar... Bu isimlerin arasında bir kısım kuşkulu tipler var sanıyorum.”</p>

  <p class="block2">“Her cins var,” diye belirtti Moreno. “Örneğin bazıları Marlene Frey’in adres defterini düşmana kolayca teslim etmesinden çok memnun olmadı. Ama biz olayla ilgisi olmayan şeylere aldırmayız, değil mi, kurallar böyle diyor.”</p>

  <p class="block2">“Kurallar böyle,” diye onayladı Reinhart. Yazı masası koltuğunda geriye yaslandı ve elleri ensesinde kenetli, bir süre düşündü.</p>

  <p class="block2">“Eğer Bayan Frey ile bir tur daha konuşsan, hiç karşı çıkmazdım,” dedi. “Hayatında ona biraz olsun acı veren iki şey olmuş... Polisler ve erkekler. Sen bunlardan en azından yarısını temsil ediyorsun.”</p>

  <p class="block2">Moreno başını salladı ve bir süre sessiz kaldı.</p>

  <p class="block2">“Sen ne biliyorsun?” dedi sonra. “Erich nasıl bir olaya karışmıştı daha önce?” Reinhart piposunun sapını ısırdı ve şakağım kaşıdı.</p>

  <p class="block2">“Bilmiyorum,” dedi, “hiçbir fikrim yok, garip olan da bu değil mi? İnsan en azından neyle uğraştığım bilmez mi, nereye yöneleceğini?”</p>

  <p class="block2">“Sen şimdi nereye yöneleceğini bilmiyorsun, öyle mi?”</p>

  <p class="block2">“Hayır,” dedi Reinhart, “sen biliyor musun?”</p>

  <p class="block2">Moreno başım olumsuz anlamda salladı.</p>

  <p class="block2">“Marlene Frey neyle uğraştığını biliyor mu?” diye sordu.</p>

  <p class="block2">Reinhart yine düşünceye daldı. İçkulağındaki sorunla ilgili öğleden sonraki konuşmayı anımsamaya çalıştı.</p>

  <p class="block2">“Hayır, bildiğini sanmıyorum,” dedi, “fakat sen galiba başka bir anlam çıkarmaya çalışıyorsun. Şu kadınlar ne kadar gizemli.”</p>

  <p class="block2">“Ben bunları önceden ve ezbere bilirim,” dedi Moreno. “Komiserle daha başka şeyler konuştun mu?”</p>

  <p class="block2">“Dünkü konuşmamızdan sonra bir daha konuşmadım,” dedi Reinhart. “Belki bu akşam telefonla ararım. Tabii burada durup onun oğlunun davranışlarını hatta cürümlerini kurcalamak pek keyifli bir şey olmuyor. Ne de olsa temiz bir geçmişi yok oğlanın. Komiserin durumu da zor ve tatsız, evde oturup yasını tutarak burada bizim nelerle uğraştığımızı düşünmek kolay değil. Vay canına, amma da karışık işler!”</p>

  <p class="block2">“Oğlanın işleri gerçekten hâlâ karışık ve pis miymiş?” diye sordu Moreno.</p>

  <p class="block2">“Bugünlerde belki o kadar değilmiş,” dedi Reinhart ve ayağa kalktı. “Bundan birkaç yıl önce her anlamda daha çok bokun içindeymişler. Belki Bayan Frey’in söylediği olabilir, ne bileyim... Yani artık daha doğru bir çizgide gittikleri doğrudur belki. Yazık, orada fazla mesafe kat edememişler. Belki böylesi daha iyi oldu, denebilir.”</p>

  <p class="block2">Pencerenin yanma gitti. Jaluzinin iki şeridini parmaklarıyla aralayarak kente ve karanlık gökyüzüne baktı. “Adres defterindeki isimlerin içinden son haftada kaç tanesiyle buluşmuş? Son haftada bazı kimselerle buluştuğunu biliyoruz. Onların kaçıyla temas kurdunuz?”</p>

  <p class="block2">“Yedisiyle,” dedi Moreno hiç duraksamadan. “Elimizdeki çizelgeye göre bir o kadarıyla da yarın görüşülecek,” dedi.</p>

  <p class="block2">Reinhart, “Tamam,” diyerek perdenin şeritlerini bıraktı. “Tek beklediğimiz, yumağı sarmak için bir ipucu sadece. Bunu er geç bulacağız, ancak biraz sabır gerekli... Ki bu da bizim yabancısı olduğumuz bir şey değil, değil mi?”</p>

  <p class="block2">“Hiç de yabancısı değiliz,” diye onayladı Moreno. “Ama en kısa zamanda şöyle bir şeyler kıpırdasa yine de fena olmaz. Hani, önümüzü görsek, denir ya.”</p>

  <p class="block2">“Umalım öyle olur,” dedi Reinhart. “Fakat bugün burada nokta koyalım, benim bir evim ve ailem olduğunu unutmayalım, en azından bu sabah vardı. Senin durumun nasıl bu günlerde?”</p>

  <p class="block2">“Mesleğiyle evli,” dedi Moreno.</p>

  <p class="block2">Reinhart kaşlarını kaldırarak onu süzdü.</p>

  <p class="block2">“Boşanma davası açmalısın,” dedi ciddi bir ifadeyle, “Seni istismar ettiğini anlamıyor musun?”</p>

  <p class="block2">Perşembe akşamı istihbarat grubu tarafından ilk defa araştırmalarının kısa bir özeti yapıldı: Dikken’de otopark yerinin çalılıkları arasında Erich Van Veeteren’in cesedinin bulunmasından bu yana beş buçuk ve hesap yanlış değilse, cesedin oraya bırakılmasından beri de dokuz gün geçmişti. Elde edebildikleri çok olmasa da harcanan zaman uzun sayılırdı.</p>

  <p class="block2">Maktulün nişanlısını dinlemekle işe başlandı.</p>

  <p class="block2">Marlene Frey, Reinhart ve Moreno tarafından birçok kereler tabii büyük bir dikkat, özen ve saygı ile görüşmeye alınmıştı. Her ikisinin de değerlendirmesine göre kadın bilgi ve aydınlatmalarıyla elinden gelen her yardımı yapmış, genel olarak polise çok kolaylık göstermişti, denebilir. Gösterdiği işbirliğinde ortaya çıkan zaafından, özellikle içinde bulunduğu koşullar dikkate alındığında ki bunlar dikkate alındı, şikâyet edecek bir durum yoktu.</p>

  <p class="block2">Maktulün arkadaş ve dostlarından sorgulamaya almanlar, hatırı sayılır bir sayıya, yetmiş ikiye ulaşmıştı. Doğruyu söylemek gerekirse ki doğru bu oldukça gürültülü geçen soruşturmalardan, göze batan çok belirgin iki katkı dışında hiç kimse, Erich Van Veeteren’in kaderinin belirlendiği o salı günü Dikken’de ne aradığına ve yaşamına kimin son vermiş olabileceğine dair bir fikir belirtememişti.</p>

  <p class="block2">Trattoria Commedia’nın Müfettiş Jung ve Rooth tarafından kovuşturulan tanıklarına gelince, bunların sayılarında az da olsa bir artış görülmüş, küçük de olsa zafer sayılacak ilk ipucu yavaş yavaş belirmeye başlamıştı. Liesen Berke’nin, sözü edilen salı günü saat altıdan biraz önce barda oturduğunu fark ettiği o uzun siyah saçlı sakallı erkeğin varlığı iki ayrı kişi tarafından da doğrulanmıştı. Yüzde yüz emin olduklarını söyleyen bu iki kişi Rooth iyimser ve şakacı bir tavırla iki kişi yüzde yüz emin olunca, yüzde iki yüz demektir, diye not düştü, barmen Alois Kummer ve aşçıbaşı Lars Nielsen idi. İddialarına göre, yaklaşık olarak o saatte barda tam anlatılan tipte birisinin bir masada bir bardak biranın başında oturduğunu görmüşlerdi. Bundan, bu kentte herkesin söylediği gibi, genelevdeki orospular kadar ve kilisedeki dualar kadar emindiler.</p>

  <p class="block2">Belirtiler en azından ifadelerdeki birbirine uyan noktalar göz önüne alındığında kuşkuya yer bırakmayacak şekildeydi. Kara saç, kara sakal, koyu renk giysiler ve koyu renk gözlük. Aşçıbaşı Nielsen, aynı şahsın bar taburesinde otururken ayaklarının dibinde bulunan naylon poşeti anımsamakta zorluk çekmedi. Fakat Kummer ve Bayan Berke bu konuda olumlu ya da olumsuz bir şey söylemek yerine omuz silkmekle yetindiler.</p>

  <p class="block2">Jung ile Rooth, beş gün süren sıkıntılı soruşturma çalışmalarından sonra elde ettikleri, yaşamsal önem taşıyan bu gerçeğin tanımım tamamladıklarında Rooth başını dik tutma zamanının geldiğim hissetmişti.</p>

  <p class="block2">“Her türlü iddiaya girerim ki katil o bar taburesinde oturan kişiydi. Hatırlayın, ben bunu ta baştan söyledim!”</p>

  <p class="block2">Hiçbiri gönüllü olarak bu değerlendirmeyi destekleyecek bir şey söylemek istemedi. Bununla birlikte elde edilen bilgileri, olabildiğince hızla medyaya duyurmaya karar verildi.</p>

  <p class="block2">Başka bir şey için olmasa bile olayın sağlığı için.</p>

  <p class="block2">Geçen bunca zaman sonunda en azından bir karara varabilmişlerdi.</p>

  <p class="block3">&nbsp;</p>

  <h2 id="sigil_toc_id_13">YEDİ</h2>

  <p class="block10">&nbsp;</p>

  <p class="block2">Kör karanlıklarda uyandı.</p>

  <p class="block2">Bugünlerde zaman zaman böyle oluyordu.</p>

  <p class="block2">Ama zamanını iyi kullanan birisi olarak, Vera Miller’in onda kaldığı gecelerde asla böyle bir şey olmazdı. Üzerinde konuşulmadan durum kendiliğinden öyle gelişmişti, haftada bir kez cumartesi-pazar günleri buluşuyorlardı. İşte onun özlemini en derinden hissettiği bu günlerde böyle oluyordu. Yine kör karanlıklarda ter içinde uyanmıştı.</p>

  <p class="block2">Gece yarısı saat üç ile dört arasında, tüm alemin uyuduğu bu zalim ve bitmez tükenmez dakikalarda, uyanıyor ve saydam bir zarın ardından olayları seyrediyordu. Geçmişi aydınlatan soğuk bir ışık içinde kendisinin sorumlu olduğu korkunç olayı görüyor, aradaki bu ince, hassas zarın her an yırtılabileceğini kavrıyordu. Her an. Buna ilişkin rüyalar görüp görmediğinin farkında değildi. Tüm olayların içinde o tek ana ait görüntüleri gözümüzde canlandıramaz mıyız? Ne o gece ne de diğer geceler böyle bir şeyi hiç denemedi. Bunun yerine karanlıkta ayağa kalktı, elleriyle çevresini kollayarak ışığı yaktı. Olanca ağırlığıyla koltuğa çöktü, takvimden günleri hesaplamaya başladı. Vay canına, çocuğu ezip öldüreli tam yirmi beş gün geçmiş. Şantajcıyı öldüreli de on gün olmuş. Neredeyse bir ay olacak ve neredeyse her şey unutulmuş olacaktı.</p>

  <p class="block2">Unutulmak ve dünyanın dışında kalmak. Gazeteler hiçbir şey yazmıyor artık. Haftanın ilk günlerinde bir şeyler yazmışlardı. Polis geçen cumartesi günü genç adamın cesedini bulmuş ama basın daha şimdiden olaya ilgisini yitirmişti. Perşembe ve cuma günleri hiçbir haber çıkmamıştı.</p>

  <p class="block2">Olan olmuş. Yirmi birinci yüzyılda her şey hızla gelip geçiyor, diye düşündü. Çek bir çizgi, varsa bir şey topla. Unut onu ve devam et. Zamanın faturası. Kendisi de aynı değil mi sanki. Gelecek için iyi bir adaydı; ne var ki onu geçmişe ve sürekliliğe bağlayan bu uykusuz anlardı işte.</p>

  <p class="block2">Artık hiçbir şey eskisi gibi değildi. O geceki trafik kazası ve çamurlu hendeğin içindeki çocuğun her şeyi bu kadar değiştirmesi, gelişmeleri bu denli etkilemesi tuhaftı. Kapılar sonuna kadar açılmış, sivrilikler törpülenmişti. Araya Vera Miller girmiş ve onunla yeni hayatı başlamıştı. Evet, öylesine bir sözcük olarak, ‘tuhaf’ denebilirdi ancak aslında her şey karmaşıktı.</p>

  <p class="block2">Dikken’deki cinayet ise aynı ağırlıkta değildi, asla değildi, o sadece olayın bir devamı, tamamlamak zorunda kaldığı bir eylemdi. İlk gece görülmüş olmasının kaçınılmaz bir sonucuydu. Sopasıyla dürtülen bilardo topları kaçınılmaz olarak yönlendirildiği tarafa gitmek zorundaydı. Bazı meslek dergilerinde buna ait teorileri okuyalı çok olmamıştı. Bir çeşit yeni dünya kavrayışı, eğer doğru anlamışsa... Ya da psikolojisi... Aynı zamanda tabii ki kendi yaşamına karşı sorumluluğu. Dikken olayından sadece birkaç gün sonra, bir rahatsızlık duymaz olmuştu. İkinci öldürdüğü kişi, başkalarının felaketinden onun ve çocuğun çıkar sağlamaya çalışan, hatta denebilir ki ölmeyi hak etmiş biriydi. Denildiği gibi, kısasa kısas. Bir hafta içinde korkunç bir tehdit olarak ortaya çıkan basit bir şantajcı, kendi oyun alanında karşılanmış ve bertaraf edilmiş. Basit ve tereyağından kıl çeker gibi. Gelişmelerin önü yeniden açılmıştı.</p>

  <p class="block2">Gelişmeler Vera Miller’i karşısına çıkarmış, işin buraya varacağı konusunda bir saniye bile kuşku duymamıştı. Kadın halen evli olduğu adama, bir başkasını sevdiğini ve boşanmak istediğini söylemeden önce, sorunun bir zamanlama sorunu olduğunu; bunun birkaç hafta sürebileceğini; Andreas Miller’in güçlü bir kişiliği olmadığını; kendisinin de onu kırmak istemediğini; henüz zamanın gelmediğini ama çok yakında mümkün olacağım söylediği zamanlar da, bu kör karanlık uykusuz gecelerde de, saniyenin binde biri kadar bir süre için bile kuşku duymamıştı.</p>

  <p class="block2">Bu bekleyiş sırasında kafalarında planlar kurdular. Bu planlar hâlâ geçerli. Birlikte oldukları mekânın havasında bu planlar mevcut; sevişirlerken, kadının içindeyken, memelerini sert, hoyrat ya da şefkatle emerken hep var. Karşılıklı oturmuş bir şeyler yerken, şarap içerken ya da adamın geniş yatağına birlikte uzanmış soluk alıp verirken ve karanlıkta müzik dinlerken, her an orada mevcut. Henüz dile getirilmemiş yeni bir yaşam, gelecek ve umutlara ilişkin planlar... Bir başka yerde o ve Vera Miller. Onu seviyordu. Yetişkin insanlardı ve hiçbir şey basit değildi. Çok yakında, belki altı ay, hatta belki de bir ay içinde birlikte bir hayat kuracaklardı.</p>

  <p class="block2">Geleceğinin düşlerini kafasında canlandırmaya çalıştı. Ilık ve doygunluk veren düşler. Artık kör karanlıklarda uyanmaya ihtiyaç duymayacağı, geleceğe yönelik düşler.</p>

  <p class="block2">Artık o her an yırtılabilecek, ince, hassas, saydam zarın ardından bakmayacaktı. Kötü kokan soğuk vücut terini kurulamaya hiç ihtiyaç duymayacaktı. ‘Vera,’ diye geçirdi içinden, ‘senin için yine adam öldürebilirim.”</p>

  <p class="block2">Neuwe Blatt gazetesinde cumartesi gününün tanıklarının arandığına dair duyuru vardı. Haberi kahvaltı masasında okuduğu anda ilk tepki olarak bir kahkaha atmıştı. Bu bir tehdit değildi, tersine, beklenen bir şeydi aslında. Barda bulunduğu dakikalarda onu kimsenin fark edemeyeceğini düşünmek pek mantıklı bir şey değildi. Hemen aynı anda, gazetede değinilen ipuçlarının kendisi için bir tehlikeden çok bir güvence anlamına geldiğini fark etti. Güvenceydi, çünkü polis soruşturma işine takılıp kaldığından onlardan korkmasını gerektirecek hiç ama hiçbir neden kalmamıştı.</p>

  <p class="block2">Yoksa niçin böyle insanı kahkahayla güldürecek bilgileri öne sürsünler?</p>

  <p class="block2">Tarif edilmez giysiler içinde bir adam. Koyu giyinmiş, siyah olabilir. Koyu renk saç, sakal, gözlükler. Olasılıkla kılık değiştirmiş.</p>

  <p class="block2">‘Olasılıkla!’ dedi ve güldü yeniden. Yoksa aynı kıyafeti giyip halkın arasında mı gezmeliydi? Ya da suç mahalline mi dönmeliydi? Belki de Trattoria Commedia’yı yeniden ziyaret etmeliydi, öyle mi? Polisin yetkinlik derecesi konusunda hiçbir zaman pek olumlu izlenimleri olmamıştı, bu cumartesi sabahı da bu görüşü değişmedi.</p>

  <p class="block2">Cinayet masası mensupları? Zavallı köylüler!</p>

  <p class="block2">Öğleden sonra Vera geldi. Keymer Plejn’deki halden alınmış yiyecek ve şarap hazırdı ama altı gündür birbirlerini görmedikleri için daha girişte sevişmek zorunda kaldılar. Böyle ateşli, tutkulu kadınlar varmış demek!</p>

  <p class="block2">Sonra yavaş yavaş yemeğe ve şaraba giriştiler. Vera bütün gece kaldı ve orada burada birçok kez daha seviştiler. Kör karanlıklarda uyanmak yerine, gece yarısına doğru uyuyakaldı.</p>

  <p class="block2">Yorgun ve tatmin olmuş, aşk, şarap ve Vera Miller’in inanılmaz yakınlığı ile dopdolu olarak.</p>

  <p class="block2">Vera pazar günü öğleden sonraya kadar kaldı. Yarım saat kadar, gelecekleri, aşkları ve ne yapmaları gerektiği üzerinde ilk defa ciddi olarak konuştular.</p>

  <p class="block2">“Varlığından kimsenin haberi yok,” dedi Vera. “Ne Andreas’ın, ne kız kardeşimin, ne dostlarımın ve ne de iş arkadaşlarımın. Sen benim gizli yönümsün ama artık bu şekilde sürmesini istemiyorum.”</p>

  <p class="block2">Adam güldü fakat cevap vermedi.</p>

  <p class="block2">“Artık her an birlikte olalım istiyorum.”</p>

  <p class="block2">“Kocan ne olacak?” diye sordu adam, “Onu ne yapacaksın?”</p>

  <p class="block2">Kadın yanıtlamadan önce uzun uzun ona baktı.</p>

  <p class="block2">“O işi önümüzdeki hafta halledeceğim,” diye açıklamada bulundu. “Her şeye hazırım, hiçbir kestirme yol yok. Seni seviyorum.”</p>

  <p class="block2">“Ben de seni seviyorum,” diye yanıtladı adam.</p>

  <p class="block2">Pazartesi günü geç vakte kadar çalıştı. Arabasıyla eve dönerken tam hendekteki beton borunun bulunduğu yerden geçiyordu ki radyoda çalman müziğe eşlik ettiğini fark etti ve o gecenin üzerinden henüz bir ay bile geçmemiş olduğunu düşündü. Kasım ayı daha sona ermemişti, ama her şey nasıl inanılmaz bir hızla değişmişti.</p>

  <p class="block2">İnanılmaz, gerçekten inanılmaz, ama hayat böyle.</p>

  <p class="block2">Posta kutusundan gelen postayı toplarken hâlâ gülerek bir şarkı mırıldanıyordu. Ancak çok kısa bir süre sonra mutfak masasına oturup mektubu okumaya başladığında mırıldanmayı kesti. İlk gelen mektubu yırtıp atmıştı ama anımsayabildiği ve değerlendirebildiği kadarıyla bu gelen mektup da ilki gibi tamamen aynı cins kâğıda yazılmış ve aynı cins zarfa konmuştu. Yarım sayfadan daha uzun değildi ve el yazısı ile yazılmıştı.</p>

  <p class="block11">“ İki hayat.</p>

  <p class="block11">Şimdi vicdanınızda iki hayatın sorumluluğunu taşıyorsunuz. Ortaya çıkmanız için size uzun süre tanıdım, fakat siz korkak bir köpek gibi saklandınız. Suskunluğumun fiyatı şimdi değişti. 200.000 gulden bulmanız için sadece bir haftanız ~tam yedi gün var. Değeri büyük banknotlar olmasın.</p>

  <p class="block11">Size başka talimatlar göndereceğim. Aynı hatayı bir kez daha tekrarlamayın. Özgürlüğünüzü satın almak için başka şansınız olmayabilir. Kim olduğunuzu biliyorum, elimde karşı konulamaz kanıtlarım ve sabrımın da bir sınırı var.”</p>

  <p class="block11">Bir Dost</p>

  <p class="block3">&nbsp;</p>

  <p class="block2">Mektubu iki kez okudu. Sonra pencereden dışarıya baktı, yağmur yağıyordu. Birden burun deliklerinde soğuk bir ter kokusu duydu.</p>

  <p class="block3">&nbsp;</p>

  <h1 class="block12" id="sigil_toc_id_14">III</h1>

  <p class="block10">&nbsp;</p>

  <h2 id="sigil_toc_id_15">BİR</h2>

  <p class="block10">&nbsp;</p>

  <p class="block2">Erich Van Veeteren 30 Kasım günü basit bir törenle toprağa verildi. Törene, Keymer Kilisesi’nin küçük korosu ve yakınlarının özellikle annesinin isteği üzerine koronun etrafında küçük bir yas tutanlar grubu katıldı.</p>

  <p class="block2">Töreni yönetecek rahibi ve okunacak duaları Renate seçmişti. Bu seçimi, sözde Erich için önemli olduğunu ileri sürdüğü bazı mistik inançlara göre yapmıştı. Fakat bu iddiayı Van Veeteren pek inandırıcı bulmamıştı. Gerisine pek de aldırdığı yoktu. Zaten, Erich eğer ruhani bir ayine ihtiyaç duysaydı, kesinlikle onu bu kutsal kilisenin gökyüzüne tecavüz eden kulelerinin tepesinde ve koruyucu çatısı altında aramazdı.</p>

  <p class="block2">Rahip bu olay için bir hayli genç, konumuna göre de fazla canlı görünüyordu. Töreni kurallara göre yönetir ve yakın adalardan geldiğini belli eden bir şiveyle konuşurken, Van Veeteren çoğunlukla elleri dizlerinin üzerinde kenetli ve gözleri kapalı olarak oturuyordu. Sağında, böyle bir durumda bile varlığına tahammül edemediği eski karısı, solunda dünyada her şeyden daha çok sevdiği kızı vardı.</p>
</body>
</html>
