<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body><h2>D<sup>o|</sup>&quot;<sup>rr)</sup></h2>
<p>Yemekten sonra babası kahveye çıktı. Annesi komşuya gitti. Onlara da istediklerini yapabilecekleri için gün doğdu. İşten dönen ablası da yemeğini yedikten sonra arkadaşı geldi. Diğer odaya çekildiler. Sinemaya, modaya ait dedikodular yaptılar fısıldaşıp gülüşerek... Radyoya açıp şarkılar dinlediler. Onların her konuştuklarını öylesine bilmek istiyor, merak ediyordu ki. Yanlarına sokulunca ya susuyorlar&#160;ya da hiç duymadığı sinema oyuncularının isimlerinden,&#160;giyimlerden, kuşamlardan, sevgililerden söz açıyorlardı.&#160;Ama bazen yanlarına sokulduğu zaman neden sözleri fısıltıya dönüyordu acaba? Aralarındaki konuşmaları bilmek&#160;için kız olmaya bile razıydı. Bütün kızlar sır saklıyor, erkekleri kolay kolay aralarına sokmuyorlardı. Gökkuşağının altından geçenler kızsa erkek, erkekse kız olur diye duymuştu. Yağmurdan sonra güneşin açılıp da ortalığı sımsıcak&#160;yaptığı, şöyle bir bulutların arasından göründüğü zaman-</p>
<p>larda gökkuşağı yedi rengiyle gülümserdi gökyüzünde. Diğer çocuklarla, kızlı oğlanlı konuşup durmuştu; gökkuşağının altından geçip de cinsiyet değiştirmek için ve kızların aralarında neler konuştuğunu bilmek isteğiyle dopdolu...&#160;Belki de altından geçmişlerdi ama ne kızlar erkek ne de erkekler kız olmuştu. Çocukların çoğu yine de koşuşup duruyorlardı. Güldü. Böyle bir değişimin gerçekleşemeyeceğini&#160;biliyordu artık. Bildiği hâlde yüreği hopluyordu gökkuşağını gördükçe. Ama bir gün kızların aralarında ne konuştuklarını, neyin sözünü ettiklerini, erkeklerden sakladıkları sırrı&#160;mutlaka öğrenecekti. Onun bulduğu cam da gökkuşağı gibiydi. Renk renk yansıyordu güneşi gördükçe. Eğer satmayı başarırsa, kendisini, gökkuşağının altından geçmiş gibi&#160;değiştirecekti. Dondurmalar, sinemalar, bisikletler, canının&#160;istediği başka şeyler alacaktı. Acaba bulduğu camı kızlara&#160;gösterse aralarında fısıl fısıl ne konuştuklarını söylerler, sırlarını açıklarlar mıydı? Sırlarını açıklasalar ne olacaktı? Yoksa önemsiz bir şeyse konuştukları? Güzel camı elinden gittiğiyle kalacaktı.</p>
<p>Kardeşi, resimli çocuk romanları okuyordu bir köşede. Bazen gülüyor, bazen heyecanlanıyor, bazen kaşları çatılıyor, ciddileşiyordu. Okuduğu çocuk romanının kahramanları gibi heyecan vardı yüzünde. Erol da resimli romanlardan bir tanesini eline aldı. Okumadığı resimli roman yok&#160;gibiydi. Arkadaşlarıyla dergilerini değiştiriyorlardı çoğu&#160;kez. Ama bu seferki resimli romanı ilk defa okuyordu. Du-</p>
<p>daklarında türkülerle, elinde gitarını tıngırdatarak, bir kovboy, bir kasabaya geliyordu. Kasabada kötü adamlar doluydu. Tabancalar patlıyordu durmadan, insanlar ölüyordu. Kötü adamların astığı astık, kestiği kestikti. Kimse başa çıkamıyordu. Bu arada şerifi de öldürüyorlardı. Haydutların&#160;şerrinden kimse kasabaya şerif olmak istemiyordu. Haydutların biri, çeşitli dalaveralarla kendisini kasabaya şerif seçiyordu. Yabancı kovboy da bu haydutların pençesine düşüyordu ve aralarında mücadele başlıyordu. Kovboy, kısa bir&#160;süre sonra, sahte şerifin foyasını meydana çıkarıyor, kendisi şerif oluyordu halkın isteğiyle. Tabancalar yeniden patlıyordu. Kovboy, kötü adamların kökünü kazıyordu. Kasaba&#160;halkı kovboyu çok sevdikleri için kalmasını istiyorlardı ama&#160;o, yerine bir şerif bırakıp, geldiği gibi şarkı söyleye söyleye,&#160;gitarını çala çala bir başka maceranın peşine takılıyordu.&#160;Öyle maceradan maceraya koşan bir kovboy olmayı ne kadar isterdi. Bir tabanca almayı ve haydutların kökünü kazımayı... Söz gelişi şu Safinaz Hanım'ım kocası, bakkal çok&#160;kötü adamdı. Babasının dediğine göre milleti kazıklıyordu.&#160;Öyle bir adamı cezalandırmak doğru olmaz mıydı? Belki&#160;de mahalleli kazıklandıklarını bildikleri hâlde korkudan seslerini çıkaramıyorlardı. İlkin kocaman bir tabanca almak lazımdı. Mahallede kimsenin kocaman tabancası yoktu. Herkes kıskanırdı. Ama tarzan olmayı da istiyordu, dünya gezisine çıkmayı da...</p>
<p>Önce annesi komşudan geldi. Küçük kardeşini yatması için zorladı. Saat oldukça geçti. Kardeşi yatmak istemiyor,&#160;okuyacağını söylüyordu. Annesi onu dinlemedi. Kardeşi,&#160;elindeki resimli dergileri bırakıp zorlukla girdi yatağına, biraz sonra da uyudu. Aradan kısa bir süre geçince ablasının&#160;arkadaşının erkek kardeşi kapıyı çaldı. Ablasına, &quot;Babam&#160;seni çağırıyor,&quot; dedi, aldı götürdü onu. Ablası, annesiyle&#160;bir süre usul usul konuştu. Annesi düşünceliydi, susuyordu.&#160;Ablası da sonunda yattı. Annesi, Erol'a:</p>
<p>&quot;Hadi sen de git yat. Okul kitaplarını bu kadar istekle okumuyorsun,&quot; dedi her zamanki gibi. &quot;Yırtacağım bunları. Ne anlarsınız bilmem ki,&quot; diye ekledi.</p>
<p>&quot;Ama anne...&quot;</p>
<p>&quot;İyi şeyler, faydalı şeyler okuyun. Bir şeyler öğrenin.&quot;</p>
<p>&quot;Peki anne.&quot;</p>
<p>&quot;Her zaman peki dersin ama...&quot;</p>
<p>&quot;Kitap almak için çok para lazım anne.&quot;</p>
<p>&quot;Bunları almak için nereden para buluyorsunuz?&quot;</p>
<p>&quot;Bunlar arkadaşların, okuduktan sonra geri vereceğim.&quot;</p>
<p>Annesi sesini çıkarmadı.</p>
<p>Erol da gitti, vattı yerine ama hemen uyuyamadı. Biraz büyüyünce resimli resimsiz ya da yazılı birçok kovboy dergisi alacaktı ve istediği kadar okuyacaktı. Yığın yığın dergiler gözünün önünden geçti. Küçük kardeşine annesi bir&#160;şey demiyordu, ablasına da... Camı satsın, görürlerdi onlar. Forma, bisiklet, ayakkabı alacaktı. Canının istediğiyle</p>
<p>evi dolduracaktı. Belki ev bile alırdı. İçi oyuncaklar, kitaplar dolu, kocaman bir bahçesi bulunun, bahçesinde çeşit çeşit&#160;meyve ağaçlarıyla büyük bir ev... O zaman yaptıklarına&#160;kimse karışmazdı belki de. Annesine güzel bir elbise alırdı,&#160;bir ayakkabı, manto... Alması için ne zamandır babasına&#160;söyleyip duruyor, yalvarıyordu. Ablasına, kardeşine de alırdı ne isterse. Babasına para bile verirdi. Belki o zaman babası Almanya'ya bile gitmezdi. Çok istediği ama bir türlü&#160;açamadığı dükkânı da açardı. O zaman durumları düzeleceği için çatık kaşlı bir baba olmayacaktı. Her akşam dolu&#160;dolu gelecekti eve, bazı babalar gibi... Ama top aldığında&#160;Yavuz'la Ömer'i oynatmayacaktı; topunu, formasını, ayakkabıların ne kadar yalvarırlarsa yalvarsınlar, onlara vermeyecekti.</p>
<p>Babası kahveden döndüğünde o hâlâ uyuyamamıştı. Erol, camını düşünüyordu. Babası yine Almanya konusunu&#160;anlatmaya başlamıştı annesine. Kahvede söylemişlerdi. Turist pasaportuyla gidiyorlardı bir kısım işçiler. İş Bulma Ku-rumu'nda yıllarca sıra beklemektense...</p>
<p>&quot;Geri gönderiyorlarmış yakaladıklarını,&quot; dedi annesi.</p>
<p>&quot;Yakalanmayanlar da var.&quot;</p>
<p>&quot;Sen bilirsin ama Dimyat'a pirince giderken evdeki bulgurdan da olmayalım.&quot;</p>
<p>&quot;Olmayız. Merak etme.&quot;</p>
<p>&quot;Bizde talih yoktur.&quot;</p>
<p>Erol, formalarını, ayakkabılarını giyiyor, çalımlar yapıyor, topa ustaca tekmeler atıyor, şutlar çekiyor, goller kurtarıyor, top havalarda uçuyordu. Camı, onun camı vardı, binbir renkli, güneşli... Onu satınca dünyaları bile alırdı.&#160;Öylesine pırıl pırıldı, öylesine değerliydi. Renk renk, ışıl ışıl&#160;gökkuşağımsı...</p><div><div><img src="main-10.jpg" alt=""/></div></div><h5>Dorjurıcu ^ojuııı</h5>
<p>Sabahleyin uyandığında güneş odadan içeriye uzanmıştı pırıl pırıl. Hemen yataktan kalkmadı. Baktı, kardeşi yanında uyuyordu, ağzı açık, gözleri kapalı. Babası çoktan işine gitmiş olacaktı. Annesiyel ablasının sesi geliyordu.</p>
<p>&quot;Ben ayakkabı isterim,&quot; diyordu ablası. &quot;Babama söyle.&quot; Üzüntülü konuşuyordu.</p>
<p>&quot;Şimdi bir de ayakkabı meselesi çıkarma,&quot; dedi annesi, sinirli. &quot;Ne olmuş ayağındakilere?&quot;</p>
<p>&quot;Ne olmuş ayağımdakilere öyle mi anne? Baksana topukları gitti. Ayaklarım pişiyor. Arkadaşım Selma yazlık ayakkabı aldı, ben de alacağım. Taksitle veriyorlar.&quot;</p>
<p>&quot;Biraz daha sabret kızım. Babanın durumunu biliyorsun.&quot;</p>
<p>&quot;Ne zamana kadar sabredeceğim?&quot;</p>
<p>&quot;Haklısın kızım ama babanın durumu bozuk işte. Düzelsin, ne istersen al.&quot;</p>
<p>&quot;Ben kendimi bildim bileli babamın durumu bozuktur.&quot;</p>
<p>Yalvarır gibi konuşuyordu annesi:</p>
<p>&quot;Düzelecek inşallah.&quot;</p>
<p>&quot;Ne zaman düzelecek?&quot;</p>
<p>&quot;Yakında Almanya'ya gidecek ya!&quot;</p>
<p>Ablası sinirli sinirli güldü:</p>
<p>&quot;Desene yattı bizim iş anne. Ölme eşeğim ölme...&quot;</p>
<p>&quot;Neden böyle kötümsersin kızım?&quot;</p>
<p>&quot;Babamın sırası gelecek de Almanya'ya gidecek, para kazanacak, bana ayakkabı alacak...&quot;</p>
<p>&quot;Turist pasaportuyla gidecek.&quot;</p>
<p>&quot;Haaah, bir bu eksikti. Gitsin, gitsin. Turist pasaportuyla gitsin. Turist pasaportuyla gidenleri çalıştırmıyorlarmış ki. Gazetelerin yazdıklarına inanmıyordum ama arkadaşımın babası öyle yaptı, rezil oldu. Dünya kadar borçları var&#160;şimdi. Büsbütün perişan oldular. Elindekileri, avcundakileri&#160;de sattı savdı gitti; orada ne yapacaklarını bilemiyorlar.&#160;Söyle babama, vazgeçsin böyle boş hayallerden.&quot;</p>
<p>&quot;Söylemez olur muyum kızım?&quot;</p>
<p>&quot;Ne diyor babam?&quot;</p>
<p>&quot;Babanı bilmez değilsin ki kızım, aklına koyduğunu yapar.&quot;</p>
<p>Ablası ağlamaya başlayınca, annesi onu avutmaya çalıştı. Okşuyor, öpüyordu. Ablası her şeyleriydi. Etti, ekmekti, kiraydı... Ablası çalışıyor, kazandığını eve getiriyordu, babasının eve bir türlü yeterli gelmeyen kazancına yardımcı</p>
<p>oluyordu. Acıdı ablasına. Camı satınca en güzelinden ona bir ayakkabı almalıydı. Hem de en dayanıklısından, en pahalısından, en büyük mağazalardan. Hem de kaç tane isterse, ne isterse...</p>
<p>Erol, kardeşini uyandırmamaya çalışarak yataktan kalktı. Onların bulunduğu odaya geçti. Annesiyle ablası üzüntülüydüler. Neredeyse ağlayacaklardı. Gözleri dolu doluydu.&#160;Gülümsedi. Aydınlandı yüzü:</p>
<p>&quot;Sakın ağlama abla,&quot; dedi, &quot;ağlama. Ben sana ayakkabı da, manto da alırım, ne istersen hem de kaç tane istersen...&quot;</p>
<p>Ablası, gözlerindeki yaşları elinin tersiyle sildi, kardeşinin yüzüne baktı:</p>
<p>&quot;Nereden alacaksın?&quot; diye sordu. &quot;Parayı nereden bulacaksın? Alay mı ediyorsun benimle?..&quot;</p>
<p>Öfkeyle, şaşkınlıkla bakıyordu.</p>
<p>&quot;Neden alay edeyim abla?&quot;</p>
<p>&quot;Ne bileyim! Ne istersen alacağım diyorsun da. Hiçbir şeyi bedava vermiyorlar ki.&quot;</p>
<p>&quot;Cam...&quot; Az kalsın söyleyecekti.</p>
<p>&quot;Ne camı?&quot;</p>
<p>&quot;Hiiiç.&quot;</p>
<p>O zamana kadar konuşulanları garip bir suskunluk içinde dinleyen annesi sinirlendi:</p>
<p>&quot;Saçmalama Erol,&quot; dedi. &quot;Hele büyü. Çalış. O zaman alırsın. Ya da baban Almanya'ya gitsin.&quot;</p>
<p>&quot;Büyüyünce elbette alacağım anne,&quot; dedi Erol.</p>
<p>&quot;İyi iyi, büyü de...&quot;</p>
<p>&quot;Alay eder gibi konuşuyor,&quot; dedi ablası, birdenbire öfkelendi. &quot;Sen büyüyeceksin de, işe girip çalışacaksın da, bana manto, ayakkabı, ne istersem alacaksın. O zamana&#160;kadar ömrüm yeterse ben yaşlı bir kadın olacağım. Gençliğim uçup gidecek. İstediğim şeyi giyemeden, istediğim&#160;şeyi yiyemeden, gezemeden, hayatın tadını çıkaramadan&#160;ölüp gideceğim. Annem başka türlü konuşuyor, sen başka&#160;türlü. Siz benimle alay mı ediyorsunuz ha!&quot;</p>
<p>Ablası gözleri yaşlı olarak çekti gitti. Onları dinlemedi bile. Çok sinirlenmişti anlaşılan.</p>
<p>Annesi üzgün üzgün baktı kızının arkasından:</p>
<p>&quot;Haklı kız,&quot; dedi, &quot;ama elden gelen bir şey yok. Yine de bizim kız iyi. Elâlemin kızları neler istiyor? Sen de onu saçmalarınla kızdırdın.&quot;</p>
<p>&quot;Kızdırmak için söylemedim anne. Gerçeği söyledim.&quot;</p>
<p>Annesi saçlarını okşadı. Sonra küçük oğlunu yataktan kaldırdı, elini yüzünü yıkadı. Hazırladığı kahvaltıyı önlerine&#160;sürdü. Kocaman kocaman ekmek dilimleri, zeytin, peynir&#160;ve büyük bardaklarla çay... Büyük büyük lokmalar. Babası&#160;da öyle yerdi, avurtlarını şişire şişire... Yemeklerini yerlerken annesi:</p>
<p>&quot;Acele etmeyin,&quot; dedi. &quot;Kaç kez söyledim size. Lokmalarınızı iyice çiğneyin, öyle yutun. Küçük lokma atın ağzını-</p>
<p>za, ayıptır. Bir yerlerde de böyle yemek yerseniz herkes size güler.&quot;</p>
<p>&quot;Peki anne.&quot;</p>
<p>&quot;Hep peki dersiniz ama sözümü tutmaz, yine de bildiğinizi okursunuz. Ayıp, günah.&quot;</p>
<p>Ses çıkarmadan yemeklerini yediler. Yemekten kalktıktan sonra kardeşi, annesinin kucağına oturdu. Kolları annesini boynuna takıldı. Nazlandı. Annesi de onu kucağından indirmeden sevdi, okşadı:</p>
<p>&quot;Yine ne istiyorsun Özden?&quot; diye sordu.</p>
<p>&quot;Hiiiç anne.&quot;</p>
<p>&quot;Söyle söyle. Ben anlarım hâlinden.&quot;</p>
<p>&quot;Paran olunca bana verir misin anne?&quot;</p>
<p>&quot;Elbette.&quot;</p>
<p>&quot;Dondurma alır mısın bana?&quot;</p>
<p>&quot;Yine dondurma meselesini çıkarma. Hasta oluyorsun.&quot;</p>
<p>&quot;Azıcık anne.&quot;</p>
<p>&quot;Azıcık olur.&quot;</p>
<p>&quot;Yirmi beş kuruşluk.&quot;</p>
<p>&quot;Paramız olunca elbette alırım. Ne istersen.&quot;</p>
<p>Kardeşinin gözleri parladı:</p>
<p>&quot;Ne zaman olacak paramız?&quot;</p>
<p>Annesi bir süre sustu, üzüntülü üzüntülü başını salladı: &quot;Baban Almanya'ya gitsin hele,&quot; dedi.</p>
<p>&quot;Ne zaman babam Almanya'ya gidecek anne?&quot;</p>
<p>&quot;Yakında.&quot;</p>
<p>&quot;Söyle babama da çarçabuk gitsin.&quot;</p>
<p>Annesi üzüntüyle başını salladı yeniden:</p>
<p>&quot;Onun elinde olsa uçarak gider ama,&quot; dedi.</p>
<p>&quot;Uçabilir mi babam?&quot;</p>
<p>&quot;Hadi, sözü uzatmayın da bahçeye çıkıp oynayın. Benim bir sürü işim var,&quot; dedi annesi.</p>
<p>&quot;Peki anne ama bana dondurma alacaksın değil mi?&quot;</p>
<p>&quot;Alacağım dedim ya. Nereden çıkardın bu dondurma işini?&quot;</p>
<p>&quot;Neciplerin evine gitimştim de annesi aldı, bana da bir parça yalattı arkadaşım. Çok güzeldi.&quot;</p>
<p>&quot;Bir daha kimsenin dondurmasından yalama. Hastalık geçer.&quot;</p>
<p>&quot;Peki anne.&quot;</p>
<p>&quot;Yaramazlık yapmayın. Ortalıktan kaybolmayın.&quot;</p>
<p>&quot;Peki anne. Kaybolmayız.&quot;</p>
<p>&quot;Kaybolur da denize falan giderseniz ikinizi de döverim. Bak dün bir çocuk boğulmuş.&quot;</p>
<p>&quot;Boğulmadı,&quot; dedi Erol.</p>
<p>&quot;Dün boğulmadıysa bile bugün boğulur,&quot; diye annesi öfkeyle söylendi.</p>
<p>&quot;Biz denize falan gitmeyiz anne,&quot; dedi Özden.</p>
<p>&quot;Gidin isterseniz.&quot; Elini tehdit eder gibi salladı annesi.</p>
<p>Seslerini çıkarmadılar.</p>
<p>&quot;Anladınız değil mi dediklerimi?&quot;</p>
<p>&quot;Anladık anne.&quot;</p>
<p>&quot;Sen Erol?&quot;</p>
<p>&quot;Ben de anladım anne.&quot;</p>
<p>Bir bomba gibi düştüler bahçeye, sonra annelerinin dalgınlığından faydalanıp sokağın tozuna toprağına koştular. Verdikleri sözü çoktan unutmuşlardı anlaşılan.</p><div><img src="main-11.jpg" alt=""/></div><div><img src="main-12.jpg" alt=""/></div>
<p>{je^bicı</p>
<p>Erol bir an durdu. Sokağı ilk defa görüyormuşçasına baktı. Asıl adı öyle değildi ama babası, &quot;Garibanlar Sokağı&quot;&#160;diye ad takmıştı. Yaz kış çöplükten, pislikten geçilmezdi.&#160;Kapı önlerine bırakılmış, çöpçü tarafından ne zaman alınacağı belli olmayan çöp tenekelerinde, yakalanıp öldürülmüş ya da zehirlenmiş fare ölülerinde, iri iri yeşil sinekler&#160;dolanıp duruyorlardı. Haftanın belirli günlerinde kurulan&#160;pazar yerlerinin çöpleri bazen alınmız, gelecek haftaya kadar olduğu yerde kalır, ekşi ekşi kokardı. Bir yağış olsa yer&#160;yer göller meydana gelir, sokak çamur deryası hâlini alırdı.&#160;Mahalleden geçmek mesele olurdu. Her şeyine; pisliğine,&#160;göllerine, geçilmezliğine rağmen yine de seviyordu mahalleyi. Denize de okula da yakındı. Gece gündüz uyanıktı.&#160;Konuşmalar, gürültüler, kavgalar eksik olmazdı. Sahilde,&#160;Kumkapı, Yenikapı, Yedikule ya da başka yerlerde kafayı&#160;çekenler çoğunlukla buralardan geçerlerdi. Komşular kavga eder, çocuklar arsalarda top oynar, gürültü patırtı yaparlardı. Balıkçılar, yoğurtçular, sütçüler, arabalarıyla satıcılar bağıra bağıra geçerlerdi. Bazı kiracı satıcıya borcunu&#160;ödemeden kaçardı, başka mahalleye taşınırdı; adres mad-res bırakmadan gizlice. Satıcılar, komşulara yalvara yalvara&#160;kaçanın adresini öğrenmeye çalışırlardı.</p>
<p>Upuzun, ta ilerideki caddeden başlayan bir sokaktı bu &quot;Garibanlar Sokağı.&quot; Yokuşun kestiği sokağın başında sağ&#160;köşede, Safinaz Hanım'ın kocasının bakkal dükkânı vardı.&#160;Bakkalın karşısında iki katlı tahta ev, onun yanında marangoz, onun alt tarafında demirci, komşusu kaynakçı ve makine tamircisiyle karşıda iki sandalyenin bile zor sığdığı küçücük kahve ve suratsız kahvecisi. Hem garsonluk yapardı&#160;hem ocakçılık. Çocuklara çok kızardı. Belki de hiç çocuğu&#160;olmadığı için. Bu öfkenin nedenine değinirlerken konu&#160;komşu öyle diyorlardı. Daha aşağıdaki iki ev ve vaktiyle bir&#160;makine yapımeviyken şimdi kocaman bir ardiye olan ev,&#160;apartmana yaslanmıştı; yorgun, yıkıldı yıkılacak, yaşlı insanlar gibi. Viran evin kiracılarının ne yaptıklarını pek iyi&#160;bilmiyordu. Biri hamaldı hâlde, biri de demir atölyesinde&#160;işçi olarak çalışıyordu. Birinin karısı ölmüştü. İki çocuğu ortalıkta dolanıp duruyordu. Adam, gece gündüz durmadan&#160;içiyor, çocuklarını arayıp sormuyordu. Çocuklar bazen&#160;günlerce kayboluyorlardı ortalıktan, bazen nerede iş bulurlarsa orada çalışıyorlardı. Komşular, çocukların hırsızlık&#160;yaptıklarını söylüyorlardı ama bu kötü dedikodunun gerçeğe uygunluğunun ne derece olduğunu bilmiyordu Erol.</p>
<p>Mahallenin en varlıklı kişileri az ilerideki o kocaman apartmanda otururlardı.</p>
<p>Viran evin yanındaki arsada birçok gecekondu vardı. Bekârlar oturuyordu. Tatil günlerinde, bahçede tenekeler&#160;kaynatırlar, çamaşırlarını yıkarlar, bazen yemek yapar, saz&#160;çalar, eğlenirlerdi. Daima değişen adamlardı bunlar. Ve&#160;bahçede oynuyorlar diye mahallenin çocuklarına kızan şişko adam da oradaydı... Onun ev oda oda kiraya verilmişti.&#160;Her odasında başka bir aile oturuyordu. Ailelerin çoğu kalabalıktı. Sekiz on kişi. Bu kalabalık yetmiyormuş gibi bazılarına memleketten akrabaları gelir, aylarca birlikte kalırlardı. O evde oturuyordu Ömer'le Yavuz. Ömer'in babası ne&#160;iş olsa yapardı. Çalışkan adamdı. Bir gün boşta oturduğunu kimse görmemişti. Hiçbir işi olmasa mahalledeki varlıklı ya da hasta kişilere su taşır, sakalık yapar, ekmeğini çıkarmaya çalışırdı. Yusuf'un babasıysa bir fabrikada işçiydi. Karısı yatalaktı. Genç olduğu hâlde hiçbir yere gidemiyordu.&#160;Pencerinin önünde oturabiliyordu ancak. En büyük arzusu&#160;gezmekti. Bir seferinde, &quot;bir arabaya binip Boğaz'ı görmek, deniz kenarında dolaşmak&quot; istediğini söylemişti&#160;Erol'un annesine. Üst katlardakilerin işlerinin iyi olduğunu&#160;söylüyorlardı. Birinin kocasının kaçakçılık yaptığını duymuştu. Kaçakçıyı çok merak ediyordu ama o kadar istediği&#160;hâlde rastlamamıştı. Filmlerde gördüğü kaçakçılar gibiyse&#160;mutlaka tabancaları, bıçakları vardı ve durmadan adam öldürüyorlardı. Peki neden yakalamıyorlardı onu? Belki de&#160;polis nerede oturduğunu bilmiyordu. Bir gün gece yarısına kadar bekleyecek ve adamı görecekti. Eline para geçip&#160;de tabanca falan alırsa, belki onu yakalardı bile. Evin en alt&#160;katında, bodrumda doksan yaşındaki bir kadınla ondan&#160;daha yaşlı kocası oturuyordu. Kimseleri yok diyorlardı.&#160;Adam da, kadın da çalışamıyordu. Adam çoğunlukla yataktaydı. Mahalleli elden geldiğince yardım ediyor, ekmek,&#160;yemek, öteberi veriyordu.</p>
<p>Hatta ufak da olsa para yardımı yapanlar bile vardı. Yaşamaya çalışıyorlardı. Bazen onlara çeşmeden su falan getirirdi Erol. Yaşlı insanlar buna ne kadar sevinir, dua ederlerdi. Viran evin altında eczane ve yanında kocaman, her odasında ayrı bir kiracının oturduğu, bilmem hangi bahriye nazırından kalma konak vardı. O evde de çocuk doluydu. Bazıları arkadaşıydı. Yıkılmaya yüz tutmuş konağın karşısında taşçı, kireççi, onun sırasında sokağa taşmış gecekondusunda küçük bakkal, kahve ve yandıktan sonra kimsenin sahip çıkmadığı, çocukların içinde cirit attığı evin başından, cadde başlıyordu. Yazlık sinemaları, kahveleri, dükkânları, manavları, tuhafiyeci, satıcı ve arkalardaki sokakların sefaletini saklayan apartmanlarıyla, kocaman yapıların&#160;bulunduğu bulvar geliyordu caddenin bitiminde. Sonra&#160;güneşi yutmuş ılıcık sularıyla deniz, gemiler, sandallar ve&#160;arka arsalıkta gürültüyle oynayan çocuklar...</p>
<p>Babasıyla annesi, bu mahalledekiler için, &quot;Çoğu yardıma muhtaç insanlar,&quot; diyorlardı. Elinde imkân olsa, hepsine yardım eder, onları bu sıkıntıdan kurtarır, insanca yaşamaları için ne olsa yapardı. Hatta karşılarında oturan, o tek plaklı kiracıya bile yardım ederdi. Çocukları ortalıkta dolaşıyordu çoğunun. Bunlar yetmiyormuş gibi bazen başka&#160;mahallelerden, evlerinden kaçmış, anası babası olmayan,&#160;üvey ana, üvey baba elinde kalan, eziyete, açlığa dayanamayan çocuklar geliyordu mahalleye. Buraları kıyıya yakındı, her çeşit insan bulunurdu.</p>
<p>Bazıları macera hevesine kapılıyor, evlerinden kaçıyorlardı. Sonra da geldikleri gibi sır dolu bir şekilde kayboluyorlardı. Bazen onların ne olduklarını, nereye gittiklerini merak ederdi Erol. Muhtaç olan herkese yardım etmek isterdi. Yokluğun ne olduğunu biliyordu. Babası uzun süre&#160;işsiz kalmıştı. Kar, kestane, şeftali kokan o güzelim şehri bırakıp onun için buraya gelmişlerdi.</p>
<p>Şırıl şırıl dereler akardı. Her yan yemyeşildi. O kadar güzelliğin, bolluğun arasından, babasının ekmeğini nasıl çıkaramadığına şaşardı.</p>
<p>İleriden bir müzik sesi geldi. Necmi yine ağız mızıkası çalıyor olacaktı. Düşünce zinciri bölündü. O yana doğru&#160;yürüdü.</p><div><img src="main-13.jpg" alt=""/></div><div><div><img src="main-14.jpg" alt=""/>
<p>/</p>
<p>\</p></div></div><h5>^ItıüCı j^oluiri</h5>
<p>O zamana kadar mahallede hiç görmediği hırsız suratlı iki çocukla karşılaştı. Üstleri başları berbattı. Bir kapının taşına oturmuşlar, usul usul konuşuyorlardı aralarında. Bazen&#160;araştırıcı gözlerle çevreye bakıyorlardı. Necmi'nin çaldığı&#160;ağız mızıkasını dinler görünüp, çalacak bir şeyler araştırıyorlardı belki de. Kim bilir şehrin nerelerinden buralara gelmişlerdi.</p>
<p>Necmi, az ileride bir evin kapısının önüne oturmuş, ağız mızıkasıyla oynak bir hava çalıyordu. Mızıka çalmaya öylesine dalmıştı ki dünyaya boşveriyordu. O, hırsız suratlı çocukların farkında bile değildi. Erol'un geldiğini, yanına sokulduğunu bile duymadı... Oldum bittim severdi müziği,&#160;Necmi'nin yanına gelip oturdu. Necmi başını çevrip de&#160;ona bakmadı bile. Kendisini müziğin oynaklığına kaptırmıştı, bir ayağıyla tempo tutuyor, arada sırada hava değiştiriyordu. Bir su çağıldıyordu, bir ılık rüzgâr esiyor ve arkasından onu dinleyen kişi yerinde duramaz oluyor, ağzıyla&#160;mırıldanıyordu, ahenge tempo tutmaya başlıyordu. En&#160;sevdiği şey müzikti Necmi'nin. Müzisyen olmayı tasarlıyordu ama babası ilkokulu bitirince daha fazla okutmamış ve&#160;bir tornacının yanına çırak olarak vermişti onu. Zanaatçı&#160;olacaktı. Tornacı, mızıka çalmasını bile yasaklamıştı.</p>
<p>Yalnız tatil günleri bir de akşamları evdekiler görmeden, duymadan, böyle kenarda köşede çalabiliyordu işte. Bıraksalar sabahtan akşama kadar çalardı belki de. Erol, Nec-mi'yi seviyordu.</p>
<p>Ahmet geldi. Koşmaktan yanakları kızarmış, terlemişti. Kim bilir nerelerden akmıştı buraya? Sesini çıkarmadan&#160;oturdu merdivenlerden birine. Bir süre Necmi'nin müziğini dinledi. Belki de çiçeklerin arıyı çekmesi gibi müzik onu&#160;alıp buraya getirmişti. Hayranlıkla bakıyor, Necmi'nin hareketlerini kolluyor, bir şeyler öğrenmeye çalışıyordu.</p>
<p>&quot;Ne güzel çalıyorsun,&quot; dedi Ahmet. Necmi gülerek başıyla teşekkür etti.</p>
<p>&quot;Ben de mızıka çalmayı öğrenebilir miyim?&quot;</p>
<p>&quot;Elbette öğrenirsin.&quot;</p>
<p>&quot;Çarçabuk öğrenebilir miyim?&quot; diye merakla sordu Ahmet.</p>
<p>&quot;İnsan bir şeyi öğrenmek isterse sonunda mutlaka başarır. Yeter ki yapmayı, öğrenmeyi istesin.&quot;</p>
<p>&quot;Ver bakayım mızıkanı,&quot; dedi Ahmet.</p>
<p>Necmi mızıkasını Ahmet'e verdi.</p>
<p>Ahmet uğraştı ama bir türlü doğru dürüst bir şey çalamadı, sonunda can sıkıntısıyla arkadaşının mızıkasını iade etti:</p>
<p>&quot;Ben yapamayacağım,&quot; dedi.</p>
<p>&quot;Hemen yapamazsın tabii. Uğraşman, çalışman lazım.&quot;</p>
<p>&quot;O zaman senin gibi çalabilir miyim?&quot; diye sordu Ahmet.</p>
<p>&quot;Çalışırsan, belki de daha iyi çalarsın.&quot;</p>
<p>&quot;Öğrenmem ne kadar sürer acaba?&quot;</p>
<p>&quot;Belli olmaz. O, senin göstereceğin çabaya bağlı.&quot;</p>
<p>Ahmet, düşünceli düşünceli başını salladı:</p>
<p>&quot;Ben müzisyen olmak istemiyorum,&quot; dedi. &quot;Ben Tarzan olacağım. Ormanlarda dolaşacağım. Ormanlar çok güzel.&#160;Geçen akşam babamla birlikte gittiğimiz bir filmde gördüm. Tarzan bıçağını çekip kendisine saldıran bir arslanı&#160;parçaladı. Tarzan hiç korkmaz.&quot;</p>
<p>Necmi güldü:</p>
<p>&quot;Sen Tarzan olmak istiyorsan ol,&quot; dedi. &quot;Ben müzisyen olacağım. Tarzan olmak pek iyi bir şey değil. Müzisyen olamazsam başka şey olacağım.&quot;</p>
<p>Ahmet hayretle baktı:</p>
<p>&quot;Tarzan olmak iyi bir şey değil mi?&quot; dedi.</p>
<p>&quot;Değil tabii.&quot;</p>
<p>&quot;Peki sen ne olacaksın müzisyen olamazsan?&quot;</p>
<p>&quot;Ben görünmeyen adam olacağım.&quot;</p><div>
<p>p</p></div>
<p>&quot;Görünmeyen adam mı olacaksın?&quot;</p>
<p>&quot;Evet. Görünmeyen adam olacağım. Görünmeyen adam olmak Tarzan olmaktan daha iyi. Düşün, ben görünmeyen adam olunca ustam beni yakalayıp dövemeyecek&#160;ve ben canım istediği zaman canımın istediği kadar mızıka&#160;çalacağım. Herkes sesimi duyacak ama beni yakalayamayacak. Belki okula da giderim.&quot;</p>
<p>Konuşmaları şaşkınlıkla dinleyen Erol:</p>
<p>&quot;Görünmeyen adam olmak ne güzel,&quot; dedi.</p>
<p>&quot;Elbette güzel,&quot; dedi Necmi. &quot;Düşün!.. Bir muhallebiciye gideceğim. İçeriye girip canımın istediği kadar muhallebi, sütlaç, tatlı yiyebileceğim. Bakkala girip canımın istediği kadar çikolata alabileceğim. Bakkal deli olacak çikolataları yerinde göremeyince ama ben görünmeyen adam olduğum için beni hiçbir zaman yakalayamayacak. Sinemaya bile giderim. Sonra bir elbiseci dükkânına gidip istediğim elbiseleri giyip çıkacağım.&quot;</p>
<p>&quot;Sinemaya giremezsin,&quot; dedi Ahmet.</p>
<p>&quot;Neden giremezmişim?&quot;</p>
<p>&quot;Yerler numaralı. Yerler numaralı bile olmasa senin oturduğun yer boş zannederler ve üstüne otururlarsa ne&#160;olacak?&quot;</p>
<p>&quot;Ayakta dururum.&quot;</p>
<p>Ahmet'in yüzündeki sıkıntı, üzüntü kaybolur gibi oldu:</p>
<p>&quot;Hadi sinemaya girdin diyelim ama elbiseciye hiç giremezsin. Seni o zaman görürler ve yakalarlar,&quot; dedi.</p>
<p>Necmi güldü:</p>
<p>&quot;Elbiselerim de görünmeyecek,&quot; dedi.</p>
<p>&quot;Ben Tarzan olacağım.&quot;</p>
<p>&quot;Sen Tarzan ol. Ben görünmeyen adam olacağım.&quot;</p>
<p>&quot;Ama senin yaptıklarını kimseler göremeyecek,&quot; diye arkadaşlarını çıkmaza soktuğu için gülümsedi Ahmet. Sevindi. Sözünü sürdürdü: &quot;Oysa ben daldan dala atladığım&#160;zaman ya da bir arslanı hakladığımda beni herkes görecek&#160;ve alkışlayacak. Yaa,&quot; dedi, gülümsedi yeniden.</p>
<p>Erol ikisinin de yüzüne, ne söyleyecekler diye bakıyordu.</p>
<p>&quot;İyi ama seni de ormanda kimseler görmeyecek!&quot; dedi Necmi. Arkadaşına küçümseyerek baktı. Ormanda dolaştığını, senin ormanın neresinde olduğunu kim ne bilecek?&#160;Üstelik ayılar, kurtlar, arslanlar seni yer.&quot;</p>
<p>&quot;Yiyemez işte.&quot;</p>
<p>&quot;Yer hem de bal gibi yer.&quot;</p>
<p>&quot;Doğru,&quot; dedi Erol. &quot;Çok doğru.&quot;</p>
<p>&quot;Görünmeyen adam olunca seni de yakalarlar,&quot; dedi Ahmet.</p>
<p>&quot;Neden yakalasınlar?&quot;</p>
<p>&quot;Sen başkalarının muhallebilerini, çikolatalarını, elbiselerini çalacaksın ya. Görünür olunca hırsız diye yakalarlar.&quot;</p>
<p>&quot;O işleri yaptığım zaman ben görünmeyen adam olduğum için beni kimse tanıyamaz ki...&quot;</p>
<p>&quot;Çok doğru,&quot; dedi Erol.</p>
<p>&quot;Sen görünmeyen adam olamazsın,&quot; dedi Ahmet.</p>
<p>&quot;Neden olamayayım?&quot;</p>
<p>&quot;Olamazsın işte.&quot;</p>
<p>&quot;Neden olamayayım ama?&quot;</p>
<p>Ahmet, arkadaşını kıskanmış olmalı ki kendisini zorladığı, onun neden görünmeyen adam olamayacağını açıklamak için bir çare aradığı, çatılmış kaşlarından anlaşılıyordu. Sonunda başını bilgiç bilgiç salladı:</p>
<p>&quot;Görünmeyen adam yok ki,&quot; dedi.</p>
<p>&quot;Yok mu?&quot;</p>
<p>&quot;Yok ya.&quot;</p>
<p>&quot;Var işte.&quot;</p>
<p>&quot;Yok işte.&quot;</p>
<p>&quot;Bakarsın olur. Neden olmasın?&quot;</p>
<p>&quot;Okumadın mı, görünmeyen adam ölürken sırrını da beraber götürdü.&quot;</p>
<p>&quot;Tarzan da yok.&quot;</p>
<p>&quot;Var işte.&quot;</p>
<p>&quot;Yok.&quot;</p>
<p>Ahmet, bir süre baktı kaldı arkadaşının yüzüne:</p>
<p>&quot;Sen görünmeyen adam olursan ben de Tarzan olurum işte,&quot; dedi. &quot;Öyle değil mi?&quot; diye Erol'a sordu, kendisinden&#160;taraf çıkması için yalvarır gibi bakıyordu. &quot;Öyle,&quot; dedi Erol.&#160;&quot;Olabilir.&quot;</p>
<p>Necmi bilgiç bilgiç başını salladı:</p>
<p>&quot;Ama ben görünmeyen adam olunca mahalledeki çocukların hepsine ne isterlerse alacağım. Top, ayakkabı, bisiklet. Sen Tarzan olunca, arkadaşların için ne gibi bir fedakârlıkta bulunabilirsin? Ha?&quot;</p>
<p>Necmi, arkadaşı Ahmet'i kıstırdığı, sözü ağzına tıkadığı için mutlu mutlu baktı Erol'dan yana, gülümsedi.</p>
<p>&quot;Olamazsın ki,&quot; dedi Ahmet. Yüzü somurtkandı. Belki de babam beni okula gönderir o zaman... Ama ormanda...&quot;</p>
<p>&quot;Asıl ben söylediklerimi yapacağım,&quot; dedi Erol, birdenbire. O zamana kadar arkadaşlarının konuşmalarını dinlemişti ama... Onun da camı vardı. Onlar Tarzan olacaklar, görünmeyen adam olacaklar, istediklerini yiyip istediklerini&#160;alacaklar da kendisi susacak mıydı?</p>
<p>&quot;Ne yapacaksın, ne yapacaksın?&quot; diye inanmayarak sordular.</p>
<p>&quot;Herkese istediğini alacağım. Top, bisiklet, yemiş, dondurma. İstediği kadar, anladınız mı?&quot;</p>
<p>&quot;Şimdi de sen mi çıktın ortaya?&quot; dedi Ahmet. &quot;Nasıl alacaksın arkadaşlara top, bisiklet ya da başka şey? Söyle,&#160;biz de bilelim,&quot; diye alay etti, güldü.</p>
<p>&quot;İnanmıyorsunuz ama alacağım,&quot; diye konuştu Erol, güvenle.</p>
<p>&quot;Alacakmış,&quot; diye alay etti Ahmet. Dudaklarını büzerek konuşmuştu.</p>
<p>&quot;Demek, söylediklerime inanmıyorsunuz.&quot;</p>
<p>&quot;Neden inanmayalım? İnanıyoruz,&quot; dedi Ahmet.</p>
<p>&quot;Al da görelim,&quot; dedi Necmi. &quot;Ama ben...&quot;</p>
<p>Erol, birdenbire o zamana kadar verdiği kararlarını, sırrını kimseye söylemeyeceğini falan unuttun, öfkelenmişti anlaşılan:</p>
<p>&quot;Benim camım var,&quot; dedi. &quot;Onu satınca ne istersem alırım. İstersem mahalleyi bile satın alabilirim. Hem de içindekilerle birlikte. Benim camım bir milyon lira eder. Ne sen görünmeyen adam olabilirsin ne de sen Tarzan. Ama&#160;ben...&quot;</p>
<p>Ahmet birdenbire sinirli sinirli güldü:</p>
<p>&quot;Cam para etmez ki,&quot; dedi.</p>
<p>&quot;Camla bir şey alınmaz,&quot; dedi Necmi. &quot;Bize mi yutturuyorsun? Yok bisiklet alacakmış, camı bir milyon lira bile edermiş?&quot;</p>
<p>&quot;Yutturmuyorum. Benim camım çok para eder. Satılınca her şey alınır.&quot;</p>
<p>&quot;Göster bakalım şu satılınca her şey alınan camını.&quot;</p>
<p>&quot;Başka zaman gösteririm.&quot;</p>
<p>&quot;Yalancı, sen de.&quot;</p>
<p>&quot;Yalancı sîzsiniz.&quot;</p>
<p>Camını onlara söylediği için birdenbire korktu, pişmanlık duydu. İnanmıyorlardı kendisine; ne zaman söylediklerinin doğru olduğunu anlayacaklardı? Yalancı demişlerdi. O hırsız suratlı çocuklar da aralarındaki konuşmayı kesmişler, onları dinliyorlar, kaçamak bakışlarla süzüyorlardı.</p>
<p>Ama kimse sakladığı yerde camını bulamazdı ki. Gülümsedi.</p>
<p>&quot;Ben nasıl olsa bir gün zengin olacağım, görürsünüz,&quot; dedi Erol yine de.</p>
<p>&quot;Başka zaman gösterirmiş,&quot; dedi Erol, &quot;camının kırılacağından mı korkuyorsun yoksa?&quot;</p>
<p>Ahmet başını salladı:</p>
<p>&quot;Camlar çok para etmezler ki,&quot; dedi. &quot;Geçen gün cam kırılmıştı annem pencereye taktırdı.&quot;</p>
<p>&quot;Pencere camı değil benimki.&quot;</p>
<p>&quot;Ya ne camı?&quot;</p>
<p>&quot;Yüzüklere takılan değerli camlardan.&quot;</p>
<p>Necmi bilgiç bilgiç başını salladı:</p>
<p>&quot;Daha yüzüklere takılan şeyin ne olduğunu bilmiyorsun,&quot; dedi.</p>
<p>&quot;Bilmiyor muyum?&quot;</p>
<p>&quot;Elbette bilmiyorsun.&quot;</p>
<p>&quot;Mücevherat derler onlara.&quot;</p>
<p>Arkadaşı dudaklarını büzdü, alay eder gibi konuştu:</p>
<p>&quot;Taş derler onlara. Yüzüklerde falan bulunan değerli camlara, mücevherlere taş derler. Taşların da çeşitleri, değerli olanları, değersiz olanları var.&quot;</p>
<p>// &#160;&#160;&#160;n</p>
<p>&quot;Elmas, zümrüt, yakut falan gibi çeşitleri var. Ben ansiklopedide okudum.&quot;</p>
<p>&quot;Ben de okudum,&quot; dedi Ahmet.</p>
<p>&quot;Her neyse,&quot; dedi Erol, &quot;işte benimki de onlardan.&quot;</p>
<p>&quot;Gerçekten böyle değerli bir şeyin olsa gösterirdin/' dedi Ahmet.</p>
<p>&quot;Göstereceğim elbette. Bir gün mahalledeki arkadaşlara, top, bisiklet ya da istedikleri bir şeyi aldığım zaman görürsünüz siz.&quot;</p>
<p>&quot;Palavracı sen de,&quot; dedi Ahmet.</p>
<p>&quot;Asıl siz palavracısınız. Yalancılar.&quot;</p>
<p>Yürüdü.</p>
<p>&quot;Kaçmasana. Göstersene milyonlar eden camını,&quot; dedi Ahmet.</p>
<p>&quot;Kaçmıyorum ki.&quot;</p>
<p>İkisi de pis çocuklardı. Bir daha hiç konuşmayacaktı onlarla. Top aldığı zaman onları oynatmayacaktı. Bisiklete bindirmeyecek, çikolata vermeyecekti. Belli etmemeye çalışarak ardına baktı, ikisi de gülüyorlardı. Hemencecik de&#160;mahalleden birkaç çocuk daha yanlarına toplanmıştı. Onu&#160;göstererek konuşuyorlardı. Herhâlde taş meselesini onlara&#160;anlatmışlardı. Gülsünlerdi bakalım. Son gülen iyi gülerdi.&#160;Kamyonlar dolusu oyuncaklarla, dergilerle, yemişlerle mahalleye geldiğinde göreceklerdi onlar. O zaman nasıl sokulacaklar, birazcık vermesi için yalvaracaklardı.</p>
<p>&quot;Züğürt milyoner!&quot; diye ardından bağırdılar, gülüşerek.</p>
<p>&quot;Pisler.&quot;</p>
<p>Hırsız çocukların onları bütün dikkatleriyle dinlediklerinin farkında değildi.</p>
<p>Hiçbir şey vermeyecekti onlara, istedikleri kadar yalvarsınlar.</p>
<p>Bugün pazardı. Orhan belki gelirdi. Bunlara anlattıklarını Orhan'a söyleseydi inanırdı. Güvenirdi ona. Top oynayan çocuklar, kendisini çağırdılar. Onların yanına gitti.</p>
<p>Hırsız suratlı çocukların onu izlediklerinin farkında bile değildi.</p>
<p>Erol, arkadaşı Özcan'ı üzgün gördü. Başını avuçlarının arasına almış, düşünüyordu. Yanına sokulduğu hâlde başını kaldırıp da bakmamıştı bile. Yoksa top oynarken bir yerini mi yaralamıştı? Böyle, köşesine çekilip oturacak çocuklardan değildi. Onu böylesine üzgün, başını ellerinin arasına almış olarak görmemişti şimdiye dek. Ya top oynar, ya&#160;koşar ya da yüzerdi. Mutlaka bir şey yapardı. Mahallenin&#160;en iyi kalecilerindendi. Hangi maça gitseler, takımın yüzünü ağartan bir iki gol kurtarırdı. Omuzlarına almışlardı çocuklar kaç kez. Nesi vardı acaba? Neden böylesine üzgündü? Ne olmuştu? Arkadaşının yanında bir süre durdu. Arkadaşı, bu da kim gibilerden başını kaldırdı neden sonra,&#160;onu gördüğü hâlde ağzını açıp da tek kelime etmedi. Tekrar başını eğdi. Gözleri ıslaktı. Ağlamıştı mutlaka.</p>
<p>Erol, çekine çekine arkadaşına nesi olduğunu sordu.</p>
<p>&quot;Yok bir şeyim,&quot; dedi Özcan.</p>
<p>&quot;Hasta mısın?&quot;</p>
<p>&quot;Değilim.&quot;</p>
<p>&quot;Kavga mı ettin?&quot;</p>
<p>&quot;Hayır.&quot;</p>
<p>&quot;Hadi gel deniz kenarına inelim.&quot;</p>
<p>&quot;Sen git,&quot; dedi Özcan.</p>
<p>&quot;Sen de gel. Birlikte gidelim.&quot;</p>
<p>&quot;Benim canım sıkılıyor.&quot;</p>
<p>&quot;Gel gidelim. Biraz yüzeriz.&quot;</p>
<p>&quot;Sen git.&quot;</p>
<p>&quot;Annen mi kızar?&quot;</p>
<p>&quot;Hayır. Onun için değil. Ben artık çalışacağım. Annem öyle söyledi. Okulu bu yıl bırakacağım.&quot;</p>
<p>Erol şaştı kaldı:</p>
<p>&quot;Artık okulu bırakacaksın ama?&quot;</p>
<p>// //</p>
<p>Arkadaşı sporda gösterdiği başarıyı okulda da gösteriyordu. Çalışkandı. Notları oldukça iyiydi. Neydi okula gide-memesinin nedeni? Okullar açılınca hep birlikte gideceklerdi. Şaşırmıştı. Bir süre baktı mavi ıslak gözlerine.</p>
<p>Oysa daha yüksek okullara gideceğini, mühendis olacağını her zaman söylerdi.</p>
<p>&quot;Ne oldu söylesene,&quot; dedi Erol, yeniden.</p>
<p>Özcan tane tane:</p>
<p>&quot;Çalışacağım,&quot; dedi, &quot;anneme yardım edeceğim.&quot;</p>
<p>&quot;Okulu neden bırakacaksın ama?&quot;</p>
<p>&quot;Babam artık bizi sevmiyor. Bizi bıraktı. Almanya'da kayboldu. Mektup bile yazmıyor. Orada başka bir kadın&#160;bulmuş. Annem öyle dedi.&quot;</p>
<p>&quot;Onun için mi okula gidemeyeceksin?&quot;</p>
<p>&quot;Evet çalışacağım. Anneme yardım edeceğim.&quot;</p>
<p>&quot;Belki baban yine gelir. Mektup yazar.&quot;</p>
<p>&quot;Gelmez diyor annem.&quot;</p>
<p>// &#160;&#160;&#160;n</p>
<p>Erol'un babası da Almanya'ya gidecekti. Acaba onun babası da oralarda kaybolur, başka kadınlar bulur, annesini unutur, onları aklından çıkarır, ilgisini keser miydi? Arkadaşının babasını tanıyordu. O da tıpkı babası gibiydi. Parası olduğu zamanlar elleri dolu dolu gelirdi. Özcan, babasını akşamları eve gelirken mahallenin başında karşılar, varsa elindekileri alır, eve birlikte dönerlerdi. Oğlunu çok seviyordu. Omuzlarına çıkarırdı, okşardı. Babası da onun okumasını istiyordu. Büyük adam olacaktı, kendilerine bakacaktı yaşlılıklarında. Onları bırakmasını, unutmasını, Almanya'da başka kadınlarla kalmasını bir türlü aklı almıyordu. Ama arkadaşı anlatıyordu. Aylardan beri babası mektup yazmamış, para göndermemişti evine. Sersefil olmuşlardı. Kirayı verememişler, bakkala borçları birikmişti. Annesi iş arıyordu. Sonunda bu kötü haberi öğrenmişlerdi.&#160;Oysa babası Almanya'ya gitmeden önce, en kısa zamanda&#160;onları da yanına aldıracağını söylemişti. Acaba onun babası da Almanya'ya gidince kendilerini unutur muydu? Babası hepsini seviyordu. Annesine, &quot;Ben, çoluk çocuğum yoksulluktan kurtulsun, rahat yüzü görelim, üç beş kuruş biriktirelim, daha iyi yaşayalım diye gideceğim oraya,&quot; derken&#160;duymuştu. Almanya'ya giden birçok babalar, anneler geri&#160;gelmiyordu. Buradaki evleri yıkılıyordu. Babasını kaybedeceğine, Özcan gibi üzüleceğine böyle yoksul kalsınlar, babası hiçbir zaman Almanya'ya gitmesin daha iyi olurdu.</p>
<p>Ama babası Almanya'ya gitmezse bu durumdan kurtulmaları imkânsız görünüyordu. Birdenbire üzülmeye başladı. Annesine gidecek ve arkadaşının babasının başına gelenleri anlatacak, babasını Almanya'ya göndermemeye çalışacaktı. Gitmemeliydi babası. Kaybolmamalıydı. Onları bırakmamalıydı. Birdenbire aklına taşı geldi. Daha olmazsa&#160;onu hemen satar, babasını Almanya'ya göndermezdi. Onu&#160;satınca çok parası olacaktı mademki, o zaman Özcan'a da&#160;yardım ederdi. Okula gönderirdi, annesini çalıştırmazdı.&#160;Elini Özcan'ın omzuna koydu:</p>
<p>&quot;Üzülme,&quot; dedi, &quot;üzülme artık. Sana yardım ederim. Okula beraber gideriz.&quot;</p>
<p>Arkadaşı mavi gözlerini dikti, güldü:</p>
<p>&quot;Sen mi yardım edeceksin bana?&quot; dedi.</p>
<p>&quot;Ben ya.&quot;</p>
<p>&quot;Yok canım, sahi mi?&quot;</p>
<p>&quot;Elbette sahi söylüyorum.&quot;</p>
<p>Özcan şaşkın şaşkın baktı ona:</p>
<p>&quot;Bana nasıl yardım edeceksin?&quot; diye sordu. Gözlerini ayırmıyordu, mavi gözlerinin içi soru doluydu.</p>
<p>&quot;Edeceğim işte. Ne istersen alacağım sana.&quot;</p>
<p>&quot;Peki ama nasıl alacaksın? Senin de benim gibi paran yok.&quot;</p>
<p>&quot;Yakında benim çok param olacak. O zaman sana çok yardım edeceğim. Hiç üzülme. Yalnız bana inan.&quot;</p>
<p>&quot;Çok paran mı olacak?&quot;</p>
<p>&quot;Evet. Çok param olacak.&quot;</p>
<p>Özcan daha çok şaştı. Üzüntüsünü falan unutmuştu o an. Yalnız, Erol'un nasıl çok parası olabileceğini öğrenmek&#160;istiyordu.</p>
<p>&quot;iyi ama nasıl çok paran olacak?&quot;</p>
<p>&quot;Sonra anlatırım.&quot;</p>
<p>&quot;Şimdi anlat.&quot;</p>
<p>&quot;Sonra anlatırım dedim ya. Şimdi deniz kenarına gidelim.&quot;</p>
<p>&quot;Nasıl çok paran olacağını anlatmadan gitmem. Sonra, &quot;Haa anladım,&quot; dedi. &quot;Zengin bir akraban vardı, o öldü ve&#160;paraları sana kaldı. Amcan, teyzen gibi.&quot;</p>
<p>&quot;Öyle zengin akrabam yok. Hadi yürü denize.&quot;</p>
<p>&quot;Anlatmazsan gitmem.&quot;</p>
<p>&quot;Ama kimseye söylemeyeceksin.&quot;</p>
<p>&quot;Söylemem.&quot;</p>
<p>&quot;Söylersin.&quot;</p>
<p>&quot;Söylemem işte.&quot;</p>
<p>&quot;Söylersin,&quot; diye inanmamış inanmamış baktı arkadaşının yüzüne. Güven duygusunu bozacak bir hâl görmedi.</p>
<p>&quot;Vallahi söylemem.&quot;</p>
<p>&quot;Yemin et.&quot;</p>
<p>&quot;Vallahi billahi söylemem.&quot;</p>
<p>&quot;Anam babam ölsün ki söylemem, de. Yemin et.&quot;</p>
<p>&quot;Anam babam ölsün ki söylemem.&quot;</p>
<p>Yine de arkadaşının yüzüne inanmasız baktı, bir ikiyüzlülük aradı.</p>
<p>&quot;Sonra söylerim,&quot; dedi, karar değiştirerek.</p>
<p>&quot;Şimdi söylesen ne olur?&quot; diye yalvarırcasına konuştu arkadaşı.</p>
<p>&quot;Sonra söylerim,&quot; dedi.</p>
<p>&quot;Şimdi söyle.&quot;</p>
<p>Ve Özcan'ın ısrarlarına dayanamayıp, deniz kenarında bulduğu değerli taşı anlattı. Bakkalın karısının parmağındaki yüzükte de böyle ışıl ışıl bir taş vardı. Kendisinin bulduğu taş da ona benziyordu. Işığı görür görmez yansıyan&#160;renkleri bir masal heyecanıyla dinledi arkadaşı.</p>
<p>Taşın sihirli ışıltılarını görür gibi oldu. Onu da kendisini de kurtaracak, Garibanlar Sokağı'mn tümüne yardım edecekti taşı sattığı zaman.</p>
<p>&quot;Kadının parmağındaki yüzükte bulunan taşı ben de görmüştüm,&quot; dedi Özcan.</p>
<p>&quot;Sahiden gördün mü?&quot;</p>
<p>&quot;Gördüm ya. Değersiz bir şey olsa parmağına takmayacağına göre...&quot;</p>
<p>&quot;Yaşadık desene.&quot;</p>
<p>&quot;Ne zaman satacaksın taşı?&quot;</p>
<p>&quot;Yakında.&quot;</p>
<p>&quot;Kandırmasınlar seni.&quot;</p>
<p>&quot;Beni kimse kandıramaz.&quot;</p>
<p>&quot;Satmaya beraber gidelim. Çok para olunca belki çalmaya kalkarlar. Ama ben yanında olursam...&quot;</p>
<p>Arkadaşının sözünü kesti:</p>
<p>&quot;Olur. Beraber gideriz. Şimdi denize yollanalım mı?&quot; &quot;Gidelim ama taş nerede?&quot;</p>
<p>&quot;Sakladım.&quot;</p>
<p>&quot;Nereye sakladın?&quot;</p>
<p>Güldü:</p>
<p>&quot;Kimsenin bulamayacağı bir yere,&quot; dedi.</p>
<p>&quot;Çok iyi yapmışsın, bana göstersene...&quot;</p>
<p>&quot;Şimdi gösteremem.&quot;</p>
<p>&quot;Neden?&quot;</p>
<p>&quot;Eve gidersem annem bir daha dışarıya bırakmaz.&quot; &quot;Yarın göster.&quot;</p>
<p>&quot;Bakalım.&quot;</p>
<p>&quot;Kimse çalmasın.&quot;</p>
<p>&quot;Hiç kimse çalamaz. Öyle bir yere gizledim ki!&quot; Yürüdüler.</p>
<p>Hırsız suratlı çocuklar kendilerini göstermemeye çalışarak peşlerindeydi.</p>
<p>Yoldan geri döndü:</p>
<p>&quot;Denize sonra gideriz,&quot; dedi Özcan.</p>
<p>&quot;Neden sonra gidermişiz?&quot; diye sordu Erol.</p>
<p>&quot;Sen merak etmiyor musun?&quot;</p>
<p>&quot;Neyi?&quot;</p>
<p>&quot;Taşın değerli olup olmadığını?&quot;</p>
<p>&quot;Ediyorum ama...&quot;</p>
<p>&quot;Nasıl anlayacağız değerli olup olmadığını kimseye göstermeden, sormadan? Sen değerli diyorsun ama bir kere de bakalım, anlayalım, boşuna umuda kapılmayalım. Daha&#160;iyi olmaz mı?&quot;</p>
<p>Arkadaşının yüzüne şaşkınlıkla baktı. Ona neydi, taşın değerli olup olmamasından? Taş onundu. İster değerli olsun ister olmasın. Yoksa taşı elinden mi almak istiyordu?&#160;Arkadaşının bakışlarını, gözlerini beğenmedi. Cin gibiydi.&#160;Cin gibi mavi gözlerinden, altları aşınmış ayakkabılarına,&#160;yamalı gömleğine kadar her tarafını ilk kez görüyormuşçasına şüpheyle süzdü.</p>
<p>Özcan gülümsedi, yüzü aydınlandı:</p>
<p>&quot;Ne bakıyorsun öyle,&quot; dedi.</p>
<p>&quot;Hiiiç.&quot;</p>
<p>&quot;Taşını çalacağımı mı sandın, ha?&quot;</p>
<p>&quot;Hayır. Öyle bir şey düşünmedim.&quot;</p>
<p>&quot;Bir tuhaf baktın da.&quot;</p>
<p>&quot;Sana öyle gelmiş.&quot;</p>
<p>&quot;Hani bakkalın karısının parmağındaki yüzükte benimki gibi bir taş var diyordun ya... Beraber gidip bakalım. Seninki değerli mi değersiz mi anlarız.&quot;</p>
<p>// //</p>
<p>&quot;Sen gidip kendininkiyle onunkini karşılaştırmadın değil mi?&quot;</p>
<p>&quot;Hayır.&quot;</p>
<p>&quot;iyi ya işte, gidip bakalım, istersen yüzüğünü kaça aldığını soralım kadına.&quot;</p>
<p>&quot;Bakalım kaça aldığını söyler mi?&quot;</p>
<p>&quot;Bir yolunu bulur sorarsak kızmaz, söyler.&quot;</p>
<p>Erol düşündü kaldı. Acaba denize gidecek yerde gidip kadının parmağındaki yüzüğe baksalar mıydı? Safinaz Ha-nım'a sorsalar, yüzüğü aldığı fiyatı söyler miydi? Ya şüphelenirlerse? ikisini de kovarsa? &quot;Benim parmağımdaki yüzükten size ne?&quot; derse. Belki hırsız sanırdı? Aslında geçimsizin&#160;biriydi. Belki de annelerine söylerdi? Bazen bir müşterinin&#160;burnunu, kaşını, gözünü beğenmez ya da onun beğendiği&#160;malı vermez, eksik tartar, paranın üstünü eksik verir, sonra&#160;da müşteri farkına varırsa kavga çıkarırdı. Nasıl bakacaklardı kadının parmaklarına, nasıl soracaklardı yüzüğünün fiyatını? Arkadaşı Özcan, gidip bakalım kadının parmağındaki&#160;yüzüğe diye tutturmuştu. Galiba arkadaşına taştan söz etmekle iyi yapmamıştı. Gidip binlerine söylerse?</p>
<p>Herkes duyardı değerli bir taş bulduğunu ve sonunda belki de elinden almaya kalkarlardı. Taşı sakladığı yeri bulmaya, işkence edip yerini öğrenmeye çalışırlardı, tıpkı filmlerdeki gibi. Ama arkadaşı kimseye söylemeyeceğine yemin etmişti. Söylerse çarpılırdı. Ağzı burnu birer tarafa giderdi. En iyisi arkadaşını bu işe sokmamak, anlatmamak,&#160;taşı göstermemek, sonra uygun bir zamanda gidip kadının&#160;parmağına bakmaktı. Kimseleri şüphelendirmesi doğru değildi.</p>
<p>&quot;Şimdi denize gidelim, sonra kadının parmağına bakarız,&quot; dedi. &quot;Hani öyle karar vermiştik ya. Değil mi?&quot;</p>
<p>Arkadaşı olduğu yerde durdu, mavi gözlerini dikti:</p>
<p>&quot;Merak ediyorum diyordun,&quot; dedi. &quot;Belki Safinaz Hanım dükkândadır.&quot;</p>
<p>&quot;Merak etmesine ediyorum ama şimdi Safinaz Hanım orada değildir.&quot;</p>
<p>&quot;Ben orada olduğunu gördüm.&quot;</p>
<p>&quot;Ne zaman gördün?&quot;</p>
<p>&quot;Gelirken.&quot;</p>
<p>&quot;Sahi mi?&quot;</p>
<p>&quot;Elbette, sahi.&quot;</p>
<p>&quot;Yok yok, denize gidelim. Hava çok sıcak. Terledim. Sonra bakarız.&quot;</p>
<p>Arkadaşı olduğu yerde durmakta devam etti, kımıldamadı:</p>
<p>&quot;Hani bana yardım edecektin?&quot;</p>
<p>&quot;Edeceğim yine.&quot;</p>
<p>&quot;Öyleyse bakalım kadının parmağına.&quot;</p>
<p>&quot;Hayır denize gidelim.&quot;</p>
<p>Özcan daralmış gibi durdu, sesini çıkaramadı. Erol arkadaşının yüzüne araştırıcı gözlerle baktı. Şüpheyi çekecek bir durumu yoktu, içli, duygulu, acınası bir davranışı vardı.</p><div>
<p>I</p></div>
<p>Bütün umudunu Erol'un taşına bağlayıvermişti anlaşılan. Ondan nasıl kurtulacaktı? Yardım etmesine edecekti ama...&#160;Gerçekten kadın oradaysa? Merak, Erol'un içini bir kurt gibi yiyordu zaten. Kadının yüzüğündeki taşı tekrar görmeli,&#160;kendi taşıyla karşılaştırmalıydı. Ya fazla hayal kurduysa, taşı değerli değilse? Benzemesine benziyordu ama... Kendi&#160;taşıyla Safinaz Hanım'ınkini karşılaştırmalıydı. Özcan'a baktı, elinden kurtulamayacağını anladı. Nereye gitse Özcan&#160;da izleyecekti onu. Yardım edinceye kadar Özcan'ın elinden kurtulamayacaktı anlaşılan. Göstermese, üstelik darıla-caktı. En iyi arkadaşlarından biriydi. Onu kırmak istemezdi.</p>
<p>&quot;Peki gidelim ama ya kadın dükkânda yoksa?..&quot;</p>
<p>&quot;O zaman denize gideriz.&quot;</p>
<p>&quot;Söz mü?&quot;</p>
<p>&quot;Söz.&quot;</p>
<p>&quot;Yaşa sen.&quot;</p>
<p>Özcan, Erol'un boynuna sarıldı sevinçle. Yüzü güldü:</p>
<p>&quot;Benden şüpheleniyor musun yoksa?&quot; dedi.</p>
<p>&quot;Yook. Şüplendiğimi de nereden çıkardın?&quot;</p>
<p>&quot;Ne bileyim, istersen gitmeyelim.&quot;</p>
<p>&quot;Hayır hayır gidelim.&quot;</p>
<p>&quot;Bakarsın değerli bir şeydir. Satınca bana yardım edersin. Ben de okula giderim. Bana yardım edeceksin değil mi?&quot;</p>
<p>&quot;Söz verdim ya elbette edeceğim.&quot;</p>
<p>Bakkala doğru yürüdüler.</p>
<p>Erol, arkadaşının yüzüğün değerli olup olmadığını neden bu derece merak ettiğini bir türlü anlayamıyordu. Satınca ona yardım edeceğini söylemişti işte. Taş onundu.</p>
<p>Onu bu dereceye kadar neden ilgilendiriyordu? Söz vermişti, taşı sattığı zaman eline geçecek paradan ona da&#160;yardım edecekti. Bir de nereye sakladığını soruyordu.</p>
<p>&quot;Kimseye söyleme ama taş falan bulduğumu.&quot;</p>
<p>&quot;Söyler miyim? Bakarsın, çalmaya kalkarlar.&quot;</p>
<p>&quot;Kimse bulamaz.&quot;</p>
<p>&quot;iyi bir yere mi sakladın bari?&quot;</p>
<p>&quot;Çok iyi yere sakladım. Az önce de söyledim ya.&quot;</p>
<p>&quot;Ben de sahilde o kadar arama yaptım, yerlere baktım ama bir şey bulamadım.&quot;</p>
<p>&quot;Bir gün sen de bulursun belki.&quot;</p>
<p>&quot;Bende talih yok.&quot;</p>
<p>&quot;Neden talih olmasın?&quot;</p>
<p>&quot;Baksana babam bırakıp gitti bizi.&quot;</p>
<p>&quot;Ben varım ya. Düşünme.&quot;</p>
<p>// //</p>
<p>Çocuklar uzun eşek oynuyorlardı gülüşerek. Her zamanki gibi altta kalanlar eziliyor, mızıkçılık yapıyorlardı. Bazıları da bir köşeye çekilmiş, resimli dergiler okuyorlardı.</p>
<p>İki arkadaş, yavaş yavaş mahallenin içlerine yürüdüler.</p>
<p>Kardeşi ortalıkta görünmüyordu. Ona tembih edecekti. Arkadaşı Orhan gelirse onu beklesindi. Orhan bugün gelmeliydi.</p>
<p>Ona anlatacaktı. Belki birlikte giderlerdi kuyumcuya. Taşı yalnız ona gösterebilirdi. Ona güveni sonsuzdu.</p>
<p>Bir baloncu geçti. Mavi, sarı, kırmızı, yeşil uzun, kısa yuvarlak, oval balonlarını uçura uçura, ardında bir yığın çocuk kalbini de birlikte sürükleyerek...</p>
<p>Bir çocuk balonunu kaçırdı. Balon uçtu göklere. Çocuk ağladı. Erol, çocuğa acıdı, parası olsaydı ağlatmayacak,&#160;ona başka balonlar alacaktı. Taş'ı sattığı zaman istediği kadar balon alıp çocuklara dağıtmaya karar verdi.</p>
<p>Bakkal köşedeydi. Kapının önünde bir iskemle atmış oturuyordu. Güneşleniyordu anlaşılan. Arada sırada ağzını&#160;açıyor, esniyor, sigara içiyor ve boş gözlerle çevreyi gözlüyordu. Birini bekler gibi bir hâli vardı.</p>
<p>&quot;Nasıl gireceğiz içeriye?&quot; diye sordu Erol.</p>
<p>&quot;Dur bakalım, bir çaresini buluruz.&quot;</p>
<p>Erol'la arkadaşı Özcan, yavaş yavaş dükkânın önüne geldiler, geçer gibi yaparken İçeriye baktılar. Konserve kutular, çuvallar, sandıklar... Kadın? Kadın ortalıkta görünmüyordu. Sanki anlaşmış gibi dükkânın önünde durakladılar. Sağa sola bakar gibi yaptılar, bir şey alacaklarmış da bir&#160;türlü karar verememiş gibi ikircikli davrandılar; dükkânın&#160;içini görmeye çalıştılar. Kimseler yoktu.</p>
<p>&quot;Kadın yok içeride,&quot; dedi Erol.</p>
<p>&quot;Ben gelirken vardı ama.&quot;</p>
<p>&quot;Şimdi yok işte.&quot;</p>
<p>&quot;Belki içeridedir.&quot;</p>
<p>&quot;Ben iyice baktım.</p>
<p>&quot;Birazcık bekleyelim.&quot;</p>
<p>&quot;Kadın yok. Hani denize gidecektik.&quot;</p>
<p>&quot;Gideriz. Belki kadın gelir.&quot;</p>
<p>&quot;Yürüyelim. Bakkal şüphelenmesin.&quot;</p>
<p>&quot;Yürüyelim.&quot;</p>
<p>Yavaş yavaş az ileriye gittiler. Kocaman bir ağacın gölgesinde durdular. Bu durumda ne yapacaklarını, neye karar vereceklerini düşünmeye çalıştılar. Kadın neredeydi acaba? Yakın zamanda gelir miydi? Denize gitmeyip bek-leseler miydi? Bekleseler bile kadının parmağındaki yüzüğü&#160;nasıl göreceklerdi?</p>
<p>&quot;Birazcık bekleyelim, belki kadın gelir,&quot; dedi Özcan.</p>
<p>&quot;Peki biraz daha bekleyelim ama sonra denize gideceğiz değil mi?&quot;</p>
<p>&quot;Elbette gideceğiz.&quot;</p>
<p>Yalnız hiçbir şeyin tadı çıkmıyordu. Denizin de, top oynamanın da, birdirbirin de...</p>
<p>Başkaları görmese belki çikolatalar bile o kadar tatlı olmazdı. Bir şeyi paylaşmak kadar güzel şey yoktu yeryüzünde.</p>
<p>Marsığa dönmüş iki çocuk, ellerindeki mayoları sallayarak denizden dönüyorlardı konuşa konuşa.</p>
<p>Erol onlara baktı, imrendi. Belki bir gün yüzmeyi öğrenirdi.</p>
<p>Bir öğrense taa ilerilere kadar açılacak, gemilerin direklerine çıkacak, Yavuz'la Ömer gibi taklalar atarak denize dalacak, numaralar yapacaktı.</p>
<p>&quot;Bakkalın karısı belki de hiç gelmez,&quot; dedi Özcan'a.</p>
<p>&quot;Biraz daha bekleyelim.&quot;</p>
<p>Erol sızlandı:</p>
<p>&quot;Ben yandım sıcaktan. Sonra bakarız.&quot;</p>
<p>&quot;Yüzmeyi öğrenemedin demek. Oysa çok kolay.&quot;</p>
<p>&quot;Belki kolay ama ben öğrenemedim işte.&quot;</p>
<p>&quot;Ben sana şipşak öğretirim.&quot;</p>
<p>İnanmasız baktı arkadaşının gözlerine:</p>
<p>&quot;Sahiden öğretebilir misin?&quot; diye sordu.</p>
<p>&quot;Elbette öğretirim. Kaç kişiye öğrettim şimdiye kadar. Salih'e sor istersen.&quot;</p>
<p>Direklerin tepesine çıkacaktı. Bir kırlangıç gibi atlayacaktı suya...</p>
<p>&quot;Acaba ben çarçabuk öğrenebilir miyim dersin?&quot;</p>
<p>&quot;Elbette. Sen yeter ki iste. Ama birazcık daha bekleyelim. Belki kadın gelir.&quot;</p>
<p>&quot;Bekleyelim,&quot; dedi Erol, sevinçli. Mademki arkadaşı ona yüzme öğretecekti, o hâlde bakkalın karısın bekleyebilirdi.&#160;Sonra aralarında denize, kıyıya, güneşe, sıcağa, yüzmeye&#160;dair konuştular. Ama arkadaşı çoğunlukla sözü getirip taşa&#160;bağlıyor, taşı görmek istiyor, nerede bulunduğunu, nerede&#160;sakladığını öğrenmeye çalışıyordu kurnazlıkla.</p>
<p>Erol, başından geçenleri en ince ayrıntısına kadar bir bir anlatıyordu. Taşı nerede, nasıl bulduğunu, nasıl sevinip heyecanlandığını... içi güneşler, yıldızlar dolu renklerinden&#160;söz açıyordu ama iş nerede sakladığına gelince susuyordu,&#160;söylemiyordu. Arkadaşının mavi gözlerinde bir kurnazlık,&#160;bir sırrı paylaşamamaktan, değerli bir şeye sahip olamamaktan duyduğu üzüntü elle tutulur gibi görünüyordu. Taşın&#160;ışıltısı onun yüreğini yakıyordu galiba.</p>
<p>&quot;Niçin taşını göstermiyorsun bana?&quot;</p>
<p>&quot;Anlattım ya sebebini. Annem evde. Bir gün gösteri-</p>
<p>_• n</p>
<p>rım.</p>
<p>&quot;Bana numara yapıyorsun. Benden neden saklıyorsun, arkadaş değil miyiz?&quot;</p>
<p>Erol çaresiz kalıyordu:</p>
<p>&quot;Arkadaşız.&quot;</p>
<p>&quot;İyi ya öyleyse, ben kimseye söylemem.&quot;</p>
<p>&quot;Söylemezsin, biliyorum ama onu sakladım şimdilik. Zamanı gelince görürsün.&quot;</p>
<p>&quot;Evde mi sakladığın yer?&quot;</p>
<p>&quot;Evde.&quot;</p>
<p>&quot;Odaların birinde mi?&quot;</p>
<p>&quot;Hayır.&quot;</p>
<p>&quot;Öyleyse bahçede.&quot;</p>
<p>Arkadaşının gözlerindeki şeytanca ifadeyi elle tutulurca-sına yakaladı.</p>
<p>&quot;Öyleyse biri bulabilir.&quot;</p>
<p>&quot;Kimse bulamaz.&quot;</p>
<p>&quot;iyice sakladın mı?&quot;</p>
<p>&quot;Saklamaz olur muyum!&quot;</p>
<p>Aklına gelenleri söylemedi. Yüzme öğretecekti ona. Hele bir öğrensin, kulaçlarıyla suyu kendine çeksin, istediği yere gitsin, sonrası kolaydı.</p>
<p>Özcan, Erol taşı göstermediği için darılıyor, gitmeye kalkıyor, sonra yine sokuluyor, taşın nerede olduğunu öğrenmek için ağzını arıyordu. Ama kimseye söylemeyecekti. Orhan da nerede kalmıştı? Bu işe bir çare bulurdu herhâl-de. Her şeyini her sırrını yalnız ona anlatırdı. Erol şüpheleniyordu. Keşke ona açılmasaydı. Anlatmasaydı. Keşke...&#160;Kimseye, hiç kimseye...</p>
<p>&quot;Nerede kaldı şu kadın da...&quot;</p>
<p>Bakkal, kapının önünde oturup duruyor, boş gözlerle çevresine bakıyordu.</p>
<p>&quot;Birazcık daha bekleyelim, birazcık.&quot;</p>
<p>&quot;Tanrım şu kadın nerede kaldı? Bir an önce gelse,&quot; diye yalvarıyordu. Bekleye bekleye akşam olacak, denize giremeyecekti.</p>
<p>Arkadaşı susuyor, bir şeyler düşünüyor, kuruyor, arada bir sokaktan geçen kedilere, köpeklere taş atıyor, onları kovalıyordu. Hayvanlara acımayan insanlara acır mıydı? Bazen daldaki kuşları dinliyor, onların ökseyle ya da kapanla&#160;nasıl yakalanacağını anlatıyordu.</p>
<p>&quot;Hayvanlara eziyet etmek günah değil mi?&quot;</p>
<p>Arkadaşı sözü değiştirmek için sordu:</p>
<p>&quot;Acaba orasını bir iyice arasak senin taşından bir tane daha bulabilir miyiz?&quot;</p>
<p>Erol şaşırdı:</p>
<p>&quot;Bilmem, ben baktım ama...&quot; dedi.</p>
<p>&quot;İstersen bir gidip bakalım, ha? Kadını sonra bekleriz. Belki gelmez.&quot;</p>
<p>&quot;Başka yoktu. Ben baktım. Bulamadım.&quot;</p>
<p>&quot;iyice aradın mı?&quot;</p>
<p>&quot;Aradım.&quot;</p>
<p>&quot;Belki görememişsindir. Bir daha arayalım hadi, ikimiz birlikte ararsak belki bir tane daha buluruz.&quot;</p>
<p>Yürüdü.</p>
<p>&quot;Nereye?&quot; diye sordu, Erol.</p>
<p>&quot;Deniz kenarına.&quot;</p>
<p>Erol kurnaz kurnaz güldü:</p>
<p>&quot;Hani biraz daha beklesek diyordun ya. Sonra gideriz. Kadın belki gelir.&quot;</p>
<p>Arkadaşı yeniden somurttu:</p>
<p>&quot;Deminden beri deniz kenarına gidelim diyordun ya. Neden fikir değiştirdin?&quot; diye sordu.</p>
<p>&quot;Belki kadın gelir.&quot;</p>
<p>Özcan'ın yüzü iyice asıldı.</p>
<p>&quot;Neden somurttun? Belki gelir. Biraz daha bekleyelim.&quot; Özcan, Erol'u kandırmak istercesine, kadife gibi yumuşak bir sesle:</p>
<p>&quot;Hadi gidelim,&quot; dedi. &quot;Deniz şimdi sımsıcaktır. Serinleriz. Ben terledim.&quot;</p>
<p>&quot;Ben de terledim ama o kadar bekledik. Biraz daha bekleyelim.&quot;</p>
<p>&quot;Hani bana yüzme öğret, diyordun.&quot;</p>
<p>&quot;İstiyorum ama...&quot;</p>
<p>&quot;Öyleyse hemen gidelim.&quot; Erol diretti:</p>
<p>&quot;Hayır gitmeyelim. Biraz daha bekleyelim, sonra.&quot;</p>
<p>&quot;Peki bekleyelim. Bana taşı bulduğun yeri göstereceksin ama. Bir kere de ben arayayım. Belki bir tane daha bulurum.&quot;</p>
<p>&quot;Öyleyse hemen gidelim. Taşı nerede bulduğumu göstereyim.&quot;</p>
<p>&quot;Göstereceğine yemin et.&quot;</p>
<p>&quot;Ediyorum.&quot;</p>
<p>&quot;Öyle değil. Anamın babamın ölüsünü öpeyim de.&quot;</p>
<p>&quot;Anamın babamın ölüsünü öpeyim ki gösteririm.&quot;</p>
<p>&quot;Taşı bulduğun yeri?&quot;</p>
<p>Özcan'ın gözleri parladı mavi mavi:</p>
<p>&quot;Bir tane de ben bulursam satarım. O zaman istediğim okula giderim, istediğimi alırım,&quot; dedi, daldı bir süre.&#160;&quot;Acaba bulabilir miyim o değerli taştan? Bir tanecik daha&#160;bulunur mu?&quot; diye mırıldanır gibi, dua eder gibi sormuştu.</p>
<p>&quot;Belki bulursun ama ben taşımı satınca sana istediklerini alacağım. Üzülme. Bulamazsan bile boş ver.&quot;</p>
<p>Arkadaşı minnetle baktı, &quot;Teşekkür ederim.&quot;</p>
<p>Sevinçle bakıyordu arkadaşı Erol'a, neredeyse boynuna sarılacaktı, o sırada bakkalın karısı sokağın başında göründü. Göbeğini sallaya sallaya geliyordu.</p>
<p>&quot;Kadın geliyor.&quot;</p>
<p>&quot;Yaşasın.&quot;</p>
<p>&quot;Ben sana bekleyelim demedim mi?&quot;</p>
<p>&quot;Asıl ben sana dedim.&quot;</p>
<p>Oturdukları yerden kalktılar. Kadına doru yürüdüler. Gözleri, boğum boğum parmaklarındaydı. Ama kadın şişman hâlinden umut edilmeyen bir tarzda, çevik hareketlerle yürüyordu. Dükkâna çabucak yaklaştı, kocasına çocukların duyamadıkları bir şeyler söyledi ve içeriye girdi.</p>
<p>&quot;Tüh, göremedik,&quot; dedi arkadaşı. &quot;Kaçırdık.&quot;</p>
<p>&quot;Peki şimdi ne yapacağız?&quot;</p>
<p>&quot;Bilmem.&quot;</p>
<p>Bakkal da karısının ardından dükkâna girmişti. Coşkulu coşkulu konuşuyorlardı. Bakkalın da, Safinaz Hanım'ın da&#160;bir dertleri vardı anlaşılan.</p>
<p>&quot;Sende para var mı?&quot; diye sordu Özcan.</p>
<p>&quot;Yok. Ne yapacaksın parayı? Dükkâna mı gireceksin?&quot;</p>
<p>Arkadaşı bilgiç bilgiç gülümsedi:</p>
<p>&quot;Dükkâna girip bir şeyler alma bahanesiyle kadının parmağındaki yüzüğe bakarız. Oldu mu? Aklın kesti mi ne yapacağımızı?&quot;</p>
<p>&quot;Ne alacağız?&quot;</p>
<p>_</p>
<p>&quot;Mesela iki tane karamela alırız.&quot;</p>
<p>&quot;Bu iş için on kuruş yeter.&quot;</p>
<p>&quot;Evet on kuruş yeter.&quot;</p>
<p>&quot;Bende on kuruş var.&quot;</p>
<p>&quot;Yürü öyleyse.&quot;</p>
<p>Yavaş yavaş dükkâna yaklaştılar, sonra girdiler. Bakkalla karısının konuşmaları bitmişti anlaşılan. Meselelerini çözümlemiş olacaklardı, suskundular. Safinaz Hanım, tezgâhın arkasındaki her zamanki yerine oturmuştu. Bakkal&#160;ayaktaydı. Onları daha kapıda karşılayıp ne istediklerini&#160;sordu.</p>
<p>&quot;İki karamela,&quot; dedi Erol.</p>
<p>Kadın yerinden kımıldamadı. Oysa karamela kavanozları onun yanındaydı. Elleri gözükmüyordu, tezgâhın altındaydı. Birdenbire bir şeyler anlatmaya başlamıştı, öfkeli kelimelerle. Birini çekiştiriyordu anlaşılan. Az önceki suskunlukları aldatıcıydı demek ki. Meseleleri çözümlenmemişti. Bakkal karşılık vermiyordu. Çocuklardan parayı alıp kasaya&#160;attı ve onlara, tezgâhın üzerindeki kocaman kavanozların&#160;birinden iki tane karamela alıp verdi.</p>
<p>Safinaz Hanım'ın parmağındaki yüzüğü yine görememişlerdi.</p>
<p>&quot;Ne yapacağız şimdi?&quot; diye sordu Erol, arkadaşına şaşkınlıkla baktı. &quot;Başka para da yok...&quot;</p>
<p>&quot;Dur biraz,&quot; dedi arkadaşı, cin gibi gözlerle çevreye baktı. Sonra kadının yanına doğru gitti, kadının ellerini&#160;görmeye çalışıyordu. Kadın susmuştu. Çocuğun ne aradığına bakıyordu. Şaşırmıştı. Ne istiyor bunlar, dercesine kocasına döndü.</p>
<p>&quot;Ne arıyorsun orada? Başka bir şey mi istiyorsun?&quot; diye bakkal Özcan'ın karşısına dikildi.</p>
<p>&quot;Şuraya bakıyordum.&quot;</p>
<p>Özcan birdenbire ne söyleyeceğini şaşırmıştı, bakkalı tepesinde görünce.</p>
<p>&quot;Söylesene ne istiyorsun?&quot;</p>
<p>&quot;Şu top kaça diye soracaktım,&quot; dedi Erol. Aniden aklına geleni söylemişti. Gözünün önünde, tavandan aşağıya sarkıtılmış filenin içindeki en büyük topu işaret etti.</p>
<p>&quot;O top beş lira.&quot; Özcan, küçümser gibi baktı:</p>
<p>&quot;Sadece beş lira mı?&quot; dedi. Bir yandan da kadının kollarını gözlüyordu. Ah, bir görebilseydi parmaklarını, parmaklarındaki değerli yüzüğü. Kadın da bir türlü elini tezgâhın üzerine koymuyordu işte.</p>
<p>&quot;Eee, topu alacak mısın bakalım?&quot; diye sordu bakkal.</p>
<p>&quot;Alacaktım ama pahalıymış.&quot;</p>
<p>&quot;Pahalı ya.&quot;</p>
<p>Bakkalın sesi öfkeliydi.</p>
<p>&quot;Şu kaça?&quot;</p>
<p>Daha küçük bir topu gösterdi Erol.</p>
<p>Bakkal öfkeli:</p>
<p>&quot;Paraları göreyim, sizin o topu alıp almayacağınıza inanayım, o zaman fiyatını söylerim,&quot; dedi.</p>
<p>İki çocuk birbirlerinin yüzüne baktılar. Ne söyleyeceklerini şaşırdılar.</p>
<p>Şimdi ne yapacaklardı, biraz daha dükkânda kalabilmek için?</p>
<p>&quot;Sen topun fiyatını söyle bir kere,&quot; dedi Er-ol.</p>
<p>&quot;Üç buçuk lira.&quot;</p>
<p>&quot;Çok pahalı. Çarşıda bunun gibi topları iki liraya veriyorlar.&quot;</p>
<p>&quot;Siz oradan alın.&quot;</p>
<p>&quot;Biraz daha küçüğünü alalım,&quot; dedi Özcan. &quot;Ne yapacaksın o kadar kocaman topu?&quot;</p>
<p>Bakkal topların en küçüğünü gösterdi:</p>
<p>&quot;Yüz kuruş,&quot; dedi. &quot;Ama siz alamayacaksınız. Haydi yallah bakalım. Paranız olduğu zaman gelirsiniz. Beni daha fazla meşgul etmeyin.&quot;</p>
<p>&quot;Annem dedi ki...&quot;</p>
<p>Bakkal öfkeyle homurdandı:</p>
<p>&quot;Annen, gidin de bakkalı meşgul edin, işinden alıkoyun mu dedi? Hadi yallah.&quot;</p>
<p>&quot;Ama bir dakika.&quot;</p>
<p>&quot;Daha konuşuyor!..&quot;</p>
<p>İkisinin de gözleri kadındaydı yapış yapış. Yüzüğü görememişlerdi işte.</p>
<p>Çaresiz, dükkândan dışarıya çıktılar. Kapının önünde kalakaldılar. Başka paraları yoktu ki. Bir bahane uydurup içeriye girebilmeleri için mutlaka az çok paraya ihtiyaçları vardı.</p>
<p>Ancak o zaman kadının parmağındaki yüzüğü görebilirlerdi.</p>
<p>&quot;Ne yapacağız şimdi?&quot;</p>
<p>&quot;Yapacak bir şey yok. ilkin para bulalım.&quot;</p>
<p>&quot;Bulalım ama nereden?&quot;</p>
<p>&quot;Annem bana para vermez bugün.&quot;</p>
<p>&quot;Bana da vermez.&quot;</p>
<p>&quot;Ablam işten gelseydi ondan alırdım ama,&quot; dedi Erol.</p>
<p>&quot;Ablan ne zaman gelir?&quot;</p>
<p>&quot;Akşama.&quot;</p>
<p>&quot;O zamana kadar çok var. Hem niçin bu kadar bakkalın karısının parmağındaki yüzüğü görmeye çalışıyoruz? Sen&#160;göster bana taşını, bir kere de kuyumcuya götürelim, değerli mi değersiz mi hemen anlarız. Ben bile anlarım.&quot;</p>
<p>&quot;Nasıl anlarsın?&quot; diye sordu Erol.</p>
<p>&quot;Vaktiyle annemin böyle çok değerli bir taşı, çok değerli bir yüzüğü vardı, sonra sattılar. Ben o zaman gördüm. Ona benziyorsa elbette değerlidir.&quot;</p>
<p>&quot;Benim taşım değerli.&quot;</p>
<p>&quot;Nereden anladın? Ya yanıldıysan?&quot;</p>
<p>&quot;Yanılmadım işte. Işıl ışıl, renk yansıyor ışığı görünce. Pırıl pırıl, ışıltıları insanın avcunun içinde durmuyor, hemen sağa sola kaçıyor. Sonra Safinaz Hanım'ın parmağındaki&#160;yüzükte de benim taşıma benzeyen bir tane olduğunu söylemiştim sana. Değeri için daha ne düşüneyim.&quot;</p>
<p>&quot;Haklısın. Olabilir. Bir görseydim şu taşı...&quot;</p>
<p>&quot;Peki ne zaman göstereceksin bana şu taşını?&quot; dedi arkadaşı, sıkıntılı.</p>
<p>&quot;Gösteririm elbette. Kimsenin evde olmadığı bir zamanda... Hadi şimdi denize gidelim. Sonra annem beni bir şey almak için gönderirse o zaman Safinaz Hanım'ın parmaklarına yine bakarım, sana söylerim.&quot;</p>
<p>&quot;Söyleyeceksin ama değil mi?&quot;</p>
<p>&quot;Söylerim dedim mi söylerim.&quot;</p>
<p>&quot;Hani bana taşı nerede bulduğunu gösterecektin?&quot;</p>
<p>&quot;ilkin deniz kenarına gitmemiz gerekiyor.&quot;</p>
<p>&quot;Gidelim.&quot;</p>
<p>Hızlı hızlı yürüdüler sahile doğru.</p>
<p>Güneş tepelerindeydi, kızgındı. Sokaklardaki, caddelerdeki ağaçlarda tek yaprak bile kımıldamıyordu. Rüzgârın kaldırdığı tozlardan, yaprakların yeşillikleri kirlenmişti.</p>
<p>&quot;Kimseye söylememi neden istemiyor acaba?&quot; diye içinden geçirdi Erol. Şüpheleri haklı mıydı? Arkadaşına&#160;baktı. Hâlinde kötü bir şey sezilmiyordu. Belki de söyledikleri doğruydu. Değerli taşını elinden alırlar, çalalardı. Ama&#160;taşını sakladığı yeri kimse bilmiyordu ki.</p>
<p>&quot;Bir tane daha taş bulursam o zaman yaşadık işte,&quot; dedi arkadaşı. &quot;O zaman yaşadık işte,&quot; diye sözünü tekrarladı.</p>
<p>&quot;Ya başka biri bulmuşsa?&quot;</p>
<p>Korkuyla sordu:</p>
<p>&quot;Bulmuş mudur acaba?&quot;</p>
<p>&quot;Kim bilir! Belki de bulmuştur.&quot;</p>
<p>&quot;Hadi koşalım.&quot;</p>
<p>Hızlandılar.</p>
<p>&quot;Keşke bakkalı bekleyeceğimize daha erken buraya gel-seydik.&quot;</p>
<p>&quot;Ben o kadar söyledim ama.&quot;</p>
<p>&quot;Acaba bir tane daha bulabilir miyiz?&quot;</p>
<p>&quot;Belki.&quot;</p>
<p>&quot;Ah, Allah'ım bir tane de bana buldur.&quot;</p>
<p>Arkadaşı şüphe kurdunu içine sokmuştu. O taşı bulduğu yerde başka taşlar da var mıydı? Belki de vardı. Gözüne çarpmamıştı ama bir iyice araması gerekiyordu. Kimse bul-madıysa...</p>
<p>Hırsız suratlı çocuklar peşlerindeydi. Adım adım izliyorlardı onları.</p>
<p>Deniz pırıl pırıldı önlerinde. Biri yüzüp duruyordu. Küçücük dalgalar insanı denizin serinliğine, tuzuna, kokusuna çağırır gibiydi.</p>
<p>&quot;İlkin denize girelim, sonra ararız.&quot;</p>
<p>&quot;İlkin arayalım, sonra denize gireriz.&quot;</p>
<p>&quot;Hani bana yüzmeyi öğretecektin?&quot;</p>
<p>&quot;Öğretirim. Önce sen bana taşı bulduğun yeri göster. Arayalım. Kimse bulmadan, anlıyor musun? Ne zaman olsa denize girilir ve yüzme öğrenilir; ama taş...&quot;</p>
<p>Arkadaşının yüzüne inatla baktı:</p>
<p>&quot;Hayır,&quot; dedi, &quot;ilkin sen bana yüzmeyi öğret sonra ben sana taşı bulduğum yeri göstereyim.&quot;</p>
<p>&quot;Kalleş.&quot;</p>
<p>&quot;Kalleş sensin. Neden kalleş oluyormuşum?&quot; Kızgın kızgın baktı arkadaşına. &quot;Taşın yerini göstermeyince kalleş oluyoruz değil mi?&quot; dedi.</p>
<p>Arkadaşı çaresizlikle yüzünü buruşturdu:</p>
<p>&quot;Peki, gel öğreteyim,&quot; dedi. &quot;Ama sen de bana taşı bulduğun yeri göstereceksin.&quot;</p>
<p>&quot;Göstereceğim.&quot;</p>
<p>Sabırsız hareketlerle soyundular. Elbiselerini bir taşın üstüne koydular yan yana. Denize birlikte girdiler.</p>
<p>Su ılıktı. Güneş yakıyordu.</p>
<p>&quot;Bak bak,&quot; dedi Erol.</p>
<p>İki çocuk su atarak, birbirlerini kaçırmaya çalışıyorlardı, gülüşerek, bağırarak. Sonunda bir tanesi kaçtı, diğeri ardından kovaladı. Yakalayamayınca tekrar denize döndü.</p>
<p>&quot;Şimdi yüzmeyi öğret bakalım bana.&quot;</p>
<p>&quot;Suyun üstüne şöyle yat. Sonra gözlerini aç. Kollarını kurbağalar gibi hareket ettir. Kollarını aç kapa, kollarını kaparken suyu kendine çek. Başını kaldır, soluk al. Anladın&#160;mı? Dediklerimi yaparsan yüzmeyi çarçabuk öğrenirsin.&quot;</p>
<p>&quot;Böyle mi?&quot;</p>
<p>Erol, derin bir soluk alıp suya yatıp çırpındı ama hemencecik ayağı kalkmaya çalıştı.</p>
<p>&quot;Öyle değil. Sudan ürkmeyeceksin.&quot;</p>
<p>&quot;Galiba ben yüzmeyi öğrenemeyeceğim.&quot;</p>
<p>&quot;Öğreneceksin. Hadi. Tekrarla, dediklerimi yap.&quot;</p>
<p>Özcan, Erol'a söylediklerini aynen yapıyor, onun önünde yüzüyor, yaptıklarını ona gösteriyor, tekrar tekrar anlatıyor, kendisini taklit etmesini istiyordu.</p>
<p>&quot;Bak bak, gördün mü yüzmeyi öğreniyorsun işte,&quot; dedi Özcan.</p>
<p>&quot;Oluyor mu? İnanmayarak baktı arkadaşına.&quot;</p>
<p>&quot;Elbette...&quot;</p>
<p>&quot;Sizin gibi ne zaman yüzebilirim?&quot;</p>
<p>&quot;Yavaş yavaş öğreneceksin, alışacaksın. Kendine güven duydukça başarırsın. Gördün ya korkulacak bir şey yok. Su&#160;seni üstünde tutar. Sonra beraber yüzeriz. Bir günde her&#160;şeyi öğrenmek mümkün değil. Hadi şimdi taşın bulunduğu yeri göster bakalım.&quot;</p>
<p>&quot;Burası işte.&quot;</p>
<p>Özcan şaşmış göründü. Arkadaşının yüzüne araştırıcı gözlerle, inanmamış olarak baktı; sonra da taşlara, kumlara, çakıllara, denize... &quot;Yemin et.&quot;</p>
<p>&quot;Sözüme güvenmiyor musun?&quot;</p>
<p>Erol, darılmış gibi baktı arkadaşına.</p>
<p>&quot;Demek burada buldun taşı?&quot;</p>
<p>&quot;Burada buldum.&quot;</p>
<p>Hırsız suratlı çocuklar az ileride, kayanın ardındaydılar. Onların konuşmalarını dinliyorlardı. Yüzleri gülüyordu.</p>
<p>Özcan, inanmamış gözlerle çevresini araştırdı. Kayaları, pislikleri, kumları, toprakları, taşları gözden geçirdi. Sonra&#160;bakışlarını Erol'a çevirdi. Güvensiz gözlerle süzdü Erol'u.&#160;Esrarengiz cennet gibi adalarla karşılaşacağım diye hayal&#160;denizlerine açılıp, birdenbire bildiği, tanıdığı, hiçbir özelliği olmayan yerlerle karşılaşan bir kaptana benzemişti.&#160;&quot;Acaba yanlış yere mi geldim, yoksa beni karşımdakiler aldatıyorlar mı?&quot; diye aklından şüpheli sorular geçirdiği belli oluyordu hem de elle tutulurcasına.</p>
<p>&quot;Demek burası ha!.. Beni kandırmıyorsun ya?&quot;</p>
<p>&quot;Ben yalan söyler miyim?&quot;</p>
<p>&quot;Söylemezsin ama...&quot;</p>
<p>&quot;Vallahi burası,&quot; diye gücenik bir sesli konuştu Erol.</p>
<p>&quot;Peki nerede buldun taşı?&quot;</p>
<p>&quot;Şurada.&quot;</p>
<p>&quot;İyi hatırlıyorsun ya?&quot;</p>
<p>&quot;Neden hatırlamayayım?&quot;</p>
<p>Özcan, Erol'un gösterdiği yeri, kocaman kayanın dibini dikkatle araştırmaya başladı gözleriyle. İstanbul'un yanan,&#160;yıkılan, yıkılıp yeniden yapılan evlerinden, apartmanlarından, hanlarından çıkan topraklarla, çerler, çöpler gizli ya&#160;da açık buralara döküldüğüne ve zaman zaman değerli&#160;şeyler bulunduğuna göre o da talihini denerdi.</p>
<p>&quot;Sen ara istersen.&quot;</p>
<p>&quot;Birlikte arayalım. Bulursam okula gideceğim. Anneme bakacağım.&quot;</p>
<p>Özcan'a baktı kaldı Erol. Belki bulurdu gerçekten. Bulur muydu acaba? Taşı bulduğu yeri gerçekte göstermemişti.&#160;Kimsenin kendisi gibi bir taşı olmasını istemiyordu. Bisikletleri, topları, yemişleri o alıp vermeliydi herkese, onun&#160;dediği olmalıydı.</p>
<p>&quot;ister misin o değerli taştan burada da bir tane bulunsun?&quot;</p>
<p>Erol da aramaya başladı büyük bir dikkatle. Sonra gülümsedi kendi kendine. Taşı bulduğu yer burası değildi ki. Gülümsedi. Dünyayı altüst etse bir tane daha bulamazdı.&#160;Oysa arkadaşı Özcan, yavaş yavaş kumları, çakılları, çivileri, cam parçalarını, kâğıt parçalarını elden geçiriyor, dikkatle araştırıyor, Erol'un anlattığı gibi güzel, ışığı görünce insanın elini, bulunduğu yeri renklere boğan, insanı zenginleştiren, her arzu ettiğini aldıran taşı araştırıyordu. Bisiklet&#160;alacaktı, top, top ayakkabısı, forma, ne isterse... Annesine&#160;de yardım edecekti. Ağlatmayacaktı onu. Meraklı, tutkulu,&#160;sabırlı hareketlerle eline geçirdiği, avuçlarına, parmaklarına&#160;takılan camları, cama benzeyen şeyleri alıyor, büyük bir&#160;umutla güneşe tutuyor, sonra denize atıyordu büyük bir&#160;öfkeyle...</p>
<p>&quot;Bir şey mi arıyorsunuz?&quot; diye sordu bir çocuk.</p>
<p>&quot;Yooo.&quot;</p>
<p>&quot;Çok dikkatle bakıyorsunuz da.&quot;</p>
<p>&quot;Yok canım.&quot;</p>
<p>Çocuk kahverengi gözlerini dikti. Onların araştırmasına bakmaya başladı.</p>
<p>&quot;Senin başka işin mi yok,&quot; dedi Özcan öfkeyle, kafa tutarcasına.</p>
<p>&quot;Yok.&quot;</p>
<p>Çocuğu bir başka arkadaşı çağırmasaydı, mutlaka kavga çıkardı. Belki de sonuna kadar yaptıklarını izlerdi.</p>
<p>&quot;Oh, sen neden araştırmıyorsun?&quot;</p>
<p>&quot;Araştıracağım ama bulacağımdan emin değilim.&quot;</p>
<p>&quot;Bak sen yine de, belki buluruz.&quot;</p>
<p>&quot;Bakıyorum da.&quot;</p>
<p>&quot;Ne biçim bakmak o?&quot;</p>
<p>// &#160;&#160;&#160;n</p>
<p>&quot;Hadi araştıralım ne olursun?&quot;</p>
<p>&quot;Ben denize gireceğim.&quot;</p>
<p>&quot;Ne istersen onu yap.&quot;</p>
<p>Özcan, başkalarının dikkatini çekmemeye çalışarak araştırmasını sürdürdü. Zaman zaman dudaklarındaki kıpırtılardan dua ettiği anlaşılıyordu. Âdeta bulundukları yeri eliyordu. Denizi çok sevdiği hâlde, kızgın güneşin yakıp tutuşturmasına rağmen denize bir daha girmedi.</p>
<p>Yavaş yavaş Adalar denizinin mavisi, güneşin kızgın sarısını emdi, mavilikler karanlığa dönüşmeye başladı. Neredeyse akşam olacaktı. Sahildeki ilk ışıklar gazinoları renk renk yıldızlamaya başlamıştı bile. Arada bir de güneş yansıyarak camları parlatıyordu. Sonra kıyıya demirlemiş ge-</p>
<p>_</p>
<p>miler, motorlar, kıyıya bağlanmış sandallarda ışıklar yanacak ve sahil bir bayram yerine dönecekti; kıyıya hava almaya çıkmış insanlarda da bir başka aydınlanma, neşelenme olacaktı. Annesi geldi aklına...</p>
<p>Orhan... Belki o da aramıştı. Zaman ne kadar da çabuk geçiyordu.</p>
<p>&quot;Haydi gidelim,&quot; dedi Erol.</p>
<p>&quot;Biraz daha kalalım. Şuraya bakmadım.&quot;</p>
<p>&quot;Geç kaldım. Sonra araştırırsın. Annem döver. Yok bir şey işte. İstediğin kadar ara ama beni dinlemedin. Hem benimkini satınca bütün bir mahalleye yeter de artar bile...&#160;Sonra arkadaşım gelecekti. Belki gelmiştir de. Gidelim.&quot;</p>
<p>&quot;Şuraya da bakalım.&quot;</p>
<p>&quot;Akşam oldu ama, babam döver beni.&quot;</p>
<p>Arkadaşı yalvarıyordu:</p>
<p>&quot;Şuraya da bakayım. Söz, gideceğiz. Bulayım bulmayayım...&quot;</p>
<p>&quot;Sabahleyin ararsın.&quot;</p>
<p>&quot;Sabahleyin erkenden geleceğim. Ya o zamana kadar başkası bulursa?&quot;</p>
<p>&quot;O kadar aradın bak, yok işte. Ben de aramıştım zaten.&quot;</p>
<p>Özcan'ı, zar zor geriye dönmeye razı etti. Arkadaşı eve dönmeye karar verdi ama gözleri, aklı kıyıda kaldı. Eve&#160;doğru giderken bile dönüp dönüp arkasına baktı ama yine&#160;de hırsız suratlı çocukların kokusunu alamadı.</p>
<p>&quot;Belki başka taş yoktur.&quot;</p>
<p>&quot;Belki. Ben iyice araştırdım. Sen de baktın.&quot;</p>
<p>&quot;Yarın da bakacağım ben. Belki bulurum.&quot;</p>
<p>&quot;Bak, ara sen.&quot;</p>
<p>&quot;Bir bulsam, ah bir bulsam!..&quot;</p>
<p>// &#160;&#160;&#160;n</p>
<p>&quot;Bulamazsam bile bana yardım edeceksin değil mi? Bak ben de sana yüzme öğrettim. Ne zaman taşını bana göstereceksin, ha?&quot;</p>
<p>Yüzünü buruşturarak arkadaşına baktı:</p>
<p>&quot;Ne kadar çok sordun,&quot; dedi. &quot;Kaç kez anlatacağım sana? insanı sıkıyorsun. Yardım edeceğim dedim, sözümü tutacağım. Taşımı görmen şart mı?&quot;</p>
<p>&quot;Kızma canım,&quot; dedi arkadaşı, alttan aldı. &quot;Göstereceğim demiştin de.&quot;</p>
<p>&quot;Gösteririm.&quot;</p>
<p>&quot;Söz mü?&quot;</p>
<p>Mahalleye döndüğünde yine kardeşiyle karşılaştı. Kardeşi yolunu kesti. Daha uzaktan:</p>
<p>&quot;Annem seni görünce kemiklerini kıracak,&quot; dedi sevinçli bir haber verirmişçesine, neşeyle. &quot;Bugün kaç defa seni arattı.&quot;</p>
<p>&quot;Çok kızdı demek?&quot;</p>
<p>&quot;Kızdı da söz mü?&quot;</p>
<p>&quot;Sen ne dedin anneme?&quot;</p>
<p>&quot;Bulamadığımı söyledim.&quot;</p>
<p>&quot;Keşke kıyıya gelip haber verseydin.&quot;</p>
<p>&quot;Geldim ama sizi bulamadım.&quot;</p>
<p>&quot;Yalancı sen de...&quot;</p>
<p>&quot;Valla aradım.&quot;</p>
<p>Erol korktu. Şimdi annesi öfkeliydi. O kadar da erken dönmek istemişti. Şu Özcan da hiç sözden falan anlamıyordu. Taş bulduğunu nereden de ona anlatmıştı? Peşinden ayrıldığı yoktu. Keşke taşı bulduğu yeri gösterseydi de,&#160;bir tane de o bulsa ve peşinden ayrılsaydı. Ne yapacaktı&#160;şimdi, annesine ne diyecekti? Arkadaşına döndü:</p>
<p>&quot;Şimdi ben eve gidiyorum,&quot; dedi. &quot;Hep senin yüzünden oldu. Gördün mü bak annem ne kadar kızmış. Ne diyeceğim anneme ben?&quot; Sesi öfkeliydi.</p>
<p>&quot;Neden benim yüzünden olsun? Denize gidelim diye tutturan sen değil miydin?&quot;</p>
<p>Arkadaşına karşılık vermedi. Koşarak eve yollandı. İçi korku doluydu. Kardeşinin bile ardından gelip gelmediğine bakmadı. Şimdi ona annesi nerede olduğunu soracak,&#160;onu azarlayacak, belki dövecekti.</p>
<p>Bir daha hiçbir sırrını kimseye söylememeye karar verdi.</p>
<p>Annesi dövmedi. Sadece azarladı ve babası gelmeden ekmek alması için fırına gönderdi. Çabucak dönmesini, yumuşak ekmek almasını tembihledi her zamanki gibi.</p>
<p>Bugünün hesabını sonra soracaktı. Babasına söyleyecek ve diğer çocuklar gibi çalışmasını, hayta gibi sokaklarda&#160;dolaşmamasını, bir zanaat öğrenmesini isteyecekti.</p>
<p>Okul tatil diye sokaklarda, deniz kenarlarında sürtmesi doğru olmazdı. Onun gibi, onun yaşında çocuklar çalışıp&#160;ailelerine yardımcı oluyorlardı. Çalışan, çıraklık yapan, sokaklarda öteberi satan çocukların canı can değil miydi? Evlerine yük olmuyorlardı hiç olmazsa. Ekmeğin kilosu, her&#160;şey gittikçe pahalanıyordu. Bir boğaz bir boğazdı ve üstelik nereye kayboldu diye yürek heyecanı çekmez, oğlunun&#160;sabahtan akşama kadar nerede olduğunu bilirdi.</p>
<p>Annesinin elinden bir an önce kurtulmak için parayı alır almaz koştu. Annesi, arkasından kapı önüne çıkmış bağırıyordu:</p>
<p>&quot;Yamuk yumuk, bayat, hamur ekmek alma sakın.&quot;</p>
<p>&quot;Peki anne.&quot;</p>
<p>Demek onu çırak vereceklerdi bir yerlere. Annesi tatil yapmasına razı değildi. Diğer çocuklar gibi o da sabahın&#160;köründen geç vakitlere kadar dükkânlarda çalışacak, belki&#160;de Necmi gibi, ustasından her gün dayak yiyecek, her tarafı çürükler içinde kalacaktı. Orhan gibi esir hayatı yaşayacaktı ha! Acaba gelmiş miydi? Gelmemişse yarın ya da&#160;öbür gün gidip onu arayacaktı. Kurtaracaktı arkadaşını.&#160;Gülümsedi kendi kendine. Onun taşı vardı; bir sattı mı, annesi o zaman hiçbir yere göndermezdi onu. Yakında binlerce liraları olacaktı. Uygun bir zamanda annesine söylemesi, taşı göstermesi iyi olur muydu acaba? Bu konuda düşünmeliydi.</p>
<p>Erol'dan ayrılır ayrılmaz, az ileride hırsız suratlı çocuklar Özcan'ın yolunu kestiler. Yola devam etmesini önlediler.&#160;Özcan hemen durdu. Olağanüstü bir durum olduğunu anlamıştı. Yan taraftan çekilip gitmek istedi. Hırsız suratlı çocukların sarışın olanı bırakmadı, göğüsledi. Bu kere çiğ mavi gözlüsünün tarafından yürüyüp gitmek istedi, yine bırakmadılar. Özcan'ın yüreği delice çarpmaya başladı. Kimdi bunlar, ne istiyorlardı? Niçin yolunu kesiyorlardı?</p>
<p>&quot;Ne istiyorsunuz benden?&quot; diye sorabildi.</p>
<p>Şimdiye kadar birçok kötü çocukla karşılaşmıştı ama hepsiyle de başa çıkmıştı. Oysa bunlar iki kişiydi. Kendisinden bir iki yaş da büyük ve inceydiler. Her şeyi göze almış&#160;bir durumları vardı. Bir şeyler söylemiyorlardı ama hâllerinden, bakışlarından kötü düşünce sahibi oldukları belliydi.&#160;Kimseler görünmüyordu ortalıkta ama.</p>
<p>Özcan bağırsa, mahallenin çocuklarının hemen yetişeceğini ve kendisini kurtaracaklarını umuyordu; belki de bu kötü çocukları döverlerdi ama kendine yediremedi:</p>
<p>&quot;Ne istiyosunuz benden?&quot; diye tekrar sordu.</p>
<p>&quot;Sen ne istediğimizi bilirsin,&quot; dedi sarışını.</p>
<p>&quot;Nereden bileyim benden ne istediğinizi. Söyleyin de anlayalım. Yolumu kestiğinize göre önemli bir şey olmalı.&quot;</p>
<p>&quot;Bilmiyor musun ne istediğimizi?&quot;</p>
<p>&quot;Bilmiyorum.&quot;</p>
<p>&quot;Bizimle dalga geçiyor.&quot;</p>
<p>&quot;Vallahi dalga geçtiğim falan yok.&quot;</p>
<p>&quot;Sen bilirsin ama söylemek işine gelmiyor,&quot; dedi mavi gözlüsü.</p>
<p>&quot;Ben hiçbir şey bilmiyorum. Çekilin yolumdan. Şimdi arkadaşlarımı çağırırsam sonra sizin için çok fena olur.&quot;</p>
<p>Mavi gözlüsü güldü kurnaz kurnaz:</p>
<p>&quot;Çağırsana,&quot; dedi, &quot;çağır da gelsinler, seni elimizden</p>
<p>kurtarsınlar bakalım. Aşağı mahalleden duyarlarsa...&quot;</p>
<p>// //</p>
<p>&quot;Konuşmalarınızı dinledik,&quot; dedi sarışın çocuk. &quot;Ne demek istediğimizi anladın değil mi?&quot;</p>
<p>Gözlerini dikti, sözünün etkisini anlamak istedi.</p>
<p>&quot;Kiminle konuştuğumu dinlediniz?&quot;</p>
<p>&quot;Erol'la.&quot;</p>
<p>&quot;Ne olur dinlediyseniz? Hem neyi dinlediğinizi anlamadım? Açıklayın da ne demek istediğinizi anlayayım,&quot; dedi Özcan.</p>
<p>&quot;Arkadaşın değerli bir taş buldu değil mi?&quot;</p>
<p>&quot;Eee, o taş bulduysa ne olacak?&quot;</p>
<p>&quot;Nerede bulmuş taşı?&quot;</p>
<p>&quot;Kıyıda.&quot;</p>
<p>&quot;Çok para ettiği doğru mu?&quot;</p>
<p>&quot;Evet. Öyle söylüyor.&quot;</p>
<p>Sözün nereye varacağını merak ediyordu Özcan. İkisini de süzüyordu. Kaçıp gidebilir, ellerinden kurtulabilir ya da&#160;yoldan geçen birinin yardımını isteyebilirdi ama vazgeçti,&#160;durdu.</p>
<p>&quot;Arkadaşın yalan söylemiyor değil mi?&quot;</p>
<p>&quot;Söyler mi hiç? O yalan söylemez,&quot; diyecekken vazgeçti, sustu.</p>
<p>&quot;Sana yardım edeceğini söylüyor değil mi?&quot;</p>
<p>&quot;Evet.&quot;</p>
<p>&quot;O sana yardım etmez.&quot;</p>
<p>&quot;Etmez, ilkin buna anası babası razı olmaz, sonra da biz...&quot;</p>
<p>Özcan'ın yüzü birdenbire karardı. Okula gidemeycek miydi? İstediğini alamayacak mıydı? Bütün umutları yeniden suya mı düşüyordu?</p>
<p>&quot;Peki neden siz razı olmuyormuşsunuz?&quot; diye sordu. &quot;Çünkü o taşı kıyıda biz düşürmüştük. Öyle değil mi?&quot;&#160;&quot;Öyle,&quot; dedi arkadaşı. &quot;Taşımızı kaybettik. Onu arıyoruz.&quot;</p>
<p>&quot;Siz nerede buldunuz?&quot;</p>
<p>&quot;Sana ne.&quot;</p>
<p>&quot;Niçin kendisine anlatmıyorsunuz?&quot;</p>
<p>&quot;inkâr eder.&quot;</p>
<p>&quot;Taş sizin mi gerçekten?&quot;</p>
<p>&quot;Bizim ya.&quot;</p>
<p>&quot;Bu yüzden eve bile gidemiyoruz,&quot; dedi sarışın arkadaşı. &quot;Annemiz, babamız dövecek.&quot;</p>
<p>&quot;O taşı biz düşürdük.&quot;</p>
<p>&quot;Çok değerli bir taş diyor Erol.&quot;</p>
<p>&quot;Çok değerli. Düşürdük işte.&quot;</p>
<p>&quot;Peki şimdi ne yapacaksınız?&quot; diye sordu Özcan.</p>
<p>&quot;Biz ne yapacağımızı düşündük, sana anlatmaya karar verdik. Bize yardım edersin değil mi?&quot; diye sordu mavi&#160;gözlüsü, acınası bir hâlde.</p>
<p>&quot;Yapılacak bir şeyse neden yardım etmeyeyim,&quot; dedi Özcan.</p>
<p>&quot;Öyleyse bizimle gel de sana düşündüklerimizi anlatalım...&quot;</p>
<p>Özcan merak içinde onların ardından gitti.</p>
<p>Birlikte yürüdüler bir süre... Özcan merakla anlattıklarını dinledi. Kandırıcı bir dille konuşuyorlardı. Özcan ilkin karşı koydu. Tekliflerine olumsuz karşılıklar verdi ama sonunda: &quot;Peki. Yaparım,&quot; dedi. Mademki taş onlarındı; taşı&#160;sattıklarında ne isterse alacaklardı ve en önemlisi taşı görecekti. Ve mademki arkadaşı durmadan kendisini atlatıyor&#160;ve milyonlar ettiğini söylediği taşı göstermiyordu... Belki&#160;de bu çocukların söyledikleri gerçekten doğruydu. Erol,&#160;korkusundan taşı kimseye göstermek istemiyordu. Bir gören olursa ya da duyulursa sahibi ortaya çıkar ve taşını isterdi. Nitekim sahibi çıkmıştı işte.</p>
<p>&quot;Anlaştık değil mi?&quot; diye sordu mavi gözlüsü.</p>
<p>&quot;Anlaştık.&quot;</p>
<p>&quot;Söz mü?&quot;</p>
<p>&quot;Söz.&quot;</p>
<p>&quot;Dediklerimizi yapacaksın değil mi?&quot;</p>
<p>&quot;Yapacağım.&quot;</p>
<p>&quot;Ağzından bir şey kaçırma sakın.&quot;</p>
<p>&quot;Kaçırır mıyım?&quot;</p>
<p>&quot;Bizi nerede bulacağını biliyorsun değil mi?&quot;</p>
<p>Çocuklar yürüdüler.</p>
<p>Özcan olduğu yerde kalakaldı. Söyledikleri doğru muydu çocukların? İnandırıcı olmayan yalanları çoktu. Düşündükçe çocukların anlattıklarının çürük tarafları aklına geliyordu. Hâlleri de bir tuhaftı. Böylesine değerli bir şeyi düşürecek kimselere benzemiyorlardı. Romanlarda, hikâyelerde okuduğu serüvenlere dönüşmeye başlamıştı taş meselesi. Birdenbire korktu. Ölümcül, içinden çıkılmaz işler başına gelebilirdi.</p>
<p>&quot;Vazgeçtim ben bu işten!&quot; diye hırsız suratlı çocukların arkalarından koşmak istedi ama onlar çoktan çekip gitmişlerdi. Bir süre sağda solda gezindi. İçi içine sığmıyordu.&#160;Yaptıklarını kötü buldu:</p>
<p>&quot;Durumu Erol'a anlatayım, ayağını denk alsın. Taşı iyi bir yere saklasın,&quot; dedi kendi kendine. &quot;Evet evet, en iyisi&#160;bu.&quot;</p>
<p>Yürüdü. Acaba Erol anlatacaklarına inanacak mıydı? Ya şüphelenirse, yalan söylediğini, numara yaptığını sanırsa?&#160;Zaten işkilli bir çocuktu Erol. Şüphelendirmeye gelmezdi.&#160;En iyisi susmak, hırsız çocuklarla olan konuşmalarını anlatmamak, diğerleri yolunu keserlerse onları atlatmaktı.</p>
<p>Özcan geriye, Garibanlar Sokağı'na döndü ve Erolların kapısını gören bir yere oturdu. Arkadaşının evden çıkmasını beklemeye başladı. Ama arkadaşı içinden geçenleri yüzünden anlar diye korkuyordu. Taş gerçekten bahçedeyse...</p>
<p>Uygun bir zamanda bahçeye girip bakmalıydı. Belki bulurdu.</p>
<p>Birdenbire sokak kapısında göründü Erol ve Özcan'ın düşünce zinciri koptu. Yüreği delice çarpmaya başladı.</p>
<p>Oysa arkadaşı ona bakıp gülümsedi, acır gibi. Hiçbir şeyin farkında değildi anlaşılan. Keşke bu kadar üzerine düşer görünmeseydi. Gizlice izleseydi... Erol gülümseyince, &quot;Oh!&quot; dedi kendi kendine.</p>
<p>Erol'dan yana doğru yürüdü:</p>
<p>&quot;Seni bekledim,&quot; dedi, &quot;annen bir şey yapmadı ya?&quot;</p>
<p>&quot;Yapmadı ama azarladı. Babama söyleyecek. Beni bir yerlere çırak olarak verecekler...&quot;</p>
<p>&quot;Paran olursa, çırak falan vermezler. Sen zenginsin artık. Varlıklı insan çırak olur mu? Okur. Adam olur. Yalnız yoksullar, parası olmayanlar çıraklık yapar.&quot;</p>
<p>&quot;Çırak olarak vermezler değil mi?&quot; diye umutla sordu. Arkadaşının sorusuna olumlu karşılıklar vermesini, kendisini inandırmasını istiyordu. Bir yerlere çırak olmak korkusu&#160;içine işlemişti.</p>
<p>Garibanlar Sokağı'nda çalışan çocuklardan çok kötü hikâyeler dinlemişti; işyerlerine, orada çalışanlara, çalıştıranlara dair.</p>
<p>&quot;Korkma,&quot; dedi, &quot;seni çırak olarak bir yerlere vermezler. O taş olmasaydı belki...&quot;</p>
<p>&quot;Doğru. Taşım var benim.&quot;</p>
<p>&quot;Nereye gidiyorsun şimdi?&quot;</p>
<p>&quot;Bakkala.&quot;</p>
<p>&quot;Ne iyi.&quot;</p>
<p>&quot;iyi ya. Belki Safinaz Hanım oradadır.&quot;</p>
<p>Yürüdüler ve birlikte girdiler bakkala.</p>
<p>&quot;Safinaz Hanım burada,&quot; diye fısıldadı Özcan.</p>
<p>&quot;Oh!&quot;</p>
<p>Alacaklarını unuttular bir an. Kadının yanına sokuldular. Kadının yumuk yumuk eli tezgâhın üzerindeydi ve yüzüğü&#160;pırıl pırıldı. içine ateş böcekleri düşmüş gibi ışıldıyordu.&#160;Hayranlıkla baktılar.</p>
<p>&quot;Ne güzel,&quot; diye fısıldadı Özcan.&quot;</p>
<p>&quot;Elbette güzel.&quot;</p>
<p>&quot;Seninkine benziyor mu?&quot;</p>
<p>&quot;Benimki daha güzel, daha büyük.&quot;</p>
<p>&quot;Sahi mi?&quot;</p>
<p>&quot;Elbette sahi.&quot;</p>
<p>&quot;Yaşadık desene!&quot;</p>
<p>&quot;Yaşadık ya.&quot;</p>
<p>Arkadaşının gözleri ışıdı mavi mavi.</p>
<p>&quot;Teyze bu yüzükteki cam değerli mi?&quot;</p>
<p>Işıl ışıldı taş.</p>
<p>&quot;ilkin o, cam değil taş.&quot;</p>
<p>Kadının kaşları çatıldı ve hemen ardından:</p>
<p>&quot;Aaa, delinin zoruna bak,&quot; dedi. &quot;Sana ne!&quot;</p>
<p>&quot;Çok merak ettik de. Arkadaşımla iddiaya tutuştuk. Ben sizin yüzüğünüzdeki taşın çok değerli olduğunu ve çok para ettiğini söyledim. O, 'Yok canım cam parçasıdır, sahtedir,' dedi.&quot;</p>
<p>Kadının kaşları tekrar açıldı:</p>
<p>&quot;Pis,&quot; dedi Erol'a bakarak. &quot;Ben hiç cam parçalarını parmağıma yüzük diye takar mıyım?&quot;</p>
<p>&quot;Yani çok değerli değil mi?&quot;</p>
<p>&quot;Elbette değerli.&quot;</p>
<p>&quot;Çok para eder mi?&quot;</p>
<p>&quot;Etmez olur mu?&quot;</p>
<p>Özcan, Erol'a döndü:</p>
<p>&quot;Nasıl ben sana demedim mi,&quot; dedi, &quot;iddiayı kazandım işte.&quot;</p>
<p>Kadının yüzüne, ışıl ışıl taşına hayranlıkla baktılar yeniden. Ekmekleri alıp çıktılar. Çıkar çıkmaz Özcan:</p>
<p>&quot;Nasıl, senin taşına benziyor değil mi?&quot; diye tekrar sordu.</p>
<p>&quot;Aynı.&quot;</p>
<p>&quot;Çok değerliymiş,&quot; dedi Özcan, sayıklar gibi. &quot;Yaşadık desene. Ben bulmalıydım ki böyle bir taşı...&quot;</p>
<p>&quot;Sakın yalan söylemiş olmasın?&quot;</p>
<p>&quot;Yok canım çok ciddiydi.&quot;</p>
<p>&quot;Vay canına!&quot;</p>
<p>&quot;iyice baktın değil mi taşa?&quot;</p>
<p>&quot;Bakmaz olur muyum? Tıpkısı.&quot;</p>
<p>&quot;Aldanmış olmayasın?&quot;</p>
<p>&quot;Aldanmış olur muyum?&quot;</p>
<p>Arkadaşının yüzü ışıdı iyice:</p>
<p>&quot;Oh,&quot; dedi, &quot;kurtulduk artık. Seni çıraklığa vermezler, ben de okula giderim. Gidebilirim değil mi?&quot; Erol'un yüzüne korkuyla bakıyordu.</p>
<p>&quot;Elbette okuyabileceksin.&quot;</p>
<p>&quot;Seninki de çok para eder mi gerçekten?&quot;</p>
<p>&quot;Kadın öyle dedi ya.&quot;</p>
<p>&quot;Bir de ben görseydim şunu. Ne olur göstersen.&quot;</p>
<p>&quot;Kaç kez şimdi olmaz dedim sana.&quot;</p>
<p>&quot;Haklısın,&quot; dedi Özcan.</p>
<p>Eve doğru yürüdüler.</p>
<p>Gecenin karanlıklarında yıldızlar ışıldayıp duruyorlardı sarı sıcak. Küçük güneşler gibi...</p>
<p>&quot;Ya annen baban okumam için bana para vermene razı olmazlarsa?&quot;</p>
<p>Hırsız suratlı çocukların söyledikleri bir burgu gibi oyuyordu içini. Korku, umutsuzluk doluydu sorusu. Erol'a ürpertilerle, acınası bakıyordu. Gözleri yine şüphe bulutlarıyla dolmuştu bir anda.</p>
<p>&quot;Razı olurlar. Merak etme. Hadi şimdi eve git. Üzülme.&quot;</p>
<p>Özcan arkadaşlarına sarılıp yanaklarını öptü.</p>
<p>&quot;Bir türlü inanamıyorum,&quot; dedi.</p>
<p>&quot;inan. Her şey düzelecek.&quot;</p>
<p>Kapıya kadar geldikten sonra Özcan geriye döndü. Yavaş yavaş uzaklaştı.</p>
<p>Özcan, birdenbire hırsız suratlı çocukları yanında gördü. Sokulmuşlardı. Yüzlerinde hilebazca gülümsemeler vardı. Taşın yerini öğrenip öğrenemediğini soruyorlardı.&#160;Bilmediğini söyledi. Öğrenememişti. Arkadaşı göstermek&#160;istemiyordu. Eğer gerçekten böyle bir taşı olsaydı mutlaka&#160;gösterirdi. Erol atıyordu. Macera kitapları okuya okuya etkisinde kalmış ve böylesine olmayacak hikâyeler uydurmaya başlamıştı. O gün orada, Erol anlatınca, hırsız olacaktı.&#160;Bu kadar cömert, candan, kendisine iyilik yapmaya kalkan&#160;arkadaşına kötülük yapacak, taşı çalacaktı. Çocuklara bütün bunları anlattı.</p>
<p>Çocuklar ya Özcan'ın semtine geldikleri için ya da yoldaki insanlardan ürktüklerinden fazla ısrar etmediler ve giderlerken:</p>
<p>&quot;Siz görürsünüz bak,&quot; dediler.</p>
<p>&quot;Hiçbir şey yapamazsınız,&quot; dedi Özcan. Nasılsa onlardan korkmuyordu artık.</p>
<p>&quot;Yapar mıyız yapamaz mıyız görürsünüz.&quot;</p>
<p>&quot;Ve çarçabuk yapamaz mıyız görürsünüz.&quot;</p>
<p>Özcan üzgün, evine gitti.</p>
<p>Erol eve, içi sımsıcak girdi. Annesine ekmekleri verdi.</p>
<p>&quot;Seçip de alsana. Bu ekmekler hamur,&quot; diye annesi ekmekleri Erol'un elinden alırken söylendi.</p>
<p>&quot;Seçtim de aldım anne.&quot;</p>
<p>m</p><div>
<p>m</p></div>
<p>&quot;Bir daha dikkat et. Para veriyoruz. Bir ekmeğimiz var zaten. Bari o iyi olsun.&quot;</p>
<p>&quot;Ederim anne.&quot;</p>
<p>&quot;Ekmeğimiz yenecek gibi olsun bari.&quot;</p>
<p>&quot;Peki anne.&quot;</p>
<p>Odaya geçtiler.</p>
<p>Erol'un içi sevinç doluydu. Kendininki bakkalın karısının parmağındaki yüzükteki taş kadar değerliydi. Zengin olacaklardı. Aklı yatmıştı. Babası Almanya'ya gitmeyecek, orada kaybolmayacaktı Özcan'ın babası gibi. Kendisi çırak olmayacak, annesi mantosuna kavuşacak, ablasına ayakkabı,&#160;kardeşine de istediği oyuncakları alacaktı. Kendisi zengin&#160;sayılırdı, zengin hem de çok zengin. Diğer yoksul aile çocukları gibi işyerlerinde ezilmeyecekti. Bundan böyle bütün günleri bayram günleri kadar neşeli olacaktı.</p><div><img src="main-15.jpg" alt=""/></div><div><img src="main-16.jpg" alt=""/>
<p>t \</p></div>
</body>
</html>