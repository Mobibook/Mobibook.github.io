<html xmlns="http://www.w3.org/1999/xhtml">
<head>
  <title>guz2-24</title>
  <link href="../Styles/guz2.css" rel="stylesheet" type="text/css"/>
</head>

<body id="guz2" xml:lang="tr-TR">
  <div class="Basic-Text-Frame">
     <p class="baslik" id="toc_marker-19"><span class="bold">19<br/>Ahırda</span></p>

    <p class="Normal para-style-override-5"><span class="char-style-override-8"> </span></p>

    <p class="Normal para-style-override-5"><span class="char-style-override-8">Küçük ahır, kayalıklı bir çıkıntının altındaki sığ bir mağaradaydı. Ön tarafı sedir ağacı kütüklerinden yapılma çitlerle çevrili ahır, en güçlü ayıyı bile engellemeye yetecek sağlamlıktaydı. Işık, ahır kapısının açık olan üst kısmından sızıyordu ve ışıkla birlikte fark edilen duman üstteki çıkıntıda parlıyor, taş üstündeki parlak su gibi dalgalanıyordu.</span></p>

    <p class="Normal para-style-override-5"><span class="char-style-override-8">“Neden çift kapı?” diye sormuştu kız. Kapı fazla zahmetli görünüyordu ve böyle kaba bir yapı için temizlik gereksizdi.</span></p>

    <p class="Normal para-style-override-5"><span class="char-style-override-8">“Hayvanlar dışarıya bakabilsin diye,” diye yanıt vermişti babası, ahşap kıvrımının etrafına sıkıca sarılmış düzgün deri kayıştan yapılma menteşeleri göstererek. Kayışı sıkıştırmak için eline çekici alıp kıza gülümsemiş ve yarı yapılmış kapının yanına çömelmişti. “Mutlu olsunlar diye, anladın mı?”</span></p>

    <p class="Normal para-style-override-5"><span class="char-style-override-8">Kız, hayvanların ahırda mutlu olup olmadıklarını bilmiyordu ama kendisi burada olmaktan mutluydu. Sakinleri çayırda otlarken gün boyunca burası huzurlu bir sığınaktı. Kötü havalarda veya gecelerde çitle çevrili küçük alan sıcacıktı. Bir keresinde hava karardıktan sonra, bu güz soğuğunda ahşapla kayalık arasındaki boşlukta uyuyan hayvanların yumuşak, puslu soluklarını görecek kadar ahırın yakınından geçmişti.</span></p>

    <p class="Normal para-style-override-5"><span class="char-style-override-8">Bu gece hava soğuktu ve yıldızlar, berrak havada toplu iğne başı gibi belliydi. Ahır, eve beş dakika yürüme mesafesindeydi ama Brianna, ahıra varır varmaz pelerinin içinde titremeye başlamıştı. Işığın yalnızca asılı fenerden değil, gece boyunca ısı ve ışık sağlayan köşedeki geçici, küçük mangaldan geldiğini fark etti.</span></p>

    <p class="Normal para-style-override-5"><span class="char-style-override-8">Babası, samandan yapılma yatakta kıvrılmış yatıyordu. Üzerinde şalı vardı ve benekli küçük inek hemen yanındaydı. Annesinin göğsüne yaslanmış, ayaklarını yana kıvırmış buzağı, onu görünce kımıldamaya başladı.</span></p>

    <p class="Normal para-style-override-5"><span class="char-style-override-8">Kızın adımlarını duyan babası aniden başını kaldırıp elini tartan şalının altındaki kemerine attı.</span></p>

    <p class="Normal para-style-override-5"><span class="char-style-override-8">“Benim,” dedi Brianna ve onun görebilmesi için ışığa geldi. Brianna içeri girip kapıyı dikkatle arkasından mandallarken babası, ayaklarını sarkıtıp oturdu ve eliyle yüzünü ovaladı.</span></p>

    <p class="Normal para-style-override-5"><span class="char-style-override-8">“Annen daha geri gelmedi mi?” Kızın tek olduğu belliydi ama Claire karanlıkta belirecekmişçesine omzunun üzerinden kapıya baktı.</span></p>

    <p class="Normal para-style-override-5"><span class="char-style-override-8">Brianna başını iki yana salladı. Claire, Lizzie ile birlikte uzak çiftliklerden birine bir doğuma yardıma gitmişti. Eğer bebek günbatımından önce doğmazsa Lachlanlar’da kalacaklarını söylemişti.</span></p>

    <p class="Normal para-style-override-5"><span class="char-style-override-8">“Hayır. Annem, eğer gelmezse yemeğini getirmem gerektiğini söyledi,” diyen Brianna diz çöktü ve getirdiği küçük sepeti boşaltmaya başladı. Peynirli domatesli küçük yuvarlak ekmekleri, bir elmalı tartı ve sıcak et suyu şişesiyle elma şarabı şişesini çıkardı.</span></p>

    <p class="Normal para-style-override-5"><span class="char-style-override-8">“Sağ ol kızım.” Jamie kıza gülümsedi ve şişelerinden birini aldı. “Sen yedin mi?”</span></p>

    <p class="Normal para-style-override-5"><span class="char-style-override-8">Brianna, “Evet,” diye ona güvence verdi. “Hem de fazlasıyla.” Yemişti ama taze ekmekçiklere özlemle bir bakış atmaktan alamadı kendisini. Halsizlik hissi gitmiş yerini dinmek bilmeyen bir iştaha bırakmıştı.</span></p>

    <p class="Normal para-style-override-5"><span class="char-style-override-8">Jamie kızın bakışını fark etti ve yüzünde gülümsemeyle hançerini çekip yuvarlak bir ekmeği ikiye bölüp büyük parçayı kıza verdi.</span></p>

    <p class="Normal para-style-override-5"><span class="char-style-override-8">Samandan yapılma yatakta yan yana oturarak birkaç dakika sessizce yemeklerini yediler. Sessizlik sadece ahırdaki diğer sakinlerin homurtularıyla bozuluyordu. Ahırın karşı tarafı, dev bir dişi domuza ve yeni doğmuş yavrularına yer sağlamak için çitle ayrılmıştı. Brianna, bu tombul bedenlerin ileride lezzetli birer sosise dönüşeceklerini hayal edebiliyordu.</span></p>

    <p class="Normal para-style-override-5"><span class="char-style-override-8">Küçük alanın geri kalanı, kabaca üç ağıla bölünmüştü. Bunlardan bir tanesi kızıl inek Magdalen’a aitti ki şu an samanların içine çökmüş huzurla geviş getiriyor, bir aylık buzağısı göğsünde uyuyordu. Taze samanlarla dolu olan ikincisi şimdilik boştu ve benekli inekle gecikmiş buzağısını bekliyordu. Üçüncü ağıl ise Ian’ın doğması yakın tayın ağırlığıyla karnı neredeyse patlayacak gibi duran kısrağına aitti.</span></p>

    <p class="Normal para-style-override-5"><span class="char-style-override-8">Brianna eteğindeki kırıntıları silkelerken, “Burası doğum servisine benzemiş,” dedi Magdalen’ı işaret ederek. Jamie, her zamanki gibi kızın dediğini anlamadığını göstermek istercesine gülümseyip bir kaşını kaldırdı. “Öyle mi?”</span></p>

    <p class="Normal para-style-override-5"><span class="char-style-override-8">“Annelerin ve bebeklerinin bulunduğu özel hastane bölümü,” diye açıkladı Brianna. “Annem bazen beni hastaneye götürür ve hemşire hastalarını kontrol ederken benim de onunla gitmeme izin verirdi.”</span></p>

    <p class="Normal para-style-override-5"><span class="char-style-override-8">Brianna birden hastane koridorunun dezenfektan, yer temizleyicisi ve beşiklerinde yatan pembe-mavi battaniyelere sarılı bebeklerin kokusunu hatırladı. Her zaman koridorda bir aşağı bir yukarı dolanır, eğer izin verilirse hangi bebeği eve götüreceğini seçerdi.</span></p>

    <p class="Normal para-style-override-5"><span class="char-style-override-8">Pembeyi mi yoksa maviyi mi? Kendi bebeğine hangi renkteki battaniyeyi saracağını ilk kez merak ediyordu. Bebeğin erkek ya da kız olma düşüncesi, tuhaf derecede üzücüydü, bu nedenle bu düşünceyi zihninden uzaklaştırdı.</span></p>

    <p class="Normal para-style-override-5"><span class="char-style-override-8">“Bebekleri cam bir duvarın arkasına koyuyorlar, böylece onları görebiliyorsun ama mikrop bulaştırmıyorsun,” dedi Magdalen’a bir göz atarak. İneğin sürekli ağzından akan salyası buzağısının başına damlıyordu.</span></p>

    <p class="Normal para-style-override-5"><span class="char-style-override-8">Jamie, “Mikroplar,” dedi dalgın bir tavırla. “Evet onları duymuştum. Tehlikeli küçük hayvanlar, değil mi?” </span></p>

    <p class="Normal para-style-override-5"><span class="char-style-override-8">“Olabilirler.” Brianna, annesinin Lachlanlar’a gitmeden önce ilaç çantasını kontrol ettiğini hatırladı; büyük bir dikkatle büyük şişeleri kilerdeki fıçıdan damıtılmış alkolle doldurmuştu. Ve eski bir anıyı, annesinin Roger Wakefield’a geçmişten bahsedişini de hatırlamıştı.</span></p>

    <p class="Normal para-style-override-5"><span class="char-style-override-8">“Çocuk doğurmak, bir kadının yapabileceği en tehlikeli iş,” demişti Claire, görmüş olduklarını hatırlarken kaşlarını çatmıştı. “Enfeksiyon, kopuk plasenta, düşük, kanama, loğusalık humması… Tabiri caizse yüzde elli ihtimalle doğumdan sağ çıkabilirsin.”</span></p>

    <p class="Normal para-style-override-5"><span class="char-style-override-8">Brianna, mangaldaki çamın çıtırtılarına rağmen parmaklarının üşüdüğünü hissediyordu. Geçemeyen iştahı da aniden onu terk etmişe benziyordu. Ekmeğinin geri kalanını yatağın üzerine koyarken lokmasını zorla yuttu, sanki ekmek boğazında kalmıştı.</span></p>

    <p class="Normal para-style-override-5"><span class="char-style-override-8">Yün eteği gibi sıcak olan babasının eli, dizine dokundu. “Annen senin zarar görmene izin vermeyecektir,” dedi sertçe. “Daha önce onun mikroplarla savaştığını gördüm. Onların beni ele geçirmesine izin vermedi; sana da zarar vermelerine izin vermeyecektir. O çok inatçı biri, değil mi?”</span></p>

    <p class="Normal para-style-override-5"><span class="char-style-override-8">Brianna kahkaha atınca boğulma hissi de yatışmıştı. “Annem deli deliyi çeker der hep.”</span></p>

    <p class="Normal para-style-override-5"><span class="char-style-override-8">“Bu konuda onun haklı olduğunu düşünüyorum.” Jamie ayağa kalktı ve benekli ineğin yanına çömelip onu okşadı. Sonra başını iki yana sallayarak doğruldu ve yeniden yatağa oturdu. Sırtını duvara yaslayıp Brianna’nın yarım bıraktığı ekmeği aldı.</span></p>

    <p class="Normal para-style-override-5"><span class="char-style-override-8">“Doğumu başarabilecek mi?” Brianna öne doğru eğildi ve biraz saman alıp davetkâr şekilde yavruya tuttu. İnek ağır ağır nefes aldı ama samanla hiç ilgilenmedi, sadece uzun kirpikli kahverengi gözlerini huzursuzca bir sağa bir sola kaydırdı. İneğin şişkin yanları fener ışığında parlıyordu.</span></p>

    <p class="Normal para-style-override-5"><span class="char-style-override-8">Jamie hafifçe kaşlarını çatarak, “Evet, yapabileceğini sanıyorum,” dedi. “Bu, onun ilk yavrusu ve o daha bunun için çok küçük. Kendisi taş çatlasın bir yaşında; bu kadar erken gebe kalmamalıydı ama…” Omuz silkti ve başka bir ekmek daha aldı.</span></p>

    <p class="Normal para-style-override-5"><span class="char-style-override-8">Brianna eteğiyle alnında biriken teri sildi. Birden kendini huzursuz hissederek ayağa kalktı ve domuz ağılına doğru yürümeye başladı.</span></p>

    <p class="Normal para-style-override-5"><span class="char-style-override-8">Dişi domuzun karnı, bir balon gibi otların arasından fırlamıştı ve yumuşak beyaz tüylerin arasından pembe eti görülebiliyordu. Uyuşuk bir halde öylece yan yatan domuz, yavaş ve derinden nefes alıyor, altında kıvranan aç yavrunun homurtularını önemsemiyordu. Bir küçük yavru, bir kardeşi tarafından kabaca itilince bir anlığına dengesini kaybetti ve bu duruma homurdandı. Aniden serbest kalan meme ucundan sızan süt samanlara akıyordu.</span></p>

    <p class="Normal para-style-override-5"><span class="char-style-override-8">Brianna kendi göğüslerinin de karıncalandığını hissediyordu. Göğsüne kavuşturduğu kollarından destek alarak çite yaslanırken göğüsleri her zamankinden daha ağır gibiydi. </span></p>

    <p class="Normal para-style-override-5"><span class="char-style-override-8">Bu kesinlikle uygun bir annelik karesi değildi ama domuzun, sanki doğanın gücüne güvenircesine sergilediği bu uyuşuk halinde rahatlatıcı bir şeyler vardı.</span></p>

    <p class="Normal para-style-override-5"><span class="char-style-override-8">Jamie bir kez daha benekli ineğe baktı ve domuz ağılına gelip Brianna’nın yanında durdu.</span></p>

    <p class="Normal para-style-override-5"><span class="char-style-override-8">“O çok iyi bir kız,” dedi beğeniyle, domuzu işaret ederek. Sanki buna yanıt verircesine domuz, kuvvetle gaz çıkardı ve rahatlamayla otların üzerine yayıldı.</span></p>

    <p class="Normal para-style-override-5"><span class="char-style-override-8">Brianna dudağını ısırarak, “Ee, ne yaptığını biliyormuş gibi görünüyor,” diye onayladı onu.</span></p>

    <p class="Normal para-style-override-5"><span class="char-style-override-8">“Öyle, kötü huylu ama hünerli bir anne. Bu, onun dördüncü yavrusu olacak, ne kaybı oldu ne de sütü kesildi.” Yine beğeniyle domuzu işaret etti ve sonra da benekli ineğe bir göz attı. “Umarım o da bunun yarısı kadar olabilir.”</span></p>

    <p class="Normal para-style-override-5"><span class="char-style-override-8">Brianna derin bir nefes aldı. “Ya olmazsa?”</span></p>

    <p class="Normal para-style-override-5"><span class="char-style-override-8">Jamie ilk başta buna yanıt vermedi, sadece çite yaslanıp yerdeki samanlara baktı. Sonra hafifçe omuzlarını doğrulttu.</span></p>

    <p class="Normal para-style-override-5"><span class="char-style-override-8">“Eğer tek başına doğuramazsa, yavruyu ben alacağım ve sonra da onu kesmek zorunda kalacağım,” dedi soğukkanlılıkla. “Eğer buzağıyı kurtarabilirsem Magdelen’ın yerine onu besleyebilirim.”</span></p>

    <p class="Normal para-style-override-5"><span class="char-style-override-8">Brianna’nın içi düğüm düğüm olmuştu. Elbette babasının kemerindeki hançeri görebiliyordu ama bu, daha çok kıyafetinin bir parçası olduğundan ona ihtiyacı olacağını hiç düşünmemişti. İneğin karnındaki küçük yuvarlak varlık, adeta patlamayı bekleyen bir saatli bomba gibi durgun ve ağırdı. </span></p>

    <p class="Normal para-style-override-5"><span class="char-style-override-8">Jamie benekli ineğin yanına çömeldi ve elini, şişkin karnında gezdirdi. Durumdan memnun olmuş olacak ki ineğin başını kaşıyıp Gaelce bir şeyler mırıldandı.</span></p>

    <p class="Normal para-style-override-5"><span class="char-style-override-8">Birkaç saat içinde onu keseceğini bilirken nasıl olur da böyle tatlı tatlı mırıldanabiliyor, diye düşündü Brianna. Bu tamamen acımasızlıktı; bir kasap kurbanına “tatlı kızım” der miydi? Birden içi buz gibi oldu.</span></p>

    <p class="Normal para-style-override-5"><span class="char-style-override-8">Jamie ayağa kalkıp doğruldu ve beli çıtladığında homurdandı. Omuzlarını oynatıp gözlerini kırptı ve ona gülümsedi. “Seni eve götüreyim mi canım? Burada henüz bir şey olmayacak gibi.”</span></p>

    <p class="Normal para-style-override-5"><span class="char-style-override-8">Brianna tereddütle ona baktı ama sonra kararını verdi. “Hayır, biraz daha seninle kalacağım. Eğer sakıncası yoksa?”</span></p>

    <p class="Normal para-style-override-5"><span class="char-style-override-8">Şimdi, diye karar vermişti. Şimdi sormalıydı. Doğru zaman için günlerdir bekliyordu ama böyle bir şey için doğru zaman olabilir miydi? En azından şimdi yalnızlardı ve rahatsız edilmezlerdi. </span></p>

    <p class="Normal para-style-override-5"><span class="char-style-override-8">“Nasıl istersen, yanımda bir arkadaşın olması hoşuma gider.”</span></p>

    <p class="Normal para-style-override-5"><span class="char-style-override-8">Daha fazla bekleme, diye düşündü Brianna, Jamie onun getirmiş olduğu sepeti toplamak için arkasını dönerken. Ortamın biraz daha karanlık olmasını dilerdi. Karanlıkta bilmek istediği şeyi sormak daha kolay olurdu. Ancak bu sefer de kelimeler yeterli olmazdı; onun yüzünü görmeye ihtiyacı vardı.</span></p>

    <p class="Normal para-style-override-5"><span class="char-style-override-8">Brianna dudaklarının kuruduğunu hissediyordu. Jamie bir elma şarabı kupasını ona uzattığında memnuniyetle onu aldı. Elma şarabı, güçlü ve yoğundu, alkol de karnındaki ağırlığı biraz olsun hafifletmişti.</span></p>

    <p class="Normal para-style-override-5"><span class="char-style-override-8">Kupasını ona verdi ama daha sözlerini söylemeden elma şarabının etkisinin geçeceğinden korktuğu için babasının içmesini beklemedi.</span></p>

    <p class="Normal para-style-override-5"><span class="char-style-override-8">“Bab- ”</span></p>

    <p class="Normal para-style-override-5"><span class="char-style-override-8">“Efendim kızım?” Jamie kupaya biraz daha elma şarabı koyarken, gözleri yoğun kıvamlı altın rengindeki sıvıdaydı.</span></p>

    <p class="Normal para-style-override-5"><span class="char-style-override-8">“Sana bir şey sormam gerek.”</span></p>

    <p class="Normal para-style-override-5"><span class="char-style-override-8">“Hmm?”</span></p>

    <p class="Normal para-style-override-5"><span class="char-style-override-8">Brianna derin bir nefes aldı ve bir çırpıda konuşmaya başladı. “Jack Randall’ı öldürdün mü?”</span></p>

    <p class="Normal para-style-override-5"><span class="char-style-override-8">Jamie, şişeyi kupaya doğru eğmiş öylece donakalmıştı. Sonra dikkatle şişeyi doğrulttu ve yere bıraktı.</span></p>

    <p class="Normal para-style-override-5"><span class="char-style-override-8">“Sen bu adı nereden duydun?” diye sordu. Gözlerini kıza dikti, sesi de bakışları kadar sertti. “Baban Frank Randall’dan mı?”</span></p>

    <p class="Normal para-style-override-5"><span class="char-style-override-8">“Annem bana ondan bahsetti.”</span></p>

    <p class="Normal para-style-override-5"><span class="char-style-override-8">Jamie’nin dudağının köşesi seğirdi; şaşırdığının tek göstergesi buydu. “Öyle mi…”</span></p>

    <p class="Normal para-style-override-5"><span class="char-style-override-8">Bu bir soru değildi ama yine de Brianna bunu yanıtladı.</span></p>

    <p class="Normal para-style-override-5"><span class="char-style-override-8">“Bana neler… neler olduğunu anlattı. Onun… sana yaptıklarını. Wentworth’ta.”</span></p>

    <p class="Normal para-style-override-5"><span class="char-style-override-8">Brianna’nın küçük cesareti yok oluyordu ama artık önemli değildi. Geri çekilmek için artık çok geçti. Jamie elinde unuttuğu kupayla öylece oturuyor, ona bakıyordu. Brianna o kupaya uzanıp içmeyi çok istiyordu ama cesaret edemedi.</span></p>

    <p class="Normal para-style-override-5"><span class="char-style-override-8">Brianna şunu anlamıştı; Claire’in bırak onu, başka birine bütün bunları anlatmış olmasını bir ihanet olarak görmüştü. Artık çok geçti. Korkudan gevezelik etmeye başladı.</span></p>

    <p class="Normal para-style-override-5"><span class="char-style-override-8">“Şimdi değil. Çok önce, yani ben seni tanımıyordum ve annem de seni hiç görmeyeceğimi düşünmüştü. Yani… ben düşünmüyorum ki annemin niyeti- ” Jamie bir kaşını kaldırarak ona baktı.</span></p>

    <p class="Normal para-style-override-5"><span class="char-style-override-8">“Sus, tamam mı?”</span></p>

    <p class="Normal para-style-override-5"><span class="char-style-override-8">Brianna konuşmayı kestiği için çok mutluydu. Babasına bakmak yerine gözlerini kucağına dikmiş eteğinin kırmızı pililileriyle oynuyordu. Sessizlik uzadıkça uzuyor, sadece domuz yavrularının homurtuları ve arada sırada Magdalen’ın inlemeleriyle bozuluyordu.</span></p>

    <p class="Normal para-style-override-5"><span class="char-style-override-8">Neden başka şekilde söylemedim ki, diye merak ediyordu Brianna utançla. Jack Randall’ın ismini zikretmesiyle onun yapmış olduklarını babasına hatırlatmış oldu ki bu, Brianna’nın düşünmeye bile dayanamadığı bir şeydi. Keşke annesine sordurtsaydı… ama hayır. Başka çaresi yoktu. Bunu ondan kendisi duymalıydı…</span></p>

    <p class="Normal para-style-override-5"><span class="char-style-override-8">Düşünceleri, babasının soğukkanlılıkla çıkan sözleriyle kesildi. “Neden soruyorsun kızım?” </span></p>

    <p class="Normal para-style-override-5"><span class="char-style-override-8">Brianna birden irkilince babasının, içilmemiş kupasının üzerinden ona baktığını gördü. Jamie hiç üzgün görünmüyordu. Brianna yumruklarını dizlerine dayayarak doğruldu ve onun gözlerine baktı.</span></p>

    <p class="Normal para-style-override-5"><span class="char-style-override-8">“Bunun yardımcı olup olmadığını öğrenmek istiyorum. Ben… onu öldürmek istiyorum. Bunu yapan… adamı…” Karnını gösterdi ve zorla yutkundu. “Fakat bunu yaparsam ve yardımcı olmazsa…” Konuşmaya daha fazla devam edemedi.</span></p>

    <p class="Normal para-style-override-5"><span class="char-style-override-8">Jamie şaşırmışa benzemiyordu; daha çok dalgındı. Şarabından bir yudum aldı.</span></p>

    <p class="Normal para-style-override-5"><span class="char-style-override-8">“Hmm. Peki sen daha önce bir adam öldürdün mü?” Sözleri bir soruya benzese de Brianna onun bir soru olmadığını biliyordu aslında. Ağzının köşesindeki kas yine seğirmişti. Keyiften, şaşkınlıktan değil, diye düşündü Brianna ve öfkelendiğini hissetti.</span></p>

    <p class="Normal para-style-override-5"><span class="char-style-override-8">“Yapamayacağımı sanıyorsun, değil mi? Bana inansan iyi olur, çünkü yapabilirim!” Elleriyle sertçe dizlerini tutan Brianna, bunu yapabileceğini düşünüyordu, ancak bunun nasıl olabileceği belirsizdi. Silahla vurmak en iyi seçenek, hatta tek seçenek gibiydi. Fakat bunu düşündüğünde eski bir özdeyişin ne kadar doğru olduğunu fark etti. “Vurmak bile onun için fazlasıyla iyi.”</span></p>

    <p class="Normal para-style-override-5"><span class="char-style-override-8">Silahla ölüm, Bonnet için de fazla iyi olabilirdi, ancak bu Brianna için yeterli olmazdı. Ondan alınanı geri almak için büyük bir tutkuyla, onu kendi elleriyle öldürmek istiyordu.</span></p>

    <p class="Normal para-style-override-5"><span class="char-style-override-8">Yine de… o herif aklından ve hayatından çıkmayacaksa, onu öldürmek ne işe yarayacaktı ki? Bunu bilmenin bir yolu yoktu… tabii babası ona anlatmadığı sürece.</span></p>

    <p class="Normal para-style-override-5"><span class="char-style-override-8">“Bana söyleyecek misin?” diye patladı Brianna. “Onu sonunda öldürdün mü? Bu işe yaradı mı?”</span></p>

    <p class="Normal para-style-override-5"><span class="char-style-override-8">Jamie bunu düşünüyor görünüyordu. Yavaşça kızı inceleyen gözleri, zevkten kısılmıştı.</span></p>

    <p class="Normal para-style-override-5"><span class="char-style-override-8">“Peki katil olman ne işe yarayacak?” diye sordu. “Ne çocuğu karnından alacak ne de sana kızlığını geri verecek.”</span></p>

    <p class="Normal para-style-override-5"><span class="char-style-override-8">“Bunu biliyorum!” Brianna yüzünün kızardığını hissedince arkasını döndü. Hem babasına hem de kendisine öfkeliydi. Tecavüz ve cinayetten bahsediyorlardı ama Brianna, babası onun kaybolmuş bekâretinden bahsettiği için utanıyor muydu? Ona bakmak için zorladı kendini. </span></p>

    <p class="Normal para-style-override-5"><span class="char-style-override-8">“Annem, Paris’te Jack Randall’ı bir düelloda öldürmeye çalıştığını söyledi. Sen neyi geri kazanmayı düşündün?”</span></p>

    <p class="Normal para-style-override-5"><span class="char-style-override-8">Jamie sertçe çenesini ovaladı ve yavaşça burnundan nefes alıp verdi, gözleri tavana dikiliydi. “Erkekliğimi geri alma niyetindeydim,” dedi usulca. “Onurumu.”</span></p>

    <p class="Normal para-style-override-5"><span class="char-style-override-8">“Benim onurumun geri almaya değer olmadığını mı düşünüyorsun? Ya da onun </span><span class="italik char-style-override-7">kızlığımla</span><span class="char-style-override-8"> aynı şey olduğunu mu düşünüyorsun?” Çirkin şekilde onun aksanını taklit etti.</span></p>

    <p class="Normal para-style-override-5"><span class="char-style-override-8">Keskin mavi gözler, yine kızınkilere odaklanmıştı. “Sana göre aynı şey mi?”</span></p>

    <p class="Normal para-style-override-5"><span class="char-style-override-8">“Hayır, değil,” dedi Brianna dişlerini sıkarak.</span></p>

    <p class="Normal para-style-override-5"><span class="char-style-override-8">“İyi.”</span></p>

    <p class="Normal para-style-override-5"><span class="char-style-override-8">“O zaman bana cevap ver lanet olası!” Brianna yumruğunu indirmiş, sesin çıkmaması onu tatmin etmemişti. “Onu öldürmek sana onurunu geri verdi mi? Bu yardımcı oldu mu? Bana doğruyu söyle!”</span></p>

    <p class="Normal para-style-override-5"><span class="char-style-override-8">Brianna sustu, ağır ağır nefes alıyordu. Jamie’ye öfkeyle bakınca o da kıza soğuk bakışlarla karşılık verdi. Sonra aniden kupasını dudaklarına götürüp şarabından bir yudum aldı ve kupayı yanındaki samanın üzerine koydu.</span></p>

    <p class="Normal para-style-override-5"><span class="char-style-override-8">“Doğruyu mu istiyorsun? Aslında onu öldürüp öldürmediğimi bilmiyorum.”</span></p>

    <p class="Normal para-style-override-5"><span class="char-style-override-8">Brianna’nın ağzı şaşkınlıktan açık kalmıştı. “Onu öldürüp öldürmediğini bilmiyor musun?”</span></p>

    <p class="Normal para-style-override-5"><span class="char-style-override-8">“Öyle söyledim.” Omuzları ürpermişti ve Jamie daha fazla oturamayacakmış gibi aniden ayağa kalktı.</span></p>

    <p class="Normal para-style-override-5"><span class="char-style-override-8">“O, Culloden’da öldü ve ben de oradaydım. Savaştan sonra uyandığımda Randall’ın cesedi üzerimdeydi. Bu kadarını biliyorum, gerisini bilmiyorum.” Düşünceyle sustu, sonra kararını verip bir bacağını uzattı ve kilt eteğini sıyırıp başıyla işaret etti. “Bak.”</span></p>

    <p class="Normal para-style-override-5"><span class="char-style-override-8">Eski bir yaraydı ama buna karşılık etkileyiciydi. Neredeyse bir ayak uzunluğunda olan yara, baldırının iç kısmındaydı. Yaranın ucu yıldız şeklindeydi ve bir hindistancevizinin başı gibi düğümleniyordu. Geri kalanı beyaz bir çizgiydi ama kalın ve kıvrımlıydı.</span></p>

    <p class="Normal para-style-override-5"><span class="char-style-override-8">“Sanırım bir süngü işi,” dedi Jamie, soğukkanlılıkla yaraya bakarak. Kilt eteğini indirip bir kez daha yarasını gizledi.</span></p>

    <p class="Normal para-style-override-5"><span class="char-style-override-8">“Bıçağın kemiğe değdiği anki hissi hatırlıyorum ama daha fazlası yok. Ne öncesi ne de sonrası.”</span></p>

    <p class="Normal para-style-override-5"><span class="char-style-override-8">Jamie derin bir nefes aldı ve Brianna ilk kez onun soğukkanlılığını devam ettirmek için çok çaba sarf ettiğini fark etti. </span></p>

    <p class="Normal para-style-override-5"><span class="char-style-override-8">Sonunda, “Bunun bir lütuf olduğunu düşündüm, tabii hatırlayamadığım bir lütuf,” diyen Jamie, kıza değil ahırın kutularındaki gölgelere bakıyordu. “Orada ölen cesur adamlar, sevdiğim adamlar vardı. Eğer onların ölümlerini bilmeseydim, onları hatırlamasaydım veya onları gözümün önüne getiremeseydim onların ölü olduğunu da düşünmeyecektim. Belki bu korkaklık, belki de değil. Belki de o günü hatırlamamayı seçtim; yapabilseydim belki de seçmezdim.” Sonra bakışlarını kıza çevirdi. Artık yumuşak bir ifadeye bürünen gözlerini, bir yanıt beklemediği için başka yöne çevirdi.</span></p>

    <p class="Normal para-style-override-5"><span class="char-style-override-8">“Neyse, öyle işte. O zaman intikam önemli görünmedi. O arazide binlerce ölü vardı ve ben de saatler içerisinde onlardan biri olacağımı düşünüyordum. Jack Randall…” Sanki bir sinekmiş gibi Jack Randall düşüncesini uzaklaştırarak tuhaf bir hareket yaptı. “O da onlardan biriydi. Onu Tanrı’ya havale edebileceğimi düşündüm. O zaman.”</span></p>

    <p class="Normal para-style-override-5"><span class="char-style-override-8">Brianna duygularını kontrol altına almaya çalışarak derin bir nefes aldı. Merak ve acıma, öfke hissini yenmişti. “Ama sen… iyisin. Yani… onun sana yaptıklarına rağmen?”</span></p>

    <p class="Normal para-style-override-5"><span class="char-style-override-8">Jamie ona yarı öfke yarı keyifle bir bakış attı. “Kimse bundan dolayı ölmez. Ben ölmedim. Sen de ölmezsin.”</span></p>

    <p class="Normal para-style-override-5"><span class="char-style-override-8">“</span><span class="italik char-style-override-7">Henüz</span><span class="char-style-override-8"> değil.” Brianna istemsizce bir elini karnının üzerine koydu ve dik dik babasına baktı. “Ölüp ölmeyeceğimi sanırım altı ay içerisinde göreceğiz.”</span></p>

    <p class="Normal para-style-override-5"><span class="char-style-override-8">Bu, Jamie’yi kızdırmıştı ve Brianna da bunu görebiliyordu. Babası öfkeyle soluk verip ona kaşlarını çattı. “Sen rahatlıkla doğuracaksın,” dedi kısa ve öz. “Senin kalçaların, şu zavallı ineğinkinden daha geniş.”</span></p>

    <p class="Normal para-style-override-5"><span class="char-style-override-8">“Annen gibi mi? Herkes benim ona ne kadar çok benzediğimi söylüyor. Sanırım onun da kalçaları genişti ama bu </span><span class="italik char-style-override-7">onu</span><span class="char-style-override-8"> kurtarmadı, değil mi?” </span></p>

    <p class="Normal para-style-override-5"><span class="char-style-override-8">Jamie, adeta kız ona ısırgan otuyla yüzüne vurmuşçasına irkildi. </span></p>

    <p class="Normal para-style-override-5"><span class="char-style-override-8">Brianna, babasının koruma sözünün çoğunun bir göz aldanmasından ibaret olduğunu anladı. Evet, Jamie kızını öldürebilirdi. Ya da kendini öldürebilirdi, Brianna’nın bunda şüphesi yoktu. Eğer Brianna ona izin verirse, babası onun intikamını alır, düşmanlarını yok ederdi. Ancak kızı kendi çocuğundan koruyamazdı; Brianna’nın babasını hiç bulamama korkusu gibi babası da bu konuda acizdi.</span></p>

    <p class="Normal para-style-override-5"><span class="char-style-override-8">“Öleceğim,” diyen Brianna, adeta donmuş cıva gibi karnını dolduran soğukluğu hissediyordu. “Öleceğimi biliyorum.”</span></p>

    <p class="Normal para-style-override-5"><span class="char-style-override-8">“Ölmeyeceksin!” Jamie kızı sertçe omuzlarından kavradı. “Senin ölmene izin vermeyeceğim!”</span></p>

    <p class="Normal para-style-override-5"><span class="char-style-override-8">Brianna, ona inanmak için her şeyini verirdi, tamamen umutsuzdu. “Bana yardım edemezsin. Hiçbir şey yapamazsın!”</span></p>

    <p class="Normal para-style-override-5"><span class="char-style-override-8">“Annen yapabilir,” dedi Jamie ama pek inanır gibi değildi. Tutuşu gevşeyince Brianna kurtulmak için kıvrandı. </span></p>

    <p class="Normal para-style-override-5"><span class="char-style-override-8">“Hayır, hastane olmadan, ilaç olmadan hiçbir şey yapamaz. Eğer… işler ters giderse onun yapabileceği tek şey bebeği kurtarmak.” Brianna babasının hançerine bir göz attı; babasının masada bıraktığı yerde parlıyordu.</span></p>

    <p class="Normal para-style-override-5"><span class="char-style-override-8">Brianna, dizleri titreyince birden yere oturdu. Jamie hemen şişeyi kapıp bir kaba şarap koydu ve kıza uzattı.</span></p>

    <p class="Normal para-style-override-5"><span class="char-style-override-8">“İç şunu. İç kızım, gömleğim kadar solgunsun.” Kızın içmesi için elini başının arkasına koydu. Brianna bir yudum aldı fakat yudumu boğazına kaçırınca geri çekildi. Elbisesinin koluna ve çenesine damlayan şarap damlalarını sildi.</span></p>

    <p class="Normal para-style-override-5"><span class="char-style-override-8">“En kötüsü de ne, biliyor musun? Bunun benim hatam olmadığını söylemiştim ama öyle.”</span></p>

    <p class="Normal para-style-override-5"><span class="char-style-override-8">“Değil!”</span></p>

    <p class="Normal para-style-override-5"><span class="char-style-override-8">Brianna onun susmasını isteyerek elini kaldırdı. “Korkaklıktan bahsettin çünkü onun nasıl bir şey olduğunu biliyorsun. Evet, ben bir korkağım. Savaşmalıydım, ona izin vermemeliydim… ama ondan korktum! Eğer yeterince cesur olsaydım, bu olmayacaktı ama yapamadım. Ben korktum! Şimdi daha fazla korkuyorum,” diyen sesi çatlamıştı. Brianna, elleriyle yataktan destek alarak sakinleşmek için derin bir nefes aldı.</span></p>

    <p class="Normal para-style-override-5"><span class="char-style-override-8">“Ne sen yardım edebilirsin ne de annem yardım edebilir. Ben de bir şey yapamam. Ve Roger…” Sesi yine çatladı ve gözyaşlarını önlemek için dudağını sertçe ısırdı.</span></p>

    <p class="Normal para-style-override-5"><span class="char-style-override-8">“Brianna, </span><span class="italik char-style-override-7">a leannan</span><span class="char-style-override-8">…” Jamie, kızı sakinleştirmek için ona doğru bir hamle yaptı, fakat Brianna kollarını karnına dolayarak geri çekildi.</span></p>

    <p class="Normal para-style-override-5"><span class="char-style-override-8">“Onu öldürüp öldüremeyeceğimi sürekli düşünüp duruyorum. Bunu yapabilirim. Yapabileceğim tek şey bu. Eğer ben… ben ölmek zorundaysam, en azından onu da benimle götürürüm. Eğer ölmezsem… o zaman o öldüğü için belki olanları unutabilirim.”</span></p>

    <p class="Normal para-style-override-5"><span class="char-style-override-8">“Unutmayacaksın.” Bu kelime, karna atılan bir yumruk kadar sertti. Hâlâ şarap kupasını elinde tutan Jamie, şarabı içmeye başladı. “Ama önemli değil,” dedi, konuyu kapattığını gösterircesine kupayı yere koyarak. “Sana bir koca buluruz ve bebek doğduğunda da endişelenmeye vaktin olmaz.”</span></p>

    <p class="Normal para-style-override-5"><span class="char-style-override-8">“Ne?” Brianna dehşetle ona bakıyordu. “Bana koca bulmakla ne demek istiyorsun?”</span></p>

    <p class="Normal para-style-override-5"><span class="char-style-override-8">“Bir kocaya ihtiyacın var, değil mi?” dedi şaşkınlıkla. “Çocuğun bir babası olmalı. Senin karnını şişiren adamın adını bana söylemiyorsun, söyleseydin onun görevini tamamlamasını sağlar- ”</span></p>

    <p class="Normal para-style-override-5"><span class="char-style-override-8">“Bunu yapan adamla </span><span class="italik char-style-override-7">evlenmem</span><span class="char-style-override-8"> gerektiğini mi düşünüyorsun?” Brianna’nın sesi bu sefer şaşkınlıktan çatlamıştı.</span></p>

    <p class="Normal para-style-override-5"><span class="char-style-override-8">Jamie hafiften sertçe konuşmaya başladı. “Biraz </span><span class="italik char-style-override-7">oynadığını</span><span class="char-style-override-8"> düşünüyorum kızım. Belki bu hiç de tecavüz değildi; yani adamdan hoşlanmadın sonra kaçtın ve bu hikâyeyi uydurdun. Böylece kimse seni suçlamadı. Bir adamın, eğer sen istemezsen bu yapıda bir kızı zorlamasına inanmak oldukça güç.”</span></p>

    <p class="Normal para-style-override-5"><span class="char-style-override-8">“</span><span class="italik char-style-override-7">Yalan</span><span class="char-style-override-8"> söylediğimi mi düşünüyorsun?” </span></p>

    <p class="Normal para-style-override-5"><span class="char-style-override-8">Jamie bir kaşını kaldırınca, Brianna öfkeyle bir elini ona doğru savurdu fakat Jamie kızı bileğinden yakaladı.</span></p>

    <p class="Normal para-style-override-5"><span class="char-style-override-8">“Bak, şimdi,” diye kınadı. “Böyle bir şeye kalkışıp bunu saklamaya çalışan ilk kız sen değilsin ama- ” Brianna ona vurmaya çalışırken diğer bileğini de yakaladı ve kızın bileklerini sertçe çekti.</span></p>

    <p class="Normal para-style-override-5"><span class="char-style-override-8">“Bu kadar öfkelenmene gerek yoktu. Yoksa sen adamı istedin de adam seni başından mı savdı? Durum bu mu?”</span></p>

    <p class="Normal para-style-override-5"><span class="char-style-override-8">Brianna tutuşundan kurtulmak için kıvrandı ve dizini yukarı çekti. Jamie sadece hafiften döndü ve Brianna’nın dizi onun baldırına çarpmıştı ama bacaklarının arasına vurma isteği gerçekleşememişti.</span></p>

    <p class="Normal para-style-override-5"><span class="char-style-override-8">Tekme onun bacağını ezmiş olmalıydı ama ufacık da olsa kızı tutuşunda değişiklik olmamıştı. Brianna eğilip bükülüyor, tekmeliyor, bir yandan eteklerine küfrediyordu. En azından iki kere babasının baldırına sertçe tekme atabilmişti ama Jamie kızın çabalarını komik buluyormuşçasına kıkırdadı. </span></p>

    <p class="Normal para-style-override-5"><span class="char-style-override-8">“Yapabildiklerin sadece bu mu canım?” Jamie kızı bıraktı ama sonra onun bileklerini tek eliyle tuttu. Diğer eli oynarcasına kızı yanlarından dürtüyordu.</span></p>

    <p class="Normal para-style-override-5"><span class="italik char-style-override-7">“Muir’de bir adam vardı,</span></p>

    <p class="Normal para-style-override-5"><span class="italik char-style-override-7">Eli hançerliydi.</span></p>

    <p class="Normal para-style-override-5"><span class="italik char-style-override-7">Lakin benim ellerim boştu,</span></p>

    <p class="Normal para-style-override-5"><span class="italik char-style-override-7">Başparmaklarımla atıldım üstüne</span></p>

    <p class="Normal para-style-override-5"><span class="italik char-style-override-7">Ve sonra</span></p>

    <p class="Normal para-style-override-5"><span class="italik char-style-override-7">Onu hançerledim,</span></p>

    <p class="Normal para-style-override-5"><span class="italik char-style-override-7">Hançerledim?”</span></p>

    <p class="Normal para-style-override-5"><span class="char-style-override-8">Her tekrarlamada başparmağını kızın kaburgalarının arasına daha fazla bastırıyordu.</span></p>

    <p class="Normal para-style-override-5"><span class="char-style-override-8">“Seni lanet olası piç kurusu!” diye bağıran Brianna, ayaklarından destek alarak onu ısırma niyetiyle elinden geldiğince onun kolunu aşağıya çekti. Hemen bileğine saldırdı ama dişlerini onun etine geçiremeden ayağa kaldırılıp döndürülürken buldu kendisini.</span></p>

    <p class="Normal para-style-override-5"><span class="char-style-override-8">Zorla diz çökmüş, bir kolu arkaya kıvrılmıştı, öyle ki omzu çıtladı. Dirseğindeki baskı canını yakıyordu; dönmeye çalışırken acıdan kıvranıyordu Brianna ama bir türlü yerinden kımıldayamıyordu. Adeta demir gibi bir kol onu omuzlarından kavradı ve daha aşağıya eğilmesine neden oldu.</span></p>

    <p class="Normal para-style-override-5"><span class="char-style-override-8">Artık Brianna’nın çenesi göğsündeydi; nefes alamıyordu. Yine de Jamie onu eğmeye devam ediyordu. Baskıdan dolayı dizleri ikiye ayrılıyordu.</span></p>

    <p class="Normal para-style-override-5"><span class="char-style-override-8">Brianna, “Kes şunu!” diye inledi. Bu şekilde konuşmaya çalışmak soluk borusunu zorluyordu. “Tanrı aşkına bırak!”</span></p>

    <p class="Normal para-style-override-5"><span class="char-style-override-8">Amansız baskı durdu ama gevşemedi. Brianna babasının acımasız bir kuvvetle hemen arkasında durduğunu hissedebiliyordu. Brianna vurmaya yarayacak bir şey var mı diye boş elini arkaya attı ama hiçbir şey yoktu.</span></p>

    <p class="Normal para-style-override-5"><span class="char-style-override-8">“Senin boynunu kırabilirim,” dedi Jamie usulca. Kolunun ağırlığı kızın omzundan çekilmişti ama Brianna’nın kolu hâlâ arkada, başı öndeydi ve dağılan saçları neredeyse yere değiyordu. El şimdi ensesindeydi. Brianna, başparmakla işaret parmağının ensesinin her iki tarafındaki damara baskı yaptığını hissedebiliyordu. Jamie kızın ensesini sıkınca, kızın gözlerinde siyah benekler dans etmeye başladı.</span></p>

    <p class="Normal para-style-override-5"><span class="char-style-override-8">“Bu şekilde seni öldürebilirim.”</span></p>

    <p class="Normal para-style-override-5"><span class="char-style-override-8">El, kızın ensesini bıraktı ve onun çaresizliğini göstermek istercesine dizine, omzuna, yanağına ve çenesine dokundu. Brianna öfkeden akan gözyaşlarını hissetmesini istemeyerek aniden başını çekti. Sonra el aniden sırtına baskı yaptı. Brianna boğuluyormuş gibi hafif bir ses çıkardı ve kolu kırılmasın diye sırtını geriye verdi ve dengesini sağlamak için kalçalarını çıkarıp bacaklarını açtı.</span></p>

    <p class="Normal para-style-override-5"><span class="char-style-override-8">“Seni istediğim gibi kullanabilirim,” diyen Jamie’nin sesi oldukça soğuktu. “Beni durdurabilir misin Brianna?”</span></p>

    <p class="Normal para-style-override-5"><span class="char-style-override-8">Brianna öfkeden ve utançtan boğulduğunu hissediyordu. </span></p>

    <p class="Normal para-style-override-5"><span class="char-style-override-8">“Bana cevap ver.” Bir kez daha boynunu saran el, onu sıkıyordu.</span></p>

    <p class="Normal para-style-override-5"><span class="char-style-override-8">“Hayır!”</span></p>

    <p class="Normal para-style-override-5"><span class="char-style-override-8">Brianna serbestti. Birden kurtulduğu için az kalsın yüzüstü düşecekti ama son anda elini yere koymuştu.</span></p>

    <p class="Normal para-style-override-5"><span class="char-style-override-8">Soluk soluğa samandan yapılma yatakta yatıyordu. Hemen yanı başında gürültüden uyanan Magdalen, kızı incelemek için ona doğru eğilmişti. Brianna ağır ağır doğruldu.</span></p>

    <p class="Normal para-style-override-5"><span class="char-style-override-8">Jamie kollarını göğsüne kavuşturmuş kızın başında dikiliyordu.</span></p>

    <p class="Normal para-style-override-5"><span class="char-style-override-8">“Sana lanet olsun!” diye soludu Brianna, yatağa bir yumruk indirerek. “Tanrım, seni öldürmek istiyorum!”</span></p>

    <p class="Normal para-style-override-5"><span class="char-style-override-8">Jamie öylece duruyor, kıza bakıyordu. “Evet ama yapamazsın, değil mi?”</span></p>

    <p class="Normal para-style-override-5"><span class="char-style-override-8">Brianna onu anlamamış öylece bakakalmıştı. Ona dikili olan babasının gözlerinde ne öfke ne de alay hâkimdi.</span></p>

    <p class="Normal para-style-override-5"><span class="char-style-override-8">“Yapamazsın,” diye yineledi Jamie.</span></p>

    <p class="Normal para-style-override-5"><span class="char-style-override-8">Ve sonra Brianna onun ne demek istediğini anladı. “Ah, Tanrım. Hayır, yapamam. Onunla savaşmış olsam bile… yapamam!”</span></p>

    <p class="Normal para-style-override-5"><span class="char-style-override-8">Brianna aniden ağlamaya başladı, ağladıkça içindeki düğüm gevşemiş hafiflemeye başlamıştı. Bedenini bir huzur kaplamıştı. Olanlar onun suçu değildi. Var gücüyle savaşmış olsa bile şimdi savaştığı gibi…</span></p>

    <p class="Normal para-style-override-5"><span class="char-style-override-8">“Yapamam,” dedi ve soluklanmak için zorla yutkundu. “Onu durduramazdım. Sürekli düşünüp duruyordum, eğer onunla daha fazla mücadele etseydim… ama bu önemli değildi. Onu durduramazdım.”</span></p>

    <p class="Normal para-style-override-5"><span class="char-style-override-8">Bir el yüzüne dokundu; büyük ve çok nazikti.</span></p>

    <p class="Normal para-style-override-5"><span class="char-style-override-8">“Sen iyi, cesur bir kızsın,” diye fısıldadı Jamie. “Ancak bir şeye yaramaz kızım. Kalbini söküp çıplak ellerinle bir aslanla mücadele edemediğin için kendini korkak sayabilir misin? Bu da aynı şey. Şimdi aptal olma sakın.”</span></p>

    <p class="Normal para-style-override-5"><span class="char-style-override-8">Brianna elinin tersini burnuna dayayıp sertçe burnunu çekti.</span></p>

    <p class="Normal para-style-override-5"><span class="char-style-override-8">Jamie kızı dirseğinden tutarak ayağa kalkmasına yardım etti. Gösterdiği güç ne tehdit ne de alay içeriyordu; sadece tarif edilemeyecek kadar rahatlatıcıydı. Brianna’nın dizlerini yere dayadığı yer acıyordu. Bacakları titriyordu ama babasının götürdüğü saman yığınına oturdu.</span></p>

    <p class="Normal para-style-override-5"><span class="char-style-override-8">“Bana söylemiştin,” dedi Brianna. “Benim suçum değildi.”</span></p>

    <p class="Normal para-style-override-5"><span class="char-style-override-8">Jamie hafiften gülümsedi. “Söyledim. Ancak bunu bilmene rağmen bana inanmadın.”</span></p>

    <p class="Normal para-style-override-5"><span class="char-style-override-8">“Hayır, sanırım inanmadım.” Derin ama huzur dolu bir ağırlık adeta bir battaniye gibi onu örtmüştü. Bu sefer ondan kurtulma gibi bir niyeti yoktu kızın.</span></p>

    <p class="Normal para-style-override-5"><span class="char-style-override-8">Brianna, Jamie’nin bir mendille onun yüzünü silip kırışmış eteklerini düzeltişini ve ona bir içki verişini izledi.</span></p>

    <p class="Normal para-style-override-5"><span class="char-style-override-8">Jamie yeni doldurduğu elma şarabı kupasını ona uzatırken Brianna elini onun koluna koydu. Elinin altındaki kaslı kol sert ve sıcacıktı. </span></p>

    <p class="Normal para-style-override-5"><span class="char-style-override-8">“Sen de savaşabilirdin ama yapmadın.”</span></p>

    <p class="Normal para-style-override-5"><span class="char-style-override-8">Jamie diğer büyük eliyle kızın elini sıkıp bıraktı. “Hayır savaşmadım. Annenin hayatı üzerine bir söz vermiştim.” Gözlerini kıza dikmişti; ne buz ne de safir rengindeydi, berrak su mavisiydi şimdi. “Hiç pişman değilim.”</span></p>

    <p class="Normal para-style-override-5"><span class="char-style-override-8">Kızını omuzlarından tuttu ve saman yatağa yatırdı. “Biraz dinlen </span><span class="italik char-style-override-7">a leannan</span><span class="char-style-override-8">.”</span></p>

    <p class="Normal para-style-override-5"><span class="char-style-override-8">Brianna uzandı ama Jamie yanına diz çökerken babasına dokundu. “Olanları unutmayacağım doğru mu?”</span></p>

    <p class="Normal para-style-override-5"><span class="char-style-override-8">Jamie elini kızın saçlarında bir müddet durdu. “Evet, doğru. Fakat bir süre sonra bunu umursamayacağın da doğru.”</span></p>

    <p class="Normal para-style-override-5"><span class="char-style-override-8">“Öyle mi?” Brianna, babasının bununla ne demek istediğini bile düşünemeyecek kadar çok yorgundu. Neredeyse kendini hafif, bu can sıkıcı bedene artık sahip değilmiş gibi uzak hissediyordu. </span></p>

    <p class="Normal para-style-override-5"><span class="char-style-override-8">Açık kapıdan içeri süzülen soğuk hava, sıcak duman sisini yarıp bütün hayvanların hareketlenmesine neden oldu. Benekli inek aniden hareketlenip alçak bir sesle möledi. Ne mızmızlandığını ne de rahatsız olduğunu gösteriyordu bu.</span></p>

    <p class="Normal para-style-override-5"><span class="char-style-override-8">Brianna ineğe bir göz atıp ona sırtını döndü.</span></p>

    <p class="Normal para-style-override-5"><span class="char-style-override-8">“Sen çok güçlü bir kadınsın, </span><span class="italik char-style-override-7">a bheanachd</span><span class="char-style-override-8">,” dedi Jamie alçak sesle.</span></p>

    <p class="Normal para-style-override-5"><span class="char-style-override-8">“Ben güçlü değilim. Olmadığımı kanıtla…”</span></p>

    <p class="Normal para-style-override-5"><span class="char-style-override-8">Jamie kızı susturmak için elini omzuna koymuştu. “Benim demek istediğim bu değildi.” Sustu, düşünüyordu. Düşünürken de elini saçlarından arasından defalarca geçiriyordu.</span></p>

    <p class="Normal para-style-override-5"><span class="char-style-override-8">“Annemiz öldüğünde o daha on yaşındaydı. Yani Jenny. Cenazeden sonraki gün mutfağa geldiğimde, ablam önünde önlükle masadaki kâseyi karıştırmak için bir sandalyenin üzerine çıkmıştı.</span></p>

    <p class="Normal para-style-override-5"><span class="char-style-override-8">“Annemin önlüğünü takmıştı; kollarının altından önlüğü katlamış ve iplerini beline iki kez dolayarak bağlamıştı. Benim gibi onun da ağlamış olduğunu görebiliyordum çünkü yüzü ve gözleri kızarmıştı. Ancak o kâseye bakıp karıştırmaya devam ediyordu. Bana dediği tek şey, ‘Git ve yüzünü yıka Jamie. Babamla sana hemen yemek pişireceğim,’ olmuştu.”</span></p>

    <p class="Normal para-style-override-5"><span class="char-style-override-8">Jamie gözlerini kapatmış zorlukla yutkunuyordu. Sonra gözlerini açtı ve bir kez daha kızına baktı.</span></p>

    <p class="Normal para-style-override-5"><span class="char-style-override-8">“Güçlü kadınların nasıl olduklarını çok iyi bilirim,” dedi usulca. “Ve sen gerekeni yapacak kadar güçlü bir kadınsın, </span><span class="italik char-style-override-7">m’annsachd</span><span class="char-style-override-8">. İnan bana.”</span></p>

    <p class="Normal para-style-override-5"><span class="char-style-override-8">Sonra ayağa kalktı ve ineğin yanına gitti. İnek de ayağa kalkmış, huzursuzca etrafında dönüyor, ipine basıyordu. Jamie ipi yakaladı, ineği elleri ve sözleriyle yatıştırdı, sonra da kaşlarını çatarak ineğin arkasına geçti. Brianna onun başını çevirip hançerini kontrol ettiğini, sonra hayvana dönüp mırıldandığını duyuyordu.</span></p>

    <p class="Normal para-style-override-5"><span class="char-style-override-8">Hayır, şefkatli bir kasap değildi. O da annesi gibi kendi çapında bir hekimdi. Brianna uzaktan ailesine baktığında her ikisinin de yaradılış ve mizaç olarak farklı olduğunu ama bir şekilde aynı olduklarını görebiliyordu. Bu, salt acımasızlığı şefkate karıştırma kabiliyetiydi.</span></p>

    <p class="Normal para-style-override-5"><span class="char-style-override-8">Yine de birbirlerinden farklılar, diye düşündü. Claire ellerinin arasında hayatı ve ölümü barındırır ama kendini bundan korurdu. Çünkü bir doktor, kendi hatırına olması bile ailesinin hatırına hayata devam etmek zorundadır. Jamie, başkasına olamayacağı kadar kendisine acımasız olabilirdi.</span></p>

    <p class="Normal para-style-override-5"><span class="char-style-override-8">Jamie şalını çıkarmış ve hiç acele etmeden gömleğini çıkarıyordu. Soluk keten gömleği başından çekip yan tarafına yere serdi, sonra da ineğe yardımcı olmak için kuyruk tarafına bakmaya başladı.</span></p>

    <p class="Normal para-style-override-5"><span class="char-style-override-8">Uzun bir ip ineğin dolgun kısmından aşağıya sarkıyordu ve meşale ışığı babasının kalbinin üstündeki küçük yara izinde beyaz beyaz parlıyordu. Çıplaklığını açığa çıkarmak? Jamie, eğer gerekli görürse tamamen soyunurdu. Pek hoş bir düşünce olmasa da gerekli görürse hiç tereddüt etmeden kızının da aynısını yapmasını isterdi.</span></p>

    <p class="Normal para-style-override-5"><span class="char-style-override-8">Jamie elini ineğin kuyruk sokumuna koymuş, yatıştırıcı ve cesaret verici şekilde Gaelce konuşuyordu. Brianna onun söylediklerini anlıyormuş gibi hissediyordu.</span></p>

    <p class="Normal para-style-override-5"><span class="char-style-override-8">İşler yolunda gidebilir de gitmeyebilirdi de. Fakat ne olursa olsun Jamie Fraser orada olacak ve mücadele edecekti. Bu çok rahatlatıcıydı.</span></p>

    <p class="Normal para-style-override-5"><span class="char-style-override-8"> </span></p>

    <p class="Normal para-style-override-4"><span class="char-style-override-8">***</span></p>

    <p class="Normal para-style-override-5"><span class="char-style-override-8">Jamie evin yukarı kısmında kalan ağılın üst çitinin yanında duruyordu. Saat geç olmuştu ve o çok yorgundu ama zihni açıktı. Doğurtma işini tamamlayıp bir bebek gibi kollarında uyuyan Brianna’yı eve taşımış, sonra da huzur bulmak için gecenin karanlığına atmıştı kendini.</span></p>

    <p class="Normal para-style-override-5"><span class="char-style-override-8">Brianna’nın tekmelediği bacakları ağrıyordu ve ciddi ezikleri vardı. Bir kadına göre oldukça güçlüydü Brianna. Hiçbir şey Jamie’nin canını sıkmıyordu, aksine onun bu gücüyle tuhaf derecede gurur duyuyordu. O iyi olacak, diye düşündü. Kesinlikle iyi olacaktı Brianna. </span></p>

    <p class="Normal para-style-override-5"><span class="char-style-override-8">Bu düşüncenin arkasında inançtan ziyade umut ağır basıyordu. Fakat gecenin bu saatinde uyanıktı, bir kez daha sıkıntılı ve aptal hissediyordu. Jamie tamamen iyileştiğini sanmıştı. Eski yaralar o kadar uzakta kalmıştı ki zihninin tamamen bu düşüncelerden kurtulduğunu düşünmüştü. Ancak Jamie bunda yanılmıştı ve gömülü hatıraların bu kadar yüzeyde olmasını keşfetmek onun huzursuz ediyordu.</span></p>

    <p class="Normal para-style-override-5"><span class="char-style-override-8">Eğer bu gece huzuru yakalamak istiyorsa anılar ortaya serilmeliydi. Hayaletler, yok olmak üzere ortaya çıkacaklardı. </span></p>

    <p class="Normal para-style-override-5"><span class="char-style-override-8">İstediği sesin gelmesini beklerken, gecenin sesleri yavaş yavaş zihninden çekiliyordu. Yıllardır bu sesi duymamıştı ve bir daha duyacağını da sanmıyordu ama bu gece bir kez daha duyuyordu. Kızının gözlerindeki ateşi gördüğünde, o alevlerin kendi kalbini yaktığını hissetmişti.</span></p>

    <p class="Normal para-style-override-5"><span class="char-style-override-8">O iblisi geri çağırıp cesurca yüzleşmek ve sonra yok olmasına izin vermek daha iyiydi. Eğer kendi iblisleriyle yüzleşemezse kızınınkilerle hiç yüzleşemezdi. Baldırındaki eziğe dokundu ve tuhaf derecede rahatladığını hissetti.</span></p>

    <p class="Normal para-style-override-5"><span class="char-style-override-8">Kimse bundan dolayı ölmez, demişti. Ben ölmedim.</span></p>

    <p class="Normal para-style-override-5"><span class="char-style-override-8">İlk başta ses gelmedi. Bir müddet gelmemesini umdu, belki bu kadar beklemek yeterdi… ama sonra ses belirdi; sanki hiç onu terk etmemişçesine kulağına fısıldıyor, yumuşak imaları o zaman tenini yaktığı gibi anılarını yakıyordu.</span></p>

    <p class="Normal para-style-override-5"><span class="char-style-override-8">“İlk başta nazikçe,” diye fısıldadı ses. “Yavaş yavaş. Benim küçük oğlummuşsun gibi yavaş. Usulca ama uzun süre senin bedenine sahip olmadığım zamanı unutacaksın.”</span></p>

    <p class="Normal para-style-override-5"><span class="char-style-override-8">Gece adeta zaman durmuşçasına korkunun eşiğinde öylece duruyordu. Önceden bilinen ve beklenen sözleri beklemek…</span></p>

    <p class="Normal para-style-override-5"><span class="char-style-override-8">“Ve sonra,” dedi ses şefkatle, “sonra senin canını öyle yakacağım ki sen bana teşekkür edeceksin ve bir kez daha isteyeceksin.”</span></p>

    <p class="Normal para-style-override-5"><span class="char-style-override-8">Jamie yüzünü yıldızlara dönmüş öylece duruyordu. Ses kulağına fısıldarken öfkesini yatıştırmaya çalıştı. Sonra kendini bıraktı, ne olacaksa olsundu. Jamie anıları hatırlayınca çaresizce titredi ve öfkeyle dişlerini sıktı ama gözlerini kırpmadan yıldızlarla bezeli gökyüzüne bakıyordu. Kendini kaybetmek isterken bir duaymış gibi yıldızların adını sayıyor, yukarıdaki boşluğa odaklanıyordu.</span></p>

    <p class="Normal para-style-override-5"><span class="char-style-override-8">“Betelgeus. Sirius. Orion. Antares. Gökyüzü öyle büyük ve sen öyle küçüksün ki.” Kendini sözlere bıraktı. Ses ve anılar defalarca onu yalayıp, bir hayaletin dokunuşu gibi tenini ürpertti ve sonra karanlıkta kayboldu.</span></p>

    <p class="Normal para-style-override-5"><span class="char-style-override-8">“Pleiades. Cassiopeia. Taurus. Sema öyle geniş ve sen öyle küçüksün ki.” O ölüydü ama ölü olmasına rağmen hiç de güçsüz değildi. Jamie çiti tutan ellerini açtı, bunlar da güçsüz değildi. Bir adamı ölüme götürecek, hayatını sonlandırmaya yetecek kadar güçlüydü elleri. Ancak ölüm bile bu öfke bağlarını gevşetmeye yetmiyordu.</span></p>

    <p class="Normal para-style-override-5"><span class="char-style-override-8">Büyük çabayla öfkesini yatıştırdı Jamie. Teslim olmuşçasına ellerini yukarı kaldırdı. Yıldızlara doğru uzattı ellerini. Alışılagelmiş sözler zihninde canlandı hemen. Öyle sessizdiler ki kendi fısıldamasa onların farkında olmayacaktı.</span></p>

    <p class="Normal para-style-override-5"><span class="char-style-override-8">“…bize karşı günah işleyenleri bağışladığımız gibi sen de bizim günahlarımızı bağışla.” </span></p>

    <p class="Normal para-style-override-5"><span class="char-style-override-8">Jamie yavaş ama derin bir nefes aldı. Rahatlamak için çabalıyor, çabalıyordu. “Bizi günaha sevk etme, bizi şeytandan kurtar.”</span></p>

    <p class="Normal para-style-override-5"><span class="char-style-override-8">İnançla bekledi. Ve sonra lütuf, beklediği manzara geldi; erkek kardeşi ölürken o dertli haliyle Jack Randall’ın Edinburgh’daki yüzü. Ve Jamie bir kez daha bir güvercin yere konarken hissettiği sakinliği hissetti.</span></p>

    <p class="Normal para-style-override-5"><span class="char-style-override-8">Şeytan kalbinden pençelerini çekerken yaradan temiz kanın aktığını hissederek gözlerini kapattı Jamie.</span></p>

    <p class="Normal para-style-override-5"><span class="char-style-override-8">Derin bir iç çekti ve avuçlarını aşağıya doğru çevirdi. Avuçlarının altındaki çitin kaba tahtası iç rahatlatıcı ve sağlamdı. Şeytan gitmişti. Jack Randall bir insandı, başka bir şey değil. Ve zayıflığı fark edince geçmişteki bütün korkusu ve acısı adeta bir duman gibi yok oldu.</span></p>

    <p class="Normal para-style-override-5"><span class="char-style-override-8">Yükün kalkmasıyla omuzları çöktü.</span></p>

    <p class="Normal para-style-override-5"><span class="char-style-override-8">“Huzur içinde yat,” diye fısıldadı ölene ve kendine. “Bağışlandın.”</span></p>

    <p class="Normal para-style-override-5"><span class="char-style-override-8">Gece sesleri geri gelmişti; avlanan bir kedinin çığlığı, eve doğru giderken ayaklarının altında ezilen yaprakların çıtırtısı. Pencereyi örten yağlı post, Claire döner umuduyla bıraktığı mumun aleviyle sarı sarı parlıyordu. Claire, Jamie’nin mabediydi. </span></p>

    <p class="Normal para-style-override-5"><span class="char-style-override-8">Jamie olanları Brianna’ya da anlatması gerektiğini düşündü ama sonra vazgeçti. Kız, ona söyleneni anlamayacaktı ama bunu ona gösterebilirdi Jamie. Acı ve lütufla öğrendiklerini kıza kelimelerle anlatabilir miydi ki? Unutmak bağışlamayla olabilirdi ve bağışlama da basit bir olay değildi, denemesi gerekiyordu.</span></p>

    <p class="Normal para-style-override-5"><span class="char-style-override-8">Belki Brianna da kendine bir lütuf bulurdu. Belki de şu Roger Wakefield, Claire gibi onun mabedi olabilirdi. Jamie, Wakefield’ın kendisinin veremediğini kızına verebileceği tutkusuyla kıskandığını anladı. Onun çabuk gelmesi ve dürüst bir adam olması için Tanrı’ya dua ediyordu.</span></p>

    <p class="Normal para-style-override-5"><span class="char-style-override-8">Bu arada halletmesi gereken birkaç mesele vardı. Kilt eteğini yukarı sıyırıp gömleğini ve şalını kabartan rüzgârdan habersiz, tepeden aşağıya yavaşça iniyordu. Burada yapılması gereken işler vardı. Kış geliyordu ve onlar için avlanıp onları koruması için yalnızca Ian’ı burada kadınlarla bir başına bırakamazdı. Wakefield’ı aramak için buradan ayrılamazdı.</span></p>

    <p class="Normal para-style-override-5"><span class="char-style-override-8">Ya Wakefield gelmezse? Olsun, başka yollar da vardı; öyle ya da böyle Brianna ve çocuğa göz kulak olacaktı. En azından kızı ona zarar veren adamdan uzakta güvendeydi. Tamamen güvendeydi. Az evvel ineği doğurttuğu kan kokulu eliyle yüzünü sıvazladı.</span></p>

    <p class="Normal para-style-override-5"><span class="char-style-override-8">Bize karşı günah işleyenleri bağışladığımız gibi sen de bizi bağışla. Evet ama sevdiklerimize karşı günah işleyenleri? Jamie bunu yapamazdı ve yapmayacaktı. Fakat yapmazsa… karşılığında affedilmeyi nasıl bekleyecekti ki?</span></p>

    <p class="Normal para-style-override-5"><span class="char-style-override-8">Paris’te üniversite eğitimi almış, kralların güvendiği ve filozoflarla arkadaş olmuş biri olmasına rağmen, o bir Kuzey İskoçyalıydı ve baştan aşağı gurur sahibi bir adamdı. Savaşçı bedeni ve soylu zihni - ve barbar ruhu, diye düşündü Jamie, ne Tanrı ne de ölümlü kanununu kan bağlarından daha kutsal sayardı.</span></p>

    <p class="Normal para-style-override-5"><span class="char-style-override-8">Evet, affetme vardı; Brianna kendi iyiliği için o adamı affetmenin bir yolunu bulmalıydı. Ancak Jamie’nin durumu farklıydı.</span></p>

    <p class="Normal para-style-override-5"><span class="char-style-override-8">“İntikam benim, dedi Tanrı,” diye fısıldadı Jamie. Sonra küçük şömine ışığı ve evin ötesine, parlak yıldızlara baktı.</span></p>

    <p class="Normal para-style-override-5"><span class="char-style-override-8">“Lanet olsun,” dedi yüksek sesle utançla ve küstahça. Bunun hainlik olduğunu biliyordu. Ve yanlış olduğunu da… Ancak durum böyleydi ve Tanrı’ya yalan söylemenin bir yolu yoktu.</span></p>

    <p class="Normal para-style-override-5"><span class="char-style-override-8">“Lanet olsun,” dedi daha yüksek sesle. “Yaptığım şeyle lanetleneceksem eğer, öyle olsun! O benim kızım.”</span></p>

    <p class="Normal para-style-override-5"><span class="char-style-override-8">Jamie öylece durup bir müddet gökyüzüne baktı ama yıldızlardan gelen bir cevap yoktu. Jamie bir yanıt almışçasına başını salladı ve tepeden aşağıya yürümeye devam etti. Arkasından esen rüzgâr soğuktu.</span></p>

    <p class="Normal para-style-override-6"><span class="char-style-override-9"> </span></p>
  </div>
</body>
</html>