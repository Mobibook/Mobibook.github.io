<html xmlns="http://www.w3.org/1999/xhtml">
<head>
  <title>guz2-39</title>
  <link href="../Styles/guz2.css" rel="stylesheet" type="text/css"/>
</head>

<body id="guz2" xml:lang="tr-TR">
  <div class="Basic-Text-Frame">
     <p class="baslik" id="toc_marker-33"><span class="bold">33<br/>Bir Hayaletin Üçte İkisi</span></p>

    <p class="Normal para-style-override-5"><span class="bold char-style-override-9"> </span></p>

    <p class="Normal para-style-override-5"><span class="bold char-style-override-9">River Run</span></p>

    <p class="Normal para-style-override-5"><span class="bold char-style-override-9">Nisan 1770</span></p>

    <p class="Normal para-style-override-5"><span class="bold char-style-override-9"> </span></p>

    <p class="Normal para-style-override-5"><span class="char-style-override-8">“Stephen Bonnet yakalandı.”</span></p>

    <p class="Normal para-style-override-5"><span class="char-style-override-8">Brianna oyun kutusunu yere düşürdü. İçindeki taşlar her yere dağıldı ve mobilyaların altlarına yuvarlandı. Brianna, hiç konuşmadan kanyak bardağını bırakıp hemen yanına gelen Lord John’a bakıyordu.</span></p>

    <p class="Normal para-style-override-5"><span class="char-style-override-8">“İyi misiniz? Oturmak ister misiniz? Çok özür dilerim. Bu şekilde söylememe- ”</span></p>

    <p class="Normal para-style-override-5"><span class="char-style-override-8">“Evet, söylemeliydiniz. Koltuğa oturamam, sonra kalkamıyorum.” Lordun elini itip pencere kenarındaki düz ahşap sandalyeye ağır ağır yürüdü. Brianna yerine yerleşince ona bir bakış attı. “Nerede? Nasıl?”</span></p>

    <p class="Normal para-style-override-5"><span class="char-style-override-8">Lord John’un kıza şarap veya yelpaze isteyip istemediğini sormasına gerek yoktu. Kızın bayılmayacağı belliydi.</span></p>

    <p class="Normal para-style-override-5"><span class="char-style-override-8">Kızın yanına bir sandalye çekip biraz düşündü, sonra kapıya gitti. Karanlık koridora şöyle bir göz attı. Herhangi bir şey isterler mi diye hazır bulunan bir hizmetçi, merdiven boşluğunun dönemecine oturmuş uyukluyordu. Kadın lordun adımlarını duyunca aniden başını kaldırdı, karanlıkta gözleri beyaz beyaz parlıyordu.</span></p>

    <p class="Normal para-style-override-5"><span class="char-style-override-8">“Sen yatağa git,” dedi lord. “Bu akşam başka bir şeye ihtiyacımız yok.”</span></p>

    <p class="Normal para-style-override-5"><span class="char-style-override-8">Köle başını salladı ve rahatlamayla omuzlarını düşürerek ayaklarını sürüye sürüye gitti. Kadın şafaktan beri uyanıktı ve şimdi gece yarısıydı. Edenton’tan buraya süren uzun yolculuktan sonra Lord John da oldukça yorgundu ama bu, bekletilecek bir haber değildi. Akşam erken saatte varmıştı ama bu, Brianna ile yalnız görüşmek adına mazeret gösterebileceği ilk fırsattı.</span></p>

    <p class="Normal para-style-override-5"><span class="char-style-override-8">Çift kanatlı kapıyı kapadı ve içeri biri girmesin diye ayak iskemlesini önüne koydu. </span></p>

    <p class="Normal para-style-override-5"><span class="char-style-override-8">Kızın yanına oturur oturmaz, “Burada, Cross Creek’te tutuklandı,” diye konuşmaya başladı. “Nasıl olduğuna gelince, bilmiyorum. Suçu kaçakçılık. Kimliği tespit edilince, elbette diğer suçları da eklendi.”</span></p>

    <p class="Normal para-style-override-5"><span class="char-style-override-8">“Ne kaçakçılığı?”</span></p>

    <p class="Normal para-style-override-5"><span class="char-style-override-8">“Çay ve kanyak. En azından bu sefer.” Saatlerce eyerde oturmanın neden olduğu sertliği yumuşatmaya çalışarak ensesini ovdu. “Haberi Edenton’da aldım. Adamın adının çıktığı belli. Şanı Charleston’dan Jamestown’a kadar uzanıyor.”</span></p>

    <p class="Normal para-style-override-5"><span class="char-style-override-8">Lord kızı yakından inceledi. Brianna solgundu ama beti benzi atmamıştı. “Adam hükümlü,” dedi alçak sesle. “Gelecek hafta Wilmington’da asılacak. Bunu bilmek istersiniz diye düşündüm.”</span></p>

    <p class="Normal para-style-override-5"><span class="char-style-override-8">Brianna derin bir nefes aldı ve yavaşça verdi, fakat bir şey söylemedi. Lord dik dik bakmak istemeyerek çaktırmadan kızı inceledi ve iriliğine şaşırdı. Tanrım, kocaman olmuştu! Nişanlandıklarından sonraki iki ay içerisinde karnı en azından ikiye katlanmıştı.</span></p>

    <p class="Normal para-style-override-5"><span class="char-style-override-8">Bu haberi vermekle akıllıca davranıp davranmadığını düşünüyordu. Verdiği haberler, kızı erken doğuma sürüklerse asla kendini affetmeyecekti. Elbette Jamie de onu affetmezdi. </span></p>

    <p class="Normal para-style-override-5"><span class="char-style-override-8">Brianna dalıp gitmişti, kaşları düşünmekten çatıktı. Lord, hamile damızlık kısrakların da bu şekilde baktıklarını görmüştü. Köleyi göndermek bir hataydı. Hizmetçiyi çağırmayı düşündü ama bu hareket kızın düşüncelerinden sıyrılmasını sağladı.</span></p>

    <p class="Normal para-style-override-5"><span class="char-style-override-8">“Teşekkürler,” diyen Brianna’nın kaşları hâlâ çatıktı ama gözleri o dalgın ifadeden kurtulmuştu. Şimdi mavi gözler telaşla lorda bakıyordu ve bu çok tanıdıktı.</span></p>

    <p class="Normal para-style-override-5"><span class="char-style-override-8">“Onu ne zaman asacaklar?” Brianna elini yan tarafına koyarak biraz öne eğildi. Kızın karnı dalgalanarak bu baskıya anında yanıt verdi.</span></p>

    <p class="Normal para-style-override-5"><span class="char-style-override-8">Lord arkasına yaslanıp huzursuzca kızın karnını inceledi.</span></p>

    <p class="Normal para-style-override-5"><span class="char-style-override-8">“Cuma günü.”</span></p>

    <p class="Normal para-style-override-5"><span class="char-style-override-8">“Peki o şimdi Wilmington’da mı?”</span></p>

    <p class="Normal para-style-override-5"><span class="char-style-override-8">Kızın sakin davranışları karşısında rahatlayan Lord John, bıraktığı bardağını aldı. Bir yudum alıp sıcak likörün göğsünü ferahlattığını hissederek başını iki yana salladı. “Hayır, hâlâ burada. Daha önceden mahkûm edilmiş olduğu için mahkemeye gerek duyulmadı.”</span></p>

    <p class="Normal para-style-override-5"><span class="char-style-override-8">“O zaman idam için Wilmington’a götürülecek. Ne zaman?”</span></p>

    <p class="Normal para-style-override-5"><span class="char-style-override-8">“Hiçbir fikrim yok.” Kızın dalgın bakışları yeniden belirdi, ancak lord korkuyla bunun dalgınlık olmadığını fark etti. Brianna hesap yapıyordu.</span></p>

    <p class="Normal para-style-override-5"><span class="char-style-override-8">“Onu görmek istiyorum.”</span></p>

    <p class="Normal para-style-override-5"><span class="char-style-override-8">Lord bilerek geri kalan kanyağını başına dikti. Bardağını geri koyarken kararlı bir tavırla, “Hayır, durumunuz Wilmington’a seyahat etmenize engel olmasa bile ki kesinlikle engel,” diye ekledi kızın koca karnına bakarak, “infaza katılmak sizi kötü etkileyecektir. Hislerinizi çok iyi anlıyorum, tatlım ama- ”</span></p>

    <p class="Normal para-style-override-5"><span class="char-style-override-8">“Hayır, anlamıyorsunuz. Benim ne hissettiğimi bilmiyorsunuz.” Brianna ne söylediğini duymadan fakat tam bir inançla konuşuyordu. Lord bir müddet ona baktı, sonra ayağa kalkıp sürahiyi aldı. </span></p>

    <p class="Normal para-style-override-5"><span class="char-style-override-8">Brianna kehribar rengindeki sıvının bardağa akışını izledi ve konuşmasına devam etmeden önce onun bardağı almasını bekledi. “Onun ölümünü izlemek istemiyorum,” dedi Brianna.</span></p>

    <p class="Normal para-style-override-5"><span class="char-style-override-8">Lord John, “Tanrı’ya şükürler olsun,” diye mırıldandı ve kanyağından büyük bir yudum aldı.</span></p>

    <p class="Normal para-style-override-5"><span class="char-style-override-8">“Onunla konuşmak istiyorum.”</span></p>

    <p class="Normal para-style-override-5"><span class="char-style-override-8">Ağzındaki kanyağı yutmak yerine gömleğinin fırfırına püskürttü. </span></p>

    <p class="Normal para-style-override-5"><span class="char-style-override-8">“Belki otursanız iyi olur,” dedi Brianna, gözlerini kısarak ona baktı. “İyi görünmüyorsunuz.”</span></p>

    <p class="Normal para-style-override-5"><span class="char-style-override-8">“Nedenini anlayamıyorum.” Yine de oturdu ve yüzünü silmek için mendilini aldı.</span></p>

    <p class="Normal para-style-override-5"><span class="char-style-override-8">“Şimdi ne söyleyeceğinizi biliyorum,” dedi Brianna kararlı bir tavırla, “ama zahmet etmeyin. O Wilmington’a götürülmeden önce benim için bir görüşme ayarlayabilir misiniz? Ve siz hayır demeden önce, bunu derseniz ne yapacağımı bir düşünün.”</span></p>

    <p class="Normal para-style-override-5"><span class="char-style-override-8">“Hayır, kesinlikle olmaz,” demek için ağzını açan Lord John, ağzını kapadı ve kızın dediklerini bir müddet düşündü. “Sanırım yine beni tehdit etmeyeceksiniz değil mi?” diye sordu sohbet edercesine. “Çünkü eğer ederseniz…”</span></p>

    <p class="Normal para-style-override-5"><span class="char-style-override-8">“Elbette hayır.” Brianna bunu duyunca kızarmıştı.</span></p>

    <p class="Normal para-style-override-5"><span class="char-style-override-8">“Ee, açıkçası ne yapmaya çalıştığınızı anlamıyo- ”</span></p>

    <p class="Normal para-style-override-5"><span class="char-style-override-8">“Halama Stephen Bonnet’in çocuğumun babası olduğunu söyleyeceğim. Ve Farquard Campbell’e de söyleyeceğim Greald Forbes’e de, Yargıç Alderdyce’a da. Sonra garnizon müdürüne gideceğim ki o orada olacaktır Çavuş Murchison’a söyleyeceğim. Eğer içeri girmeme izin vermezlerse, Bay Campbell’a gidip bana izin verildiğine dair bildiri yazmasını isteyeceğim. Onu görmeye hakkım var.”</span></p>

    <p class="Normal para-style-override-5"><span class="char-style-override-8">Lord John kıza baktı ama söylediklerinin tehdit olmadığını anlayabiliyordu. Brianna adeta bir mermer heykel gibi öylece oturuyordu ve bu oldukça ikna ediciydi.</span></p>

    <p class="Normal para-style-override-5"><span class="char-style-override-8">“Müthiş bir skandal yaratmaktan korkmuyor musunuz?” Bu etkileyici bir soruydu; kendisi için de düşünmeye ihtiyacı vardı.</span></p>

    <p class="Normal para-style-override-5"><span class="char-style-override-8">“Hayır,” dedi Brianna sakince. “Kaybedecek neyim var ki?” Yarı komik bir şekilde bir kaşını kaldırdı. “Sanırım nişanımızı bozmak zorunda kalacaksınız. Lakin bütün kasaba bebeğin babasının kim olduğunu öğrendiğinde, bu da benimle evlenmek isteyenleri uzak tutması açısından nişanımız gibi aynı etkiyi yaratacaktır.”</span></p>

    <p class="Normal para-style-override-5"><span class="char-style-override-8">“Onurunuz- ” diye konuşmaya başladı Lord John ama bunun yararsız olduğunu biliyordu. </span></p>

    <p class="Normal para-style-override-5"><span class="char-style-override-8">“İtiraz için bu pek etkileyici değil. Bir korsanın tecavüzü sonucu hamile kalmamdan daha kötü ne olabilir ki?” Kızın sesindeki acı tını lordun daha fazla konuşmasını engelledi.</span></p>

    <p class="Normal para-style-override-5"><span class="char-style-override-8">“Her neyse, Jocasta Hala skandal yarattım diye muhtemelen beni kapı dışarı etmeyecektir. Açlıktan ölmem, bebek de ölmez. Bayan MacNeill’ın beni arayıp aramamasının da umurumda olduğunu söyleyemem.”</span></p>

    <p class="Normal para-style-override-5"><span class="char-style-override-8">Lord yeniden bardağını aldı ve gözü kızda dikkatlice içkisini yudumladı. Babasıyla arasında neler geçtiğini çok merak ediyordu, fakat doğrudan soracak kadar düşüncesiz değildi. Bunun yerine bardağını koydu ve, “Neden?” dedi.</span></p>

    <p class="Normal para-style-override-5"><span class="char-style-override-8">“Ne neden?”</span></p>

    <p class="Normal para-style-override-5"><span class="char-style-override-8">“Neden Bonnet ile konuşma ihtiyacı duyuyorsunuz? Ne hissettiğinizi bilmediğimi söylediniz ki bu su götürmez bir gerçek. Duygularınız her neyse, böyle bir planı düşünmenize neden olacak kadar şiddetli olmalı.”</span></p>

    <p class="Normal para-style-override-5"><span class="char-style-override-8">Kızın dudaklarında beliren küçük bir gülümseme gözlerine de ulaşmıştı. “Gerçekten konuşma tarzınızı seviyorum,” dedi.</span></p>

    <p class="Normal para-style-override-5"><span class="char-style-override-8">“Gururumu okşuyorsunuz. Lakin soruma yanıt vermeyi düşünürseniz…”</span></p>

    <p class="Normal para-style-override-5"><span class="char-style-override-8">Brianna mum alevini titretmeye yetecek kadar derin bir çekti. Ağır ağır ayağa kalktı ve elbisesini yoklamaya başladı. İç taraftaki bir cepten sürekli ellenmekten dolayı yıpranmış katlı küçük bir kâğıt çıkardı.</span></p>

    <p class="Normal para-style-override-5"><span class="char-style-override-8">“Bunu okuyun,” dedi ve kâğıdı lorda verdi. Brianna ondan uzaklaşıp odanın diğer tarafına, şöminenin yanındaki köşede duran şövalesinin yanına gitti.</span></p>

    <p class="Normal para-style-override-5"><span class="char-style-override-8">Lord John bu siyah el yazısını hemen fark etmişti. Jamie Fraser’ın el yazısını daha önce bir kez görmüştü ve o yazıyı tanıması için yeterliydi.</span></p>

    <p class="Normal para-style-override-5"><span class="char-style-override-8"> </span></p>

    <p class="Normal para-style-override-5"><span class="italik char-style-override-7">Kızım,</span></p>

    <p class="Normal para-style-override-5"><span class="italik char-style-override-7">Seni yeniden görebilecek miyim bilmiyorum. Ancak umudum öyle olması ve aramızdaki buzların erimesi yönünde ama bu Tanrı’nın elinde. Bu mektubu ise Tanrı aksini isterse diye yazıyorum.</span></p>

    <p class="Normal para-style-override-5"><span class="italik char-style-override-7">Bir keresinde bana, yapılan büyük bir yanlışın intikamını almak için öldürmenin doğru olup olmadığını sormuştun. Sana bunu yapmaman gerektiğini söylüyorum. Ruhun ve kendi hayatın için bağışlamayı öğrenmelisin. Özgürlük zor kazanılır ama bu öldürmenin meyvesi değildir.</span></p>

    <p class="Normal para-style-override-5"><span class="italik char-style-override-7">O kişi intikamdan kurtulacak diye korkma sakın. Böyle adamlar kendi sonlarını kendileri hazırlar. Eğer o benim elimde ölmediyse, başkasının elinde ölecektir. Ancak onun sonunu getiren senin elin olmasın.</span></p>

    <p class="Normal para-style-override-5"><span class="italik char-style-override-7">Sana beslediğim sevgi hatırına, beni dinle.</span><span class="char-style-override-8"/></p>

    <p class="Normal para-style-override-5"><span class="char-style-override-8"> </span></p>

    <p class="Normal para-style-override-5"><span class="char-style-override-8">Mektubun altı kısmına, </span><span class="italik char-style-override-7">Seni seven Baban, James Fraser</span><span class="char-style-override-8"> yazılmıştı. Ancak bunun üzeri çizilmiş, yerine hemen sadece </span><span class="italik char-style-override-7">Bab</span><span class="char-style-override-8"> diye eklenmişti. </span></p>

    <p class="Normal para-style-override-5"><span class="char-style-override-8">“Ben asla ona hoşça kal demedim.”</span></p>

    <p class="Normal para-style-override-5"><span class="char-style-override-8">Lord John şaşkınlıkla ona baktı. Brianna’nın sırtı ona dönüktü. Kız adeta pencereden dışarıyı izliyormuşçasına şövaledeki yarı bitmiş manzara resmine bakıyordu.</span></p>

    <p class="Normal para-style-override-5"><span class="char-style-override-8">Lord John kızın yanına gitti. Şöminedeki ateş sönmek üzereydi ve oda soğumaya başlamıştı. Brianna soğuğa karşı kollarını göğsünde birleştirerek ondan yana döndü. “Ben özgür olmak istiyorum,” dedi alçak sesle. “Roger gelsin ya da gelmesin. Ne olursa olsun.”</span></p>

    <p class="Normal para-style-override-5"><span class="char-style-override-8">Bebek huzursuzdu. Lord adeta çuvaldaki kedi gibi bebeğin annesinin karnını tekmeleyip kımıldandığını görebiliyordu. Soğuğu ve endişeyi hissederek derin bir nefes aldı. “Bonnet’i görmek istediğinize emin misiniz?”</span></p>

    <p class="Normal para-style-override-5"><span class="char-style-override-8">Brianna yine mavi gözlerini ona dikti. “Babın dediği gibi onu bağışlamanın bir yolunu bulmalıyım. Ailem gittiğinden beri deniyorum ama yapamıyorum. Eğer onu görürsem, belki yapabilirim. Bunu denemek zorundayım.”</span></p>

    <p class="Normal para-style-override-5"><span class="char-style-override-8">“Pekâlâ.” Lord teslim olmuşçasına omuzlarını düşürerek uzun bir soluk koyuverdi.</span></p>

    <p class="Normal para-style-override-5"><span class="char-style-override-8">Brianna’nın gözlerinde bir rahatlama ışığı belirince lord da ona gülümsedi.</span></p>

    <p class="Normal para-style-override-5"><span class="char-style-override-8">“Yapacak mısınız?”</span></p>

    <p class="Normal para-style-override-5"><span class="char-style-override-8">“Evet. Nasıl olacağını Tanrı bilir ama yapacağım.”</span></p>

    <p class="Normal para-style-override-5"><span class="char-style-override-8">Lord odalarına giderken yollarını aydınlatsın diye bir mumu bırakıp, diğer mumları söndürdü. Kolunu kıza uzattı ve boş koridorda sessizce yürümeye başladılar. Lord önden gitmesi için kıza yol vererek merdivenlerin başında durdu.</span></p>

    <p class="Normal para-style-override-5"><span class="char-style-override-8">“Brianna.”</span></p>

    <p class="Normal para-style-override-5"><span class="char-style-override-8">Brianna merdivende durup sorarcasına ona baktı. Lord birden yapmayı çok istediği bu şeyi nasıl soracağını bilemediği için duraksadı. Bir elini uzattı. “Ben- ”</span></p>

    <p class="Normal para-style-override-5"><span class="char-style-override-8">Brianna hiç konuşmadan lordun elini tutup karnına götürdü. Kızın karnı sıcak ve sertti. Kızın eli elinde bir müddet öylece durdular. Sonra elinde kalbini titreten bir baskı hissetti.</span></p>

    <p class="Normal para-style-override-5"><span class="char-style-override-8">“Tanrım,” dedi lord yumuşak bir sesle. “Bu gerçek.”</span></p>

    <p class="Normal para-style-override-5"><span class="char-style-override-8">Brianna buruk bir keyifle ona baktı. “Evet. Biliyorum.”</span></p>

    <p class="Normal para-style-override-5"><span class="char-style-override-8"> </span></p>

    <p class="Normal para-style-override-4"><span class="char-style-override-8">***</span></p>

    <p class="Normal para-style-override-5"><span class="char-style-override-8">Garnizon binasına geldiklerinde karanlık çökmüştü. Burası, arkasında depo bulunan sevimsiz küçük bir binaydı. Brianna şüpheyle binaya bakıyordu.</span></p>

    <p class="Normal para-style-override-5"><span class="char-style-override-8">“Onu burada mı tutuyorlar?” Pelerinin altındaki elleri eldivenli olmasına rağmen üşüyordu.</span></p>

    <p class="Normal para-style-override-5"><span class="char-style-override-8">“Hayır.” Lord John atları bağlamak için aşağı inerken etrafına bakındı. Pencereden ışık süzülüyordu ama küçük kirli avlu boştu, dar sokaklar sessizdi. Çevrede ne ev ne de dükkân vardı, depo çalışanları da yemek yemek ve uyumak için çoktan evlerine gitmişlerdi.</span></p>

    <p class="Normal para-style-override-5"><span class="char-style-override-8">Lord kızın inmesine yardım etmek için elini uzattı. Yük arabasından inmek bir at arabasından inmekten daha kolaydı ama yine de küçük bir iş değildi.</span></p>

    <p class="Normal para-style-override-5"><span class="char-style-override-8">“Deponun altındaki kilerde tutuluyor,” dedi kıza alçak sesle. “Bize yardımcı olması için nöbetçi askere rüşvet verdim.”</span></p>

    <p class="Normal para-style-override-5"><span class="char-style-override-8">“Bize değil,” diyen Brianna da alçak sesle konuşmuştu. “Ben. Onunla yalnız görüşeceğim.”</span></p>

    <p class="Normal para-style-override-5"><span class="char-style-override-8">Adamın bir müddet dudaklarını sıktığını sonra başını sallarken rahatladığını gördü.</span></p>

    <p class="Normal para-style-override-5"><span class="char-style-override-8">“Er Hodgepile onun kelepçeli olduğuna dair teminat verdi, yoksa böyle bir öneriyi düşünmezdim bile. Hal böyle olunca…” Lord yarı sinirle omuz silkti ve rahat yürüyebilmesi için kızın koluna girdi.</span></p>

    <p class="Normal para-style-override-5"><span class="char-style-override-8">“Hodgepile?”</span></p>

    <p class="Normal para-style-override-5"><span class="char-style-override-8">“Er Arvin Hodgepile. Neden? Tanıyor musunuz?”</span></p>

    <p class="Normal para-style-override-5"><span class="char-style-override-8">Brianna başını iki yana sallayıp diğer eliyle eteğinin ucunu tuttu. “Hayır. Adı duydum ama- ”</span></p>

    <p class="Normal para-style-override-5"><span class="char-style-override-8">Bina kapısının açılmasıyla avlu aydınlandı.</span></p>

    <p class="Normal para-style-override-5"><span class="char-style-override-8">“Siz misiniz, lordum?” Bir asker dikkatle dışarıya bakıyordu. Hodgepile’ın zayıf, dar bir yüzü ve kukla gibi bitişik eklemleri vardı. Asker kızı görünce şaşırdı.</span></p>

    <p class="Normal para-style-override-5"><span class="char-style-override-8">“Ah, ben fark etmedim- ”</span></p>

    <p class="Normal para-style-override-5"><span class="char-style-override-8">“Gerek yok.” Lord John’un sesi soğuktu. “Bize yolu gösterin lütfen.”</span></p>

    <p class="Normal para-style-override-5"><span class="char-style-override-8">Brianna’nın karnına endişeyle bakan er, feneri kaldırdı ve onları depodaki yan kapıya götürdü.</span></p>

    <p class="Normal para-style-override-5"><span class="char-style-override-8">Hodgepile zayıf olduğu kadar kısaydı ama son derecede dik duruyordu. </span><span class="italik char-style-override-7">Kıçında silah harbisi varmış gibi yürür</span><span class="char-style-override-8">. Evet, diye geçirdi içinden önlerinde giden askeri dikkatli inceliyordu. Bu, Ronnie Sinclaire’in annesine tarif etmiş olduğu adam olmalıydı. Kaç tane Hodgepile olabilirdi ki? Kendi işini bitirdiğinde belki de adamla konuşmalıydı - Hodgepile depo kapısını açınca düşünceleri de aniden bölündü.</span></p>

    <p class="Normal para-style-override-5"><span class="char-style-override-8">Nisan gecesi soğuk ve ferahtı ama içeriye zift ve terebentinle ağır bir hava hâkimdi. Brianna boğulacağını hissediyordu. Neredeyse havada süzülen küçük reçine moleküllerinin tenine yapıştığını hissediyordu. Aniden öne doğru hareketlendi, neredeyse Lord John’u da peşinden sürüklüyordu.</span></p>

    <p class="Normal para-style-override-5"><span class="char-style-override-8">Depo neredeyse ağzına kadar doluydu, kocaman yığınlar geniş alanları kaplamıştı. Uzaktaki köşede zift dolu variller, çift kanatlı koca kapıların önündeki ahşap raflarda fıçılar diziliydi. Kanyak ve rom fıçıları yüklenmek için iskeleye kadar yokuş aşağı yuvarlanmaya hazırdı.</span></p>

    <p class="Normal para-style-override-5"><span class="char-style-override-8">Yüklerin arasından geçerken Er Hodgepile’ın gölgesi sırayla uzuyor veya kısalıyordu, adımları talaş kaplı zeminde boğuluyordu.</span></p>

    <p class="Normal para-style-override-5"><span class="char-style-override-8">“…ateşe dikkat edilmeli…” Tiz sesi kıza ulaştığında adamın kukla gölgesinin el salladığını gördü. “Feneri nereye koyduğunuza dikkat edin, tamam mı? Bir tehlike yok ama yinede tedbirli olun…”</span></p>

    <p class="Normal para-style-override-5"><span class="char-style-override-8">Depo yüklemeyi kolaylaştırmak için nehrin üzerine yapılmıştı ve zeminin ön kısmı ahşaptı. Binanın ön kısmı briketti. Brianna sınırı geçtiklerinde ayak seslerinin değiştiğini fark etti. Hodgepile etrafı briketle çevrili bir yer kapağının önünde durdu.</span></p>

    <p class="Normal para-style-override-5"><span class="char-style-override-8">“Uzun kalmayacaksınız değil mi lordum?”</span></p>

    <p class="Normal para-style-override-5"><span class="char-style-override-8">“Fazla değil,” diye yanıt verdi Lord John özetle. Feneri aldı ve Hodgepile’ın kapağı kaldırıp bir yere koymasını sessizce bekledi. Brianna’nın kalbi ağır ağır atıyordu; her atışın göğsüne bir yumruk gibi indiğini hissediyordu.</span></p>

    <p class="Normal para-style-override-5"><span class="char-style-override-8">Kırmızı briketten yapılma merdivenler aşağıya doğru uzanıyordu. Hodgepile anahtar dizisini çıkardı ve aşağı inmeden önce doğru anahtarını seçtiğinden emin olmak isteyerek ışıkta onları saydı. Şüpheyle Brianna’ya baktı, sonra onlara aşağı inmelerini işaret etti.</span></p>

    <p class="Normal para-style-override-5"><span class="char-style-override-8">“Merdivenleri rom fıçıları için geniş yapmaları iyi olmuş,” diye mırıldandı Brianna Lord John’a, tek tek merdivenden inerken adamın kolundan tutunuyordu.</span></p>

    <p class="Normal para-style-override-5"><span class="char-style-override-8">Brianna, Er Hodgepile’ın neden aşağıda yangın tehlikesi yok demesini şimdi anlayabiliyordu. Havada öyle nem vardı ki duvarlardan fışkıran mantarları görmesine şaşmaması gerekiyordu. Bir yerlerden damlayan su sesi geliyordu ve fener ışığı ıslak brikette parlıyordu. Işıktan korkan hamamböcekleri panikle kaçışıyordu. Havada küf ve pas kokusu hâkimdi.</span></p>

    <p class="Normal para-style-override-5"><span class="char-style-override-8">Brianna annesinin penisilin tarlasını, hatta annesini düşündü ve boğazı düğümlendi. Sonra geldiler. Artık yaptığı işe odaklanmalıydı.</span></p>

    <p class="Normal para-style-override-5"><span class="char-style-override-8">Hodgepile anahtarla uğraşırken, bir panik dalgası tüm bedenini sardı. Ne söyleyeceği, ne yapacağı hakkında bir fikri yoktu. Burada ne işi vardı?</span></p>

    <p class="Normal para-style-override-5"><span class="char-style-override-8">Lord John kızın kolunu cesaret verircesine sıktı. Brianna nemli havayı içine çekip başını eğdi ve içeri girdi.</span></p>

    <p class="Normal para-style-override-5"><span class="char-style-override-8">Adam hücrenin uzak köşesindeki bir sırada oturuyordu, gözü kapıdaydı. Birini beklediği ortadaydı - ayak seslerini duymuştu - ama beklediği o değildi. Adam şaşkınlıktan irkildi ve ışık gözüne çarpınca yeşil gözleri kamaştı.</span></p>

    <p class="Normal para-style-override-5"><span class="char-style-override-8">Brianna belirsiz metal sesini duyabiliyordu. Adamı elbette kelepçelemişlerdi. Bu düşünce ona biraz cesaret verdi. Brianna, Hodgepile’dan feneri aldı ve kapıyı kapadı.</span></p>

    <p class="Normal para-style-override-5"><span class="char-style-override-8">Ahşap kapıya yaslanıp sessizce adamı inceledi. Adam hatırladığından daha kısa görünüyordu. Belki de kendisi artık o kadar uzun boylu değildi.</span></p>

    <p class="Normal para-style-override-5"><span class="char-style-override-8">“Benim kim olduğumu biliyor musun?” Düşük tavanlı küçük bir hücre olduğu için sesi yankılanmamış ama net biçimde çıkmıştı.</span></p>

    <p class="Normal para-style-override-5"><span class="char-style-override-8">Adam bunu düşünerek başını bir yana eğdi. Gözleri yavaşça kızı süzdü. “Adını söylediğini hatırlamıyorum, sevgilim.”</span></p>

    <p class="Normal para-style-override-5"><span class="char-style-override-8">“Beni böyle çağırma!” Ani öfke bedenini kaplayınca arkasındaki ellerini yumruk yapıp kendine hâkim olmaya çalıştı. Eğer onu bağışlamak için buraya geldiyse bu hiç de iyi bir başlangıç değildi.</span></p>

    <p class="Normal para-style-override-5"><span class="char-style-override-8">Adam soğukkanlı bir şekilde omuz silkti. “Sen nasıl istersen. Hayır, kim olduğunu bilmiyorum. Yüzünü… ve diğer şeyleri biliyorum,” - sakallarının arasında bir an dişleri göründü - “ama adını bilmiyorum. Sanırım bana söyleyeceksin.”</span></p>

    <p class="Normal para-style-override-5"><span class="char-style-override-8">“Beni tanıdın mı?”</span></p>

    <p class="Normal para-style-override-5"><span class="char-style-override-8">Adam bir nefes soluk aldı ve kızı dikkatle incelerken dudaklarını büzerek verdi. Biraz yıpranmıştı ama pişkinliğinden hiçbir şey kaybetmemişti. “Ah, aslında evet.” Keyiflenmiş görünüyordu, Brianna adamın yüzüne bir tokat indirmek istedi. Onun yerine derin bir nefes aldı ama bu bir hataydı. Adamın kokusunu almıştı.</span></p>

    <p class="Normal para-style-override-5"><span class="char-style-override-8">Aniden midesi bulandı. Daha önce bu kadar şiddetli midesi bulanmamıştı ama pis kokusu midesini altüst etmişti. Brianna ıslak zemine yarı sindirdiği yiyecekleri çıkarmadan hemen önce arkasını dönebilmişti. Alnını duvara yasladı, sıcak ve soğuk dalgalar bedenini sarıyordu. Sonunda ağzını silip arkasına döndü.</span></p>

    <p class="Normal para-style-override-5"><span class="char-style-override-8">Adam hâlâ orada oturuyor, onu izliyordu. Brianna feneri yere koymuştu. Sarı ışıkla adamın yüzü gölgelerden sıyrılıyordu. İnine zincirlenmiş bir hayvan gibiydi; yalnızca açık yeşil gözleri tetikteydi.</span></p>

    <p class="Normal para-style-override-5"><span class="char-style-override-8">“Benim adım Brianna Fraser.”</span></p>

    <p class="Normal para-style-override-5"><span class="char-style-override-8">Adam başını sallayarak kızın adını tekrarladı. “Brianna Fraser. Güzel isim.” Dişlerini göstermeden hafifçe gülümsedi. “Ve?”</span></p>

    <p class="Normal para-style-override-5"><span class="char-style-override-8">“Ailem James ve Claire Fraser. Onlar senin hayatını kurtardılar ve sen de onları soydun.”</span></p>

    <p class="Normal para-style-override-5"><span class="char-style-override-8">“Evet.”</span></p>

    <p class="Normal para-style-override-5"><span class="char-style-override-8">Stephen Bonnet bunu soğukkanlılıkla söyleyince Brianna ona dik dik baktı. Bonnet da ona karşılık verdi. </span></p>

    <p class="Normal para-style-override-5"><span class="char-style-override-8">Brianna kahkaha atacağını hissetti. Ne beklemişti ki? Pişmanlık? Özür? Canı istedi diye gördüğünü alan bir adamdan hem de?</span></p>

    <p class="Normal para-style-override-5"><span class="char-style-override-8">“Eğer buraya mücevherleri almaya geldiysen, korkarım çok geç kaldın,” dedi hoş bir şekilde. “İlkini bir gemi almak için sattım, diğer ikisi çalındı. Belki bunu takdiri ilahi olarak görebilirsin. Şahsen ben öyle görüyorum.”</span></p>

    <p class="Normal para-style-override-5"><span class="char-style-override-8">Brianna yutkununca ağzında acı bir tat aldı. “Çalındı mı? Ne zaman?”</span></p>

    <p class="Normal para-style-override-5"><span class="char-style-override-8">Bonnet ahşap sırada yer değiştirdi ve omuz silkti. “Dört ay oldu. Neden?”</span></p>

    <p class="Normal para-style-override-5"><span class="char-style-override-8">“Sebep yok.” O zaman her ikisi için güvenli geçişi sağlayacak mücevherleri Roger almıştı. Ne iç rahatlama ama.</span></p>

    <p class="Normal para-style-override-5"><span class="char-style-override-8">“Bir ıvır zıvırla, bir yüzük hatırlıyorum. Ama sen onu aldın.” Bu kez dişlerini göstererek gülümsedi.</span></p>

    <p class="Normal para-style-override-5"><span class="char-style-override-8">“Bunun bedelini ödedim.” Düşünmeden bir elini pelerinin altında adeta basketbol topu gibi yuvarlak gergin karnına koydu.</span></p>

    <p class="Normal para-style-override-5"><span class="char-style-override-8">Adam meraklı bakışlarını kızın yüzüne dikti. “Peki o zaman ne işimiz kaldı, sevgilim?”</span></p>

    <p class="Normal para-style-override-5"><span class="char-style-override-8">Brianna dişlerini sıkarak derin bir nefes aldı. “Bana asılacağını söylediler.”</span></p>

    <p class="Normal para-style-override-5"><span class="char-style-override-8">“Bana da aynı şeyi söylediler.” Sert ahşap sırada yine yer değiştirdi. Boyun kaslarını esnetmek için başını sağa sola yatırdı ve kıza uzun uzun baktı. “Acıdığın için geldiğini de sanmıyorum.”</span></p>

    <p class="Normal para-style-override-5"><span class="char-style-override-8">Brianna ona düşünceli bir şekilde bakarken, “Hayır,” dedi. “Dürüst olmak gerekirse öldüğün gün rahata ereceğim.”</span></p>

    <p class="Normal para-style-override-5"><span class="char-style-override-8">Bonnet bir müddet ona baktı, sonra kahkahayı bastı. Öyle kahkaha atıyordu ki gözlerinden yaş geldi. Yüzünü koluna silmek için başını eğdi, sonra doğruldu. Yüzünde kahkahanın izleri vardı. “O zaman benden ne istiyorsun?”</span></p>

    <p class="Normal para-style-override-5"><span class="char-style-override-8">Brianna cevap vermek için ağzını açtı ve birden aralarındaki sınır yok oldu. Hareket etmemişti ama aşılmaz boşluğa adım atmış gibi hissediyordu. Diğer tarafta tek başına güvendeydi. Çok şükür yalnızdı. Stephen Bonnet artık ona dokunamazdı.</span></p>

    <p class="Normal para-style-override-5"><span class="char-style-override-8">“Hiçbir şey,” diyen sesi net çıkmıştı. “Senden hiçbir şey istemiyorum. Sana bir şey vermeye geldim.”</span></p>

    <p class="Normal para-style-override-5"><span class="char-style-override-8">Pelerinini açtı ve ellerini yuvarlak karnında gezdirdi. Küçük sakin gerindi ve yuvarlandı, onun dokunuşu hem samimi hem de soyutlayıcıydı. “Senin,” dedi.</span></p>

    <p class="Normal para-style-override-5"><span class="char-style-override-8">Stephen Bonnet önce kızın karnına, sonra yüzüne baktı.</span></p>

    <p class="Normal para-style-override-5"><span class="char-style-override-8">“Daha öncede fahişeler döllerini bana yamamaya çalıştılar,” dedi. Ancak hırçın bir şekilde konuşmamıştı. Brianna, bu tetikteki gözlerin ardında yeni bir durgunluk fark etti.</span></p>

    <p class="Normal para-style-override-5"><span class="char-style-override-8">“Benim bir fahişe olduğumu mu düşünüyorsun?” Brianna onun böyle düşünmesini umursamıyordu ama merak ediyordu. “Yalan söylemek için bir nedenim yok. Sana hiçbir şey istemediğimi söyledim zaten.”</span></p>

    <p class="Normal para-style-override-5"><span class="char-style-override-8">Brianna pelerinini yeniden bağladı. Sırtının ağrıdığını hissederek doğruldu. Olmuştu. Artık gitmeye hazırdı. “Öleceksin,” dedi ona ve merhamet duyduğu için buraya gelmemiş olmasına rağmen biraz acıdığına şaşırdı. “Eğer ölümünü kolaylaştıracaksa, bu dünyada senden bir parça olacak, bunu bilmeni istedim. Artık seninle işim bitti.”</span></p>

    <p class="Normal para-style-override-5"><span class="char-style-override-8">Brianna feneri almak için dönüp kapının aralık olduğunu görünce şaşırdı. Kulak misafiri olduğu için Lord John’a kızmaya fırsat olmadan kapı tamamen açıldı.</span></p>

    <p class="Normal para-style-override-5"><span class="char-style-override-8">“Evet, çok dokunaklı bir konuşmaydı, madam,” diyen Çavuş Murchison sırıttı ve silahı kızın karnına doğrulttu. “Ama ben sizinle işimin bittiğini söyleyemeyeceğim.”</span></p>

    <p class="Normal para-style-override-5"><span class="char-style-override-8">Brianna hemen gerileyip kendini savunmak için feneri adamın başına savurdu. Adam bağırarak başını aşağı eğdi ve Brianna bir kez daha feneri savurmadan bileğini biri tuttu.</span></p>

    <p class="Normal para-style-override-5"><span class="char-style-override-8">“Tanrım, ramak kalmıştı! Neredeyse çavuş kadar hızlısın.” Bonnet feneri aldı ve kızın bileğini bıraktı.</span></p>

    <p class="Normal para-style-override-5"><span class="char-style-override-8">“Sen kelepçeli değilsin,” diyen Brianna alık alık ona bakıyordu. Sonra durumu kavrayınca hemen kapıya yöneldi. Murchison tüfeği ona doğrultarak yolunu kesti ama Brianna loş koridorda yerde yüzükoyun yatan birini görmüştü. “Onu öldürdün,” diye fısıldadı. Dudakları şoktan uyuşmuştu ve mide bulantısından daha şiddetli bir korku tüm bedenini sarmıştı. “Ah, Tanrım, onu öldürdün.”</span></p>

    <p class="Normal para-style-override-5"><span class="char-style-override-8">“Kim öldürülmüş?” Bonnet feneri tereyağ rengindeki saçları kana bulanmış birine tuttu. “Bu lanet olası da kim?”</span></p>

    <p class="Normal para-style-override-5"><span class="char-style-override-8">“Bir kâhya,” diye cevabı yapıştırdı Murchison. “Acele et, dostum! Kaybedecek vaktimiz yok. Ben Hodgepile’la ilgilenip fitilleri yaktım.”</span></p>

    <p class="Normal para-style-override-5"><span class="char-style-override-8">“Bekle!” Bonnet kaşlarını çatarak bakışlarını çavuştan Brianna’ya çevirdi.</span></p>

    <p class="Normal para-style-override-5"><span class="char-style-override-8">“Sana vakit yok dedim.” Çavuş silahını kapıp ağızotunu kontrol etti. “Endişelenme, onları kimse bulamaz.”</span></p>

    <p class="Normal para-style-override-5"><span class="char-style-override-8">Brianna ağızotu haznesindeki barutun kükürt kokusunu alabiliyordu. Çavuş silahın gövdesini omzuna yerleştirdi ve kızdan yana döndü, ancak yer çok dardı. Brianna’nın koca karnından silahın uzun namlusunu doğrultacak yer yoktu.</span></p>

    <p class="Normal para-style-override-5"><span class="char-style-override-8">Çavuş öfkeyle homurdanıp tüfeği ters çevirdi ve kızın karnına vurmak için havaya kaldırdı.</span></p>

    <p class="Normal para-style-override-5"><span class="char-style-override-8">Brianna’nın elleri daha bunu yapacağını bilmeden namluya sarıldı. Her şey ağır çekimdeymişçesine yavaş yavaş hareket ediyor gibiydi. Murchison ve Bonnet donakalmışlardı. Brianna da sanki olayları dışarıdan izliyor gibiydi.</span></p>

    <p class="Normal para-style-override-5"><span class="char-style-override-8">Murchison’ın elindeki tüfeği adeta bir süpürgeymiş gibi kapıp havaya kaldırdı ve vurmaya çalıştı. Darbenin titreşimleri kollarına ve bedenine yayılıyordu. Bütün bedeni, biri bir düğmeye basmış ve ona akkor elektrik akımları yollamış gibi enerjiyle dolmuştu.</span></p>

    <p class="Normal para-style-override-5"><span class="char-style-override-8">Brianna, önündeki adamın bir karış açık kalan ağzını, gözlerindeki şaşkınlığın korkuya sonra da bilinçsizliğe büründüğünü net bir şekilde görebiliyordu. Adamın yüzündeki renk değişimini de görmeye vakti olmuştu. Sarı dişlerinin üstündeki mor renkli dudağı küçümsercesine eğri bir şekilde duruyordu. Hemen şakağında kandan oluşan parlak kırmızı çiçekler açmaya başlamıştı. Karanfiller, mavi renkteki taze çürüğün üzerinde bol bol çiçek açıyorlardı.</span></p>

    <p class="Normal para-style-override-5"><span class="char-style-override-8">Erkeklerin durumunun hassasiyetini güçsüzlükle karıştırdığına daha önce de şahit olmuştu. Brianna ellerindeki eklemlerin sertleştiğini, bağların aşındığını görebiliyor, bacaklarındaki ve sırtındaki güç dalgalanmasını hissedebiliyordu. Bilekleri, kolları ve omuzlarını savururken ağır ağır hareket ediyordu. Her şey öyle yavaş ilerliyordu ki tüfeğin gövdesi bir kez daha adama inerken adam hâlâ yere düşüyordu. </span></p>

    <p class="Normal para-style-override-5"><span class="char-style-override-8">Biri ona sesleniyordu. Etrafını saran uğuldamadan ona ulaşabilmişti bu ses.</span></p>

    <p class="Normal para-style-override-5"><span class="char-style-override-8">“Dur, Tanrı aşkına! Kadın… Brianna… dur!”</span></p>

    <p class="Normal para-style-override-5"><span class="char-style-override-8">Eller omuzlarından kavramış onu çekiyor, sarsıyordu. Brianna bu ellerden kurtuldu ve tüfek elinde arkasına döndü. </span></p>

    <p class="Normal para-style-override-5"><span class="char-style-override-8">“Dokunma bana,” dedi. Stephen Bonnet geriledi. Gözlerinde şaşkınlık ve ihtiyat hâkimdi… belki biraz da korku. Korku mu? Neden benden korksun ki, diye düşündü belirsizce. Bonnet konuşuyordu. Brianna onun ağzının oynadığını görebiliyordu ama tek bir kelimesini bile anlamıyordu. Bedenindeki akım çekiliyor, başının dönmesine neden oluyordu.</span></p>

    <p class="Normal para-style-override-5"><span class="char-style-override-8">Sonra zaman yeniden normale döndü. Brianna’nın kasları titriyordu, bütün lifleri pelteye dönmüştü. Ayakta durabilmek için tüfeğin arka kısmını yere koyup yaslandı.</span></p>

    <p class="Normal para-style-override-5"><span class="char-style-override-8">“Ne dedin?”</span></p>

    <p class="Normal para-style-override-5"><span class="char-style-override-8">Adamın yüzünde sabırsızlık hâkimdi. “Dedim ki kaybedecek vaktimiz yok! Adamın bütün fitilleri yaktığını söylediğini duymadın mı?”</span></p>

    <p class="Normal para-style-override-5"><span class="char-style-override-8">“Ne fitili? Neden?” Brianna, adamın gözlerinin arkasındaki kapıda olduğunu fark etti. O hareket etmeden önce, kapının önüne geçip tüfeğin namlusunu ona doğrulttu. Stephen Bonnet baldırları ahşap sıraya çarpana kadar geriledi. Geriye düştü ve duvardaki zincirlere çarptı. Boş kelepçeler tuğla duvarda şıngırdıyorlardı.</span></p>

    <p class="Normal para-style-override-5"><span class="char-style-override-8">Şok, Brianna’nın bedeninden çekilmeye başlamıştı, fakat akkor akımların etkisi hâlâ içindeydi ve onun ayakta durmasını sağlıyordu.</span></p>

    <p class="Normal para-style-override-5"><span class="char-style-override-8">“Beni gerçekten öldürmeyeceksin, değil mi?” Stephen Bonnet gülümsemeye çalıştı ama başaramadı. Gözlerindeki panikten bir türlü kurtulamıyordu. Brianna ona öldüğünde rahata ereceğini söylemişti.</span></p>

    <p class="Normal para-style-override-5"><span class="italik char-style-override-7">Özgürlük zor kazanılır ama bu öldürmenin meyvesi değildir</span><span class="char-style-override-8">. Brianna şimdi özgürlüğünü zor kazanmıştı ve onu bu adama geri vermeye niyeti yoktu. </span></p>

    <p class="Normal para-style-override-5"><span class="char-style-override-8">“Hayır,” dedi ve tüfeği omuzlarına yerleştirerek sıkıca tuttu. “Ancak burada ne haltlar döndüğü bana anlatmazsan Tanrı şahidim olsun, seni dizlerinden vururum ve burada bırakırım.”</span></p>

    <p class="Normal para-style-override-5"><span class="char-style-override-8">Stephen Bonnet ağırlığını başka tarafa verdi ve tartarcasına açık renk gözlerini kıza dikti. Brianna bütün kapıyı kaplamıştı. Adamın duruşundaki şüpheyi görebiliyordu. Sanki kıza saldırmayı ve tüfeği kapıp tek kurşunla onu öldürmeyi düşünüyor gibiydi.</span></p>

    <p class="Normal para-style-override-5"><span class="char-style-override-8">Adam namlunun yaklaşık iki metre ötesindeydi. Hamle yapıp tüfeği kapmak için çok uzun mesafeydi. Bir hareketle kız tetiği çekerdi. Brianna’nın ıskalamayacağını biliyordu.</span></p>

    <p class="Normal para-style-override-5"><span class="char-style-override-8">Teslim olurcasına omuzlarını düşürdü. “Yukarıdaki depo barut ve fitillerle dolu,” dedi, hızlı hızlı konuşuyor, bunu yaptığı için de endişeleniyordu. “Ne kadar zaman sonra bilmiyorum ama çok büyük bir patlama olacak. Tanrı aşkına, izin ver de gideyim!”</span></p>

    <p class="Normal para-style-override-5"><span class="char-style-override-8">“Neden?” Kızın elleri terliyordu ama tüfeği sıkı sıkı tutuyordu. Bebek de kımıldanıyor, kendisinin de zamanı olmadığını ona hatırlatıyordu. Ancak durumu öğrenmek için bir dakikadan zarar gelmezdi. John Grey’in bedeni arkasındaki koridorda yatarken durumu öğrenmek zorundaydı. “Burada iyi bir adamı öldürdünüz ve ben nedenini bilmek istiyorum!”</span></p>

    <p class="Normal para-style-override-5"><span class="char-style-override-8">Stephen Bonnet öfkelendiğini gösteren bir hareket yaptı. “Kaçakçılık! Çavuş ve ben ortaktık. Ben ona ucuz mallar getiriyordum, o da Sarayın damgasıyla onları mühürlüyordu. Ruhsatı da çalmıştı, böylece ben iyi fiyata satıyor, sonra da parayı onunla paylaşıyorduk.”</span></p>

    <p class="Normal para-style-override-5"><span class="char-style-override-8">“Devam et.”</span></p>

    <p class="Normal para-style-override-5"><span class="char-style-override-8">Adam sabırsızlıktan yerinde duramıyordu. “Hodgepile bunu biliyordu ve sürekli sorular soruyordu. O birine söyler diye Murchison ona söylemedi ama ben tutuklanınca bekleyip görmek pek akıllıca olmayacaktı. Bu nedenle çavuş depodaki son likörü alıp yerini terebentinle doldurdu ve fitilleri yaktı. Her şey havaya uçacak, kimse kanyağın yanmadığını iddia edemeyecek. Hırsızlık kanıtları da olmayacak. İşte hepsi bu kadar. Şimdi bırak beni, gideyim!”</span></p>

    <p class="Normal para-style-override-5"><span class="char-style-override-8">“Pekâlâ.” Brianna tüfeği biraz indirdi ama tamamen bırakmadı. “Peki o?” Homurdanıp sızlanmaya başlayan yerdeki çavuşu işaret etti.</span></p>

    <p class="Normal para-style-override-5"><span class="char-style-override-8">Bonnet boş boş ona baktı.“Ne olmuş ona?”</span></p>

    <p class="Normal para-style-override-5"><span class="char-style-override-8">“Onu yanında götürmeyecek misin?”</span></p>

    <p class="Normal para-style-override-5"><span class="char-style-override-8">“Hayır.” Stephen bir adım yana kaydı, geçmek için boşluk arıyordu. “Tanrı aşkına, kadın bırak beni gideyim ve sen de git. Yukarıda bin iki yüz kilo zift ve terebentin var. Burası bomba gibi patlayacak!”</span></p>

    <p class="Normal para-style-override-5"><span class="char-style-override-8">“Ama o hâlâ yaşıyor! Onu burada bırakamayız!”</span></p>

    <p class="Normal para-style-override-5"><span class="char-style-override-8">Bonnet çileden çıkmışçasına bir bakış attı, sonra iki adımda karşı tarafa geçti. Eğilip çavuşun kemerinden hançerini aldı ve adamın boğazını kesti. Kan, Bonnet’in gömleğine ve duvara sıçradı.</span></p>

    <p class="Normal para-style-override-5"><span class="char-style-override-8">“İşte,” dedi doğrularak. “Artık yaşamıyor. Onu bırakabilirsin.”</span></p>

    <p class="Normal para-style-override-5"><span class="char-style-override-8">Adam hançeri yere atıp kızı kenara itti ve koridora çıktı. Brianna adamın koridorda hızlı hızlı gittiğini duyabiliyordu. </span></p>

    <p class="Normal para-style-override-5"><span class="char-style-override-8">Brianna etki ve tepkinin verdiği şokla baştan aşağı titreyerek, bir süre öylece durup John Grey’in bedenine baktı. Tüm bedeni acıyla sarsıldı ve rahmi kasıldı. Adeta bir basketbol topu yutmuşçasına karnı şişmişti. Hareket edemeyecek kadar soluksuz hissediyordu kendini.</span></p>

    <p class="Normal para-style-override-5"><span class="char-style-override-8">Hayır, dedi içindeki çocuğa. Ben bu işin içinde değilim. Ben kesinlikle bu işin içinde değilim. Ben bunu yapamam. Olduğun yerde dur. Doğru zaman değil. </span></p>

    <p class="Normal para-style-override-5"><span class="char-style-override-8">Brianna iki adım atıp karanlık koridora çıktı ve durdu. Hayır, en azından emin olmak için kontrol etmeliydi. Geriye döndü ve John Grey’in yanına diz çöktü. Onu yatarken gördüğünde ölü gibi duruyordu, şimdi de öyleydi. Onu gördüğünden beri adam ne seğirmiş ne de hareket etmişti.</span></p>

    <p class="Normal para-style-override-5"><span class="char-style-override-8">Brianna öne eğildi ama karnının şişliğinden rahatlıkla uzanamıyordu. Bunun yerine adamı kolundan tutup çekti ve yüzüstü döndürmeye çalıştı. Küçük, zayıf olmasına rağmen yine de ağır biriydi. Bedenini hiç kemik yokmuş gibi ona doğru yuvarlanıp başı yana düştü. Adamın yarı kapalı gözlerini ve açık ağzını görünce içini yeni bir korku sardı. Ancak adamın çenesinin alt kısmına uzanıp nabzını bulmaya çalıştı.</span></p>

    <p class="Normal para-style-override-5"><span class="char-style-override-8">Neredeydi? Acil serviste annesini bunu yaparken görmüştü. Nabzı bilekte bulmak daha kolaydır, demişti annesi. Ancak bulamamıştı. Ne kadar zamanı vardı, fitiller ne kadar zaman önce yakılmışlardı?</span></p>

    <p class="Normal para-style-override-5"><span class="char-style-override-8">Düşünmeye çalışarak terli yüzünü pelerinine sildi. Arkasına baktı ve merdivenlerin uzaklığını hesapladı. Tanrım, tek başına bunu yapabilir miydi? Yukarıdaki deponun patladığını, her şeyin ateş aldığını düşündü… Yukarıya bir göz attı, sonra yine işine koyuldu ve adamın başını biraz daha geriye itti. İşte! Damarları görebiliyordu, nabız da burada olmalıydı, değil mi?</span></p>

    <p class="Normal para-style-override-5"><span class="char-style-override-8">İlk önce onu hissettiğinden emin değildi. Parmak uçlarında hissettiği kendi kalp atışları da olabilirdi. Ama hayır, bu farklıydı, biraz daha belirsiz ve hızlı hızlı atıyordu. John Grey ölüme yakın olabilirdi ama daha ölmemişti.</span></p>

    <p class="Normal para-style-override-5"><span class="char-style-override-8">“Yaklaşmış,” diye mırıldandı, “ama olmamış.” Rahatlayamayacak kadar çok korkmuştu. Şimdi de onu dışarı çıkarması gerekti. Güç bela ayağa kalktı ve onu çekmek için adamın kolların uzandı. Ama sonra durdu, bir dakika önce görmüş olduğu bir şey paniğini deldi geçti.</span></p>

    <p class="Normal para-style-override-5"><span class="char-style-override-8">Döndü ve hızla hücreye geri döndü. Gözlerini yerdeki kan yığınından kaçıran Brianna, feneri kaptı ve koridora geri döndü. Feneri yukarı kaldırdı ve düşük briket tavanı aydınlattı. Evet, haklıydı!</span></p>

    <p class="Normal para-style-override-5"><span class="char-style-override-8">Briketler set halinde zeminden yukarıya doğru eğimli bir şekilde yükseliyordu ve koridorun her iki yanı boyunca kemerler oluşturuyordu. Girintiler ve hücreler vardı. Girintilerin üzerinde yirmi santim kalınlığında çamdan kirişler uzanıyordu. Bunun üzerinde de kalın kalaslar vardı ve onların üzerinde de deponun zeminini oluşturan briketler bulunuyordu.</span></p>

    <p class="Normal para-style-override-5"><span class="char-style-override-8">Bomba gibi patlayacak, demişti Bonnet. Peki o haklı mıydı? Terebentin ve zift yanardı. Evet, patlayabilirlerdi ama bomba etkisi yaratmazlardı. Fitiller. Birden fazla fitiller. Muhtemelen küçük barut zulasına uzanan uzun fitillerden olmalıydı. Murchison’ın sahip olduğu tek patlayıcı olmalıydı bu. Artık o kadar büyük bir patlayıcı değildi.</span></p>

    <p class="Normal para-style-override-5"><span class="char-style-override-8">Barut birden fazla yerde patlayacak ve yakınlarındaki fıçıları tutuşturacaktı. Ancak fıçılar ağır ağır yanacaktı. Sinclair’in bunun gibi fıçılar yaptığını görmüştü. Tahtaları su geçirmesin diye oldukça kalın oluyordu. Depoya girdikleri zaman aldığı kokuyu hatırladı. Evet, Murchison yangın kolay yayılsın ve terebentin uçsun diye birkaç fıçının ağzını açık bırakmış olmalıydı.</span></p>

    <p class="Normal para-style-override-5"><span class="char-style-override-8">Fıçılar da yanacaktı ama patlamayacaklardı veya patlasalar bile hepsi patlamayacaktı. Hesaplama yaparken nefes alış verişi biraz rahatlamıştı. Bomba etkisi olmayacaktı; belki bir dizi fişek etkisi olacaktı.</span></p>

    <p class="Normal para-style-override-5"><span class="char-style-override-8">Rahatlıkla derin bir nefes aldı - daha doğrusu Osbert’ın izin verdiği kadarıyla derin bir nefes aldı. Deli gibi atan kalp atışlarının yavaşladığını hissederek ellerini karnına koydu.</span></p>

    <p class="Normal para-style-override-5"><span class="char-style-override-8">Fıçıların bazıları patlasa bile, patlama yukarıya doğru, ince ahşap duvarlar ve çatıya doğru olacaktı. Alt kısımları çok az etkileyecekti. Sağlamlığını tespit etmek isteyerek bir eliyle kalasa dayandı.</span></p>

    <p class="Normal para-style-override-5"><span class="char-style-override-8">Sonra birden etekleri etrafını çevreleyerek yere oturdu. “Sanırım her şey yolunda,” diye fısıldadı, John’a mı, bebeğe mi yoksa kendine mi söylüyordu emin değildi.</span></p>

    <p class="Normal para-style-override-5"><span class="char-style-override-8">İçinin rahatlamasıyla titreyerek bir müddet yerde oturdu, sonra yine dizlerinin üzerine yükselip ilkyardıma koyuldu.</span></p>

    <p class="Normal para-style-override-5"><span class="char-style-override-8">Hâlâ iç etekliğini yırtmakla uğraşıyordu ki ayak sesleri duydu. Biri hızla geliyordu, hatta koşuyordu. Brianna hemen başını merdivenlere doğru çevirdi, fakat hayır… ayak sesleri başka taraftan, arkasından geliyordu.</span></p>

    <p class="Normal para-style-override-5"><span class="char-style-override-8">Arkasına döndüğünde karanlıktan Stephen Bonnet’in çıktığını gördü.</span></p>

    <p class="Normal para-style-override-5"><span class="char-style-override-8">“Koş!” diye bağırdı ona. “Tanrı aşkına, sen neden gitmedin?”</span></p>

    <p class="Normal para-style-override-5"><span class="char-style-override-8">“Çünkü burası güvenli,” dedi. Grey’in bedeninin yanına koymuş olduğu tüfeği alıp omzuna yerleştirdi. “Git.”</span></p>

    <p class="Normal para-style-override-5"><span class="char-style-override-8">Bonnet ağzı kederden yarı açık vaziyette ona bakakaldı. “Güvenli mi? Kadın, sen tam bir aptalsın! Duymadın mı- ”</span></p>

    <p class="Normal para-style-override-5"><span class="char-style-override-8">“Duydum ama yanılıyorsun. Burası patlamayacak. Patlasa bile burası hâlâ güvende olacak.”</span></p>

    <p class="Normal para-style-override-5"><span class="char-style-override-8">“Lanet olsun! Tanrım! Kiler patlamasa bile, yangın alt kata indiğinde ne olacak?”</span></p>

    <p class="Normal para-style-override-5"><span class="char-style-override-8">“İnmez, burası tuğla.” Brianna gözlerini ondan ayırmayarak çenesiyle yukarı işaret etti.</span></p>

    <p class="Normal para-style-override-5"><span class="char-style-override-8">“Arka taraf, nehir kısmı iskele gibi ahşaptan. O taraf yanacak, sonra çökecek. O zaman ne olacak? Dumandan boğulduğunda yukarıdaki tavan mı seni kurtaracak?”</span></p>

    <p class="Normal para-style-override-5"><span class="char-style-override-8">Brianna yine midesinin bulandığını hissediyordu.</span></p>

    <p class="Normal para-style-override-5"><span class="char-style-override-8">“Açık mı? Kiler kapalı değil mi? Koridorun diğer ucu açık mı?” Sormasına rağmen öyle olduğunu biliyordu, çünkü Stephen Bonnet merdivenlerden değil nehir tarafından gelmişti.</span></p>

    <p class="Normal para-style-override-5"><span class="char-style-override-8">“Evet! Hadi gel!” Stephen Bonnet öne atılıp kızın kolunu tuttu ama Brianna kolunu ondan kurtarıp duvara yaslandı ve namluyu ona doğrulttu.</span></p>

    <p class="Normal para-style-override-5"><span class="char-style-override-8">“Onsuz gitmem.” Kurumuş dudaklarını yalayıp yeri işaret etti.</span></p>

    <p class="Normal para-style-override-5"><span class="char-style-override-8">“O adam ölmüş!”</span></p>

    <p class="Normal para-style-override-5"><span class="char-style-override-8">“Hayır! Kucakla onu!”</span></p>

    <p class="Normal para-style-override-5"><span class="char-style-override-8">Bonnet’in yüzünde birçok duygu hâkimdi; öfke ve şaşkınlık daha baskındı.</span></p>

    <p class="Normal para-style-override-5"><span class="char-style-override-8">“Kucakla onu!” diye tekrarladı Brianna öfkeyle. Bonnet hâlâ öylece durmuş, ters ters ona bakıyordu. Sonra çok yavaşça yere çöktü, John Grey’i kolları ve bacaklarından tutarak omzuna yerleştirdi ve ayağa kalktı.</span></p>

    <p class="Normal para-style-override-5"><span class="char-style-override-8">“Hadi gel,” dedi ve kıza bakmadan karanlıkta kayboldu. Brianna bir anlık tereddütten sonra feneri alıp adamın peşine düştü.</span></p>

    <p class="Normal para-style-override-5"><span class="char-style-override-8">On adım sonra burnuna duman kokusu geldi. Briket koridor düz değildi; kıvrılıyor, bükülüyor ve kiler bölmelerini çevreliyordu. Ama hep yokuş aşağıyaydı, nehir kenarına iniyordu. Birçok dönemeci aldıktan sonra duman yoğunlaştı; fener ışığında görünen acı sis tabakası yavaş yavaş etraflarını kuşatıyordu.</span></p>

    <p class="Normal para-style-override-5"><span class="char-style-override-8">Brianna nefes almamaya çalışarak nefesini tuttu. Bonnet, Grey’i taşımasına rağmen hızlı hareket ediyordu. Brianna ise tüfek ve fenerle zor ayakta duruyordu ama vazgeçmeye de niyeti yoktu. Karnı yine gerginleşmişti.</span></p>

    <p class="Normal para-style-override-5"><span class="char-style-override-8">“Daha değil dedim!” diye mırıldandı dişlerini sıkarak.</span></p>

    <p class="Normal para-style-override-5"><span class="char-style-override-8">Bir süre durmak zorunda kaldı. Bonnet dumanlarında arasında yok olmuştu. Ancak fener ışığının kaybolduğunu fark etmiş olmalıydı, çünkü Brianna ileriden bir yerden seslenişini duydu.</span></p>

    <p class="Normal para-style-override-5"><span class="char-style-override-8">“Kadın! Brianna!”</span></p>

    <p class="Normal para-style-override-5"><span class="char-style-override-8">“Geliyorum!” diye seslendi ve kibarlığı bir yana bırakıp elinden geldiğince hızlı bir şekilde paytak paytak yürümeye başladı. Duman gittikçe artmıştı ve yukarılardan bir yerden belli belirsiz çatırtı sesleri duyuyordu.</span></p>

    <p class="Normal para-style-override-5"><span class="char-style-override-8">Dumana rağmen ağır ağır nefes alıyordu. Hava ve suyun kokusunu almıştı. Nem, çamur, kurumuş yapraklar ve taze hava adeta bir bıçak gibi dumanlı kasveti kesiyordu.</span></p>

    <p class="Normal para-style-override-5"><span class="char-style-override-8">Dumanın arasından görünen hafif parlaklık, ona yaklaştıkça artıyor, fenerin ışığı küçülüyordu. Sonra önlerinde karanlık bir alan belirdi. Bonnet döndü ve kızı kolundan tutarak açık alana çekti.</span></p>

    <p class="Normal para-style-override-5"><span class="char-style-override-8">Brianna iskelenin altında olduklarını fark etti. Karanlık su önlerinde uzanıyor, parıltılar üzerinde dans ediyordu. Bu parlaklık üst taraftan geliyordu, tabii alevin çıtırtıları da. Bonnet ne durdu ne de onu bıraktı. Kızı geniş ıslak çimenlere ve çamurlu nehir kenarına çekti. Birkaç adım sonra da kızın kolunu bıraktı ama Brianna zorla soluk alarak, ayağı kayarak ve eteğinin ıslanmış kenarlarına takılarak onu takip ediyordu.</span></p>

    <p class="Normal para-style-override-5"><span class="char-style-override-8">Sonunda Bonnet ağaçların gölgesinde bir yerde durdu. Eğildi ve Grey’i yere bıraktı. Nefesini düzenlemek için ağır ağır soluklanarak bir müddet çömelmiş vaziyette durdu. </span></p>

    <p class="Normal para-style-override-5"><span class="char-style-override-8">Brianna her iki adamı ve ağaçların dallarını rahatlıkla görebildiğini fark etti. Arkasına döndü ve alevlerin ahşap duvarları sardığı depoya baktı. Çift kanatlı büyük kapı aralıktı. Sıcak patlamasıyla alevlerin küçük dilleri rıhtıma doğru ilerlemeye başladı; oldukça küçük ve eğlenceli görünüyordu.</span></p>

    <p class="Normal para-style-override-5"><span class="char-style-override-8">Brianna omzunda bir el hissedince, arkasına döndü ve karşısında Bonnet’in yüzü belirdi.</span></p>

    <p class="Normal para-style-override-5"><span class="char-style-override-8">“Beni bir gemi bekliyor,” dedi. “Nehrin biraz yukarısında. Benimle gelir misin?”</span></p>

    <p class="Normal para-style-override-5"><span class="char-style-override-8">Brianna başını iki yana salladı. Tüfek hâlâ elindeydi ama artık buna ihtiyacı yoktu. Bonnet ona zarar vermeyecekti. Yine de Bonnet gitmedi, kaşlarını hafiften çatarak ona baktı. Ötedeki yangınla gölgelenen yüzü zayıftı. Nehrin yüzeyi artık alev alevdi. Terebentin nehre yayılırken, ateşin küçük dilleri de karanlık suya yayılıyordu.</span></p>

    <p class="Normal para-style-override-5"><span class="char-style-override-8">“Doğru mu?” diye sordu Bonnet aniden ve izin almadan elini kızın karnına koydu. Karnı dokunuşuyla gerginleşti, yine soluksuz ve acısız kasılmalar başlayınca adamın yüzü şaşkınlıkla aydınlandı.</span></p>

    <p class="Normal para-style-override-5"><span class="char-style-override-8">Brianna geri çekilip pelerinine iyice sarıldı ve hiç konuşmadan başını salladı. Bonnet kızı çenesinden yakaladı ve doğru söylüyor mu diye yüzüne baktı. Sonra bıraktı ve bir parmağını ağzına sokup bir şey çıkarttı.</span></p>

    <p class="Normal para-style-override-5"><span class="char-style-override-8">Kızın elini tuttu ve avucuna ıslak, sert bir şey koydu.</span></p>

    <p class="Normal para-style-override-5"><span class="char-style-override-8">“O zaman bu onun bakımı için,” dedi sırıtarak. “Ona iyi bak, sevgilim!”</span></p>

    <p class="Normal para-style-override-5"><span class="char-style-override-8">Ve sonra nehir kenarından yukarıya doğru gitti, titreyen ışıkta adeta bir şeytan gibi görünüyordu. Suya karışan terebentin, ateş almıştı. Ateş gökyüzüne doğru yükseldiği için nehir kenarı adeta gündüz gibiydi.</span></p>

    <p class="Normal para-style-override-5"><span class="char-style-override-8">Brianna parmağı tetikte tüfeği yukarı kaldırmıştı. Bonnet en fazla yirmi metre ilerideydi, muhteşem bir atış olacaktı. </span><span class="italik char-style-override-7"/></p>

    <p class="Normal para-style-override-5"><span class="char-style-override-8">Tüfeği indirdi ve adamın gitmesine izin verdi. </span></p>

    <p class="Normal para-style-override-5"><span class="char-style-override-8">Depo artık alev alevdi. Oradan yayılan sıcaklık yanaklarına vuruyor, rüzgârı saçlarını geriye doğru uçuşturuyordu.</span></p>

    <p class="Normal para-style-override-5"><span class="char-style-override-8">Nehrin yukarısında bir gemim var, demişti. Brianna gözlerini kısarak ateşe baktı. Neredeyse bütün nehri kaplayan ateş kıyı boyunca uzanıyor, bir ateş bahçesi gibi görünüyordu.</span></p>

    <p class="Normal para-style-override-5"><span class="char-style-override-8">Diğer yumruğu hâlâ adamın verdiği şeyi tutuyordu. Brianna elini açtı ve baktı. Islak siyah elmas, yangının etkisiyle parıl parıl parlıyordu.</span></p>

    <p class="Normal para-style-override-6"><span class="char-style-override-8"> </span></p>
  </div>
</body>
</html>