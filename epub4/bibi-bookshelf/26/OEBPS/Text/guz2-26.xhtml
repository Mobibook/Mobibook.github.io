<html xmlns="http://www.w3.org/1999/xhtml">
<head>
  <title>guz2-26</title>
  <link href="../Styles/guz2.css" rel="stylesheet" type="text/css"/>
</head>

<body id="guz2" xml:lang="tr-TR">
  <div class="Basic-Text-Frame">
     <p class="baslik" id="toc_marker-21"><span class="bold">21<br/>Her Şey Açıklanıyor </span></p>

    <p class="Normal para-style-override-5"><span class="char-style-override-8"> </span></p>

    <p class="Normal para-style-override-5"><span class="char-style-override-8">Kasım sonunda geceler gibi gündüzler de çok soğuktu ve tepemizde yağmur bulutları toplanmaya başlamıştı. Maalesef hava, bizlerin gerginliğini yatıştırmaya yetmiyordu. Herkes gergindi. Sebebi, Roger Wakefield’dan hâlâ haber olmamasıydı.</span></p>

    <p class="Normal para-style-override-5"><span class="char-style-override-8">Brianna onunla neden tartıştıklarını hâlâ anlatmıyordu. Aslınd Roger’dan pek fazla bahsetmiyordu artık. O kendi kararını vermişti; beklemekten başka yapacak bir şeyi yoktu. Roger da kendi kararını verecekti… eğer hâlâ vermemişse. Yine de Brianna dikkat etmediği zamanlarda ondaki korkuyla gerginliği ve herkes gibi onu da saran endişeyi görebiliyordum.</span></p>

    <p class="Normal para-style-override-5"><span class="char-style-override-8">Roger neredeydi? Peki sonunda ortaya çıktığında ne olacaktı?</span></p>

    <p class="Normal para-style-override-5"><span class="char-style-override-8">Kileri düzenlemekle bu tedirginlikten uzaklaşmaya çalışıyordum. Kış neredeyse gelmişti. Yiyecek istifleme işi sona ermiş, bahçedeki ürünler toplanmış ve konserveler yapılmıştı. Kiler rafları fındık çuvalları, balkabakları, patates çuvalları, kurutulmuş domates, şeftali ve kayısı kavanozları, kurutulmuş mantar kâseleri, teker peynirler ve elma sepetleriyle dolmuştu. Soğan, sarımsak demetleri ve kurutulmuş balık ipleri de tavanda asılıydı. Un, fasulye çuvalları, tuzlanmış et ve balık küfeleri, lahana turşusu kavanozları da yerdeydi. </span></p>

    <p class="Normal para-style-override-5"><span class="char-style-override-8">Bir sincabın fındıklarını sayması gibi kilerdeki malzemeleri saydım ve bu bolluk karşısında rahatladım. Ne olursa olsun ne açlık çekecektik ne de açlıktan ölecektik.</span></p>

    <p class="Normal para-style-override-5"><span class="char-style-override-8">Bir elimde bir teker peynir, diğerinde kurutulmuş fasulye kâsesiyle kilerden çıktığımda kapının vurulduğunu duydum. Ben ses vermeden önce kapı açıldı ve Ian başını uzatıp dikkatle içeriyi inceledi.</span></p>

    <p class="Normal para-style-override-5"><span class="char-style-override-8">“Brianna yok mu?” diye sordu. Brianna’nın olmadığı ortada olduğu için bir cevap beklemeden içeriyi girip saçlarını düzeltmeye başladı.</span></p>

    <p class="Normal para-style-override-5"><span class="char-style-override-8">“Aynan var mı yenge? Bir de tarak?”</span></p>

    <p class="Normal para-style-override-5"><span class="char-style-override-8">“Evet, elbette var,” deyip yiyecekleri bir kenara koydum. Konsolun çekmecesinden küçük aynamla, kahverengi tarağımı aldım ve ona verdim.</span></p>

    <p class="Normal para-style-override-5"><span class="char-style-override-8">Ian’ın yüzü fazla parlaktı, yanakları sanki hem tıraş olmuş hem de kaşınmış gibi kızarmıştı. Normalde kalın telli, inatçı açık renkteki kahverengi saçları, şimdi bir çeşit yağ sayesinde geriye doğru taranmıştı. Perçemlerine de aynı yağı sürmüş olacak ki kirpi oku dimdik olmuşlardı.</span></p>

    <p class="Normal para-style-override-5"><span class="char-style-override-8">“Saçına ne yaptın, Ian?” Havayı kokladım ve irkildim.</span></p>

    <p class="Normal para-style-override-5"><span class="char-style-override-8">“Ayı yağı,” dedi, “ama biraz kötü kokuyordu, bu yüzden güzel koksun diye ona bir parça sabun karıştırdım.” Ian şüpheyle aynadan kendine baktı ve bu iş için yetersiz gibi görünen tarakla saçını yapmaya başladı.</span></p>

    <p class="Normal para-style-override-5"><span class="char-style-override-8">Ian temiz ceketiyle bir gömlek giymişti ve iş zamanı hiç görmediğim, boynuna taktığı temiz atkı fazlasıyla sıkı görünüyordu.</span></p>

    <p class="Normal para-style-override-5"><span class="char-style-override-8">“Çok hoş görünüyorsun Ian,” dedim yanağımın içini ısırarak. “Hmm… özel bir yere mi gideceksin?”</span></p>

    <p class="Normal para-style-override-5"><span class="char-style-override-8">“Şey, evet,” dedi Ian beceriksizce. “Yalnızca biriyle flört etme niyetindeyim. Düzgün görüneyim dedim.”</span></p>

    <p class="Normal para-style-override-5"><span class="char-style-override-8">Flört mü? Bu acelesini merak ettim. Ian kızlara ilgi duymasına rağmen - ki bölgede onun ilgisine karşılık verebilecek birkaç kız vardı - daha on yedi yaşındaydı. Elbette erkekler bu yaşta evleniyorlardı ve Ian’ın kendi toprağı, viski yapımında hissesi vardı ama duygularının bu kadar güçlü olduğunu düşünmemiştim.</span></p>

    <p class="Normal para-style-override-5"><span class="char-style-override-8">“Anlıyorum. Ee… bu genç hanım tanıdığım biri mi?”</span></p>

    <p class="Normal para-style-override-5"><span class="char-style-override-8">Ian çenesini kaşıyınca boynu kızarmaya başlamıştı. </span></p>

    <p class="Normal para-style-override-5"><span class="char-style-override-8">“Şey, evet. O… Brianna.” Gözlerime bakamıyordu ama kızarıklık yüzüne doğru yavaş yavaş yayılıyordu.</span></p>

    <p class="Normal para-style-override-5"><span class="char-style-override-8">Duyduklarıma inanamayarak, “Ne?” dedim ve öfkeyle ona baktım. </span></p>

    <p class="Normal para-style-override-5"><span class="char-style-override-8">Gözleri yere odaklıydı ama çenesi inatla dikti. “Brianna,” diye tekrarladı. “Ona evlilik teklifi etmeye geldim.”</span></p>

    <p class="Normal para-style-override-5"><span class="char-style-override-8">“Ian, ciddi değilsin, değil mi?”</span></p>

    <p class="Normal para-style-override-5"><span class="char-style-override-8">“Ciddiyim,” dedi uzun kare çenesini kararlı bir tavırla dikleştirerek. Pencereye bakıp yürümeye başladı. “Sence erken gelir mi?”</span></p>

    <p class="Normal para-style-override-5"><span class="char-style-override-8">Burnuma sabun ve ayı yağı kokusuyla karışık gergin ter kokusu geliyordu. Ian yumruklarını sıkmıştı ve eklemleri yanık tenine karşılık beyaz beyaz duruyordu.</span></p>

    <p class="Normal para-style-override-5"><span class="char-style-override-8">“Ian,” dedim öfke ve şefkatle karışık bir sesle, “Brianna’nın bebeği yüzünden mi bunu yapıyorsun?”</span></p>

    <p class="Normal para-style-override-5"><span class="char-style-override-8">Ian bana bakarken gözlerinin beyazı şaşkınlıktan parlıyordu. Ceketinin altındaki omuzlarını oynatıp başını olumlu anlamda salladı. “Evet, elbette,” dedi sorduğuma şaşırmışçasına.</span></p>

    <p class="Normal para-style-override-5"><span class="char-style-override-8">“O zaman ona âşık değilsin?” Cevabı biliyordum ama bunu anlamam gerekiyordu.</span></p>

    <p class="Normal para-style-override-5"><span class="char-style-override-8">“Şey… hayır,” diye yanıt verdi Ian, yeniden kızararak. “Fakat başka kimseye söz vermiş değilim. O sebepten her şey yolunda.”</span></p>

    <p class="Normal para-style-override-5"><span class="char-style-override-8">“Her şey yolunda değil. Ian bu davranışın çok çok cömert ama- ”</span></p>

    <p class="Normal para-style-override-5"><span class="char-style-override-8">“Ah, benim değil,” diye araya girdi, şaşkın görünüyordu. “Jamie Dayı bunu düşündü.”</span></p>

    <p class="Normal para-style-override-5"><span class="char-style-override-8">“O… ne?” Arkamdan yüksek öfkeli bir ses gelince hemen arkama döndüm. Brianna kapının eşiğinde durmuş öfkeyle Ian’a bakıyordu. Yumrukları iki yanda yavaşça odaya girdi. Ian da aynı yavaşlıkta gerileyip masaya çarptı.</span></p>

    <p class="Normal para-style-override-5"><span class="char-style-override-8">“Kuzen,” dedi Ian yağlı saçlarını hareket ettirircesine başıyla selam vererek. Ian saçını geri itti ama buklesi yeniden gözüne düştü. “Ben… ee… ben…” Brianna’ya bir bakış atıp hemen gözlerini kapadı.</span></p>

    <p class="Normal para-style-override-5"><span class="char-style-override-8">“Ben-buraya-sana-kutsal-evlilik-teklifini-yapmaya-geldim,” dedi bir nefeste ve sesli bir şekilde yutkundu. “Ben-”</span></p>

    <p class="Normal para-style-override-5"><span class="char-style-override-8">“Kes sesini!”</span></p>

    <p class="Normal para-style-override-5"><span class="char-style-override-8">Ian tam ağzını açmışken hemen kapattı. Patlamak üzere olan bir bombayı gözetlercesine dikkatle bir gözünü araladı.</span></p>

    <p class="Normal para-style-override-5"><span class="char-style-override-8">Bree öfkeyle bir Ian’a bir bana bakıyordu. Oda loş olmasına rağmen kızgın bakışlarını ve yanaklarında artan kızarıklığı görebiliyordum. Burnunun ucu kızarıktı, ya soğuk havadan ya da sinirden. Tam emin değildim.</span></p>

    <p class="Normal para-style-override-5"><span class="char-style-override-8">“Sen bunu biliyor muydun?” diye sordu bana.</span></p>

    <p class="Normal para-style-override-5"><span class="char-style-override-8">“Elbette, hayır! Tanrı aşkına Bree- ” Ben cümlemi tamamlayamadan Brianna arkasını dönüp bir hışımla kapıdan çıktı. Brianna ahıra giden yokuşu çıkarken eteklerinin çıkardığı hışırtıyı duyabiliyordum.</span></p>

    <p class="Normal para-style-override-5"><span class="char-style-override-8">Üzerimden önlüğümü çıkarıp hemen sandalyeye attım. “Onun peşinden gitsem iyi olacak.”</span></p>

    <p class="Normal para-style-override-5"><span class="char-style-override-8">“Ben de geliyorum,” dedi Ian. Onu durdurmadım çünkü desteğe ihtiyacım olabilirdi.</span></p>

    <p class="Normal para-style-override-5"><span class="char-style-override-8">Aceleyle dik yokuşu çıkmaya çalışırken, “Sence Brianna ne yapacak?” diye sordu Ian soluk soluğa.</span></p>

    <p class="Normal para-style-override-5"><span class="char-style-override-8">“Tanrı bilir,” dedim. “Ama bunu öğrenmekten korkuyorum.” Fraserlar’ın öfkelendiklerinde sergiledikleri o bakışa alışkındım. Ne Bree ne de Jamie çabuk sinirlenirlerdi ama bir sinirlendiler mi kendilerini tamamen kaybederlerdi.</span></p>

    <p class="Normal para-style-override-5"><span class="char-style-override-8">“Onun bana vurmadığına memnunum,” dedi Ian şükredercesine. “Bir an yapacağını sandım.” Acele etmeme rağmen Ian uzun bacaklarıyla bana yetişmişti. Yarı açık ahır kapısından seslerin yükseldiğini duyabiliyordum.</span></p>

    <p class="Normal para-style-override-5"><span class="char-style-override-8">“Sen ne hakla zavallı küçük Ian’a böyle bir şey yaptırıyorsun?” diyen Brianna’nın sesinde öfke hâkimdi. “Ben böyle zorbalık, böyle kibir duyma- ”</span></p>

    <p class="Normal para-style-override-5"><span class="char-style-override-8">“Zavallı küçük Ian mı?” dedi Ian hakarete uğramışçasına. “O ne yaptı- ”</span></p>

    <p class="Normal para-style-override-5"><span class="char-style-override-8">“Ah, zorba ben miyim?” Jamie’nin sesi hem sabırsız hem de hırçındı ama daha öfkeli değildi. Belki de asıl saldırıyı önlemek için tam zamanında gelmiştim. Ahır kapısına girdiğimde, onları yarı kurumuş samanların ortasında öfkeyle birbirlerine bakarken gördüm.</span></p>

    <p class="Normal para-style-override-5"><span class="char-style-override-8">“Daha iyisi var mı, söyler misin?” diye diretti. “Ben söyleyeyim kızım, Ian’ı düşünmeden önce elli millik alandaki bütün bekârları düşündüm. Seni ne kaba ne ayyaş bir adamla ne de deden yaşındaki bir adamla evlendirirdim.”</span></p>

    <p class="Normal para-style-override-5"><span class="char-style-override-8">Jamie bir elini saçlarının arasından geçirdi. Bu öfkelendiğine dair bir işaretti ama sakinleşmek için büyük çaba sarf ediyordu. Yatıştırıcı olmaya çalışarak sesini biraz alçalttı.</span></p>

    <p class="Normal para-style-override-5"><span class="char-style-override-8">“Hatta iyi ve huyu güzel bir delikanlı olduğu için Tammas McDonald’ı bile düşündüm ama kısa boyluydu. Papazın önünde yan yana hoş durmayız dersin diye istemedim. İnan bana Brianna, senin evlendiğini görmek için elimden gelenin en iyisini yaptım.”</span></p>

    <p class="Normal para-style-override-5"><span class="char-style-override-8">Bree hiç de sakin değildi. Yokuş çıktığı için dağılan saçları, intikamcı baş meleğin alevleri gibi yüzünü sarmıştı.</span></p>

    <p class="Normal para-style-override-5"><span class="char-style-override-8">“Peki benim evlenmek istediğimi de nereden çıkardın?”</span></p>

    <p class="Normal para-style-override-5"><span class="char-style-override-8">Jamie’nin ağzı açık kaldı. “Ne? Tek başına bebekle ne yapmayı düşünüyorsun?”</span></p>

    <p class="Normal para-style-override-5"><span class="char-style-override-8">“Her şeyi!” dedi Brianna ayağını yere vurarak.</span></p>

    <p class="Normal para-style-override-5"><span class="char-style-override-8">“Yanlışın var kızım,” diye tavsiye etti Jamie ve yerdeki beli almak için arkasını döndü. Sonra da başıyla kızın karnını işaret etti. “Çocuğun doğacak, bir isme ihtiyacı olacak. Zamanın gittikçe daralıyor.”</span></p>

    <p class="Normal para-style-override-5"><span class="char-style-override-8">Beli gübre yığınına batırıp aldı ve bekleyen el arabasına boşalttı, sonra yılların verdiği tecrübeyle aleti yeniden gübre yığınına batırdı.</span></p>

    <p class="Normal para-style-override-5"><span class="char-style-override-8">“Ian iyi huylu ve çok çalışkan bir delikanlı,” dedi, gözleri işindeydi. “Kendi arazisi de var. Zamanla benimkini de alacak ve bu- ”</span></p>

    <p class="Normal para-style-override-5"><span class="char-style-override-8">“Ben kimseyle evlenmeyeceğim!” Brianna bütün heybetiyle omuzlarını dikleştirip iki yanındaki yumruklarını sıkmıştı ve tavanda yaşayan yarasaları bile rahatsız etmeye yetecek yüksek bir sesle konuşmuştu. Küçük kara bir şekil, gölgelerden sıyrılıp dışarıya fırladı.</span></p>

    <p class="Normal para-style-override-5"><span class="char-style-override-8">“İyi, tercihi sen yap,” dedi Jamie kısaca. “Umarım seçiminle mutlu olursun!”</span></p>

    <p class="Normal para-style-override-5"><span class="char-style-override-8">Brianna dişlerini sıkarak, “Sen… beni… dinlemiyorsun!” dedi. “Ben seçimimi yaptım. Kimseyle… evlenmeyeceğim… dedim!” Aynı anda ayağını da yere vurdu.</span></p>

    <p class="Normal para-style-override-5"><span class="char-style-override-8">Jamie </span><span class="italik char-style-override-7">pat</span><span class="char-style-override-8"> diye beli yığına fırlatıp doğruldu ve çenesini ovalayarak gözlerini Brianna’ya dikti.</span></p>

    <p class="Normal para-style-override-5"><span class="char-style-override-8">“İyi, annenin düğünümüzden önceki gece de aynı şeyleri söylediğini hatırlıyorum. Son zamanlarda benimle zorla evlendirildiği için pişman olup olmadığını sormadım ama onun pişman olduğunu sanmıyorum. Belki gidip kendin sorabilirsin.”</span></p>

    <p class="Normal para-style-override-5"><span class="char-style-override-8">Brianna, “Bu aynı şey değil!” diye karşılık verdi.</span></p>

    <p class="Normal para-style-override-5"><span class="char-style-override-8">“Hayır, değil,” diye onaylayan Jamie sakinliğini koruyordu. Artık tepelerin ardında olan güneş, ahırı altın bir renge boğmuş, Jamie’nin kızarık tenine tırmanıyordu ama kızarıklık yine de belli oluyordu. Jamie hâlâ elinden geldiğince sakinliğini korumaya çalışıyordu.</span></p>

    <p class="Normal para-style-override-5"><span class="char-style-override-8">“Annen kendi hayatını ve benim hayatımı kurtarmak için benimle evlendi. Yaptığı şey çok cesur ve o kadar da cömertti. Bu ne hayat ne de ölüm kadar önemli ama ahlaksız veya bir piç olarak damgalanmak hakkında bir fikrin var mı?”</span></p>

    <p class="Normal para-style-override-5"><span class="char-style-override-8">Kızın biraz bocaladığını görünce Jamie, ona elini uzatıp kibarca konuşmaya başladı.</span></p>

    <p class="Normal para-style-override-5"><span class="char-style-override-8">“Bak kızım, bunu o masumun hatırına yapamaz mısın?” </span></p>

    <p class="Normal para-style-override-5"><span class="char-style-override-8">Brianna’nın yüz ifadesi yine sertleşti ve geriledi. “Hayır. Hayır yapamam!”</span></p>

    <p class="Normal para-style-override-5"><span class="char-style-override-8">Jamie elini indirdi. Tartışmalarının şiddeti azalmış olmasına rağmen, her ikisinin de kısık gözleri ve dik omuzlarından savaşa hazırlandıklarını anlayabiliyordum. “Frank Randall seni böyle mi yetiştirdi kızım? Neyin doğru neyin yanlış olduğuna önem vermemeni mi öğütledi?”</span></p>

    <p class="Normal para-style-override-5"><span class="char-style-override-8">Brianna adeta bir at gibi baştan aşağı ürperdi. “Babam her zaman benim için en doğrusunu yaptı! Böyle bir şeyi de asla önermezdi! Asla! O beni düşünürdü!”</span></p>

    <p class="Normal para-style-override-5"><span class="char-style-override-8">Bu noktada Jamie tamamen kendini kaybetti. “Ben düşünmüyor muyum? Ben senin için en doğrusunu yapmıyor muyum? Hatta senin- ”</span></p>

    <p class="Normal para-style-override-5"><span class="char-style-override-8">“Jamie-” Ona doğru döndüm ama gözlerindeki öfkeyi görünce Brianna’ya döndüm. “Bree, onun böyle demek istemediğini biliyorum. Anlamak zorundasın ki-”</span></p>

    <p class="Normal para-style-override-5"><span class="char-style-override-8">“Seni umursamaz, düşüncesiz, bencil!”</span></p>

    <p class="Normal para-style-override-5"><span class="char-style-override-8">“Duyarsız piç kurusu!”</span></p>

    <p class="Normal para-style-override-5"><span class="char-style-override-8">“Piç kurusu! Sen bana piç diyorsun ama günden güne şişen karnını düşünmüyorsun. Çocuğu parmaklarıyla gösterip iftira ataca-”</span></p>

    <p class="Normal para-style-override-5"><span class="char-style-override-8">“Hele biri benim çocuğumu parmakla göstersin o parmağı kırar boğazına tıkarım!”</span></p>

    <p class="Normal para-style-override-5"><span class="char-style-override-8">“Seni duyarsız çalı süpürgesi! Olaylar nasıl gelişir diye ufacık bir fikrin yok mu? Skandal yaratır, dışlanırsın! Halk yüzüne orospu diyecek!”</span></p>

    <p class="Normal para-style-override-5"><span class="char-style-override-8">“Desinler!”</span></p>

    <p class="Normal para-style-override-5"><span class="char-style-override-8">“Desinler mi? Sanırım benden de oturup onları dinlememi isteyeceksin?”</span></p>

    <p class="Normal para-style-override-5"><span class="char-style-override-8">“Beni savunmak sana düşmez!”</span></p>

    <p class="Normal para-style-override-5"><span class="char-style-override-8">Jamie öyle öfkeliydi ki yüzü yeni kireçlenmiş muslin gibi beyazdı. “Seni savunmak bana düşmez mi? Tanrı aşkına kadın, kime düşer peki?”</span></p>

    <p class="Normal para-style-override-5"><span class="char-style-override-8">Ian kolumdan tutup beni geri çekti.</span></p>

    <p class="Normal para-style-override-5"><span class="char-style-override-8">“Yenge şu an iki seçeneğin var,” diye mırıldandı kulağıma. “Ya bu ikisini bir kova soğuk suyla ıslatırsın ya da benimle gelip onları yalnız bırakırsın. Daha önce Jamie Dayı ile annemi kavga ederlerken görmüştüm. İnan bana, iki Fraser’ın arasında kalmak istemezsin. Babam, birkaç kez denedim ve her seferinde yaralandım, demişti.”</span></p>

    <p class="Normal para-style-override-5"><span class="char-style-override-8">Son bir kez duruma bir göz attım ve vazgeçtim. Ian haklıydı. Jamie ve Brianna burun burunaydılar, kızıl saçları havaya dikilmişti ve birbirlerine hırlayıp dönen kediler gibi gözleri kısıktı. Samanı ateşe versem umurlarında bile olmayacaktı.</span></p>

    <p class="Normal para-style-override-5"><span class="char-style-override-8">Dışarısı oldukça sessiz ve huzurlu görünüyordu. Bir kavak ağacında bir kuş şarkı söylüyordu ve doğudan esen rüzgâr, şelalenin belirsiz şırıltısını bize getiriyordu. Biz kapıya ulaştığımızda artık bağırışları duymuyorduk.</span></p>

    <p class="Normal para-style-override-5"><span class="char-style-override-8">“Endişelenme yenge,” dedi Ian rahatlatırcasına. “Eninde sonunda karınları acıkacak.”</span></p>

    <p class="Normal para-style-override-5"><span class="char-style-override-8"> </span></p>

    <p class="Normal para-style-override-4"><span class="char-style-override-8">***</span></p>

    <p class="Normal para-style-override-5"><span class="char-style-override-8">Nihayetinde vazgeçmeleri için onları aç bırakmaya gerek kalmadı. Jamie, birkaç dakika sonra tepeden aşağıya inip tek bir kelime bile etmeden atını alıp yularını taktı, sonra da atı mahmuzlayıp dörtnala Ferguslar’ın evine doğru sürmeye başladı. Ben onun gidişini izlerken Brianna adeta bir buhar makinesi gibi poflayarak ahırdan çıktı ve eve yöneldi.</span></p>

    <p class="Normal para-style-override-5"><span class="char-style-override-8">Beni kapıda görünce, “</span><span class="italik char-style-override-7">Nighean na galladh</span><span class="char-style-override-10"><a class="footnote-link" href="#footnote-7589-8" id="footnote-7589-8-backlink">8</a></span><span class="char-style-override-8"> ne demek?” diye diretti.</span></p>

    <p class="Normal para-style-override-5"><span class="dip char-style-override-13" xml:lang="en-US">8</span><span class="dip char-style-override-13"> (Gal.) Kaltağın kızı. (ç.n.)</span></p>

    <p class="Normal para-style-override-5"><span class="char-style-override-8"> </span></p>

    <p class="Normal para-style-override-5"><span class="char-style-override-8">“Bilmiyorum,” dedim. Aslında biliyordum ama söylememem daha iyi olacak diye düşündüm. “Onun bunu kastetmediğine eminim. Yani… o dediği artık her neyse.”</span></p>

    <p class="Normal para-style-override-5"><span class="char-style-override-8">“Hmm,” dedi ve sinirle eve girip birkaç dakika sonra kolunda yumurta sepetiyle göründü. Tek kelime etmeden kasırga gibi ses çıkararak çalıların arasına daldı. Birkaç kez derin derin nefes aldım ve Roger Wakefield’a lanet okuyarak akşam yemeğine girişmek üzere içeri girdim.</span></p>

    <p class="Normal para-style-override-5"><span class="char-style-override-8">En azından hareket etmek negatif enerjiyi dağıtmışa benziyordu. Çalıların arasında bir saatini geçiren Brianna, on altı yumurta ve daha sakin bir yüzle eve döndü. Saçlarında yapraklar ve çalılar vardı, ayakkabılarından anladığım kadarıyla ağaçları tekmelemişti.</span></p>

    <p class="Normal para-style-override-5"><span class="char-style-override-8">Jamie’nin ne yapmış olduğunu bilmiyordum, fakat o da terli ama sakin bir şekilde akşam yemeği vaktinde eve döndü. Birbirlerini görmezlikten geliyorlardı ama iki iri insanın yirmi ayak genişliğindeki kare bir kulübede bunu yapması oldukça zordu. Ian’a bir göz atınca gözlerini devirip büyük servis tabağını masaya taşımaya yardıma geldi.</span></p>

    <p class="Normal para-style-override-5"><span class="char-style-override-8">Yemekteki sohbet, ‘Tuzu verir misin?’ gibi ricalardan ibaretti. Daha sonrasında Brianna bulaşıkları yıkadı ve çıkrığın başına geçip pedalını sertçe çevirmeye başladı.</span></p>

    <p class="Normal para-style-override-5"><span class="char-style-override-8">Jamie ateş püsküren gözlerle ona baktı, sonra da başıyla dışarı gelmemi işaret etti. Bir dakika sonra onun yanına gittiğimde beni ayakyolunda bekliyordu. </span></p>

    <p class="Normal para-style-override-5"><span class="char-style-override-8">“Ne yapmam gerek?”</span></p>

    <p class="Normal para-style-override-5"><span class="char-style-override-8">“Özür dilemelisin.”</span></p>

    <p class="Normal para-style-override-5"><span class="char-style-override-8">“Özür mü?” Saçları diken diken olmuşa benziyordu ama bu muhtemelen rüzgârdan kaynaklanıyordu. “Ama ben yanlış bir şey yapmadım ki!”</span></p>

    <p class="Normal para-style-override-5"><span class="char-style-override-8">“İyi, ne fark eder?” dedim, çileden çıkmıştım artık. “Bana ne yapmam gerek dedin, ben de söyledim.”</span></p>

    <p class="Normal para-style-override-5"><span class="char-style-override-8">Jamie öfkeyle soluk alıp verdi, bir müddet tereddüt ettikten sonra döndü ve savaşa hazırlanırcasına omuzlarını dikleştirerek eve girdi. </span></p>

    <p class="Normal para-style-override-5"><span class="char-style-override-8">“Özür dilerim,” dedi Brianna’nın başına dikilerek.</span></p>

    <p class="Normal para-style-override-5"><span class="char-style-override-8">Brianna şaşkınlıktan az kalsın yünü düşürüyordu ama hemen tuttu.</span></p>

    <p class="Normal para-style-override-5"><span class="char-style-override-8">“Ah,” dedi, kızarmıştı. Ayağını pedaldan çekince büyük teker inleyip yavaşladı.</span></p>

    <p class="Normal para-style-override-5"><span class="char-style-override-8">“Hatalıydım,” dedi Jamie bana bir bakış atarak. Ben de cesaret verircesine başımı sallayınca boğazını temizleyip devam etti konuşmaya. “Ben yapmamalıy- ”</span></p>

    <p class="Normal para-style-override-5"><span class="char-style-override-8">“Sorun değil.” Brianna da konuşmak için hevesliydi. “Yalnızca yardım etmeye çalışıyordun.” Parmaklarının arasında yavaşlayan ipe baktı. “Ben de çok üzgünüm. Sana öyle bağırmamalıydım.”</span></p>

    <p class="Normal para-style-override-5"><span class="char-style-override-8">Jamie bir an gözlerini kapayıp iç çekti ve sonra açıp bir kaşını kaldırarak bana baktı. Ben de hafiften gülümseyerek havanda rezene tohumlarını ezme işine devam ettim.</span></p>

    <p class="Normal para-style-override-5"><span class="char-style-override-8">Jamie bir sandalye çekip Brianna’nın yanına oturunca Brianna da durması için tekere bir elini koyarak ondan yana döndü.</span></p>

    <p class="Normal para-style-override-5"><span class="char-style-override-8">“Ciddi olduğunuzu biliyorum,” dedi Brianna. “Sen ve Ian’ın. Fakat görmüyor musun, bab? Roger’ı beklemek zorundayım.”</span></p>

    <p class="Normal para-style-override-5"><span class="char-style-override-8">“Ya ona bir şey olduysa, ya bir kaza falan geçirdiyse…”</span></p>

    <p class="Normal para-style-override-5"><span class="char-style-override-8">“Ölmedi. Ölmediğini biliyorum.” Bunun gerçek olduğuna inanmak istercesine büyük bir şevkle konuşuyordu. “O geri gelecek. Geri geldiğinde benim Ian’la evlendiğimi görürse ne olacak?”</span></p>

    <p class="Normal para-style-override-5"><span class="char-style-override-8">Adını duyunca Ian başını kaldırdı. Ateşin yanında oturuyordu, Rollo da başını kucağına dayamıştı. Ian onu okşarken köpeğin sarı gözleri de zevkten kısılmıştı.</span></p>

    <p class="Normal para-style-override-5"><span class="char-style-override-8">Jamie sinirlendiğini gösterircesine elini saçlarının arasından geçirdi. “Bana bahsettiğin günden beri haber salıyorum etrafa. River Run’a ve diğer denizcilere söylemesi için Kaptan Freeman’e haber versin diye Ian’ı Cross Creek’e yolladım. Duncan’ı Cape Fear vadisine, kuzeye Edenton ve New Bern’e yolladım, Virginia’dan Charleston’a giden posta gemilerine haber bıraktırdım.”</span></p>

    <p class="Normal para-style-override-5"><span class="char-style-override-8">Anlayış istercesine yalvaran gözlerle bana bakıyordu Jamie. “Daha ne yapabilirim? Adam hiçbir yerde bulunmadı. Ufacık bir şans olduğunu düşünsem- ” Sustu ve dudağını ısırdı.</span></p>

    <p class="Normal para-style-override-5"><span class="char-style-override-8">Brianna gözlerini elindeki yüne dikti, hızlı ve sert hareketlerle onu dövmeye başladı. Makaranın kapağını açık bırakarak ayağa kalktı ve odanın karşısına geçip sırtı bize dönük şekilde masaya oturdu.</span></p>

    <p class="Normal para-style-override-5"><span class="char-style-override-8">Jamie usulca, “Üzgünüm kızım,” dedi ve adeta Brianna’nın ısırmasından korkarcasına elini dikkatle onun omzuna koydu.</span></p>

    <p class="Normal para-style-override-5"><span class="char-style-override-8">Brianna hafiften doğruldu ama çekilmedi. Bir müddet sonra uzandı ve onun elini tutup sıktı sonra da bıraktı.</span></p>

    <p class="Normal para-style-override-5"><span class="char-style-override-8">“Anlıyorum, teşekkürler bab.” Brianna, gözleri ateşte, yüzü durgun ama perişanlığını belli eder halde öylece oturuyordu. Ben de onun omuzlarını sıktım ama balmumu heykeli gibi öylece duruyordu - karşı koymuyor ama dokunulduğunun farkında değildi.</span></p>

    <p class="Normal para-style-override-5"><span class="char-style-override-8">Jamie kaşlarını çatarak bir müddet onu inceledi, sonra da bana bir göz attı. Karar vermişçesine aniden ayağa kalkıp raftan hokkasıyla mürekkep şişesini aldı ve masaya koydu.</span></p>

    <p class="Normal para-style-override-5"><span class="char-style-override-8">“Bir fikrim var. Bir ilan yazalım, ben de onu Wilmington’daki Gillette’e vereyim. İlan basıldıktan sonra Ian ve Lindsey’nin oğulları ilanları sahile, Charleston ve Jamestown’a dağıtsınlar. Wakefield’ı bilmeyen, adını duymayan olabilir ama görünüşünü çıkaracak biri olabilir.”</span></p>

    <p class="Normal para-style-override-5"><span class="char-style-override-8">Demir ve mazı tozundan yapılan mürekkebi, her zaman kullandığı sukabağından yapılma kabına boşaltıp üzerine sürahiden biraz su döktü, sonra da karıştırmak için tüy kalemini kullandı. Brianna’ya gülümseyip çekmeceden de bir kâğıt çıkardı.</span></p>

    <p class="Normal para-style-override-5"><span class="char-style-override-8">“Şimdi kızım, bu adamı tarif et bakalım.” </span></p>

    <p class="Normal para-style-override-5"><span class="char-style-override-8">Bu öneri, Brianna’nın yüzüne renk getirmişti. Doğrulduğunda ondan yayılan enerjiyi parmaklarımda hissedebiliyordum.</span></p>

    <p class="Normal para-style-override-5"><span class="char-style-override-8">“Uzun boylu. Neredeyse senin kadar uzun boylu, bab. Sen nasıl fark ediliyorsan o da hemen fark edilir. Siyah saçlı, parlak yeşil gözlü. Onunla tanıştığımızda dikkatini ilk çeken şey gözleriydi, değil mi anne?”</span></p>

    <p class="Normal para-style-override-5"><span class="char-style-override-8">Ian hafiften ürkmüş, köpeğini kaşımayı bırakmıştı.</span></p>

    <p class="Normal para-style-override-5"><span class="char-style-override-8">Brianna’nın yanına oturarak, “Evet,” dedim. “Ama yazılı ilandan daha iyisini de yapabiliriz. Brianna’nın çizimi çok iyidir,” dedim Jamie’ye. “Roger’ı çizebilir misin, Bree?”</span></p>

    <p class="Normal para-style-override-5"><span class="char-style-override-8">“Evet!” Bir hevesle tüy kaleme uzandı. “Yapabilirim, önceden onu çizmiştim.”</span></p>

    <p class="Normal para-style-override-5"><span class="char-style-override-8">Jamie kalemi ve kâğıdı ona verdiğinde kaşlarının arasında hafif bir çizgi oluşmuştu. </span></p>

    <p class="Normal para-style-override-5"><span class="char-style-override-8">“Sence bu mürekkep taslak basılabilir mi?” diye sordum.</span></p>

    <p class="Normal para-style-override-5"><span class="char-style-override-8">“Ah, evet. Öyle sanıyorum. Ahşap kalıp çıkarmak o kadar da zor değil, eğer hatlar belirgin olursa.” Düşünceli bir halde konuşuyordu, gözleri Brianna’nın önündeki kâğıttaydı.</span></p>

    <p class="Normal para-style-override-5"><span class="char-style-override-8">Ian, Rollo’nun başını kucağından itmiş, yanımıza gelmişti. Büyük bir merakla Bree’ye bakıyordu. </span></p>

    <p class="Normal para-style-override-5"><span class="char-style-override-8">Brianna alt dudağını ısırarak hızla resmi çiziyordu. Geniş bir alın, kalın telli siyah saçlar ve kara kaşlar. Brianna, pek uzun olmayan geniş bir burun, hassas bir ağız ve geniş bir çene çizdi. Kalın kirpikli gözler ve göz çukurları ise güçlü, çarpıcı bir yüz çıkarıyorlardı ortaya. Brianna düzgün bir kulak çizdikten sonra narin kafatası ve kısa, kalın dalgalı saçalar da ekledi.</span></p>

    <p class="Normal para-style-override-5"><span class="char-style-override-8">Ian küçük, huzursuz bir ses çıkarttı.</span></p>

    <p class="Normal para-style-override-5"><span class="char-style-override-8">“İyi misin Ian?” Ona baktım ama o masadaki resme değil tam karşısında oturan Jamie’ye bakıyordu. Yüzünde şaşkın bir ifade vardı.</span></p>

    <p class="Normal para-style-override-5"><span class="char-style-override-8">Başımı çevirdiğimde aynı ifadenin Jamie’de de hâkim olduğunu gördüm.</span></p>

    <p class="Normal para-style-override-5"><span class="char-style-override-8">“Ne haltlar dönüyor?”</span></p>

    <p class="Normal para-style-override-5"><span class="char-style-override-8">“Ah… hiçbir şey.” Zorla yutkunmuştu. Ağzının köşesi, sanki kontrol edemiyormuşçasına sürekli seğiriyordu.</span></p>

    <p class="Normal para-style-override-5"><span class="char-style-override-8">“Lanet olsun!” Panikleyerek masanın karşı tarafına eğilip bileğini tuttum ve nabzını saymaya başladım. “Jamie, ne oldu? Göğsüne ağrı mı saplandı? Kötü mü hissediyorsun?”</span></p>

    <p class="Normal para-style-override-5"><span class="char-style-override-8">“</span><span class="italik char-style-override-7">Evet</span><span class="char-style-override-8">.” Ian masaya doğru eğilmiş, her an kusacakmış gibi görünüyordu. “Kuzen, gerçekten bu… bu Roger Wakefield mı?”</span></p>

    <p class="Normal para-style-override-5"><span class="char-style-override-8">“Evet,” diyen Brianna, oldukça şaşkın görünüyordu. “Ian, iyi misin?”</span></p>

    <p class="Normal para-style-override-5"><span class="char-style-override-8">Ian yanıt vermedi, yalnızca onun yanına oturup başını ellerinin arasına aldı ve inledi.</span></p>

    <p class="Normal para-style-override-5"><span class="char-style-override-8">Jamie yavaşça bileğini elimden çekti. Ateşin yaydığı kırmızılıkta bile yüzünün renginin attığını görebiliyordum. Masadaki eli adeta destek arıyormuşçasına hokkaya sarılmıştı.</span></p>

    <p class="Normal para-style-override-5"><span class="char-style-override-8">“Bay Wakefield’ın… başka bir adı var mı?” dedi Brianna’ya dikkatle.</span></p>

    <p class="Normal para-style-override-5"><span class="char-style-override-8">Brianna ve ben aynı anda, “Evet,” dedik. Açıklamayı Brianna’ya bırakıp masadan kalktığım gibi kilerden bir şişe kanyak getirmeye gittim. Neler olduğunu bilmiyordum ama içimde kötü bir his vardı.</span></p>

    <p class="Normal para-style-override-5"><span class="char-style-override-8">“…evlatlık alınmış. MacKenzie onun kendi soyadı,” diyordu Brianna elimde şişeyle içeriye girdiğimde. Brianna kaşlarını çatarak bir babasına bir kuzenine bakıyordu. “Neden? Roger MacKenzie’yi duydunuz mu yoksa?”</span></p>

    <p class="Normal para-style-override-5"><span class="char-style-override-8">Jamie ve Ian şaşkınlıkla bakıştılar. Ian boğazını temizledi, Jamie de öyle.</span></p>

    <p class="Normal para-style-override-5"><span class="char-style-override-8">“Ne?” diye diretti Brianna, iyice masaya eğilmiş endişeyle onları süzüyordu. “Ne oldu? Onu gördünüz mü? Nerede?”</span></p>

    <p class="Normal para-style-override-5"><span class="char-style-override-8">Jamie’nin kelimeleri toparlamaya çalışırken çenesini sıktığını fark ettim. “Evet,” dedi dikkatle. “Gördük. Dağda.”</span></p>

    <p class="Normal para-style-override-5"><span class="char-style-override-8">“Ne… Burada mı? Bu dağda mı?” Brianna sırayı geri iterek ayağa fırladı. Panik ve heyecan adeta alevler gibi dans ediyordu yüzünde. “Nerede o? Ne oldu?”</span></p>

    <p class="Normal para-style-override-5"><span class="char-style-override-8">“Şey, senin kızlığını aldığını söyledi,” dedi Ian savunurcasına.</span></p>

    <p class="Normal para-style-override-5"><span class="char-style-override-8">“NE?” Brianna gözlerini öyle açmıştı ki gözbebeğinin etrafındaki beyazlar tamamen görünüyordu.</span></p>

    <p class="Normal para-style-override-5"><span class="char-style-override-8">“Şey, emin olmak için baban ona sordu, o da bunu kabul et- ”</span></p>

    <p class="Normal para-style-override-5"><span class="char-style-override-8">“Sen ne yaptın?” Brianna bu sefer Jamie’ye dönmüş, yumruklarını masaya koymuştu.</span></p>

    <p class="Normal para-style-override-5"><span class="char-style-override-8">“Şey, evet. Bu… bir hataydı,” diyen Jamie, son derece bezgin görünüyordu.</span></p>

    <p class="Normal para-style-override-5"><span class="char-style-override-8">“Öyle olduğunu iddia ediyorsun! Sen ne yaptığını sanıyorsun?” Brianna’nın yanaklarından kan çekilmişti ve gözlerindeki mavi kıvılcımlar bir kor kadar sıcaktı.</span></p>

    <p class="Normal para-style-override-5"><span class="char-style-override-8">Jamie derin bir nefes alıp gözlerini ona dikti ve çenesini dikleştirdi.</span></p>

    <p class="Normal para-style-override-5"><span class="char-style-override-8">“Şu küçük kız Lizzie, bana senin hamile olduğunu ve bebeğin babasının MacKenzie adındaki herif olduğunu söyledi.”</span></p>

    <p class="Normal para-style-override-5"><span class="char-style-override-8">Brianna ağzını açtı ama konuşamıyordu. Jamie gözlerini ondan ayırmıyordu.</span></p>

    <p class="Normal para-style-override-5"><span class="char-style-override-8">“Sen de bana ırzına geçildiğini söylemiştin, değil mi?”</span></p>

    <p class="Normal para-style-override-5"><span class="char-style-override-8">Adeta bir kukla bebek oynatılıyormuş gibi başını salladı Brianna.</span></p>

    <p class="Normal para-style-override-5"><span class="char-style-override-8">“MacKenzie seni sormaya geldiğinde Ian ve kız değirmendeydiler. Hemen beni çağırmaya geldiler. Ian ile ben de onunla açıklıkta karşılaştık.”</span></p>

    <p class="Normal para-style-override-5"><span class="char-style-override-8">Brianna boğuk bir sesle, “Ona ne yaptınız? Ne?” diye sordu.</span></p>

    <p class="Normal para-style-override-5"><span class="char-style-override-8">“Adil bir kavgaydı,” dedi Ian, hâlâ savunmadaydı. “Oracıkta onu vurmak istedim ama Jamie Dayı bu işi kendi elleriyle bitireceğini söyledi.”</span></p>

    <p class="Normal para-style-override-5"><span class="char-style-override-8">“Onu dövdün mü?”</span></p>

    <p class="Normal para-style-override-5"><span class="char-style-override-8">“Evet, dövdüm!” diye patladı Jamie sonunda. “Tanrı aşkına kadın, seni bu şekilde kullanan bir adama ne yapmamı bekliyordun? Öldürmek isteyen sendin, değil mi?”</span></p>

    <p class="Normal para-style-override-5"><span class="char-style-override-8">Ian yardımcı olmaya çalışarak, “Ayrıca, o da dayıma vurdu,” diyerek araya girdi. “Adil bir kavga olduğunu söylemiştim.”</span></p>

    <p class="Normal para-style-override-5"><span class="char-style-override-8">“Sessiz ol Ian, iyi bir çocuk ol,” dedim ve kupaya biraz içki koyup Jamie’nin önüne bıraktım.</span></p>

    <p class="Normal para-style-override-5"><span class="char-style-override-8">“Ama o yapmaz…” Brianna fitili tutuşan fişek gibi cızırdıyordu. Sonra tamamen ateş aldı ve yumruklarını masaya indirdi. “ONA NE YAPTIN?”</span></p>

    <p class="Normal para-style-override-5"><span class="char-style-override-8">Jamie gözlerini kırpmış, Ian irkilmişti. Birbirlerine tekin olmayan bakışlar atıyorlardı.</span></p>

    <p class="Normal para-style-override-5"><span class="char-style-override-8">Bir elimi Jamie’nin koluna koyup sıktım. Esas soruyu sorarken sesimin titremesine engel olamıyordum.</span></p>

    <p class="Normal para-style-override-5"><span class="char-style-override-8">“Jamie, onu öldürdün mü?”</span></p>

    <p class="Normal para-style-override-5"><span class="char-style-override-8">Jamie bana baktı ve ifadesi biraz rahatladı. “Ah… hayır. Onu Kızılderililer’e verdim.”</span></p>

    <p class="Normal para-style-override-5"><span class="char-style-override-8"> </span></p>

    <p class="Normal para-style-override-4"><span class="char-style-override-8">***</span></p>

    <p class="Normal para-style-override-5"><span class="char-style-override-8">“Bak kuzen, daha kötüsü de olabilirdi.” Ian yavaşça Brianna’nın sırtını sıvazladı. “Ne de olsa onu öldürmedik.”</span></p>

    <p class="Normal para-style-override-5"><span class="char-style-override-8">Brianna hafiften boğulur gibi bir ses çıkarıp başını dizlerinden kaldırdı. Yüzü, bir istiridye kabuğunun içi gibi beyaz ve nemliydi, saçları karmakarışıktı. Şu zamana kadar ne kusmuş ne de bayılmıştı ama her an ikisinden birini yapacakmış gibi görünüyordu.</span></p>

    <p class="Normal para-style-override-5"><span class="char-style-override-8">Ian endişeyle ona bakarken, “Niyetliydik de,” diye devam etti. “Tabancamı onun kulağına dayamıştım ama beynini patlatması gerekenin Jamie Dayı olduğunu düşündüm.”</span></p>

    <p class="Normal para-style-override-5"><span class="char-style-override-8">Brianna yeniden boğuluyormuş gibi ses çıkarınca hemen büyük servis tabağını önüne koydum.</span></p>

    <p class="Normal para-style-override-5"><span class="char-style-override-8">“Ian, o bunları şimdi duymasa daha iyi,” dedim kısık gözlerle ona bakarak.</span></p>

    <p class="Normal para-style-override-5"><span class="char-style-override-8">“Hayır, duymak istiyorum.” Brianna ellerini masanın kenarına koyarak doğruldu. “Hepsini öğrenmek zorundayım.” Boynu tutulmuş gibi başını yavaşça Jamie’den yana çevirdi.</span></p>

    <p class="Normal para-style-override-5"><span class="char-style-override-8">“Neden?” dedi. “NEDEN?”</span></p>

    <p class="Normal para-style-override-5"><span class="char-style-override-8">Jamie’nin de yüzü en az onun kadar beyazdı. Masadan kalkıp şöminenin yanına gitti, sanki lanet olası Roger MacKenzie Wakefield’a benzediği için resimden kaçmak istiyor gibiydi. Cevap vermekten ziyade başka bir şey yapmak ister gibiydi ama gözlerini ona dikti ve cevap verdi. “Onu öldürmek istiyordum. Ian’ı durdurdum çünkü o kalleşi vurmak, yaptığı şeye göre oldukça basit olacaktı.” Derin bir nefes aldı. Çalışma masasından destek alan elini sıktığını görebiliyordum.</span></p>

    <p class="Normal para-style-override-5"><span class="char-style-override-8">“Nasıl olacağını, ne yapmam gerektiğini düşünmeyi kesip onu Ian’a bıraktım ve oradan uzaklaştım.” Yutkundu ama gözlerini ondan ayırmadı.</span></p>

    <p class="Normal para-style-override-5"><span class="char-style-override-8">“Ormana girip biraz yürüdüm, sonra soluklanmak için ağaca yaslandım. En iyisi onun ayılmasını beklemekti ama onun sesine katlanabileceğimi sanmıyordum. Çünkü yeterince konuşmuştu ki zaten söyledikleri zihnimde dolanıp duruyordu.”</span></p>

    <p class="Normal para-style-override-5"><span class="char-style-override-8">“Ne? Sana ne söyledi?” Brianna’nın dudakları bile beyazlamıştı.</span></p>

    <p class="Normal para-style-override-5"><span class="char-style-override-8">Jamie’ninkiler de öyle.</span></p>

    <p class="Normal para-style-override-5"><span class="char-style-override-8">“Dedi ki… onu yatağına almışsın. Sen- ” Sustu ve dudağını ısırdı.</span></p>

    <p class="Normal para-style-override-5"><span class="char-style-override-8">Ian gözlerini Brianna’ya dikerek soğukkanlılıkla, “Senin onu istediğini söyledi. Sen ona kızlığını almasını söylemişsin,” dedi.</span></p>

    <p class="Normal para-style-override-5"><span class="char-style-override-8">Brianna titrek bir nefes aldı ve, “Evet,” dedi.</span></p>

    <p class="Normal para-style-override-5"><span class="char-style-override-8">İstem dışı Jamie’ye baktığımda onun gözlerini kapatıp dudağını ısırdığını gördüm.</span></p>

    <p class="Normal para-style-override-5"><span class="char-style-override-8">Ian şaşkınlıkla iç çekti ve Brianna şimşek hızıyla elini kaldırıp çocuğun yüzüne bir tokat indirdi. Ian dengesini kaybedip geriledi ve sıranın üzerine düşer gibi oldu. Masanın kenarına tutunarak ayağa kalkmaya çalıştı.</span></p>

    <p class="Normal para-style-override-5"><span class="char-style-override-8">“Nasıl?” diye bağırdı, yüzü acıdan buruşmuştu. “Böyle bir şeyi nasıl yaparsın? Dayıma senin böyle fahişelikler yapmayacağını söylemiştim. Ama doğruymuş.”</span></p>

    <p class="Normal para-style-override-5"><span class="char-style-override-8">Brianna adeta bir leopar gibi yerinden fırladı. Yanakları öfkeden kireç gibi beyazdı. “Ian, seni lanet olası ukala! Sen ne hakla bana fahişe diyorsun?”</span></p>

    <p class="Normal para-style-override-5"><span class="char-style-override-8">“Hak mı?” Ian bir türlü doğru kelimeyi bulamıyor, kekeliyordu. “Ben… sen… o- ”</span></p>

    <p class="Normal para-style-override-5"><span class="char-style-override-8">Ben araya giremeden Brianna çocuğun karnına sıkı bir yumruk indirdi. Şaşkınlıktan ağzı açık kalan Ian, yere çökmüştü.</span></p>

    <p class="Normal para-style-override-5"><span class="char-style-override-8">Öne atıldım ama Jamie benden daha hızlıydı, hemen Brianna’nın kolunu kavradı. Brianna ona vurma niyetiyle (ben öyle düşünüyordum) arkasını döndü ama sonra donakaldı. Bir şey söyleyecekmişçesine ağzını oynatıyor, öfke gözyaşları yanaklarından akıyordu.</span></p>

    <p class="Normal para-style-override-5"><span class="char-style-override-8">“Sakin ol,” dedi Jamie buz gibi bir sesle. Parmaklarını kızın etine batırdığını gördüğümde itiraz edercesine bir ses çıkardım ama o beni umursamamıştı. Bütün dikkati Brianna’daydı. </span></p>

    <p class="Normal para-style-override-5"><span class="char-style-override-8">“Buna inanmak istemedim. Onun kendini kurtarmak için böyle söylediğini tekrarlayıp durdum kendime. Bu doğru değildi. Ama doğruymuş- ” Onun canını yaktığını fark edince kolunu bıraktı.</span></p>

    <p class="Normal para-style-override-5"><span class="char-style-override-8">“Emin olmadan o adamın hayatını alamazdım,” dedi ve sustu, gözleri kızı inceliyordu. Pişmanlık ifadesini görebilmek için mi, diye merak ettim. Ya da vicdan azabı? Jamie her neye bakıyorsa tek bulabildiği öfkeydi. Brianna’nın yüzü de kendisininki gibiydi ve gözleri ateş saçıyordu.</span></p>

    <p class="Normal para-style-override-5"><span class="char-style-override-8">İfadesi değişen Jamie, arkasını döndü. “Buna pişman oldum,” dedi usulca. “O akşam eve gelip de seni gördüğüm zaman onu öldürmemiş olduğuma pişman oldum. Seni kollarıma aldım… ve kızımın namusundan şüphelendiğim için kendimden utandım.” Bakışlarını aşağıya çevirdiğinde dudağındaki ısırık izini görebildim. “Şimdi kalbim paramparça. Sadece namussuz olduğun için değil, bana yalan söylediğin için de.”</span></p>

    <p class="Normal para-style-override-5"><span class="char-style-override-8">“Sana yalan söylemek mi?” Brianna’nın sesi fısıltıdan ibaretti. “Sana yalan söylemek mi?”</span></p>

    <p class="Normal para-style-override-5"><span class="char-style-override-8">“Evet, bana yalan söyledin!” Jamie ani bir hareketle ona sırtını döndü. “Şehvetle bir adamı yatağına aldın, sonra da hamile olduğunu öğrenince tecavüze uğradım diye ağladın! Son anda bir adamın günahına girmekten kurtulduğumun farkında değil misin? Hem de bu günah senin yüzünden olacaktı!”</span></p>

    <p class="Normal para-style-override-5"><span class="char-style-override-8">Brianna konuşamayacak kadar öfkeliydi. Kelimelerin dilinin ucuna geldiğini fark edebiliyordum. Bu nedenle ikisi de bir şey demeden harekete geçtim.</span></p>

    <p class="Normal para-style-override-5"><span class="char-style-override-8">Hiç konuşmadan cebimi yokladım. Yüzüğü bulup çıkardım ve masaya attım. Ahşaba oranla parlak yüzük tıngırdayarak döndü ve sonra durdu. Ateş ışığında sarı sarı parlıyordu.</span></p>

    <p class="Normal para-style-override-5"><span class="italik char-style-override-7">F’den C’ye sevgilerle. Sonsuza dek</span><span class="char-style-override-8">.</span></p>

    <p class="Normal para-style-override-5"><span class="char-style-override-8">Jamie yüzüğe bakınca yüzünün rengi tamamen kaçtı. Brianna ise iç çekti.</span></p>

    <p class="Normal para-style-override-5"><span class="char-style-override-8">“Bu senin yüzüğün yenge,” diyen Ian şaşkındı. Gözlerine inanamıyormuşçasına yakından yüzüğe bakmaya başladı. “Senin altın yüzüğün. Bonnet’in nehirde senden aldığı yüzük.”</span></p>

    <p class="Normal para-style-override-5"><span class="char-style-override-8">“Evet,” dedim. Dizlerim tutmuyordu, bu nedenle masaya oturup onun varlığını inkâr etmek istercesine elimle yüzüğü kapattım. Jamie bileğimi tutup kaldırdı. Tehlikeli bir böceği inceleyen biri gibi yüzüğü dikkatle iki parmağının arasına aldı.</span></p>

    <p class="Normal para-style-override-5"><span class="char-style-override-8">“Bunu nereden buldun?” diye soran sesi, neredeyse sakindi. Bana bakınca gözlerindeki bakış beni korkuttu.</span></p>

    <p class="Normal para-style-override-5"><span class="char-style-override-8">“Ona ben getirdim.” Brianna’nın gözyaşları durmuş, hararetten buhar olup uçmuşlardı. Arkama geçti ve omuzlarımı tuttu. “Ona böyle bakmayı kes!”</span></p>

    <p class="Normal para-style-override-5"><span class="char-style-override-8">Jamie bakışlarını ona yöneltti ama Brianna hiç ürkmemiş, yalnızca beni daha sert tutmuştu.</span></p>

    <p class="Normal para-style-override-5"><span class="char-style-override-8">“Onu nereden aldın?” diye sordu yeniden. “Nereden?”</span></p>

    <p class="Normal para-style-override-5"><span class="char-style-override-8">“Ondan. Stephen Bonnet’tan.” Brianna’nın sesi titriyordu ama öfkeden, korkudan değil. “Bana… tecavüz… ettiği zaman.”</span></p>

    <p class="Normal para-style-override-5"><span class="char-style-override-8">Sanki bir bomba patlamış gibi Jamie’nin yüzü aniden buruştu. Huzursuzca inleyip ona elimi uzattım ama o bize sırtını dönüp odanın ortasında durdu.</span></p>

    <p class="Normal para-style-override-5"><span class="char-style-override-8">Brianna’nın doğrulduğunu hissederken, Ian’ın yavaşça, “Bonnet?” dediğini duydum. Büfedeki saatin sesini duyuyor, kapıdan gelen hava cereyanını hissediyordum. Bütün bu olup bitenlerin hayal meyal farkındaydım, gözlerim Jamie’deydi.</span></p>

    <p class="Normal para-style-override-5"><span class="char-style-override-8">Sırayı itip yavaşça ayağa kalktım. Jamie adeta yere kök salmışçasına duruyor, yumruklarını karnından vurulan, ölümü geciktirmeye çalışan bir adam gibi karnında tutuyordu.</span></p>

    <p class="Normal para-style-override-5"><span class="char-style-override-8">Bir şey yapmalı, bir şey söylemeliydim. Onlara yardım etmeli, göz kulak olmalıydım ama hiçbir şey yapamıyordum. Birine ihanet etmeden diğerine yardımcı olamazken, sonunda ikisine de ihanet etmiştim. </span></p>

    <p class="Normal para-style-override-5"><span class="char-style-override-8">Şimdi her ikisine de ulaşamıyordum. Tek yapabildiğim öylece durmak ve kalbimin, küçük çakıl taşlarına bölündüğünü hissetmekti.</span></p>

    <p class="Normal para-style-override-5"><span class="char-style-override-8">Bree yanımdan uzaklaşıp sessizce masayı dolandı ve Jamie’nin yanına gitti. Onun karşısına geçip gözlerini gözlerine dikti. Yüzü bir mermer gibi, azizlerinki gibi soğuktu.</span></p>

    <p class="Normal para-style-override-5"><span class="char-style-override-8">“Lanet olsun sana,” dedi usulca. “Seni gördüğüm güne lanet olsun, piç kurusu.”</span></p>

    <p class="Normal para-style-override-6"><span class="char-style-override-8"> </span></p>

    <div class="footnotes">
       <div class="footnote">
         <p class="Basic-Paragraph" xml:lang="en-US"><a class="footnote-anchor" href="#footnote-7589-8-backlink" id="footnote-7589-8">8</a><span class="char-style-override-1" xml:lang="tr-TR"> </span></p>
      </div>
    </div>
  </div>
</body>
</html>