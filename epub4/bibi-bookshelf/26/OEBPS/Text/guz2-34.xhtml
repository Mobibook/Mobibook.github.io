<html xmlns="http://www.w3.org/1999/xhtml">
<head>
  <title>guz2-34</title>
  <link href="../Styles/guz2.css" rel="stylesheet" type="text/css"/>
</head>

<body id="guz2" xml:lang="tr-TR">
  <div class="Basic-Text-Frame">
     <p class="baslik" id="toc_marker-28"><span class="bold">28<br/>Buruk Gülümseme</span></p>

    <p class="Normal para-style-override-5"><span class="char-style-override-8"> </span></p>

    <p class="Normal para-style-override-5"><span class="char-style-override-8">“İki Mızraklı kabul ediyor. Durum, kurul önünde konuşulup kabul edilir ama bunun hallolacağını düşünüyorum.” Jamie yorgunluktan biraz topallayarak çam ağacına yaslanıp oturdu. Bir haftadır köydeydik. Jamie son üç günün çoğu kısmını köyün reisiyle geçirmişti. Onu ya da Ian’ı nadiren görmüş, nazik fakat mesafeli davranan kadınlar bana eşlik etmişlerdi. Muskamı gözlerden uzak tutmaya dikkat ediyordum.</span></p>

    <p class="Normal para-style-override-5"><span class="char-style-override-8">“O zaman Roger burada mı?” diye sordum ve uzun zamandır benimle olan endişe düğümünün çözülmeye başladığını hissettim. “O gerçekten burada mı?” Bu zamana kadar Mohawklar, Roger’ın hayatta olduğunu veya buna benzer bir şeyi kabul etmeye yanaşmamışlardı.</span></p>

    <p class="Normal para-style-override-5"><span class="char-style-override-8">“Evet, öyle ama yaşlı ihtiyar, onu kaçırmaya çalışırım korkusuyla bunu kabul etmiyor. Ancak onun burada veya çok uzakta olmadığını düşünüyorum. Eğer kurul pazarlığı kabul ederse, üç gün içinde onu viskiyle takas eder, hemen yola koyuluruz.” Uzaktaki dağları kaplayan kara bulutlara bir göz attı. “Tanrım, umarım yağmur bulutudur, kar olmasın da.”</span></p>

    <p class="Normal para-style-override-5"><span class="char-style-override-8">“Kurulun kabul etmeme gibi olasılığı var mı sence?”</span></p>

    <p class="Normal para-style-override-5"><span class="char-style-override-8">Jamie derin bir nefes aldı ve bir elini saçlarının arasından geçirdi. Bağlamadığı saçları omuzlarına dökülüyordu. Görüşmenin zor geçtiği belliydi.</span></p>

    <p class="Normal para-style-override-5"><span class="char-style-override-8">“Evet, öyle bir olasılık var. Viskiyi istiyorlar ama çok dikkatliler. Bazı yaşlılar, likör halka zarar verir korkusuyla pazarlığa karşılar. Genç olanlar ise istekli. Orta yaşlılar ise evet kabul edelim diyorlar, eğer kullanmaya korkarsak satarız diyorlar.”</span></p>

    <p class="Normal para-style-override-5"><span class="char-style-override-8">“Sana bunların hepsini Wakatihsnore mu anlattı?” Şaşkındım. Reis, böyle bir tarafsızlık için oldukça soğuk ve vahşi bir müşteri gibi görünüyordu.</span></p>

    <p class="Normal para-style-override-5"><span class="char-style-override-8">“Hayır o değil, küçük Ian,” diyen Jamie hafiften gülümsedi. “Delikanlı iyi ajan diyebilirim. Köydeki her ocakta yemek yedi ve ondan hoşlanan bir kıza da düşkün. Anneler kurulunun ne düşündüğünü ona kız söylüyor.”</span></p>

    <p class="Normal para-style-override-5"><span class="char-style-override-8">Pelerinimi sıkıca omuzlarıma sardım. Köyün dışındaki kayalıklardaki yerimiz bize gizlilik sağlıyordu, fakat bunun bedelini rüzgâra maruz kalmakla ödüyorduk.</span></p>

    <p class="Normal para-style-override-5"><span class="char-style-override-8">“Peki Anneler Kurulu ne düşünüyor?” Evde geçirdiğimiz bir hafta bana, planlarda kadınların fikirlerinin önemli olduğunu göstermişti. Asıl kararları vermeseler bile onların beğenileri olmadan da hareket edilmiyordu.</span></p>

    <p class="Normal para-style-override-5"><span class="char-style-override-8">“Onlar viskiden ziyade rüşvet önermemi tercih ediyorlar ve hiçbiri de o adamdan vazgeçebileceklerinden emin değil. Çoğu kız ondan hoşlanıyor. Kabileye kabul edilip edilmemesi onların umurunda değil.” Jamie’nın dudakları hafiften seğirince endişeme rağmen kahkahayı bastım.</span></p>

    <p class="Normal para-style-override-5"><span class="char-style-override-8">“Roger yakışıklı çocuktur.”</span></p>

    <p class="Normal para-style-override-5"><span class="char-style-override-8">“Onu gördüm,” dedi Jamie kısa ve öz. “Çoğu erkek onun çirkin, kıllı bir piç olduğunu düşünüyor. Elbette benim de öyle.” Bir elini çenesinde gezdirirken dudağının bir köşesi istem dışı seğirdi. Kızılderililer’in yüz kıllarını sevmediğini bildiğinden her sabah tıraş olmaya özen gösteriyordu.</span></p>

    <p class="Normal para-style-override-5"><span class="char-style-override-8">“Hal böyle olunca durumlar değişiyor.”</span></p>

    <p class="Normal para-style-override-5"><span class="char-style-override-8">“Roger’ın görünüşü mü? Yoksa seninki mi?”</span></p>

    <p class="Normal para-style-override-5"><span class="char-style-override-8">“Gerçek şu ki birden fazla hanımefendi o piçi istiyor. Ian konuştuğu kızın teyzesinin, o herifi tutmanın sıkıntı yaratacağını düşündüğünü söyledi. Kadınlar arasında huzursuzluk çıkmasındansa bize geri vermenin daha iyi olacağını düşünüyormuş.”</span></p>

    <p class="Normal para-style-override-5"><span class="char-style-override-8">Soğuktan donmuş parmaklarımı dudaklarımda gezdirerek gülmemeye çalışıyordum. “Erkekler kurulu, kadınların Roger’la ilgilendiklerini biliyor mu?”</span></p>

    <p class="Normal para-style-override-5"><span class="char-style-override-8">“Bilmiyorum. Neden?”</span></p>

    <p class="Normal para-style-override-5"><span class="char-style-override-8">“Eğer bilirlerse sana onu bedavaya da verebilirler.”</span></p>

    <p class="Normal para-style-override-5"><span class="char-style-override-8">Jamie hafiften homurdandı, fakat isteksizce bana doğru bir kaşını kaldırdı. “Evet, belki. Ian’a söyleyeyim de bunu delikanlılarla bir konuşsun. Bundan zarar gelmez.”</span></p>

    <p class="Normal para-style-override-5"><span class="char-style-override-8">“Kadınların viski yerine başka bir şeyi önermeni istediklerini söyledin. Reise opal taştan bahsettin mi?”</span></p>

    <p class="Normal para-style-override-5"><span class="char-style-override-8">İlgiyle oturduğu yerde doğruldu. “Evet, bahsettim. Kesemden bir yılan çıkarsaydım bu kadar ürkmezlerdi. Hem heyecanlanıp kızdılar hem de korktular. Viskiden bahsetmesem beni döverlerdi sanırım.”</span></p>

    <p class="Normal para-style-override-5"><span class="char-style-override-8">Ceketin göğüs cebine uzanıp opali çıkardı ve avucuma bıraktı.</span></p>

    <p class="Normal para-style-override-5"><span class="char-style-override-8">“Bu sende dursa daha iyi olur Sassenach. Ancak kimseye gösterme.”</span></p>

    <p class="Normal para-style-override-5"><span class="char-style-override-8">“Ne tuhaf.” Taşa baktım, kıvrımlı oymaları parıldıyordu. “Bu onlara bir şey ifade ediyor.”</span></p>

    <p class="Normal para-style-override-5"><span class="char-style-override-8">“Ah, evet,” diye bana güvence verdi Jamie. “Ne olduğunu bilmiyorum ama her neyse ondan pek hoşlanmıyorlar. Savaş şefi onu nereden aldığımı öğrenmek istedi. Ben de onu bulduğumu söyledim. Bu biraz onların gerilemesini sağladı ama bu konuda kaynamaya yakın çaydanlık gibiler.”</span></p>

    <p class="Normal para-style-override-5"><span class="char-style-override-8">“Neden bunu almamı istiyorsun?” Ceketinin içinde ısınan taşın, elimde pürüzsüz ve rahatlatıcı olduğunu hissediyordum. İçgüdüsel olarak başparmağımla onu yuvarlamaya başladım.</span></p>

    <p class="Normal para-style-override-5"><span class="char-style-override-8">“Dediğim gibi taşı gördükleri zaman şaşırdılar ve sonra da öfkelendiler. Bir ya da iki tanesi beni dövmeye kalktı ama geri çekildiler. Taş elimdeyken onları gözlemledim biraz ve onların taştan korktuklarını anladım. Taşı tutarken bana dokunmayacaklardı.”</span></p>

    <p class="Normal para-style-override-5"><span class="char-style-override-8">Uzanıp taşı tuttuğum avucumu kapattı. “Taşı yanında tut. Eğer bir tehlike olursa dışarı çıkar.”</span></p>

    <p class="Normal para-style-override-5"><span class="char-style-override-8">Taşı geri vermeye çalışarak, “Sen muhtemelen benden daha fazla tehlikedesin,” diye itiraz ettim.</span></p>

    <p class="Normal para-style-override-5"><span class="char-style-override-8">Jamie başını iki yana sallarken saçları rüzgârda havalanmıştı. “Hayır, viskiyi bildikleri için değilim. Onun nerede olduğunu duyana kadar bana zarar vermeyeceklerdir.”</span></p>

    <p class="Normal para-style-override-5"><span class="char-style-override-8">“Peki ben niye tehlikedeyim?” Bu düşünce rahatsız ediciydi; kadınlar dikkatliydiler ama düşmanca davranmıyorlardı ve köyün erkekleri de beni pek umursamıyorlardı.</span></p>

    <p class="Normal para-style-override-5"><span class="char-style-override-8">Jamie kaşlarını çatıp aşağıdaki köye doğru baktı. Buradan çit ve ötedeki görünmeyen evlerin bacalarından çıkan duman izi haricinde köyün çok azı görünüyordu.</span></p>

    <p class="Normal para-style-override-5"><span class="char-style-override-8">“Bilmiyorum Sassenach. Yalnızca ben bir avcıyım ve avlandım. Kötü bir şey yaklaştığında kuşların susup ormanın nasıl sessizleştiğini bilir misin?”</span></p>

    <p class="Normal para-style-override-5"><span class="char-style-override-8">Köyü işaret etti. Gözleri, adeta bir şekil çıkacakmış gibi yükselen dumandaydı.</span></p>

    <p class="Normal para-style-override-5"><span class="char-style-override-8">“Orada bir sessizlik var. Göremediğim bir şey oluyor. Bizimle ilgili mi bilmiyorum ama… huzursuzum işte,” dedi birden. “Ve böyle bir hissi göz ardı edemeyecek kadar uzun yaşadım.”</span></p>

    <p class="Normal para-style-override-5"><span class="char-style-override-8"> </span></p>

    <p class="Normal para-style-override-4"><span class="char-style-override-8">***</span></p>

    <p class="Normal para-style-override-5"><span class="char-style-override-8">Kısa süreliğine bize katılan Ian da bu düşünceyi destekliyordu.</span></p>

    <p class="Normal para-style-override-5"><span class="char-style-override-8">“Evet, suyun altındaki balık ağını tutmak gibi,” dedi kaşlarını çatarak. “Ağın ellerinin arasında kıvrıldığını hissedersin ve orada balık olduğunu bilirsin ama nerede olduğunu göremezsin.” Koyu kahve saçları rüzgârda dalgalanıyordu. Her zamanki gibi yarı örgülü saçları uçlarından biraz çözülmüştü. Dalgın bir halde bir saç tutamını kulağının arkasına attı.</span></p>

    <p class="Normal para-style-override-5"><span class="char-style-override-8">“Halkın arasında bir şey oluyor. Sanırım bir anlaşmazlık var. Ve bu şey dün gece kurul evinde de oldu. Bunu sorduğumda Emily cevap vermedi. Sadece gözlerini kaçırıp bizimle alakası olmadığını söyledi. Ama ben bir şekilde bizimle alakalı olduğunu düşünüyorum.”</span></p>

    <p class="Normal para-style-override-5"><span class="char-style-override-8">“Emily?” Jamie bir kaşını kaldırınca Ian sırıttı.</span></p>

    <p class="Normal para-style-override-5"><span class="char-style-override-8">“Ben kısaca ona böyle diyorum,” dedi. “Gerçek adı Wakyo’teyehsnonhsa, anlamı Hünerli Eller. Küçük Emily oymacılıkta oldukça iyi. Benim için yaptığına bakın.” Kesesine uzandı ve gururla beyaz sabuntaşından yapılan küçük susamurunu gösterdi. Hayvan tetikte, başı yukarıdaydı ve yaramazlığa hazırdı. Bu benim gülmemi sağladı.</span></p>

    <p class="Normal para-style-override-5"><span class="char-style-override-8">“Çok hoş.” Jamie büyük bir beğeniyle oyma işi inceliyor, kıvrımları okşuyordu. “Bu kız senden çok hoşlanıyor, Ian.”</span></p>

    <p class="Normal para-style-override-5"><span class="char-style-override-8">“Evet, ben de dayı.” Ian çok sakindi ama zayıf yanakları, soğuk rüzgâra rağmen fazla kırmızıydı. Öksürdü ve yavaş yavaş konuyu değiştirdi.</span></p>

    <p class="Normal para-style-override-5"><span class="char-style-override-8">“Eğer viskiden tattırırsan kurulun bize iyilik yapacağını düşündüğünü söyledi bana, Jamie Dayı. Eğer sana da uyarsa bir fıçıyı götüreyim ve bu akşam bir görüşme ayarlayalım. Emily bunu halleder.”</span></p>

    <p class="Normal para-style-override-5"><span class="char-style-override-8">Jamie kaşlarını kaldırdı ama bir müddet sonra başıyla onu onayladı. “Senin kararına güveniyorum, Ian. Görüşme kurul evinde mi?” </span></p>

    <p class="Normal para-style-override-5"><span class="char-style-override-8">Ian başını iki yana salladı. “Hayır. Emily, teyzesinin evinde olmasının daha iyi olacağını söyledi. Yaşlı Tewaktenyonh, yani Güzel Kadın.”</span></p>

    <p class="Normal para-style-override-5"><span class="char-style-override-8">“Ne?” dedim şaşkınlıkla.</span></p>

    <p class="Normal para-style-override-5"><span class="char-style-override-8">Burnunu koluna silerek, “Güzel Kadın,” diye açıklamaya başladı, “kölelere ne yapılması gerektiğine karar verme gücüne sahip köydeki kadınlardan biri. Görünüşü nasıl olursa olsun ona Güzel Kadın diyorlar. Görüyorsunuz ya, eğer iyi bir teklifte bulunursak Tewaktenyonh pazarlığı kabul edecektir.”</span></p>

    <p class="Normal para-style-override-5"><span class="char-style-override-8">Jamie, “Evet, tamam. Hemen git. Fıçıyı kendin götürebilir misin?” dedi.</span></p>

    <p class="Normal para-style-override-5"><span class="char-style-override-8">Ian onu başıyla onaylayıp gitmeye hazırlandı.</span></p>

    <p class="Normal para-style-override-5"><span class="char-style-override-8">“Bekle bir dakika Ian,” dedim ve bana döndüğünde opali ona verdim. “Emily’ye bununla ilgili bir şey bilip bilmediğini sorar mısın?”</span></p>

    <p class="Normal para-style-override-5"><span class="char-style-override-8">“Peki, Claire Yenge, sorarım. Rollo!” Bir ıslık çaldı ve bir kayanın altını şüpheyle koklayan Rollo, hemen oradan ayrılıp sahibinin peşine düştü. Jamie hafifçe kaşlarını çatarak onların gidişini izledi.</span></p>

    <p class="Normal para-style-override-5"><span class="char-style-override-8">“Ian’ın geceleri nerede kaldığını biliyor musun, Sassenach?”</span></p>

    <p class="Normal para-style-override-5"><span class="char-style-override-8">“Eğer hangi evde kaldığını soruyorsan, evet. Ancak kiminle yattığını soruyorsun, hayır. Fakat tahmin edebiliyorum.”</span></p>

    <p class="Normal para-style-override-5"><span class="char-style-override-8">Gerindi ve saçlarını geriye savurdu. “Gel, Sassenach. Seni köye geri götüreyim.”</span></p>

    <p class="Normal para-style-override-4"><span class="char-style-override-8">***</span></p>

    <p class="Normal para-style-override-5"><span class="char-style-override-8">Ian’ın bahsettiği görüşme karanlık çöktükten sonraydı. Davetlilerin çoğu, zamanında Tewaktenyonh’un evine gelip reise saygılarını sunan kurulun daimi üyeleri ve ana şöminenin önünde Jamie ve Ian’ın yanlarında bulunan İki Mızraklı’ydı. Ian’ın Emily’si olduğunu düşündüğüm küçük güzel bir kız, viski fıçısının yanında hemen Ian’ın arkasında oturuyordu.</span></p>

    <p class="Normal para-style-override-5"><span class="char-style-override-8">Emily haricindeki kadınlar viskiyi tatmaya yanaşmıyorlardı. Ben de izlemeye gelmiştim, küçük bir ocağın önüne oturmuştum. Soğanları bağlayan iki kadına yardım edip Tuscarora, İngilizce ve Fransızca karışımı sohbet ederken bir yandan da göz ucuyla görüşmeyi izliyordum. </span></p>

    <p class="Normal para-style-override-5"><span class="char-style-override-8">Ocağının önünde oturduğum kadın, bana bir kap alaçam birası ve biraz da mısır unu lapası gibi bir şey ikram etti. Olabildiğince içtenlikle bunu kabul ettim ama midem, yiyormuşum gibi yapmaktan daha fazlasını kabul edemeyecek kadar düğüm düğümdü.</span></p>

    <p class="Normal para-style-override-5"><span class="char-style-override-8">Birçok şey bu doğaçlama partiye bağlıydı. Roger burada, köyde bir yerdeydi. Bunu biliyordum. Yaşıyordu; yalnızca iyi olmasını - en azından seyahat edecek kadar iyi olmasını umuyordum. Evin uzak köşesine, ana ocağın olduğu kısma baktım. Tewaktenyonh’un beyazlar düşmüş saçlarından fazlasını göremiyordum. Bu manzara karşısında tuhaf bir şekilde ürperdim ve gömleğimin altında sakladığım Nayawenne’nin muskasına dokundum.</span></p>

    <p class="Normal para-style-override-5"><span class="char-style-override-8">Misafirler toplanıp ocağın etrafında kabaca bir halka oluşturduğunda, açılmış viski fıçısı halkanın ortasına getirildi. Bir kızın ortaya çıkıp fıçının yanına gelmesi ve elindeki kabı buna daldırması beni şaşırttı.</span></p>

    <p class="Normal para-style-override-5"><span class="char-style-override-8">İki Mızraklı’nın söylediği birkaç şeyden sonra, kızın viski dolu kabı çıkarmasıyla cümbüş başladı. Kız viskiyi kaplara koymak yerine, kendi kabından büyük bir yudum aldı ve halkayı oluşturan erkeklerin kaplarına sırasıyla tükürdü. Jamie’ye baktım, o ilk başta çekildi ama sonra bunu nazikçe kabul edip tereddütsüz içti.</span></p>

    <p class="Normal para-style-override-5"><span class="char-style-override-8">Kızın ağzından ne kadar viski tükürdüğünü merak ediyordum. Bu, kabızlık çeken bir budala gibi yüzü olan suskun yaşlı piç kurusu İki Mızraklı’yı biraz yağlar diye düşünüyordum. Partinin iyi gittiği sırada bana eşlik eden kadınlardan birinin çocuğunu gelişiyle dikkatim dağıldı. Çocuk sessizce gelip annesinin yanına oturdu ve ona yaslandı. Kadın hemen ona bakıp elindeki soğanları bıraktı ve endişeyle bağırarak ayağa fırladı.</span></p>

    <p class="Normal para-style-override-5"><span class="char-style-override-8">Ateşin ışığı çocuğu aydınlatınca onun oturuş şeklini görebildim. Soğan sepetini bir kenara iterek hemen dizlerimin üzerine yükseldim. Öne doğru eğilip çocuğu diğer kolundan tuttum ve çocuğu benden yana çevirdim. Çocuğun sol kolu hafiften yerinden çıkmıştı; çocuk terliyor, acıdan dudaklarını birbirine bastırıyordu.</span></p>

    <p class="Normal para-style-override-5"><span class="char-style-override-8">Tereddütle kaşlarını çatarak bana bakan annesine bunu işaret ettim. Çocuk hafiften inleyince annesini hemen çocuğu çekip sıkıca ona sarıldı. Ani bir hareketle gömleğimin altındaki Nayawenne’nin muskasını çıkardım. Kadın bunun kime ait olduğunu bilmiyordu, fakat ne olduğunu biliyordu. Küçük deri keseyi görünce gözleri iri iri açıldı.</span></p>

    <p class="Normal para-style-override-5"><span class="char-style-override-8">Çocuk da daha fazla ses çıkarmadı ama ateş ışığında kılsız göğsünden inen ter damlacıklarını görebiliyordum. Keseyi bağlayan ipi çözüp mavi renkteki kaba taşı çıkardım. </span><span class="italik char-style-override-7">Pierre sans peur</span><span class="char-style-override-8">, demişti Gabrielle buna. Korkuyu yenme taşı. Çocuğun sağlam elini tuttum ve taşı avucuna koyup avucunu kapattım.</span></p>

    <p class="Normal para-style-override-5"><span class="char-style-override-8">“</span><span class="italik char-style-override-7">Je suis une sorciére</span><span class="char-style-override-8">,</span><span class="char-style-override-10"><a class="footnote-link" href="#footnote-7589-11" id="footnote-7589-11-backlink">11</a></span><span class="char-style-override-8">” dedim usulca. “</span><span class="italik char-style-override-7">C’est médecine, la</span><span class="char-style-override-8">.</span><span class="char-style-override-10"><a class="footnote-link" href="#footnote-7589-12" id="footnote-7589-12-backlink">12</a></span><span class="char-style-override-8">” Güven bana, diye geçiriyordum içimden. Korkma. Çocuğa gülümsedim. </span></p>

    <p class="Basic-Paragraph para-style-override-7" xml:lang="en-US"><span class="dip char-style-override-11">11 </span><span class="dip char-style-override-11" xml:lang="tr-TR">(Fr.) Ben bir büyücüyüm. (ç.n.)</span></p>

    <p class="Basic-Paragraph para-style-override-7" xml:lang="en-US"><span class="dip char-style-override-11">12 </span><span class="dip char-style-override-11" xml:lang="tr-TR">(Fr.) Bu da şifa için. (ç.n.)</span><span class="char-style-override-12"/></p>

    <p class="Normal para-style-override-5"><span class="char-style-override-8"> </span></p>

    <p class="Normal para-style-override-5"><span class="char-style-override-8">Çocuk irileşmiş gözleriyle dik dik bana bakıyordu. Ocağın başındaki iki kadın bakıştılar, sonra biri yaşlı kadının oturduğu uzaktaki ocağa baktı.</span></p>

    <p class="Normal para-style-override-5"><span class="char-style-override-8">Görüşmede sesler yükseliyordu; biri hikâye anlatıyordu. Bunu sesin alçalıp yükselmesinden anlayabiliyordum. Bu ses tonunu, Kuzey İskoçyalıların hikâye veya efsanelerini Gaelce anlattıklarında duymuştum. Birbirlerine benziyorlardı.</span></p>

    <p class="Normal para-style-override-5"><span class="char-style-override-8">Çocuğun annesi başıyla onayladı. Kız kardeşi hemen uzun evin diğer tarafına koştu. Dönüp o tarafa bakmadım ama kız diğer ocakların yanından geçerken arkamda bir hareketlenmenin olduğunu hissedebiliyordum. Bütün başlar dönmüş, bize doğru bakıyorlardı. Gülümseyerek gözlerimi çocuğun yüzüne diktim, elini sıkıca tutuyordum.</span></p>

    <p class="Normal para-style-override-5"><span class="char-style-override-8">Kız kardeşinin ayak sesleri arkamdan geldi usulca. Çocuğun annesi gönülsüzce çocuğu bana bıraktı. İzin alınmıştı.</span></p>

    <p class="Normal para-style-override-5"><span class="char-style-override-8">Eklemi yerine oturtmak oldukça basitti. Çocuk küçüktü ve incinme de azdı. Elimin altındaki kemikleri hafifti. Eklemde hasarı incelerken çocuğa gülümsüyordum. Sonra çabucak kolu eğip dirseği döndürdüm ve kolu yukarıya çektim. İşte olmuştu.</span></p>

    <p class="Normal para-style-override-5"><span class="char-style-override-8">Çocuk çok şaşkın görünüyordu. Tatmin edici bir operasyondu, çünkü acısı neredeyse geçmişti. Çocuk omzunu hissedince bana utangaç bir şekilde gülümsedi. Yavaşça avucunu açtı ve taşı bana verdi.</span></p>

    <p class="Normal para-style-override-5"><span class="char-style-override-8">Bu olayla bir müddet dikkatler bana yöneldi. Kadınlar etrafımıza toplanıp çocuğa dokunuyor ve onu inceliyorlardı. Bir yandan da koyu safir rengindeki taşa bakmaları için arkadaşlarını çağırıyorlardı. Tekrar evin diğer tarafındaki viski partisine baktığımda cümbüşün ilerlemiş olduğunu gördüm. Ian detone bir şekilde Gaelce şarkı söylüyor, arada yüksek sesle </span><span class="italik char-style-override-7">Haihai!</span><span class="char-style-override-8"> diyen birkaç kişi de ona eşlik ediyordu. Bunu Nayawenne’nin halkında da duymuştum.</span></p>

    <p class="Normal para-style-override-5"><span class="char-style-override-8">Sanki düşüncelerim kadını çağırmış gibi bana bakıldığını hissettim ve arkama döndüğümde, evin diğer ucundaki ocakta oturan Tewaktenyonh’un dikkatle beni izliyor olduğunu gördüm. Gözlerine baktım ve başımla ona selam verdim. Kendi ocağında oturan genç bir kıza bir şeyler söyledi ve kız hemen ayağa fırlayıp bir çift oynayan çocuğun etrafından dikkatle dolanarak yanıma geldi.</span></p>

    <p class="Normal para-style-override-5"><span class="char-style-override-8">“Büyükannem onun yanına gelmenizi istedi.” Genç kadın yanıma çömelmiş, İngilizce konuşmuştu. Bunu duyduğuma şaşırmakla beraber hayrete düşmemiştim. Onakara haklıydı, bazı Mohawklar İngilizce biliyordu. Ancak gerekli olmadığı sürece bunu tercih etmiyor, kendi dillerini konuşuyorlardı.</span></p>

    <p class="Normal para-style-override-5"><span class="char-style-override-8">Ayağa kalktım ve Güzel Kadın’ın neye ihtiyacı olduğunu merak ederek Tewaktenyonh’un ocağının yanına gittim. </span></p>

    <p class="Normal para-style-override-5"><span class="char-style-override-8">Yaşlı kadın bana selam verip oturmamı işaret etti ve gözlerini benden ayırmayan kıza bir şeyler söyledi.</span></p>

    <p class="Normal para-style-override-5"><span class="char-style-override-8">“Büyükannem eğer mümkünse şifa için kullandığınız o taşı görmek istiyor.”</span></p>

    <p class="Normal para-style-override-5"><span class="char-style-override-8">“Elbette.” Safiri çıkarırken yaşlı kadının dikkatle muskamı incelediğini görebiliyordum. Nayawenne’nin ağaçkakan tüylerine ben de iki şey katmıştım; bir karganın siyah tüyünü.</span></p>

    <p class="Normal para-style-override-5"><span class="char-style-override-8">“Siz Ayı Öldüren’in eşi misiniz?”</span></p>

    <p class="Normal para-style-override-5"><span class="char-style-override-8">“Evet. Tuscaroralar bana Ak Kuzgun diyorlar,” dedim ve kız bunu duyunca irkildi. Bunu hemen büyükannesine tercüme etti. Yaşlı kadının gözleri iri iri açıldı ve dehşetle bana baktı. Duyduğunun hayırlı bir isim olmadığı ortadaydı. Dişlerimi göstermeden ona gülümsedim. Kızılderililer gülerken çoğunlukla dişlerini gösterirlerdi.</span></p>

    <p class="Normal para-style-override-5"><span class="char-style-override-8">Yaşlı kadın yavaşça taşı bana geri verdi. Beni dikkatle inceledi ve gözlerini benden ayırmadan torununa bir şeyler söyledi.</span></p>

    <p class="Normal para-style-override-5"><span class="char-style-override-8">“Büyükannem erkeğinizin de parlak bir taş taşıdığını duymuş,” diye tercüme etti kız. “Bu taştan bahsedildiğini çok duymuş. Bu nasıl bir taş ve onu nereden aldınız?”</span></p>

    <p class="Normal para-style-override-5"><span class="char-style-override-8">“İsterse görebilir.” Belimdeki keseye uzanıp taşı çıkarttığımda kızın gözleri şaşkınlıkla açılmıştı. Opali yaşlı kadına uzattım. Kadın eğildi ve dikkatle inceledi ama onu benden almaya yeltenmedi.</span></p>

    <p class="Normal para-style-override-5"><span class="char-style-override-8">Tewaktenyonh’un kolları kahverengi ve tüysüzdü, yıpranmış bir Hint ağacı gibi kırış kırıştı. Olmayan tüy yerlerinin diken diken olduğunu görebiliyordum. Bu taşı görmüş, diye geçirdim içimden. Ya da en azından onun ne olduğunu biliyor. </span></p>

    <p class="Normal para-style-override-5"><span class="char-style-override-8">Tercümanın sözlerine ihtiyacım yoktu. Kadın gözlerini gözlerime dikince soruyu duyar gibi oldum, yalnızca kelimeleri tuhaftı.</span></p>

    <p class="Normal para-style-override-5"><span class="char-style-override-8">“Bu sana nasıl ulaştı?” dedi ve kız da bunu tekrarladı.</span></p>

    <p class="Normal para-style-override-5"><span class="char-style-override-8">Avucumu açık tutuyordum. Opal taş elime rahatlıkla uyuyor, ağırlığı rengiyle çelişiyordu ve adeta bir sabun köpüğü gibi parlıyordu.</span></p>

    <p class="Normal para-style-override-5"><span class="char-style-override-8">“Bir rüyayla bana geldi,” dedim sonunda, başka türlü nasıl açıklayacağımı bilmiyordum.</span></p>

    <p class="Normal para-style-override-5"><span class="char-style-override-8">Yaşlı kadın bir iç çekti. Gözlerindeki korku tam olarak geçmemişti ama şimdi başka bir şey de vardı, belki merak? Bir şeyler söyledi ve ocakta oturan bir kadın ayağa kalkıp yatağın altındaki sepeti karıştırdı. Geri geldiğinde yaşlı kadına bir şey verdi.</span></p>

    <p class="Normal para-style-override-5"><span class="char-style-override-8">Yaşlı kadın, yaşından ötürü çatlak ama güçlü bir sesle usulca şarkı söylemeye başladı. Ellerini ateşin üzerinde ovuşturdu ve küçük kahverengi parçalar adeta bir yağmur gibi ateşin üzerine yağmaya başladı. Sonra tütün kokusuyla yoğun bir duman yükseldi.</span></p>

    <p class="Normal para-style-override-5"><span class="char-style-override-8">Sessiz bir geceydi. Erkeklerin içki içtiği ocaktan gelen inişli çıkışlı kahkaha seslerini duyabiliyordum. Jamie konuşurken kullandığı tuhaf kelimeleri de seçebiliyordum - Fransızca konuşuyordu. Acaba Roger da bunları duyabilecek kadar yakında mıydı?</span></p>

    <p class="Normal para-style-override-5"><span class="char-style-override-8">Derin bir nefes aldım. Duman beyaz bir sütun halinde ateşten yükseliyordu ve yoğun, tatlı tütün kokusu soğuk havanın kokusuna karışıyordu. Bu koku, alakasız bir şekilde Brianna’nın lisedeki futbol maçlarını hatırlamamı sağlamıştı; yün battaniyelerin ve kahve termoslarının sıcak kokusu, kalabalıktan yükselen sigara dumanı kokusu. Daha gerilerde acı anılar belirdi; savaş alanında üniformalı gençlerin ucu yanan sigaralarını söndürüp savaşa koşmaları ve o soğuk kış havasında arkalarında yalnızca sigara dumanını bırakmaları.</span></p>

    <p class="Normal para-style-override-5"><span class="char-style-override-8">Tewaktenyonh hâlâ gözlerini bana dikmiş bir halde kıza bir şeyler söyledi ve kızın yumuşak sesi düşüncelerimi böldü.</span></p>

    <p class="Normal para-style-override-5"><span class="char-style-override-8">“Bana bu rüyayı anlatın.”</span></p>

    <p class="Normal para-style-override-5"><span class="char-style-override-8">Ona anlatacağım gerçek bir rüya mıydı yoksa yanan bir ağacın dallarından yükselen dumanın canlanması gibi bir anı mıydı? Bu önemli değildi, zaten bütün anılarım bir rüyaydı.</span></p>

    <p class="Normal para-style-override-5"><span class="char-style-override-8">Anlatabildiğim kadarıyla ona anlattım. Fırtınadan dolayı kırmızı ardıcın altında sığınırken taşla gömülü bir kafatası iskeletiyle ilgili rüyamı anlattım. Dağda bir ışık ve yüzü siyaha boyalı bir adam vardı.</span></p>

    <p class="Normal para-style-override-5"><span class="char-style-override-8">Yaşlı kadın öne eğildi. Yüzündeki şaşkınlık torununun yüzüne yansımıştı.</span></p>

    <p class="Normal para-style-override-5"><span class="char-style-override-8">“Ateş Taşıyıcısı’nı gördün mü?” diye ağzından kaçırdı kız. “Onun yüzünü gördün mü?” Tehlikeli olabilirmiş gibi benden uzaklaştı.</span></p>

    <p class="Normal para-style-override-5"><span class="char-style-override-8">Yaşlı kadın amirane bir tavırla bir şeyler söyledi ona. Delici gözlerindeki şaşkınlık yerini ilgiye bırakmıştı. Kızı dürtükleyip hemen sorusunu söylemesini istedi.</span></p>

    <p class="Normal para-style-override-5"><span class="char-style-override-8">“Büyükannem diyor ki onun neye benzediğini söyleyebilir misiniz? Üzerinde ne vardı?”</span></p>

    <p class="Normal para-style-override-5"><span class="char-style-override-8">“Hiçbir şey. Yani yalnızca bir peştamal. Ve boyalıydı.”</span></p>

    <p class="Normal para-style-override-5"><span class="char-style-override-8">“Boyalıydı. Nasıl?” diye sordu kız, büyükannesinin sert sorusuna cevaben.</span></p>

    <p class="Normal para-style-override-5"><span class="char-style-override-8">Gördüğüm adamın vücudunun nasıl boyandığını dikkatli bir şekilde anlattım. Bu zor değildi; gözlerimi kapatırsam dağ eteğinde karşıma çıktığı haliyle net bir şekilde onu görebiliyordum.</span></p>

    <p class="Normal para-style-override-5"><span class="char-style-override-8">“Ve yüzü alnından çenesine kadar siyaha boyalıydı,” diye bitirdim gözlerimi açarak.</span></p>

    <p class="Normal para-style-override-5"><span class="char-style-override-8">Adamı tarif ettiğimde tercüman üzgündü. Dudakları titriyordu ve korkuyla bir bana bir büyükannesine bakıyordu. Yaşlı kadın dikkatle dinledi, fakat yavaşça söylenmiş kelimeler kulaklarına ulaşmadan önce gözleri, bir anlam çıkarmak istercesine yüzümü inceliyordu. </span></p>

    <p class="Normal para-style-override-5"><span class="char-style-override-8">Bitirdiğimde yaşlı kadın sessizce oturdu, kara gözleri benimkileri inceliyordu. Sonunda başını sallayıp kırışık elini uzattı ve omzunda bulunan mor boncuk dizisini aldı. Myers, bu hareketi fark etmemi sağlayacak kadar bundan bahsetmişti bana. Boncuk dizisi onun aile kaydıydı, onun rozetiydi; bunu tutarak yapılan bir konuşma İncil’in karşısında yapılan bir konuşmaya eşitti.</span></p>

    <p class="Normal para-style-override-5"><span class="char-style-override-8">“Bundan uzun zaman önce Yeşil Mısır Festivali’nde kuzeyden bir adam geldi. Konuşması tuhaftı ama onu anlayabiliyorduk. Canienga veya Onondaga dilinde konuşuyordu. Fakat bize Kaplumbağa klanına bağlı olduğu haricinde ne kabilesini ne de köyünü söylemişti.</span></p>

    <p class="Normal para-style-override-5"><span class="char-style-override-8">“Vahşi ama cesur bir adamdı. İyi bir avcı ve savaşçıydı. Ah, iyi bir adamdı. Bütün kadınlar ona bakmaktan hoşlanırlardı ama yanına yanaşmaya korkardık.” Tewaktenyonh bir müddet sustu. Gözlerindeki dalgınlık onun o zamanlar yetişkin bir kadın olduğunu, belki de korkutucu, ilgi çekici yabancıdan etkilenecek kadar genç olduğunu düşünmeme neden oldu. </span></p>

    <p class="Normal para-style-override-5"><span class="char-style-override-8">“Erkekler öyle dikkatli değillerdi, yani değillerdir.” O anda sesler yükselince görüşmeye kısa alaylı bir bakış attı. “Bu nedenle onunla oturup tütün ve bira içerler, onu dinlerlerdi. Adam öğlenden hava kararana kadar konuşurdu ve sonra geceleri ateşin etrafında toplanıldığında da konuşurdu. Yüzünde her zaman öfke hâkimdi, çünkü savaştan bahsederdi.”</span></p>

    <p class="Normal para-style-override-5"><span class="char-style-override-8">Parmaklarını mor boncuklu diziye sararak bir iç çekti.</span></p>

    <p class="Normal para-style-override-5"><span class="char-style-override-8">“Daima savaştan bahsederdi. Ne diğer köydeki kurbağa yiyenlerden, ne de geyik yiyenlerden. Hayır, </span><span class="italik char-style-override-7">O’seronnilere</span><span class="char-style-override-8"> karşı savaş baltalarımızı kaldırmalıydık. Onların hepsini öldürün, diyordu, yaşlısından gencine Antlaşma Hattı’ndan büyük suya kadar. Cayuga’ya gidip Seneca’ya elçiler gönderin, Kızılderili Birliği’ne haber verin. Geç olmadan hemen gidin, diyordu.”</span></p>

    <p class="Normal para-style-override-5"><span class="char-style-override-8">Zayıf omzu kalkıp indi.</span></p>

    <p class="Normal para-style-override-5"><span class="char-style-override-8">“Ne için çok geç olmadan? diye sordular ona. O da cevap verdi: Belki de artık çok geçtir. Bizi kılıçlarıyla mahvedip bıçak ve silahlarıyla öldürecekler. Dönün kardeşlerim! Onca yıl kendi yerlerinizi terk ettiniz. Size geri dönün diyorum, yoksa soyunuz artık olmayacak. Hikâyeleriniz unutulacak. Onları şimdi öldürün yoksa onlar sizi yiyecekler.</span></p>

    <p class="Normal para-style-override-5"><span class="char-style-override-8">“O zamanlar reis olan erkek kardeşim ve savaş şefi olan diğer kardeşim, bunun saçmalık olduğunu söylediler. Bizi silahlarıyla yok etmek mi? Bizi yemek mi? Beyazlar savaşta bile düşmanlarının kalplerini yemezlerdi. Gençler dinledi; onlar yüksek sesle konuşan herkesi dinlerler. Ancak yaşlılar kısık gözlerle yabancıya bakıp hiçbir şey demediler.”</span></p>

    <p class="Normal para-style-override-5"><span class="char-style-override-8">“O biliyordu,” dedi ve yaşlı kadın torununun tercümesinden daha hızlı konuşarak başını salladı. “Ne olacağını biliyordu. İngiliz ve Fransızlar birbirleriyle savaşıp diğerine karşı bizim yardımımızı isteyeceklerini hep bildi. Birbirleriyle savaştıkları zaman bizim de ayaklanıp onları sürmemiz gerektiğini söyledi.”</span></p>

    <p class="Normal para-style-override-5"><span class="char-style-override-8">“Tawineonawira - Susamuru Dişi bu onun adıydı - bana dedi ki: Siz anı yaşıyorsunuz, geçmişi biliyorsunuz ama geleceği göremiyorsunuz. Erkekleriniz, ‘Bu mevsim hiçbir şeye ihtiyacımız yok,’ diyor sonra da çalışmıyorlar. Kadınlarınız demir tencerede yemek pişirmenin bakır tencere yapmaktan daha kolay olduğunu düşünüyorlar. Tembelliğiniz yüzünüzden neler olacağını göremiyorsunuz, sizi açgözlüler.’</span></p>

    <p class="Normal para-style-override-5"><span class="char-style-override-8">“Ben ise karşı çıkıp doğru değil, dedim. Biz tembel değiliz. Hayvan derilerini yüzer, etleri ve mısırları kurutur, ayçiçeklerinden yağ çıkarır onları kavanozlara koyarız. Tohumlarını da her zaman bir sonraki mevsim için saklarınız. Eğer bunları yapmazsak ölürüz. Tencere, tavalarla bunun ne ilgisi var? diye sordum</span></p>

    <p class="Normal para-style-override-5"><span class="char-style-override-8">“O buna kahkaha attı ama gözleri hüzünlüydü. Anlarsın ya, benimle konuşurken sinirlenemezdi.” O anda genç kadının gözleri büyükannesine kaydı ama sonra hemen gözlerini kaçırıp bir kez daha kucağına baktı.</span></p>

    <p class="Normal para-style-override-5"><span class="char-style-override-8">“O yine başını sallayıp konuşmaya devam etti: Yeterince ileriyi göremiyorsunuz. O zaman ona sen ne kadar ileriyi görüyorsun, diye sordum ama bana cevap vermedi.”</span></p>

    <p class="Normal para-style-override-5"><span class="char-style-override-8">Ben cevabı biliyordum ve ateşe rağmen tüylerim diken diken olmuştu. Onun ne kadar ileriyi görebildiğini ve manzaranın ne kadar korkunç olduğunu biliyordum.</span></p>

    <p class="Normal para-style-override-5"><span class="char-style-override-8">“Ama söylediğim hiçbir şey bir işe yaramadı,” diye devam ediyordu yaşlı kadın, “ne de kardeşlerimin dedikleri. Susamuru Dişi daha da öfkeleniyordu. Bir gün geldi ve savaş dansını yaptı. Vücudu boyalıydı - kolları ve bacakları kırmızıya boyanmıştı - ve köyde şarkı söyleyip bağırdı. Herkes ne olduğuna bakmak ve onu kimlerin takip edeceğini görmek için dışarı çıktı. Baltasını savaş ağacına doğru kaldırdı ve Shawnee’yi talan edip at çalmaya gittiğini söyledi. Birçok genç de onu takip etti.</span></p>

    <p class="Normal para-style-override-5"><span class="char-style-override-8">“Ay doğumunda gittiler, atlar ve kellelerle geri geldiler. Beyaz kellelerdi ve kardeşim çok öfkelendi. Kuzeydeki askerlerin veya Antlaşma Hattı’ndaki alayların intikam için geleceklerini söylediler.</span></p>

    <p class="Normal para-style-override-5"><span class="char-style-override-8">“Susamuru Dişi, umarım öyle olur, diye cesurca yanıt verdi. Kanı coşan birkaç genç, kimseyi dinlemeden onu takip ediyorlardı. Kardeşim reis, şifa çadırını kurdu ve öğüt almak için Büyük Kaplumbağayı çağırdı. Bir gün, bir gece o çadırda kaldı. Sonra çadır sallanıp yükseldi ve içinden sesler geldi. Halkımız korkmuştu.</span></p>

    <p class="Normal para-style-override-5"><span class="char-style-override-8">“Kardeşim çadırdan çıktığında Susamuru Dişi’nin köyü terk etmesi gerektiğini söyledi. Kendi ne isterse yapacaktı ama bize felaketi getirmeyecekti. Halkımız arasında huzursuzluk çıkarıyordu, gitmeliydi.</span></p>

    <p class="Normal para-style-override-5"><span class="char-style-override-8">“Susamuru Dişi her zamankinden daha çok kızdı. Köyün meydanına çıktı ve damarları boynunda görünene, gözleri öfkeden kızarana kadar bağırdı.” Kızın sesi bu noktada alçaldı. “Korkunç şeyler söylüyordu. Sonra aniden sessizleşti ve biz yine korktuk. Bizim kalplerimizin söküleceğine dair bir şeyler söyledi. Onun peşinden gitmiş olanlar bile o zaman ondan korktu.</span></p>

    <p class="Normal para-style-override-5"><span class="char-style-override-8">“Ne uyudu ne yedi. Tam bir gün ve gece, sonra diğer gün köyün etrafında konuşmaya, yürümeye devam etti. Evlerin kapılarında duruyor, insanlar onu kovana kadar konuşuyordu. Sonra köyden gitti.</span></p>

    <p class="Normal para-style-override-5"><span class="char-style-override-8">“Ancak yine geldi. Uzaklaşıp ormanda saklanıyor, sonra yine geliyordu. Geceleri ateşin başında duruyor, bir tilkinin gözleri gibi parlayan gözlerle zayıf ve aç bir şekilde daima konuşuyordu. Sesi geceleri köyde yükseldiği için kimse uyuyamıyordu.</span></p>

    <p class="Normal para-style-override-5"><span class="char-style-override-8">“İçine kötü ruhun girdiğine inanmaya başlamıştık. Belki de yılanları okşayan Hiawatha’nın başından beliren Atatarho’ydu. Belki de yılanlar bir sığınak için bu adamın içine girmişlerdi. Sonunda reis kardeşim buna bir son verilmesi gerektiğini söyledi. Ya buradan gidecekti ya da onu öldürecektik.”</span></p>

    <p class="Normal para-style-override-5"><span class="char-style-override-8">Tewaktenyonh durdu. Hikâyesi için güç almak istercesine sürekli boncukları okşayan parmakları şimdi durmuştu.</span></p>

    <p class="Normal para-style-override-5"><span class="char-style-override-8">“O bir yabancıydı,” dedi usulca. “Ancak o bir yabancı olduğunu bilmiyordu. Onun bunu hiç anlamadığını düşünüyorum.”</span></p>

    <p class="Normal para-style-override-5"><span class="char-style-override-8">Evin diğer kısmında parti gürültülü bir şekilde devam ediyordu. Bütün erkekler kahkaha atıyor, gülmekten bir ileri bir geri sallanıyorlardı. Onlarla gülen Emily’nin de sesini duyabiliyordum. Tewaktenyonh o tarafa bir göz atıp hafiften kaşlarını çattı.</span></p>

    <p class="Normal para-style-override-5"><span class="char-style-override-8">Bedenimi bir ürperti sarmıştı. Bir yabancı. Yüzüyle, tuhaf konuşmasıyla bir Kızılderili. Gümüş dolu dişleriyle bir Kızılderili. Hayır, o anlamamıştı. Ne de olsa onları kendi halkından sanmıştı. Gelecekte neler olacağını bildiği için onları kurtarmaya gelmişti. Onların ona zarar verebileceklerini nasıl düşünebilirdi ki?</span></p>

    <p class="Normal para-style-override-5"><span class="char-style-override-8">“Ancak onlar bunda ciddiydiler. Onu soydular,” dedi Tewaktenyonh. “Köyün ortasında bir direğe bağladılar, is ve mazıdan yapılan mürekkeple yüzünü boyadılar.”</span></p>

    <p class="Normal para-style-override-5"><span class="char-style-override-8">“Siyah ölüm içindir. Ölmeye mahkûm olan tutuklular her zaman siyaha boyanırlar,” dedi kız, hafifçe bir kaşını kaldırarak. “Dağda bu adamla karşılaştığında bunu biliyor muydunuz?”</span></p>

    <p class="Normal para-style-override-5"><span class="char-style-override-8">Konuşmadan başımı iki yana salladım. Avucumdaki opal taş ısınmış, terden yapış yapış olmuştu.</span></p>

    <p class="Normal para-style-override-5"><span class="char-style-override-8">Bir süre o adama işkence etmişlerdi. Çıplak bedenini sivri sopalar ve közlerle dürtmüşlerdi, bu nedenle teni kabarmış paramparça olmuştu. Ancak adamın hiç ses çıkarmadan öylece durması onların hoşuna gitmişti. Hâlâ güçlü göründüğü için gece boyunca onu direğe bağlı şekilde bırakmışlardı.</span></p>

    <p class="Normal para-style-override-5"><span class="char-style-override-8">“Sabah kalktığımızda o yoktu.” Yaşlı kadının yüzü sırlarla doluydu. Bu kaçıştan dolayı sevindiğini, rahatladığını veya üzüldüğünü kimse anlayamazdı.</span></p>

    <p class="Normal para-style-override-5"><span class="char-style-override-8">“Onu takip etmemelerini söyledim ama erkek kardeşim bunun iyi olmadığını söyledi. Eğer bu işi bitirmezlerse onun yine geleceğini söyledi.”</span></p>

    <p class="Normal para-style-override-5"><span class="char-style-override-8">Böylece bir grup savaşçı, Susamuru Dişi’nin peşine köyden ayrıldı. Adam lanetli olduğu için onu takip etmek de kolay değildi.</span></p>

    <p class="Normal para-style-override-5"><span class="char-style-override-8">“Onu güneye doğru takip ediyorlardı. Zaman geçtikçe onu yakalayacaklarını düşündüler ama o güçlüydü. Koşmaya devam ediyordu. Dört gün boyunca onu takip ettiler. Sonunda karla kaplı, dalları kemiğe benzeyen toz ağacı korusunda yakaladılar.”</span></p>

    <p class="Normal para-style-override-5"><span class="char-style-override-8">Gözümdeki şüpheli ifadeyi görünce başını salladı.</span></p>

    <p class="Normal para-style-override-5"><span class="char-style-override-8">“Savaş şefi erkek kardeşim oradaydı. Bana sonradan olanları anlattı. Adam yalnız ve silahsızdı. Başka şansı yoktu ve bunun da farkındaydı. Yine de onlarla yüzleşti ve konuştu. Adamlardan biri savaş sopasıyla ağzına vurmasına rağmen kırık dişlerinin arasından kanlar saçarak konuşmaya devam ediyordu.</span></p>

    <p class="Normal para-style-override-5"><span class="char-style-override-8">“O cesur bir adamdı,” dedi düşünceli bir şekilde. “Yalvarmadı. Daha önce söylediklerini yine söyledi ama erkek kardeşim bu sefer onun farklı olduğunu söyledi. Önce ölmeye yakın olduğu için adam ateş kesilmiş, sonra kar kadar soğukmuş ve onlar da üşümüş çünkü adamın sözleri kanlarını dondurmuş.</span></p>

    <p class="Normal para-style-override-5"><span class="char-style-override-8">“Karlar arasında ölmüş vaziyette yatarken bile sözleri savaşçıların kulaklarına çalınıyordu. Uyumak için yatıyorlardı ama adamın sesi rüyalarında konuşuyor ve onları uykusuz bırakıyordu. Unutulacaksınız, diyordu. Kızılderili soyu artık olmayacak. Kimse sizin hikâyelerinizi anlatmayacak. Sizinle birlikte her şey yok olacak.</span></p>

    <p class="Normal para-style-override-5"><span class="char-style-override-8">“Eve döndüler ama onun sesi de onların peşindeydi. Geceleri o uğursuz sözlerden uyuyamıyorlardı. Gündüzleri gittikleri yoldaki ağaçların ağlamalarını ve inlemelerini duyuyorlardı. Bazıları onların yalnızca kuzgunlar olduğunu söylerken bazıları, hayır onu rahatlıkla duyduk diyorlardı.</span></p>

    <p class="Normal para-style-override-5"><span class="char-style-override-8">“Sonunda erkek kardeşim o adamın bir büyücü olduğunu söyledi.”</span></p>

    <p class="Normal para-style-override-5"><span class="char-style-override-8">Yaşlı kadın bana sert bir bakış attı. </span><span class="italik char-style-override-7">Je suis une sorciere</span><span class="char-style-override-8">, demiştim. Yutkunarak boynumdaki muskaya dokundum.</span></p>

    <p class="Normal para-style-override-5"><span class="char-style-override-8">“Erkek kardeşim yapılacak tek şeyin onun başını kesmek olduğunu ve bu sayede bir daha konuşmayacağını söyledi. Derken geri gidip adamın başını kestiler ve alaçam dallarına sıkıca sardılar. Lakin o gece uyuduklarında yine onun sesini duydular ve yürekleri ağızlarında uykularından uyandılar. Kuzgunlar onun gözlerini oymuş olmalarına rağmen başı hâlâ konuşuyordu.</span></p>

    <p class="Normal para-style-override-5"><span class="char-style-override-8">“Cesur biri başı götürüp uzağa gömeceğini söyledi.” Hafiften gülümsedi. “Bu cesur adam benim kocamdı. Başı bir parça geyik derisine sarıp güneye doğru koşmaya başladı. Kolunun altına sıkıştırdığı baş sürekli konuştuğu için kulaklarına bir parça mum tıkamak zorunda kaldı. Sonunda büyük kırmızı ardıç ağacının oraya vardı. Bu yeri biliyordu, çünkü kırmızı ardıcın güçlü ruhları iyileştirme özelliği vardı.”</span></p>

    <p class="Normal para-style-override-5"><span class="char-style-override-8">“İşte başı bu ağacın altında gömdü ve kulaklarından mum parçalarını çıkardığında rüzgâr ve su sesi haricinde başka bir şey duymadı. Eve döndüğünde, o günden bu yana hiç kimse Susamuru Dişi’nden bahsetmedi.”</span></p>

    <p class="Normal para-style-override-5"><span class="char-style-override-8">Kız bu cümleyi bitirdiğinde gözleri büyükannesindeydi. Daha önce hikâyeyi duymamış olduğu ortadaydı.</span></p>

    <p class="Normal para-style-override-5"><span class="char-style-override-8">Yutkundum ve derin bir nefes almaya çalıştım. O konuşurken duman da artık yükselmeyi bırakmış yukarıda küçük bir bulut halini almıştı ve havada ağır bir tütün kokusu hâkimdi. </span></p>

    <p class="Normal para-style-override-5"><span class="char-style-override-8">Cümbüşten gelen kahkahalar da azalmıştı. Adamlardan biri ayağa kalktı ve sallanarak dışarıya çıktı. Ateşin başındaki başka bir ikili de yarı sızmış vaziyetteydi.</span></p>

    <p class="Normal para-style-override-5"><span class="char-style-override-8">“Peki bu?” dedim, opali uzatarak. “Bunu gördün mü? Onun muydu?”</span></p>

    <p class="Normal para-style-override-5"><span class="char-style-override-8">Tewaktenyonh taşa dokunmak istercesine uzandı ama sonra geri çekildi.</span></p>

    <p class="Normal para-style-override-5"><span class="char-style-override-8">Kız gözlerini taştan ayıramayarak yumuşak sesiyle, “Bir efsane vardır,” dedi. “Büyülü yılanlar başlarında taş taşırmış. Eğer böyle bir yılanı öldürüp taşı alırsan, sana büyük güç kazandırır.” Huzursuzca yerinde kımıldandı. Böyle bir taşı taşıyabilecek yılanın büyüklüğünü hayal etmekte hiç zorlanmadım.</span></p>

    <p class="Normal para-style-override-5"><span class="char-style-override-8">Yaşlı kadın taşı işaret ederek aniden konuşmaya başlayınca, kız zıpladı ama itaatkâr bir şekilde kelimeleri tercüme etti. “Bu taş onundu,” dedi. “Ona </span><span class="italik char-style-override-7">tika-ba</span><span class="char-style-override-8"> derdi.”</span></p>

    <p class="Normal para-style-override-5"><span class="char-style-override-8">Tercümana baktım ama o başını iki yana salladı. “Tika-ba,” diye telaffuz etti net bir şekilde. “Bu İngilizce bir kelime değil mi?”</span></p>

    <p class="Normal para-style-override-5"><span class="char-style-override-8">Başımı iki yana salladım.</span></p>

    <p class="Normal para-style-override-5"><span class="char-style-override-8">Yaşlı kadın hikâyesini bitirince arkasına yaslandı ve şüpheyle beni incelemeye koyuldu. Gözleri boynumdaki muskaya takılmıştı.</span></p>

    <p class="Normal para-style-override-5"><span class="char-style-override-8">“O adam neden seninle konuştu? Neden bunu sana verdi?” Elimi işaret edince refleksle avucum taşın üzerine kapandı.</span></p>

    <p class="Normal para-style-override-5"><span class="char-style-override-8">“Bilmiyorum,” dedim. Ancak o beni hazırlıksız yakalamıştı. İfademi gizlemeye fırsat kalmamıştı.</span></p>

    <p class="Normal para-style-override-5"><span class="char-style-override-8">Delici bakışlarını bana dikti. Yalan söylediğimi biliyordu ama ona gerçeği nasıl söyleyebilirdim ki? Kehanetinin gerçek oluşu şöyle dursun, Susamuru Dişi’nin - ya da adı her neyse - gerçekte ne olduğunu nasıl söylerdim ki? </span></p>

    <p class="Normal para-style-override-5"><span class="char-style-override-8">“Ben onun… ailemden biri olduğunu düşünüyorum,” dedim sonunda. Pollyanne’nın ataların hayaletlerinden bahsettiğinde söylediklerini düşünüyordum. Onun nereden veya ne zamandan geldiğini söylemenin bir yolu yoktu. Sanırım o da atalardan biriydi. Benim olmasa bile başkasının atasıydı.</span></p>

    <p class="Normal para-style-override-5"><span class="char-style-override-8">Tewaktenyonh bunu duyunca doğruldu ve hayretle bana baktı. Sonra şaşkınlığı geçti ve başını olumlu anlamda salladı.</span></p>

    <p class="Normal para-style-override-5"><span class="char-style-override-8">“Seni bunu duyman için bana gönderdi. Yanılıyordu,” dedi kendinden emin bir tavırla. “Kardeşim ondan konuşmamız gerektiğini söyledi, böylece onu unutabilecektik. Ancak semanın altında iki kişi kaldığı sürece o adam unutulmayacak. Biri, hikâyeyi anlatan, diğeri bunu dinleyen.”</span></p>

    <p class="Normal para-style-override-5"><span class="char-style-override-8">Uzandı ve taşa dokunmamaya özen göstererek elimi tuttu. Kara gözlerindeki nemlilik belki de tütün dumanındandı. </span></p>

    <p class="Normal para-style-override-5"><span class="char-style-override-8">“Ben birincisiyim, sen de ikincisi. O unutulmayacak.”</span></p>

    <p class="Normal para-style-override-5"><span class="char-style-override-8">Kıza işaret etti ve o da bize yiyecekle içecek getirdi.</span></p>

    <p class="Normal para-style-override-5"><span class="char-style-override-8">Sonunda ayağa kalkıp konakladığımız eve gittiğimde içki içenlere bir göz attım. Yer horlayanlarla doluydu ve boş fıçı yana devrilmişti. Huzurlu bir şekilde sırtüstü yatan İki Mızraklı’nın kırışık yüzünde bir gülümseme vardı. Kız, Ian ve Jamie yoktu.</span></p>

    <p class="Normal para-style-override-5"><span class="char-style-override-8">Jamie dışarıda beni bekliyordu. Solukları gecenin ayazında beyaz beyaz yükseliyor, üstünden viski ve tütün kokusu yayılıyordu.</span></p>

    <p class="Normal para-style-override-5"><span class="char-style-override-8">“Eğleniyor görünüyordun,” dedim koluna girerek. “Bir gelişme var mı?”</span></p>

    <p class="Normal para-style-override-5"><span class="char-style-override-8">“Öyle sanıyorum.” Karşı tarafta olan kaldığımız eve yan yana yürüyorduk. “Görüşme iyi geçti. Tanrı’ya şükürler olsun, Ian haklıydı. Bu küçük görüşmenin onlara zarar vermediğini gördükleri için, belki de pazarlığı ortadan kaldırabilirler diye düşünüyorum.”</span></p>

    <p class="Normal para-style-override-5"><span class="char-style-override-8">Bacalarından duman tüten ve kapılarından ateş görünen sıra sıra dizili evlere bir göz attım. Acaba Roger bunlardan birinde miydi? Her gün - yedi ay boyunca yaptığım gibi bir hesaplama yaptım. Topraktaki buzlar çözülüyordu. Eğer nehir kenarından gidersek, en fazla bir ay, altı hafta içinde evimizde olacaktık. Evet, eğer yakında buradan ayrılırsak zamanında orada olacaktık.</span></p>

    <p class="Normal para-style-override-5"><span class="char-style-override-8">“Peki sen, Sassenach? Yaşlı kadınla ciddi konular üzerinde konuşuyormuşsunuz gibi görünüyordun. Şu taş hakkında bir şey biliyor muymuş?”</span></p>

    <p class="Normal para-style-override-5"><span class="char-style-override-8">“Evet, içeri girdiğimizde sana anlatacağım.”</span></p>

    <p class="Normal para-style-override-5"><span class="char-style-override-8">Kapıdaki postu kaldırdı ve elimde opal taşla içeri girdim. Adamın taşa ne dediğini bilmiyorlardı ama ben biliyordum. Susamuru Dişi dedikleri gümüş kaplı dişli adam, savaş başlatmaya ve soyunu kurtarmaya çalışmıştı. Evet, </span><span class="italik char-style-override-7">tika-ba</span><span class="char-style-override-8">’nın ne olduğunu biliyordum.</span></p>

    <p class="Normal para-style-override-5"><span class="char-style-override-8">Onun hiç kullanmadığı geri dönüş bileti. Benim mirasım.</span></p>

    <p class="Normal para-style-override-6"><span class="char-style-override-8"> </span></p>

    <div class="footnotes">
       <div class="footnote">
         <p class="Basic-Paragraph" xml:lang="en-US"><a class="footnote-anchor" href="#footnote-7589-11-backlink" id="footnote-7589-11">11</a><span class="char-style-override-1" xml:lang="tr-TR"> </span></p>
      </div>

      <div class="footnote">
         <p class="Basic-Paragraph" xml:lang="en-US"><a class="footnote-anchor" href="#footnote-7589-12-backlink" id="footnote-7589-12">12</a><span class="char-style-override-1" xml:lang="tr-TR"> </span></p>
      </div>
    </div>
  </div>
</body>
</html>