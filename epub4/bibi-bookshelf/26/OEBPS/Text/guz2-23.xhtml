<html xmlns="http://www.w3.org/1999/xhtml">
<head>
  <title>guz2-23</title>
  <link href="../Styles/guz2.css" rel="stylesheet" type="text/css"/>
</head>

<body id="guz2" xml:lang="tr-TR">
  <div class="Basic-Text-Frame">
     <p class="baslik" id="toc_marker-18"><span class="bold">18<br/>Bir Babanın Şarkısı</span></p>

    <p class="Normal para-style-override-5"><span class="bold char-style-override-9"> </span></p>

    <p class="Normal para-style-override-5"><span class="char-style-override-8">Jamie geldiğinde karanlık çökmüştü ve benim sinirlerim de beklemekten harap olmuştu. Brianna’yı hayal bile edemiyordum. Akşam yemeğimizi yemiştik, daha doğrusu sofra hazırdı. Hiçbirimizin iştahı yoktu, ne yemek için ne de sohbet için. Lizzie’nin bile iştahı kesilmişti. Kızın hasta olmamasını umuyordum, çünkü solgun ve sessizdi ve bir baş ağrısı nedeniyle erkenden yatağına çekilmişti. Bu yine de bir şanstı; Jamie geldiğinde onu göndermem için bir bahane uydurmaktan kurtarmıştı beni.</span></p>

    <p class="Normal para-style-override-5"><span class="char-style-override-8">Sonunda keçilerin onu yolda karşılamak için melediklerini duyduğumda mumlar bir saati aşkındır yanıyordu. Brianna hemen sesten yana döndü. Mum ışığında yüzünün solgun olduğu görülebiliyordu.</span></p>

    <p class="Normal para-style-override-5"><span class="char-style-override-8">“Her şey yoluna girecek,” dedim. Brianna sesimdeki inancı duydu ve biraz rahatlamışçasına başını salladı. İnanç gerçekti ama yeterli değildi. </span><span class="italik char-style-override-7">Her şeyin</span><span class="char-style-override-8"> yoluna gireceğine inanıyordum ama Tanrı biliyor ya, neşeli bir akşam yemeği olmayacaktı bu. Jamie’yi tanıyordum ama kızının bir ırz düşmanı yüzünden hamile kaldığını duyduğunda nasıl bir tepki vereceğini bilmiyordum.</span></p>

    <p class="Normal para-style-override-5"><span class="char-style-override-8">Brianna’nın şüphelerimi açıklığa kavuşturduğu saatler içerisinde, Jamie’nin nasıl tepki vereceğini gözümde canlandırıp durmuştum. Bunlardan birkaçı, bağırıp çağırmak, eşyalara yumruk atmaktı ki bu beni çok üzerdi. Elbette Bree’yi de ve ben, o üzüldüğünde neler yapabileceğini çok iyi biliyordum. </span></p>

    <p class="Normal para-style-override-5"><span class="char-style-override-8">Brianna şu an için sakindi ama onun sakinliğinin ne kadar istikrarsız olduğunu biliyordum. Eğer Jamie ona kırıcı bir laf ederse Brianna bir kibrit gibi tutuşurdu. Kızıl saçlarının ve uzun boylu olmasının ötesinde Brianna, Jamie’ye göre daha tutkuluydu ve hazırcevaptı.</span></p>

    <p class="Normal para-style-override-5"><span class="char-style-override-8">Bu zamana kadar birbirlerine öylesine yabancı ve endişeliydiler ki ama güzelce anlaşabilmişlerdi. Ancak bu durumu güzelce halledebilecekleri bir yol yoktu. Avukat, tercüman veya hakem olmamın gerekip gerekmeyeceğini düşünerek içimde bir boşlukla kapının mandalını kaldırdım.</span></p>

    <p class="Normal para-style-override-5"><span class="char-style-override-8">Jamie elini yüzünü yıkamıştı; şakaklarındaki saçları ıslaktı ve yüzünü gömleğine silmişti.</span></p>

    <p class="Normal para-style-override-5"><span class="char-style-override-8">“Çok geç kaldın, neredeydin?” diye sordum ve parmak uçlarıma yükselerek onu öptüm. “Ian nerede?”</span></p>

    <p class="Normal para-style-override-5"><span class="char-style-override-8">“Fergus geldi ve baca için ona yardım etmemizi istedi. Kendi başına halledemediği için de Ian işi bitirmek için onun yanında kaldı.” Dalgın bir şekilde başımı öpüp popomu okşadı. Çok çalışmış olmalı, diye düşündüm. Dokunuşu sıcaktı ve teni soğuk olmasına rağmen ter kokuyordu.</span></p>

    <p class="Normal para-style-override-5"><span class="char-style-override-8">“Marsali size akşam yemeği verdi mi?” Huzursuzca onu inceledim. Bu akşam onda farklı bir şey vardı ama ne olduğunu bilmiyordum.</span></p>

    <p class="Normal para-style-override-5"><span class="char-style-override-8">“Hayır. Bir taşı düşürdüm ve sanırım bu lanet olası parmağımı yine kırdım. Bu yüzden en iyisi eve gelip sana bir göstereyim diye düşündüm.” Demek bundandı, diye geçirdim içimden. Beni sağ yerine sol eliyle okşamıştı.</span></p>

    <p class="Normal para-style-override-5"><span class="char-style-override-8">“Işığa gel de bir bakayım.” Ateşin başına gelip bir meşe sedirine oturmasını sağladım. Brianna da kucağında dikişiyle diğer tarafta oturuyordu. O da kalkıp yanıma geldi ve omzumun üzerinden baktı.</span></p>

    <p class="Normal para-style-override-5"><span class="char-style-override-8">“Ellerin çok kötü olmuş bab!” dedi, şişmiş eklemleri ve yırtılmış teni görünce.</span></p>

    <p class="Normal para-style-override-5"><span class="char-style-override-8">Jamie hoşnutsuz bir ifadeyle parmaklarına bakarak, “Ah, o kadar önemli değil,” dedi. “Şu lanet olası parmak hariç. Aaaaaa!”</span></p>

    <p class="Normal para-style-override-5"><span class="char-style-override-8">Acısını umursamadan elimi sağ elinin dördüncü parmağında gezdirdim. Kızarıktı ve hafiften şişti ama görünürde yerinden çıkmamıştı.</span></p>

    <p class="Normal para-style-override-5"><span class="char-style-override-8">Bu eli incelerken her zaman strese giriyordum. Uzun zaman önce bu eldeki birçok kırık parmağı yerine oturtmuştum. O zamanlar daha bu tarz ameliyatları bilmiyordum ve hiç de uygun olmayan şartlar altında çalışmıştım. Ancak başarmıştım, elini kesilmekten kurtarmıştım. Hatta Jamie biraz zorluk çekse de bu elini kullanabiliyordu. Elini yakından incelediğimde hafif eğrilikleri ve şişlikleri görebiliyordum. Yine de şu an bu oyalanmadan dolayı şükrediyordum.</span></p>

    <p class="Normal para-style-override-5"><span class="char-style-override-8">Gözlerimi kapatıp parmağa odaklandığımda, ateşin sıcaklığının gözkapaklarımı ısıttığını hissedebiliyordum. Dördüncü parmak her zaman kaskatıydı, orta eklemi ezilmişti ve öyle iyileşmişti. Zihnimde kemiği görebiliyordum; laboratuardakiler gibi parlak değildi ama hayatta olmanın verdiği bir ışıltı vardı. </span></p>

    <p class="Normal para-style-override-5"><span class="char-style-override-8">Bir kez daha parmağımı onun parmağında gezdirip yavaşça uç taraftaki bir eklemi iki parmağımın arasına aldım. Zihnimde çatlağı hissedebiliyordum.</span></p>

    <p class="Normal para-style-override-5"><span class="char-style-override-8">Gözlerimi açarak, “Burası mı?” diye sordum.</span></p>

    <p class="Normal para-style-override-5"><span class="char-style-override-8">Jamie bana bakarken yüzünde belirsiz bir gülümsemeyle başıyla onayladı. “Tam orası. Bunu yaparkenki bakışlarına hasta oluyorum Sassenach.”</span></p>

    <p class="Normal para-style-override-5"><span class="char-style-override-8">“Nasıl bakarken?” diye sordum, tuhaf bir şekilde baktığımı duyduğuma şaşırmıştım.</span></p>

    <p class="Normal para-style-override-5"><span class="char-style-override-8">“Tarif edemiyorum,” diyen Jamie, beni incelerken başını yana doğru eğdi. “Belki şey gibi- ”</span></p>

    <p class="Normal para-style-override-5"><span class="char-style-override-8">“Kristal küreli Madam Lazonga gibi,” dedi Brianna eğlenerek.</span></p>

    <p class="Normal para-style-override-5"><span class="char-style-override-8">Arkamı dönüp Brianna’ya baktığımda onun da aynı şekilde başını yana eğip hayran olmuşçasına beni incelediğini gördüm. Şimdi bakışlarını Jamie’ye çevirmişti. “Yani bir falcı. Bir kâhin.”</span></p>

    <p class="Normal para-style-override-5"><span class="char-style-override-8">Jamie bir kahkaha attı. “Evet, sanırım haklısın </span><span class="italik char-style-override-7">a</span><span class="char-style-override-8"> </span><span class="italik char-style-override-7">nighean</span><span class="char-style-override-8">. Ama benim dediğim bir papaz gibi baktığıydı. Hani duayı okurken ekmeğin ötesinde İsa’nın etini gördükleri gibi bir bakıştı bu. Benim değersiz parmağım için bu şekilde bir kıyaslama yapmak istemem tabii,” diye ekledi parmağını göstererek.</span></p>

    <p class="Normal para-style-override-5"><span class="char-style-override-8">Brianna kahkaha atınca Jamie de ona bakarken gözlerinin etrafını çevreleyen yorgun çizgilere rağmen gülümsedi. Uzun bir gün geçirmiş, diye düşündüm. Hatta çok uzun. Aralarındaki bu anlık bağı bu şekilde tutmak için her şeyimi verirdim ama çoktan geçip gitmişti.</span></p>

    <p class="Normal para-style-override-5"><span class="char-style-override-8">“İkiniz de çok komiksiniz,” diyerek parmağa hafifçe dokundum. “Kemik çatlamış, hemen şu eklemin alt kısmı. Ama o kadar kötü değil ama ben yine da saracağım.”</span></p>

    <p class="Normal para-style-override-5"><span class="char-style-override-8">Bir sargı bezi ve dil pensi yerine kullandığım uzun, düz bir çubuğu almak için ayağa kalkıp ilaç çantamın başına geçtim. Kapağı açık çantamın üzerinden Jamie’yi inceliyordum. Bu akşam onda tuhaf bir şey vardı ama bunu bir türlü çözemiyordum.</span></p>

    <p class="Normal para-style-override-5"><span class="char-style-override-8">Telaşlı olmama rağmen, daha geldiği ilk dakikada bunu anlamış ve incelemek için elini tuttuğumda güçlü bir şekilde hissetmiştim. Ondan bir enerji akıyordu dışarıya, belli etmemesine rağmen ya çok heyecanlıydı ya da çok üzgün. İstediğinde duygularını saklamakta çok iyiydi. Fergus’un evinde ne olmuştu? </span></p>

    <p class="Normal para-style-override-5"><span class="char-style-override-8">Brianna, Jamie’ye benim duyamayacağım kısık bir sesle bir şeyler söyledi ve hiç yanıt beklemeden benim yanıma geldi.</span></p>

    <p class="Normal para-style-override-5"><span class="char-style-override-8">“Elleri için merhemin var mı?” diye soran Brianna, sandığa bakıyormuş gibi yanıma yanaşarak konuşmaya devam etti. “Ona bu akşam söylemeli miyim? Yorgun ve canı acıyor. Dinlense daha iyi olmaz mı?”</span></p>

    <p class="Normal para-style-override-5"><span class="char-style-override-8">Jamie’ye bir göz attım. Sırtını tahta sedire dayamış, elleri uylukları üzerinde ateşi izliyordu. Ancak rahat değildi, telgraf teli gibi gergindi.</span></p>

    <p class="Normal para-style-override-5"><span class="char-style-override-8">“Jamie bilmese güzelce dinlenebilir ama sen yapamazsın,” dedim alçak sesle. “Git ve ona anlat. Ama ilk başta yemek yesin,” diye ekledim hemen. Kötü haberi tok karnına almanın taraftarıydım.</span></p>

    <p class="Normal para-style-override-5"><span class="char-style-override-8">Ben Jamie’nin çatlak parmağıyla ilgilenirken Brianna da onun yanına oturup diğer eline merhem sürüyordu. Yüzü oldukça sakindi. Hiç kimse o yüzün ardında neler gizli olduğunu tahmin edemezdi.</span></p>

    <p class="Normal para-style-override-5"><span class="char-style-override-8">Küçük kare bir bezle sargı işini bitirirken, “Gömleğini yırtmışsın,” dedim. “Yemekten sonra ver de dikeyim. Şimdi nasılsın?”</span></p>

    <p class="Normal para-style-override-5"><span class="char-style-override-8">“Çok iyi, Madam Lazonga,” dedi, sarılı parmağını dikkatle oynatarak. “Bu ilgi karşısında şımarabilirim.”</span></p>

    <p class="Normal para-style-override-5"><span class="char-style-override-8">“Senin için lokmaları da çiğnersem işte o zaman endişelenebilirsin,” dedim tatlı tatlı. Jamie bir kahkaha atıp ilaç sürmesi için sarılı elini Brianna’ya uzattı.</span></p>

    <p class="Normal para-style-override-5"><span class="char-style-override-8">Ona bir tabak getirmek için dolaba gittim. Şömine tarafına döndüğümde Jamie’nin dikkatle Brianna’yı izlemekte olduğunu gördüm. Brianna’nın başı önde, gözleri ellerinin arasında tuttuğu iri, nasırlı eldeydi. Brianna’nın uygun kelimeler aradığını hayal edebiliyordum ve kalbim onun için sızlıyordu. Belki Jamie’ye ben söylemeliydim, diye düşündüm. İlk sinir dalgası geçip kendini kontrol edene kadar Brianna’nın yanına gitmesine izin vermezdim.</span></p>

    <p class="Normal para-style-override-5"><span class="char-style-override-8">“</span><span class="italik char-style-override-7">Ciamar a tha tu mo cridhe?</span><span class="char-style-override-8">” dedi Jamie aniden. Akşamları Gaelce derslerine başlarken Brianna’ya her zaman bunu sorardı. Ancak bu akşam sesi biraz farklıydı; yumuşak ve çok nazik. Nasılsın tatlım? Kızın elini tutup parmaklarını okşamaya başladı. </span></p>

    <p class="Normal para-style-override-5"><span class="char-style-override-8">“</span><span class="italik char-style-override-7">Tha mi gle mhath, athair,</span><span class="char-style-override-8">” diye yanıt veren Brianna, şaşkın görünüyordu. İyiyim, baba. Jamie normalde derslere yemekten sonra başlardı.</span></p>

    <p class="Normal para-style-override-5"><span class="char-style-override-8">Jamie yavaşça diğer elini kaldırıp Brianna’nın karnına yerleştirdi.</span></p>

    <p class="Normal para-style-override-5"><span class="char-style-override-8">“</span><span class="italik char-style-override-7">An e ‘n fhirinn a th’agad?</span><span class="char-style-override-8">” diye sordu. Bana doğruyu mu söylüyorsun? Gözlerimi kapadım ve bir soluk verdim. Nefesimi tuttuğumun farkında değildim. Son dakika haberlerini vermeye gerek kalmamıştı neyse ki. Artık onun bu akşamki tuhaf gerginliğini anlamıştım. Bunu öğrenmek ona neye sebep olursa olsun, kendine hâkim olmuş ve kızına kibar davranmıştı.</span></p>

    <p class="Normal para-style-override-5"><span class="char-style-override-8">Brianna bu soruya cevap verecek kadar Gaelce bilmiyordu ama onun ne demek istediğini biliyordu. Bir an şaşkınlıkla ona bakakaldı, sonra onun sarılı elini yanağına tutup başını eğdi. Saçları yüzünü saklıyordu. </span></p>

    <p class="Normal para-style-override-5"><span class="char-style-override-8">“Ah, bab,” dedi alçak sesle. “Üzgünüm.”</span></p>

    <p class="Normal para-style-override-5"><span class="char-style-override-8">Brianna, adeta hayat bağıymış gibi onun elini tutarak sessizce oturuyordu.</span></p>

    <p class="Normal para-style-override-5"><span class="char-style-override-8">“Ah, </span><span class="italik char-style-override-7">m’annsachd</span><span class="char-style-override-8">,” dedi yumuşak bir sesle. “Her şey yoluna girecek.”</span></p>

    <p class="Normal para-style-override-5"><span class="char-style-override-8">“Hayır, olmayacak,” diyen sesi, alçak ama netti. “Hiçbir şey yoluna girmeyecek. Bunu biliyorsun.”</span></p>

    <p class="Normal para-style-override-5"><span class="char-style-override-8">Jamie alışkanlığının dışında bana bir göz attı. Onun ne yapacağını bilemiyordum. Jamie derin bir nefes alıp kızı omuzlarından tuttu ve hafifçe salladı.</span></p>

    <p class="Normal para-style-override-5"><span class="char-style-override-8">“Tek bildiğim,” dedi yumuşak bir sesle, “benim ve annenin yanında olduğu. Senin utandığını veya incindiğini görmeyeceğiz. Hem de hiç. Beni duydun mu?”</span></p>

    <p class="Normal para-style-override-5"><span class="char-style-override-8">Brianna ne cevap verdi ne de ona baktı, yalnızca gözlerini kucağından ayırmıyordu. Saçları ise yüzünü saklamaya devam ediyordu. Saçları gür ve açıktı. Jamie’nin eli kızın yüzünde gezindi sonra parmaklarını çenesine getirip kızın gözlerine bakmak için kaldırdı.</span></p>

    <p class="Normal para-style-override-5"><span class="char-style-override-8">“Lizzie haklı mıydı?” diye sordu kibarca. “Tecavüz mü?”</span></p>

    <p class="Normal para-style-override-5"><span class="char-style-override-8">Brianna çenesini ondan çekip ellerine baktı. Başını olumlu anlamda sallaması itiraf ettiğini gösteriyordu.</span></p>

    <p class="Normal para-style-override-5"><span class="char-style-override-8">“Onun bildiğini bilmiyordum. Ona söylememiştim.”</span></p>

    <p class="Normal para-style-override-5"><span class="char-style-override-8">“Tahmin etmiş. Ama bu senin suçun değil ve sakın böyle düşünme,” dedi kararlı bir tavırla. “Yanıma gel, </span><span class="italik char-style-override-7">a leannan</span><span class="char-style-override-8">.” Jamie kıza uzanıp onu kucağına aldı.</span></p>

    <p class="Normal para-style-override-5"><span class="char-style-override-8">Meşe onların ağırlıklarıyla gacırdadı ama Jamie her zamanki gibi onu da sağlam yapmıştı. Jamie’nin altı katını taşıyabilirdi o sedir. Brianna uzun boylu olmasına rağmen, başının onun omuzlarına dayalı haliyle kollarının arasında küçücük duruyordu. Jamie yavaşça saçlarını okşuyor, yarı Gaelce ona bir şeyler mırıldanıyordu.</span></p>

    <p class="Normal para-style-override-5"><span class="char-style-override-8">“Senin evlendiğini, çocuğunun iyi bir babayla büyüdüğünü göreceğim,” diye mırıldandı ona. “Sana söz veriyorum, </span><span class="italik char-style-override-7">a nighean</span><span class="char-style-override-8">.”</span></p>

    <p class="Normal para-style-override-5"><span class="char-style-override-8">“Ben kimseyle evlenemem,” diyen Brianna, boğuluyormuş gibi konuşmuştu. “Bu doğru olmaz. Ben Roger’ı severken başka biriyle evlenemem. Roger da artık beni istemeyecek. O öğrendiğinde- ”</span></p>

    <p class="Normal para-style-override-5"><span class="char-style-override-8">Jamie sıkıca kıza sarılarak, “Onun için bir şey değişmeyecek,” dedi. “Eğer o düzgün bir adamsa onun için bir şey değişmeyecektir. Eğer olursa… o zaman o seni hak etmiyor demektir. Ben de onu döver parçalara ayırırım, sonra da gider sana daha iyi bir koca bulurum.”</span></p>

    <p class="Normal para-style-override-5"><span class="char-style-override-8">Brianna hıçkırığa dönüşen küçük bir kahkaha attı ve sonra başını onun omzuna gömdü. Jamie sanki o dizi sıyrılan küçük bir kızmış gibi onu okşayıp sallıyor, ona bir şeyler mırıldanıyordu. Bir yandan da bana bakıyordu. </span></p>

    <p class="Normal para-style-override-5"><span class="char-style-override-8">Brianna bana anlattığında ben ağlamamıştım; anneler daha güçlüdür. Ancak şimdi Brianna beni görmüyordu ve Jamie bir anlık da olsa omuzlarımdaki yükü almıştı.</span></p>

    <p class="Normal para-style-override-5"><span class="char-style-override-8">Brianna da bana anlattığında ağlamamıştı. Fakat şimdi Jamie’ye sarılmış ağlıyordu. Hem iç rahatlamasından hem de acıdan, diye geçirdim içimden. Gözlerini benden ayırmayan Jamie, yalnızca onu kucaklıyor defalarca saçlarını okşayarak onun ağlamasına izin veriyordu.</span></p>

    <p class="Normal para-style-override-5"><span class="char-style-override-8">Gözlerimi koluma sildiğimde Jamie belirsizce bana gülümsedi. Brianna uzun uzun iç çekerek rahatlamıştı ve Jamie kibarca onun sırtını okşadı. “Ben acıktım, Sassenach,” dedi. “Sanırım boğazımızdan birkaç damla bir şey geçse fena olmaz, değil mi?”</span></p>

    <p class="Normal para-style-override-5"><span class="char-style-override-8">“Evet,” diyerek boğazımı temizledim. “Ben gidiyim de ahırdan biraz süt getireyim.”</span></p>

    <p class="Normal para-style-override-5"><span class="char-style-override-8">Jamie, “İçecek derken onu kastetmedim!” diye arkamdan seslendi.</span></p>

    <p class="Normal para-style-override-5"><span class="char-style-override-8">Onu ve Brianna’nın boğuk kahkahasını umursamadan kapıyı açtım.</span></p>

    <p class="Normal para-style-override-5"><span class="char-style-override-8">Gece soğuk ve parlaktı. Gökyüzündeki güz yıldızları parlıyordu. Dışarısı için giyinmemiştim. Yüzüm ve ellerim karıncalanmaya başlamıştı. Yine de serin rüzgârın beni yalayıp son on beş dakikayı alıp götürmesi için öylece durdum.</span></p>

    <p class="Normal para-style-override-5"><span class="char-style-override-8">Her şey sessizdi. Cırcır böcekleri ve ağustos böcekleri uzun zaman önce ya ölmüş ya da çoktan yiyecek aramayı bırakmış kalın kürkleriyle kış uykusuna yatmış fare, kokarca ve keseli sıçanlarla birlikte toprağın altına gitmişlerdi.</span></p>

    <p class="Normal para-style-override-5"><span class="char-style-override-8">“Biz ne yapacağız?” diye sordum usulca, karanlık gökyüzüne.</span></p>

    <p class="Normal para-style-override-5"><span class="char-style-override-8">Çam ağaçlarının hışırtısı haricinde bir şey duymadım. “Biz” kelimesinin yankısı haricinde bir cevap alamadım. En azından bu çok doğruydu. Ne olursa olsun hiçbirimiz olanların tek başına üstesinden gelmek zorunda değildik. Şimdilik ihtiyacım olan cevabın bu olduğunu sanıyordum.</span></p>

    <p class="Normal para-style-override-5"><span class="char-style-override-8">İçeri girdiğimde hâlâ sedirde oturuyorlardı. Ateşin aydınlattığı kızıl başları yan yana duruyordu. Yılan otu yağı kokusu, yanan çam odununa ve av eti güvecinin ağızları sulandıran kokusuna karışıyordu. Aniden acıktığımı hissetmiştim. </span></p>

    <p class="Normal para-style-override-5"><span class="char-style-override-8">Kapıyı yavaşça arkamdan kapatıp sürgüyü çektim. Ateşi harlayıp raftan taze ekmek aldım ve sofrayı yeniden kurdum. Sonra da kilerden tereyağı almaya gittim. Orada bir müddet durup dolu rafların üzerinden onlara baktım.</span></p>

    <p class="Normal para-style-override-5"><span class="char-style-override-8">Tanrı’ya güven ve güvenliğin için dua et, şüphe ettiğinde ise yemek ye. Bir Fransisken rahibi bana bu öğüdü vermişti ve bunun tamamen işe yaradığını görmüştüm. Bir kavanoz kuşüzümü reçeli, bir küçük teker keçi peyniri ve yemeğin yanında içilmesi için de mürver çiçeği şarabı çıkardım. </span></p>

    <p class="Normal para-style-override-5"><span class="char-style-override-8">Ben içeri geldiğimde Jamie sessizce konuşuyordu. Hazırlıklarımı bitirdim ve onun ezgili sesinin Brianna gibi beni de rahatlatmasına izin verdim.</span></p>

    <p class="Normal para-style-override-5"><span class="char-style-override-8">“Sen küçükken seni düşünüyordum,” diyordu Jamie, Brianna’ya. Sesi çok yumuşaktı. “Mağarada yaşadığımda, seni kollarımın arasında tuttuğumu hayal ediyordum. Seni kalbimin üzerinde tutuyor, tepedeki yıldızları izlerken sana şarkılar söylüyordum.”</span></p>

    <p class="Normal para-style-override-5"><span class="char-style-override-8">“Ne söylüyordun?” Brianna’nın sesi alçaktı ama ateşin çıtırtısında rahatlıkla duyabiliyordu. Elinin, Jamie’nin omzunda olduğunu görebiliyordum. İşaret parmağı babasının uzun saçını okşuyordu.</span></p>

    <p class="Normal para-style-override-5"><span class="char-style-override-8">“Eski şarkılar. Hatırladığım, annemin bana söylediği ninniler. Ablamın çocuklarına söylediği gibi söylüyordum.”</span></p>

    <p class="Normal para-style-override-5"><span class="char-style-override-8">Brianna uzun bir soluk verdi. “Bana şimdi söylesene, lütfen bab.”</span></p>

    <p class="Normal para-style-override-5"><span class="char-style-override-8">Jamie duraksadı ama başını ona doğru eğip Gaelce şarkı mırıldanmaya başladı. Jamie’nin müzik kulağı yoktu. Şarkı alçalıp dalgalanıyordu ve pek müziğe benzemiyordu ama sözlerin ritmi yatıştırıcıydı.</span></p>

    <p class="Normal para-style-override-5"><span class="char-style-override-8">Sözlerin çoğunu anlayabilmiştim; göl ve deniz balıklarının adlarının geçtiği, yemek için akşama eve ne getireceğini çocuğuna söyleyen bir balıkçı şarkısıydı. Av kuşları ve hayvan adlarının geçtiği, tüylerinin güzelliği, kürklerinin sıcaklığı ve kış için etlerini anlatan bir avcı şarkısı. Bu bir baba şarkısıydı; tedbir ve korumayı anlatan yumuşak bir duaydı.</span></p>

    <p class="Normal para-style-override-5"><span class="char-style-override-8">Yemek için kalay tabakları ve kâseleri alıp ekmek kesmek ve tereyağı sürmek için odada sessizce hareket ediyordum.</span></p>

    <p class="Normal para-style-override-5"><span class="char-style-override-8">Brianna usulca, “Biliyor musun bab?” diye sordu.</span></p>

    <p class="Normal para-style-override-5"><span class="char-style-override-8">“Neyi?” diyen Jamie, bir anlığına şarkısını yarıda kesti.</span></p>

    <p class="Normal para-style-override-5"><span class="char-style-override-8">“Sen şarkı söyleyemiyorsun.”</span></p>

    <p class="Normal para-style-override-5"><span class="char-style-override-8">Jamie hafifçe kahkaha attı ve daha rahat edebilmeleri için oturuşunu değiştirirken örtüler hışırdadı. “Evet, bu doğru. Susayım mı?”</span></p>

    <p class="Normal para-style-override-5"><span class="char-style-override-8">“Hayır.” Brianna başını onun omuz kıvrımına yerleştirip iyice ona sokuldu.</span></p>

    <p class="Normal para-style-override-5"><span class="char-style-override-8">Jamie melodisiz şarkısına devam edip birkaç dakika sonra şarkısını yarıda kesti.</span></p>

    <p class="Normal para-style-override-5"><span class="char-style-override-8">“Sen şunu biliyor musun peki </span><span class="italik char-style-override-7">a leannan</span><span class="char-style-override-8">?” </span></p>

    <p class="Normal para-style-override-5"><span class="char-style-override-8">Brianna’nın gözleri kapalıydı, kirpiklerinin gölgesi yanaklarında oynaşıyordu ama dudaklarındaki gülümsemeyi görebiliyordum. </span></p>

    <p class="Normal para-style-override-5"><span class="char-style-override-8">“Neymiş bab?”</span></p>

    <p class="Normal para-style-override-5"><span class="char-style-override-8">“Besili bir geyik kadar ağarsın.”</span></p>

    <p class="Normal para-style-override-5"><span class="char-style-override-8">Brianna, “Kucağından kalkayım mı?” diye sordu ama hareket etmiyordu.</span></p>

    <p class="Normal para-style-override-5"><span class="char-style-override-8">“Elbette hayır.”</span></p>

    <p class="Normal para-style-override-5"><span class="char-style-override-8">Brianna uzanıp onun yanağına dokundu.</span></p>

    <p class="Normal para-style-override-5"><span class="char-style-override-8">“</span><span class="italik char-style-override-7">Mi gradhaich a thu athair</span><span class="char-style-override-8">,” diye fısıldadı. Benim sevgim sana, baba. </span></p>

    <p class="Normal para-style-override-5"><span class="char-style-override-8">Jamie iyice onu kendine çekip alnından öptü. Sedirin arkasındaki ateş aniden harlanınca yüzleri altın ve siyah renge büründü. Jamie’nin yüz hatları sert, keskin ve genişti; Brianna’nınki ise onunkinin yumuşatılmış haliydi. Her ikisi de inatçı ve her ikisi de güçlüydü. Ve şükürler olsun ki her ikisi de benimdi.</span></p>

    <p class="Normal para-style-override-5"><span class="char-style-override-8"> </span></p>

    <p class="Normal para-style-override-4"><span class="char-style-override-8">***</span></p>

    <p class="Normal para-style-override-5"><span class="char-style-override-8">Brianna duygu yoğunluğundan bitkin bir halde yemekten sonra uykuya dalmıştı. Ben de uyuşmuş olduğumun farkındaydım ama daha tam uykum gelmemişti. Bu korkunç savaş hissinden, kontrolümün dışındaki olaylardan dolayı yorgun ve gergindim ama bu bir şekilde halledilecekti.</span></p>

    <p class="Normal para-style-override-5"><span class="char-style-override-8">Hiçbir şeyle mücadele etmek istemiyordum. Tek istediğim, şimdi ve gelecek düşüncesini bir kenara bırakıp bir gece önceki huzura kavuşmaktı.</span></p>

    <p class="Normal para-style-override-5"><span class="char-style-override-8">Jamie ile birlikte yatağa yatıp onun sıcaklığına sokulmak, odanın gittikçe artan soğukluğuna karşı yorganın altında ikimizi mühürlemek istiyordum. Sessizce konuşurken ateşi izlemek, günün havadislerinin ve şakalaşmalarının gecenin diline bırakmasını istiyordum. Kelimelerimizi dokunuşlara, nefeslerimizi bedenlerimizin küçük hareketlerine bırakmak istiyordum, böylece sohbetimiz uykuyla sonlanacaktı.</span></p>

    <p class="Normal para-style-override-5"><span class="char-style-override-8">Ancak bu akşam ev huzursuzdu ve ikimiz de rahat değildik.</span></p>

    <p class="Normal para-style-override-5"><span class="char-style-override-8">Jamie adeta kafese kapatılmış bir kurt gibi evde geziniyor, eşyaların yerlerini değiştirip duruyordu. Ben bir yandan sofrayı toplarken göz ucuyla da onu izliyordum. Hem onunla konuşmayı çok istiyor hem de bundan korkuyordum. Bonnet ile ilgili ona bir şey söylemeyeceğime dair Brianna’ya söz vermiştim. Ancak ben yalan söylemede çok kötüydüm ve Jamie bunu yüzümden okuyabiliyordu.</span></p>

    <p class="Normal para-style-override-5"><span class="char-style-override-8">Büyük kazandan bir kova sıcak su alıp bulaşıkları yıkamaya koyuldum. Geri geldiğimde Jamie, hokkasının, tüy kalemlerinin ve kâğıtlarının olduğu küçük rafın önünde duruyordu. Geceliğini giymemişti ama elbiselerini çıkarmak ve her zamanki gibi işine koyulmak için harekete de geçmiyordu. Elbette incinmiş eliyle yazı yazamazdı.</span></p>

    <p class="Normal para-style-override-5"><span class="char-style-override-8">Jamie’nin eline bir kalem alıp geri bıraktığını görünce, “Senin için yazmamı ister misin?” diye sordum.</span></p>

    <p class="Normal para-style-override-5"><span class="char-style-override-8">Huzursuzca geri döndü. “Hayır. Jenny’ye yazmalıyım ve yapılması gereken işler de var ama oturup düşünecek halim yok.”</span></p>

    <p class="Normal para-style-override-5"><span class="char-style-override-8">“Nasıl hissettiğini biliyorum,” dedim içtenlikle. Jamie biraz şaşkın bir ifadeyle bana baktı.</span></p>

    <p class="Normal para-style-override-5"><span class="char-style-override-8">“Nasıl hissettiğimi kendim bile bilmiyorum, Sassenach,” dedi hafifçe gülerek. “Eğer bildiğini düşünüyorsan bana söyle o zaman.”</span></p>

    <p class="Normal para-style-override-5"><span class="char-style-override-8">“Yorgun,” deyip bir elimi koluna koydum. “Kızgın. Endişeli.” Tekerlekli yatakta yatan Brianna’ya bir göz atarak, “Belki de biraz kırgın,” diye ekledim.</span></p>

    <p class="Normal para-style-override-5"><span class="char-style-override-8">“Hepsi,” diye yanıt verdi, “ve daha fazlası.” Fular takmamıştı ama boğuluyormuş gibi gömleğinin yakasını çekiştiriyordu.</span></p>

    <p class="Normal para-style-override-5"><span class="char-style-override-8">“Burada kalamam,” deyip bana bir göz attı. Kıyafetlerim hâlâ üzerimdeydi. “Dışarıya çıkıp biraz yürüyelim mi?”</span></p>

    <p class="Normal para-style-override-5"><span class="char-style-override-8">Hemen pelerinimi almaya gittim. Dışarısı karanlıktı ve Jamie yüzümü göremeyecekti.</span></p>

    <p class="Normal para-style-override-5"><span class="char-style-override-8">Ön bahçeyi ve ahırları geçip yavaşça tarlaya doğru yürüdük. Koluna girdiğimde onun ne kadar gergin olduğunu hissedebiliyordum.</span></p>

    <p class="Normal para-style-override-5"><span class="char-style-override-8">Söze nasıl başlayacağımı bilmiyordum. Belki sessiz kalmam daha iyi, diye geçirdim içimden. İkimiz de üzgündük ama Brianna için sakin olmamız gerekiyordu.</span></p>

    <p class="Normal para-style-override-5"><span class="char-style-override-8">Kanında kaynayan öfkeyi hissedebiliyordum. Bu her halinden anlaşılıyordu ama öfke, eğer bir hedefin yoksa gaz yağı gibi uçup giderdi. Fakat bir mayın, dikkat edilmezse patlamaya da neden olabilirdi. Eğer Jamie bana patlarsa ya ağlardım ya da onun boğazına yapışırdım, çünkü ben de pek sakin değildim.</span></p>

    <p class="Normal para-style-override-5"><span class="char-style-override-8">Uzun bir süre sessizce ağaçların arasından çıkıp kurumuş mısır tarlasında yürüdük. Her taraf karanlıktı ve biz dikkatle mayın tarlasında yürüyorduk.</span></p>

    <p class="Normal para-style-override-5"><span class="char-style-override-8">Tarlanın sonuna geldiğimizde, “Jamie,” dedim sonunda, “ellerine ne yaptın?”</span></p>

    <p class="Normal para-style-override-5"><span class="char-style-override-8">“Ne?” Jamie şaşkınlıkla benden yana döndü.</span></p>

    <p class="Normal para-style-override-5"><span class="char-style-override-8">“Ellerin,” diyerek bir elini ellerimin arasına aldım. “Böyle bir şeyi baca taşlarını dizerken yapmadın.”</span></p>

    <p class="Normal para-style-override-5"><span class="char-style-override-8">“Ah.” Jamie eklemleri şişmiş eline dokunmama izin vererek öylece durdu ve, “Brianna,” dedi. “O- o sana adam hakkında bir şey söyledi mi? Adını verdi mi?”</span></p>

    <p class="Normal para-style-override-5"><span class="char-style-override-8">Duraksadım, mahvolmuştum. Jamie beni çok iyi tanıyordu.</span></p>

    <p class="Normal para-style-override-5"><span class="char-style-override-8">“Sana söyledi değil mi?” Sesi öfkeden boğuk çıkıyordu. </span></p>

    <p class="Normal para-style-override-5"><span class="char-style-override-8">“Sana söylemeyim diye bana söz verdirtti,” diye bağırdım. “Senden bir şey sakladığımı anlayacağını söyledim ona ama Jamie, söz verdim. Israr etme lütfen!”</span></p>

    <p class="Normal para-style-override-5"><span class="char-style-override-8">Jamie yine homurdandı. “Evet, seni çok iyi tanıyorum Sassenach. Seni birazcık tanıyan hiç kimseden bir şey saklayamıyorsun. Ian bile seni bir kitap gibi okuyabilir.” Boş ver dercesine bir el salladı. “Dert etme. Brianna istediği zaman bana söyler. Ben beklerim.” Ezilmiş elini yavaşça yumruk yapınca sırtımdan bir ürperti geçti.</span></p>

    <p class="Normal para-style-override-5"><span class="char-style-override-8">“Ellerin,” dedim yeniden.</span></p>

    <p class="Normal para-style-override-5"><span class="char-style-override-8">Jamie derin bir nefes alıp ellerini uzattı ve yavaşça açıp kapadı.</span></p>

    <p class="Normal para-style-override-5"><span class="char-style-override-8">“Seninle ilk tanıştığımızda bana ne dediğini hatırlıyor musun Sassenach? Dougal beni kızdırmıştı ve ona vurmak istemiştim ama yapamamıştım. Bana, ‘Bir şeye vur, kendini iyi hissedersin,’ demiştin.” Bana çarpık bir şekilde gülümsedi. “Ben de ağaca vurdum işte. Canım yandı ama haklıydın biraz da olsa kendimi iyi hissettim.”</span></p>

    <p class="Normal para-style-override-5"><span class="char-style-override-8">“Oh,” diye bir soluk verdim, konuyu geçiştirmediği için rahatlamıştım. </span></p>

    <p class="Normal para-style-override-5"><span class="char-style-override-8">“O… o sana olanları anlattı mı?” Onun yüzünü göremiyordum ama sesindeki duraksama belliydi. “Yani…” Derin bir iç çekti. “Adam onun canını yakmış mı?”</span></p>

    <p class="Normal para-style-override-5"><span class="char-style-override-8">“Hayır, fiziksel olarak değil.”</span></p>

    <p class="Normal para-style-override-5"><span class="char-style-override-8">Cebimdeki yüzüğün ağırlığını hissettiğimi hayal ederek duraksadım ama elbette hissetmiyordum. Brianna, Bonnet’in adı haricinde diğer anlattıklarını saklamamı istememişti ama sormadığı sürece Jamie’ye de Brianna’nın bana anlattığı detayları anlatmayacaktım. Gerçi onun soracağını da sanmıyordum, çünkü bu bilmek isteyeceği en son şeydi.</span></p>

    <p class="Normal para-style-override-5"><span class="char-style-override-8">Jamie bunu sormadı, yalnızca Gaelce bir şeyler mırıldanıp başını öne eğdi ve yürümeye devam etti.</span></p>

    <p class="Normal para-style-override-5"><span class="char-style-override-8">Sessizlik bir kez bozuldu mu ona daha fazla katlanamazdım. Boğulmaktansa patlamak daha iyiydi. Elimi kolundan çektim.</span></p>

    <p class="Normal para-style-override-5"><span class="char-style-override-8">“Ne düşünüyorsun?”</span></p>

    <p class="Normal para-style-override-5"><span class="char-style-override-8">“Merak ediyorum da… tecavüze uğramak çok… çok korkunç mudur… yani şey… eğer bir… zarar yoksa.” Ceketi dar geliyormuş gibi omuzlarını oynattı huzursuzca.</span></p>

    <p class="Normal para-style-override-5"><span class="char-style-override-8">Onun aklından ne geçtiğini çok iyi biliyordum. Wentworth hapishanesi, sırtındaki korkunç kırbaç izleri ve korkunç anılar…</span></p>

    <p class="Normal para-style-override-5"><span class="char-style-override-8">“Yeterince kötü sanırım ama haklısın. Fiziksel bir iz olmadığı sürece buna dayanmak biraz daha kolay olur. Ama maddi anlamda bunu hatırlatan bir şey var,” diye ekledim, bunu söylemeye mecburdum. “Hem de fark edilecek bir şey!” Jamie’nin sol eli ister istemez yumruk halini aldı.</span></p>

    <p class="Normal para-style-override-5"><span class="char-style-override-8">Jamie, “Evet, öyle,” diye mırıldandı ve şüpheyle bana bir göz attı. Yarım ayın ışığıyla yüz hatları aydınlanıyordu. “Yine de… adam onun canını yakmamış, bu da bir şeydir. Eğer o herif öyle bir şey yapmış olsaydı, öldürmek bile yeterli olmazdı.”</span></p>

    <p class="Normal para-style-override-5"><span class="char-style-override-8">“Hamileliği kolayca atlatamamak gibi ufacık bir detayı kaçırıyorsun,” dedim sinirle. “Eğer adam kızımın kemiklerini kırsaydı ya da onun kanını akıtsaydı Brianna iyileşirdi. Ama bu onun unutabileceği bir şey değil, biliyorsun.” </span></p>

    <p class="Normal para-style-override-5"><span class="char-style-override-8">“Biliyorum!”</span></p>

    <p class="Normal para-style-override-5"><span class="char-style-override-8">Hafiften ürktüm ve Jamie de bunu görünce özür dilercesine bir hareket yaptı. “Bağırmak istememiştim.”</span></p>

    <p class="Normal para-style-override-5"><span class="char-style-override-8">Kabul ettiğimi gösterircesine başımı salladım ve birbirimize dokunmadan yan yana yürümeye devam ettik.</span></p>

    <p class="Normal para-style-override-5"><span class="char-style-override-8">“Bebek- ” diye konuşmaya başladı ama bana bir göz atarak sustu, sonra da sabırsızca yüzünü astı. “Biliyorum,” dedi usulca. “Beni affet Sassenach ama ben bu konu hakkında senden çok daha fazlasını biliyorum.”</span></p>

    <p class="Normal para-style-override-5"><span class="char-style-override-8">“Seninle tartışmıyorum ki. Fakat sen bir çocuk doğurmadın. Bunun nasıl bir şey olduğunu bilemezsin. Bu- ”</span></p>

    <p class="Normal para-style-override-5"><span class="char-style-override-8">“Sen benimle tartışıyorsun Sassenach. Yapma,” diyerek sertçe benim kolumu sıktı ve bıraktı. Sesi hafiften duyguluydu ama Jamie tamamen ciddiydi.</span></p>

    <p class="Normal para-style-override-5"><span class="char-style-override-8">“Sana bildiğimi anlatmaya çalışıyorum.” Jamie kendini toplamaya çalışarak bir müddet öylece durdu.</span></p>

    <p class="Normal para-style-override-5"><span class="char-style-override-8">“Uzun süredir Jack Randall’ı hatırlamıyorum. Şimdi de bunu yapmak istemiyorum. Ama karşıma çıkıyor işte,” diyerek yeniden omuz silkti ve bir yanağını sertçe ovaladı.</span></p>

    <p class="Normal para-style-override-5"><span class="char-style-override-8">“Bir beden, bir de ruh vardır, Sassenach,” dedi usulca, konuşurken düşüncelerini düzenlemeye çalışıyordu. “Sen bir hekimsin, birincisini çok iyi bilirsin. Lakin diğeri çok daha önemli.”</span></p>

    <p class="Normal para-style-override-5"><span class="char-style-override-8">Diğerini de onun kadar iyi bildiğimi söylemek için ağzımı açtım ama hiçbir şey demeden kapadım. Jamie bunu fark etmedi; karanlık mısır tarlasını veya ay ışığıyla yaprakları gümüşe boyanan akça ağacı görmüyordu. Gözleri, kalın taş duvarlarla çevirili, bir masa, sandalyeler, lamba ve bir yatakla döşeli küçük odadaydı.</span></p>

    <p class="Normal para-style-override-5"><span class="char-style-override-8">“Randall,” dedi düşünceli bir halde. “Bana yaptığı çoğu şey… ben dayanabildim.” Sağ elinin parmaklarını açınca sarılı parmağı beyaz beyaz parlıyordu.</span></p>

    <p class="Normal para-style-override-5"><span class="char-style-override-8">“Korktum, incindim. Bunu yaptığı için onu öldürmeye bile niyetlendim. Ancak yaşamaya da devam ettim ve her zaman tenimde dokunuşunu hissetmedim. Kendimi kirli hissettim. Onun istediği bedenimle tatmin olmak değildi. O benim ruhumu istedi ve… aldı da.” </span></p>

    <p class="Normal para-style-override-5"><span class="char-style-override-8">“Evet, bunların hepsini biliyorum.” Jamie aniden arkasına dönüp yürümeye başladı. Onu yetişmek için neredeyse koşmaya başladım.</span></p>

    <p class="Normal para-style-override-5"><span class="char-style-override-8">“Demek istediğim bu herifin ona yabancı olduğu, sadece zevki için bedenine sahip olduğu. Eğer adamın istediği onun bedeniyse… o zaman onun bunu atlatacağını düşünüyorum.”</span></p>

    <p class="Normal para-style-override-5"><span class="char-style-override-8">Jamie derin bir nefes alıp verdi. Beyaz buharın bir anlığına yüzünü kapladığını görebilmiştim. Öfkesinin buharı rahatlıkla görülebiliyordu… </span></p>

    <p class="Normal para-style-override-5"><span class="char-style-override-8">“Ama adam onu tanıyorsa, herhangi bir kadını değil sadece onu istemeye bu kadar yaklaşmışsa, o zaman adamın niyeti onun ruhuna dokunmak ve yaralamak- ”</span></p>

    <p class="Normal para-style-override-5"><span class="char-style-override-8">“Onun gerçekten zarar verdiğini düşünmüyor musun?” Sesim, kendimi tutmama rağmen yükselmişti. “Adam onu istesin ya da istemesin- ”</span></p>

    <p class="Normal para-style-override-5"><span class="char-style-override-8">“Sana söylüyorum bu farklı!”</span></p>

    <p class="Normal para-style-override-5"><span class="char-style-override-8">“Hayır değil. Senin ne demek istediğini biliyor- ”</span></p>

    <p class="Normal para-style-override-5"><span class="char-style-override-8">“Bilmiyorsun!”</span></p>

    <p class="Normal para-style-override-5"><span class="char-style-override-8">“Biliyorum! Ama neden- ”</span></p>

    <p class="Normal para-style-override-5"><span class="char-style-override-8">“Çünkü seninle birlikte olduğumda benim niyetim senin bedenine sahip olmak değil ve sen de bunu çok iyi biliyorsun Sassenach!”</span></p>

    <p class="Normal para-style-override-5"><span class="char-style-override-8">Jamie aniden arkasına dönüp beni şiddetle öpmeye başladı. Tamamen şaşkındım. Dişleriyle dudaklarımı eziyor, yarı ısırarak dudaklarımı bütünüyle alıyordu.</span></p>

    <p class="Normal para-style-override-5"><span class="char-style-override-8">Onun beni istediğini biliyordum; ben de aynı hissiyatla - güvenle - onu çok istiyordum. Ancak ikimizin de bunu verecek gücü yoktu. En azından bu gece…</span></p>

    <p class="Normal para-style-override-5"><span class="char-style-override-8">Omuzlarımda gezinen parmakları yukarı kayıp ensemi tuttu. Jamie beni kendine doğru bastırdığında bütün tüylerim diken diken oldu… ama sonra Jamie durdu.</span></p>

    <p class="Normal para-style-override-5"><span class="char-style-override-8">“Yapamam,” diyerek ensemi sıktı ve sonra bıraktı. “Yapamam.”</span></p>

    <p class="Normal para-style-override-5"><span class="char-style-override-8">Jamie geri çekilip arkasına dönüp adeta körmüşçesine önündeki çite tutundu. Tahtayı sertçe tutarak bir müddet öylece durdu. Gözleri kapalıydı. </span></p>

    <p class="Normal para-style-override-5"><span class="char-style-override-8">Bacaklarım titriyordu. Pelerinime iyice sarılıp onun ayakucuna oturdum ve bekledim. Kulaklarım uğulduyordu. Gece esintisi tepedeki ağaçları hareketlendiriyor, bir şeyler mırıldanıyordu. Çok uzaklarda, karanlık tepelerde bir yerde bir hayvan çığlık atıyordu; sesi aynı bir kadınınkine benziyordu. </span></p>

    <p class="Normal para-style-override-5"><span class="char-style-override-8">“Seni istemediğimden değil,” dedi sonunda. Benden yana döndüğünü ceketinin hışırtısından anlamıştım. Başı önde bir müddet öylece durdu. Bağlı saçları ay ışığında parlıyor, yüzü arkasındaki ayla karanlıkta kalıyordu. Sonunda eğilip sarılı eliyle elimi tuttu ve beni ayağa kaldırdı. “Seni her zamankinden çok daha fazla istiyorum,” dedi usulca. “Tanrım! Sana ihtiyacım var, Claire. Ama şu an kendimi bir erkek gibi hissetmeye dayanamam. Sana dokunamam, o adamı düşünemem… Yapamam.”</span></p>

    <p class="Normal para-style-override-5"><span class="char-style-override-8">Koluna dokundum. “Anlıyorum,” dedim ve anlıyordum da. Detayları istememiş olmasına memnundum; ben de onları bilmemeyi isterdim. Aynı hareketleri ama tamamen farklı duyguları gözümde canlandırırken onunla nasıl sevişebilecektim ki?</span></p>

    <p class="Normal para-style-override-5"><span class="char-style-override-8">“Anlıyorum Jamie,” dedim yeniden. Gözlerini açtı ve bana baktı.</span></p>

    <p class="Normal para-style-override-5"><span class="char-style-override-8">“Anlıyorsun değil mi? Demek istediğim de bu.” Kolumu tutup beni kendine çekti. “Beni tanıdığın için bana dokunmadan beni parçalara ayırabilirsin Claire,” diye fısıldarken parmakları yüzüme dokunuyordu. Buz gibi ve kaskatıydılar. “Ben de aynı şeyi sana yapabilirim.”</span></p>

    <p class="Normal para-style-override-5"><span class="char-style-override-8">Bayılacakmışım gibi hissederek, “Yapabilirsin,” dedim, “ama keşke yapamasan.”</span></p>

    <p class="Normal para-style-override-5"><span class="char-style-override-8">Jamie gülümseyip kibarca beni öptü. Dudaklarımız haricinde birbirimize dokunmadan, yalnızca birbirimizin nefeslerini içimize çekerek öylece durduk.</span></p>

    <p class="Normal para-style-override-5"><span class="italik char-style-override-7">Evet</span><span class="char-style-override-8">, dedik birbirimize sessizce. </span><span class="italik char-style-override-7">Evet, ben hâlâ buradayım</span><span class="char-style-override-8">. Bu bir kurtuluş değil, yalnızca aramızdaki uçurum boyunca gerinen küçük bir hayat bağıydı. Bedene veya ruha zarar verme konusunda ne demek istediğini anlamıştım. Ona açıklayamadığım şey, rahimde birleşen iki kişi arasındaki bağdı.</span></p>

    <p class="Normal para-style-override-5"><span class="char-style-override-8">“Bree çok güçlüdür,” dedim usulca. “Senin gibi.”</span></p>

    <p class="Normal para-style-override-5"><span class="char-style-override-8">Jamie, “Benim gibi mi?” diyerek hafiften homurdandı. “O zaman Tanrı ona yardım etsin.”</span></p>

    <p class="Normal para-style-override-5"><span class="char-style-override-8">Bir iç çekti, sonra arkasını dönüp çit boyunca yavaşça yürümeye başladı. Ona yetişmek için biraz acele ederek onu takip ettim.</span></p>

    <p class="Normal para-style-override-5"><span class="char-style-override-8">“Bu adam, şu bahsettiği Roger. Onun yanında durur mu?” diye sordu dalgın dalgın.</span></p>

    <p class="Normal para-style-override-5"><span class="char-style-override-8">Ne cevap vereceğimi bilmediğimden derin bir nefes alıp yavaşça bıraktım. Roger’ı yalnızca birkaç aydır tanıyordum. Onu seviyordum, hatta ona bayılıyordum. Onun dürüst, onurlu genç bir adam olduğunu biliyordum ama Brianna’nın tecavüze uğradığını öğrendiğinde onun ne düşüneceğini, ne yapacağını veya ne hissedeceğini nasıl tahmin edebilirdim ki? Daha da kötüsü onun, ırz düşmanının çocuğunu taşıma ihtimali olduğunu öğrendiğinde ne yapacağını…?</span></p>

    <p class="Normal para-style-override-5"><span class="char-style-override-8">En iyi erkekler bile bu tarz durumların üstesinden gelemezlerdi. Doktor olduğum yıllarda, bu olayın baskısı yüzünden evlenmek zorunda kalan çiftler görmüştüm. Bu çiftler hem birbirlerine zarar veriyor hem de şüpheyle birbirlerini mahvediyorlardı. </span><span class="italik char-style-override-7"/></p>

    <p class="Normal para-style-override-5"><span class="char-style-override-8">“Sen yapar mıydın?” dedim sonunda, “eğer ben olsaydım?”</span></p>

    <p class="Normal para-style-override-5"><span class="char-style-override-8">Jamie sertçe bana bakıp bir şey dercesine ağzını açtı. Sonra kapadı ve yüzümü incelemeye başladı. Kaşları düşünceyle çatıktı.</span></p>

    <p class="Normal para-style-override-5"><span class="char-style-override-8">“Yani, evet elbette!” dedi sonunda, “ama zaten sana şerefim üzerine söz verdim, değil mi?”</span></p>

    <p class="Normal para-style-override-5"><span class="char-style-override-8">“Verdin,” dedim ve bu yükün altında ezildiğimi hissettim. Ben ona dürüst davranmamışken ondan bunu nasıl isteyebilirdim ki? Ve o benden istemişti.</span></p>

    <p class="Normal para-style-override-5"><span class="char-style-override-8">Jamie çit direğine bir yumruk attı. “Evet, lanet olsun yaparım. Sen benim olurdun, çocuk olmasa bile. Ve eğer sen… evet yanında olurdum,” diye tekrarladı kararlı bir tavırla. “Seni, çocuğu, hatta tüm dünyayı alırdım!”</span></p>

    <p class="Normal para-style-override-5"><span class="char-style-override-8">“Peki sonrasını hiç düşünmez miydin?” diye sordum. “Yatağıma geldiğinde bu hiç aklına gelmez miydi? Çocuğa baktığın zaman babasını görmez miydin? Onu görmezden gelir miydin veya aramızda bir sorun oluşturur muydu?”</span></p>

    <p class="Normal para-style-override-5"><span class="char-style-override-8">Jamie cevap vermek için ağzını açtı ama hiç konuşmadan geri kapadı. Sonra ne demek istediğimi anladığını gösteren bir şaşkınlık ifadesi gördüm yüzünde. “Ah, Tanrım,” dedi. “Frank. Ben değil. Sen Frank’ten bahsediyorsun.”</span></p>

    <p class="Normal para-style-override-5"><span class="char-style-override-8">Başımı olumlu anlamda salladığımda Jamie omuzlarımdan kavradı beni. “O sana ne yaptı?” diye diretti. “Ne? Söyle bana Claire!”</span></p>

    <p class="Normal para-style-override-5"><span class="char-style-override-8">“Yanımda durdu,” diyen sesim boğuktu. “Onun gitmesine izin verdim ama o gitmedi. Ve bebek - Brianna - doğduğunda onu çok sevdi Jamie. Emin değildi, seveceğini sanmıyordu, ben de öyle. Ama yaptı. Üzgünüm.”</span></p>

    <p class="Normal para-style-override-5"><span class="char-style-override-8">Jamie derin bir nefes alıp omuzlarımı bıraktı. “Bunun için üzülme Sassenach,” dedi sertçe. Bir eliyle yüzünü ovuşturduğunda yeni çıkan sakallarının çıkardığı sesi duyabiliyordum.</span></p>

    <p class="Normal para-style-override-5"><span class="char-style-override-8">“Peki sen Sassenach?” dedi. “O senin yatağına geldiğinde sen ne dedin. O düşündü mü- ” Aniden sustu. Bütün sorular aramızda asılı kalmıştı ama yine de sordu.</span></p>

    <p class="Normal para-style-override-5"><span class="char-style-override-8">Sonunda, “Bendim, benim hatamdı,” dedim sessizliğe. “Anlarsın işte unutamadım. Eğer yapabilseydim… farklı olabilirdi.” Susmalıydım ama bir sel gibi akan kelimeleri durduramadım.</span></p>

    <p class="Normal para-style-override-5"><span class="char-style-override-8">“Eğer bir tecavüz olsaydı onun için daha kolay olabilirdi. Doktorlar ona tecavüze uğrayıp hırpalandığımı ve hayal kurduğumu söylemişlerdi. Herkesin inandığı da buydu ama ben öyle olmadığını söyledim durdum ve gerçeği anlatmada ısrar ettim. Ve bir süre sonra bana inandı, biraz da olsa… Sorun da buydu; başkasının çocuğuna sahip olduğum için değil ama seni seviyordum. Ben duramadım, yapamadım,” diye ekledim yumuşak bir sesle. “O benden daha iyiydi, yani Frank. En azından Brianna’nın hatırına geçmişi geride bırakabildi. Lakin benim için- ” Kelimeler boğazımda düğümlenmişti, sustum.</span></p>

    <p class="Normal para-style-override-5"><span class="char-style-override-8">Jamie, o zaman benden yana dönüp uzun bir süre bana baktı. Yüzü ifadesizken gözleri, kaşlarının gölgesinde gizliydi.</span></p>

    <p class="Normal para-style-override-5"><span class="char-style-override-8">“Ve sen de senin hatan olmadığı halde seni hiç affedemeyen bir adamla yirmi yıl yaşamak zorunda kaldın?” dedi. “Bunun için üzgünüm Sassenach.”</span></p>

    <p class="Normal para-style-override-5"><span class="char-style-override-8">“Bana dokunmadan beni parçalara ayırabileceğini söylemiştin,” dedim. “Haklıydın, seni lanet olası.”</span></p>

    <p class="Normal para-style-override-5"><span class="char-style-override-8">“Üzgünüm,” dedi yeniden. Ancak bu kez bana sıkıca sarıldı.</span></p>

    <p class="Normal para-style-override-5"><span class="char-style-override-8">“Seni sevdiğim için mi? Bunun için üzülme,” diyen sesim, gömleğinde boğuluyordu. “Hem de hiç.”</span></p>

    <p class="Normal para-style-override-5"><span class="char-style-override-8">Jamie cevap vermedi ama başını eğip yanağını saçlarıma bastırdı. Etraf sessizdi; ağaçların esintisine karşı kalp atışlarını duyabiliyordum. Tenim soğuktu; yanaklarımdaki gözyaşlarım da soğumuştu anında.</span></p>

    <p class="Normal para-style-override-5"><span class="char-style-override-8">Sonunda beline sardığım kollarımı çekip geriledim. “Eve dönsek iyi olur,” dedim, normal bir ses tonuyla konuşmaya çalışarak. “Çok geç oldu.”</span></p>

    <p class="Normal para-style-override-5"><span class="char-style-override-8">“Evet, sanırım.” Jamie kolunu bana uzattığında ben de koluna girdim. Nehrin üstündeki geçidin kenarındaki patikadan sessizce yürüdük. Kayaların üstünde küçük buz kristallerinin oluşmasına yetecek kadar hava soğuktu, fakat nehir buz tutmamıştı. Havayı dolduran şırıldama sesleri bizi de sessizlikten uzaklaştırıyordu.</span></p>

    <p class="Normal para-style-override-5"><span class="char-style-override-8">Domuz ağılından geçen patikaya saptığımızda, “Şey,” dedi Jamie. “Umarım bu Roger Wakefield bizden çok daha iyi bir adamdır, yani Frank ve benden.” Bana bir göz attı. “Bak söylüyorum, eğer öyle değilse onu bir pudinge çeviririm.”</span></p>

    <p class="Normal para-style-override-5"><span class="char-style-override-8">Dayanamayaraktan bir kahkaha attım. “Bu durumu çok kolaylaştırır, eminim.”</span></p>

    <p class="Normal para-style-override-5"><span class="char-style-override-8">Jamie hafiften homurdanıp yürümeye devam etti. Tepenin ağzını hiç konuşmadan döndük, artık eve gidiş yolundaydık. Eve az bir mesafe kala onu durdurdum. “Jamie, seni sevdiğime inanıyor musun?”</span></p>

    <p class="Normal para-style-override-5"><span class="char-style-override-8">Jamie başını çevirip cevap vermeden uzun bir süre bana baktı. Ay, yüzünde parlıyor, adeta bir mermeri yontuyormuşçasına yüz hatlarında geziniyorlardı.</span></p>

    <p class="Normal para-style-override-5"><span class="char-style-override-8">“Kusura bakma Sassenach,” dedi sonunda, “ama bunu söylemek için çok kötü bir zaman seçtin.”</span></p>

    <p class="Normal para-style-override-5"><span class="char-style-override-8">Hafifçe güldüm. “Hayır, değil ama- ” Boğazım düğümlendiği için kelimeleri söyleme ihtiyacıyla hemen yutkundum. “Ben- ben bunu çoğunlukla söylemiyorum. Belki böyle şeyleri rahatlıkla söyleyemediğimdendir. Amcamla yaşadım ve o çok sevecen bir adamdı ama ben insanların nasıl evlendiğini bilmiyor- ”</span></p>

    <p class="Normal para-style-override-5"><span class="char-style-override-8">Jamie dudaklarında tebessümle eliyle ağzımı kapadı. Bir müddet de çekmedi.</span></p>

    <p class="Normal para-style-override-5"><span class="char-style-override-8">Sesimi düzenlemeye çalışarak derin bir nefes aldım. “Bak, demek istediğim… yani seni sevdiğimi nasıl bildiğini öğrenmeli miyim?”</span></p>

    <p class="Normal para-style-override-5"><span class="char-style-override-8">Jamie hâlâ öyle durup bana bakıyordu, sonra başını aşağı yukarı salladı.</span></p>

    <p class="Normal para-style-override-5"><span class="char-style-override-8">“Biliyorum, çünkü buradasın Sassenach,” dedi usulca. “Demek istediğin bu, değil mi? O, Brianna’nın peşinden geldi, şu Roger. Demek ki o da kızımızı yeterince seviyor, değil mi?”</span></p>

    <p class="Normal para-style-override-5"><span class="char-style-override-8">“Bu, bir arkadaş hatırına yapabileceğin türden bir şey değil.”</span></p>

    <p class="Normal para-style-override-5"><span class="char-style-override-8">Jamie yeniden başını salladı ama ona daha fazlasını anlatmak, önemini kavratmak için acele ediyordum.</span></p>

    <p class="Normal para-style-override-5"><span class="char-style-override-8">“Bundan sana pek bahsetmedim çünkü… bunu anlatacak kelimeler yok. Ancak sana söyleyebileceğim bir tek şey var. Jamie- ” İstemeden ürperdim ancak bu soğuktan değildi. “Taşlardan geçen herkes bir daha geriye dönemez.”</span></p>

    <p class="Normal para-style-override-5"><span class="char-style-override-8">Bakışları sertleşti. “Sen bunu nereden biliyorsun Sassenach.”</span></p>

    <p class="Normal para-style-override-5"><span class="char-style-override-8">“Ben… ben onları duyabiliyorum. Çığlık atıyorlar.”</span></p>

    <p class="Normal para-style-override-5"><span class="char-style-override-8">Bu kez hem soğuktan hem de anıdan dolayı titriyordum. Jamie ellerimi tutup beni kendine doğru çekti. Güz rüzgârı, nehrin kenarındaki söğüt ağaçlarının dallarını tıkırdatıyordu; sesleri kuru kemiklerin birbirlerine çarpmasına benziyordu. Jamie titremem geçene kadar beni tuttu, sonra da bıraktı.</span></p>

    <p class="Normal para-style-override-5"><span class="char-style-override-8">“Çok soğuk Sassenach. Hadi içeri girelim.” Eve doğru dönmüşken elimi omzuna koyarak onu yeniden durdurdum.</span></p>

    <p class="Normal para-style-override-5"><span class="char-style-override-8">“Jamie?”</span></p>

    <p class="Normal para-style-override-5"><span class="char-style-override-8">“Efendim?”</span></p>

    <p class="Normal para-style-override-5"><span class="char-style-override-8">“Bunu… bunu söylememe gerek var mı?”</span></p>

    <p class="Normal para-style-override-5"><span class="char-style-override-8">Jamie dönüp bana baktı. Ay ışığıyla çevrelenmişti, ancak yüzü karanlıktı.</span></p>

    <p class="Normal para-style-override-5"><span class="char-style-override-8">“Buna ihtiyacım yok, hayır,” diyen sesi yumuşaktı. “Lakin söylemek istesen de fena olmaz. Arada sırada. Dikkatini çekerim, her zaman değil. Bunun yeniliğini kaybetmek istemiyorum.” Sesindeki gülümsemeyi duyduğumda ben de kendimi gülümsemekten alamadım. Onun görüp görmemesi önemli değildi.</span></p>

    <p class="Normal para-style-override-5"><span class="char-style-override-8">“Ancak bir süre söylemesem canını yakmaz, değil mi?”</span></p>

    <p class="Normal para-style-override-5"><span class="char-style-override-8">“Hayır.”</span></p>

    <p class="Normal para-style-override-5"><span class="char-style-override-8">Ona yaklaşıp ellerimi omuzlarına yerleştirdim. “Seni seviyorum.”</span></p>

    <p class="Normal para-style-override-5"><span class="char-style-override-8">Jamie bir süre bana baktı. “Buna memnunum Claire,” dedi usulca ve yüzüme dokundu. “Hem de çok. Şimdi yatağımıza gidelim, ben seni ısıtırım.”</span></p>

    <p class="Normal para-style-override-6"><span class="char-style-override-9"> </span></p>
  </div>
</body>
</html>