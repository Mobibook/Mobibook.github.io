<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <p>Lukas tam “Hangi ızgara?” sorusunu sormaya hazırlanıyordu ki Bernard kenara çekilip parmaklarını zemindeki metal ızgaraya daldırdı. Bir homurtu eşliğinde ağır yüzeyi çekerek yerden biraz yükseltti ve kenara doğru kaydırmaya başladı. Lukas öteki tarafa atladı ve yardım etmek için eğildi.</p>

  <p>“Sence de merdivenleri ... ?" diye başladı Lukas.</p>

  <p>“Otuz beşin bu bölümüne başka yerden geçiş yok.” Bernard zeminden aşağı sarkan el merdivenini işaret etti. “Önce sen.”</p>

  <p>Günün ani değişimi Lukas’ın başını döndürdü. Merdiveni tutmak için eğildiğinde göğüs cebindekilerin kımıldadığını hissedince saati, yüzüğü ve kimliği sabitlemek için elini hızla üzerlerine koydu. Bunları alırken ne düşünmüştü ki? Peki şimdi ne düşünüyordu? Sanki birisi beynindeki otomatik bir rutini başlatmış, bir ezber programı eylemlerini devralmışçasına kendini uzun merdivenden aşağı sarkıttı. Merdivenin sonuna ulaştığında Bernard'ın merdivenin ilk basamaklarına inip ızgarayı yerine kaydırışını ve zaten korumalı olan sunucu odasının altındaki bu karanlık zindana ikisini birden hapsedişini seyretti.</p>

  <p>“Büyük bir ödül almak üzeresin,” dedi Bernard karanlıkta. ‘Tıpkı bir zamanlar benim ödüllendirilişim gibi.”</p>

  <p>Bir ışığı yaktı ve Lukas patronunun manyak gibi sırıttığını gördü, az önceki öfkesinden eser dahi kalmamıştı. Karşısındaki yepyeni bir adamdı; özgüven dolu ve arzulu bir adam.</p>

  <p>“Tüm silo ve içindeki herkes az sonra sana göstereceğim şeye bağımlı,” dedi Bernard. Lukas’a daha geniş bir odaya açılan aydınlık ancak dar bir koridoru işaret etti. Sunucular çok yukarılarda kalmış gibiydi. Lukas silodaki diğer tüm insanlardan koparıldığını hissetti; merak ediyordu, ama korkuyordu da. Böyle bir sorumluluğu istediğinden emin değildi, bu olanlara tepki göstermediği için kendine sövdü.</p>

  <p>Buna rağmen ayakları hareket etti. Onu gizli geçit boyunca taşıyıp şaşılası ve tuhaflıklarla dolu bir odaya, yıldız haritalarını bir anda önemsiz konuma düşüren bir mekana, dünyanın ölçeğinin ve de boyutlarının yepyeni oranlara evrildiği bir sığınağa götürdü.</p>

  <p><span style="font-style:italic;">“Muhteşem bir mezara gömeceğim seni.</span></p>

  <p><span style="font-style:italic;">Mezara mı? Yo hayır, pencereli bir kuleye, Ey öldürülen delikanlı! Juliette burada yattığından Onun güzelliği, bol ışıklı bir taht odasına Çeviriyor burayı.”</span></p>

  <p>Juliette üzerine çorba boca ettiği başlığını zemine bıraktı ve solgun yeşil ışık parıltısına doğru yol aldı. Işık öncekinden daha parlak görünüyordu. Başlığının, yüzleşmek zorunda kaldığı karanlıklara ne oranda sebep olduğunu düşündü. Duyuları normale döndüğünde gözünün önündekinin basit bir cam parçası olmadığını, dünyanın o an gördüğü halini alıp yarısını yalanlarla dolduran şeytani bir ekran olduğunu hatırladı. Bu işlem sırasında görüşünü de karartmış olabilirdi.</p>

  <p>Islak kıyafetindeki rezil kokunun, bozulmuş sebze ve küf kokusunun kendisini takip ettiğini fark etti; belki de dış dünyanın toksik dumanıydı bu kokan. Kafeteryayı geçip merdivene doğru ilerlerken biraz boğazı yandı. Derisi kaşınmaya başladı ve bunun korkudan mı, kendi kuruntusundan mı, yoksa gerçekten de havadaki bir etken yüzünden mi olduğunu kestiremedi. Cevabı bulma riskini göze alamadı, onun yerine nefesini tuttu ve yorgun bacaklarının elverdiği kadar hızlı bir şekilde merdivenlerin olması gereken köşeye doğru ilerledi.</p>

  <p><span style="font-style:italic;">Bu dünya benim dünyamın aynısı,</span> diye geçirdi aklından, acil durum ışığı şeritlerinin solgun parıltısı altında merdivenin ilk basamaklarını ağır aksak inmeye başladığında. <span style="font-style:italic;">Tanrı aynı dünyayı birden fazla kez yaratmış.</span></p>

  <p>Üzerlerinden hâlâ çorba damlayan, ağırlaşmış botları metal basamaklarda güvenilir bir tutuş sağlamayacak gibiydi. ikinci kat sahanlığında durup ciğerlerini havayla doldurdu, bu kez canı daha az yandı, sonra da her hareketini beceriksiz kılan, çürümenin ve dış dünyanın iğrenç kokusunu gittiği her yere beraberinde götüren bu şeytani ve şişkin kıyafetten en kolay nasıl kurtulabileceğini düşündü. Kollarına baktı. Bu şeyi giyebilmek için yardıma ihtiyaç duymuştu. Sırt kısmında çifte fermuar, iki kat cırt cırt ve metrelerce ısı bandı vardı. Elindeki bıçağa baktı ve başlığını çıkardıktan sonra onu elinden bırakmadığına şükretti.</p>

  <p>Kullanışsız eldivenlerinden biriyle kavradığı bıçağın sivri ucunu dikkatle diğer kolunun üstüne, bileğinin üzerine yatay olarak dayadı. O hizadan zorlamaya başladı, bıçak kıyafeti yarıp boylu boyunca girse bile koluna paralel gideceği için saplanmayacaktı. Kumaşı delmek zordu, ancak bıçakla ufak dairesel hareketler yapmasının sonucunda bir yırtık oluşturabildi. Kör tarafı cildine değecek şekilde bıçağı bu ufak yırtıktan içeri soktu ve kolunun üzerinden el eklemlerine dek aşağı kaydırdı. Bıçağın ucu parmaklarının arasındaki kumaşı yırttığında açtığı koca yarıktan elini çıkarabildi; kıyafetinin kolu dirsek bölgesinden itibaren havada sallandı.</p>

  <p>Juliette ızgaranın üzerine oturdu ve bıçağı azat ettiği eline geçirdi, sıra diğerindeydi. Çorba omuzlarına, oradan da kollarına damlarken öteki elini de serbest bıraktı. Ardından göğüs bölgesine bir yırtık açmaya girişti, kalın eldivenlerden kurtulduğu için artık bıçağı daha kontrollü kullanabiliyordu. Kendini bir portakal gibi soyarak metal folyolu dış kaplamadan kurtuldu. Başlık kelepçesini çıkaramazdı, çünkü hem sırtındaki güçlendirilmiş fermuarlara hem de karbon dokuma içliğine bağlıydı, ancak kısmen çorbadan, kısmen de tepelerdeki seyahatinden kaynaklandığını farz ettiği pisliklerle kaplı parlak dış kaplamayı parça parça kıyafetin üzerinden kazıdı.</p>

  <p>Sonra sıra botlarına geldi. Onları çıkarabilmek için önce ayak bileklerinin etrafına kesikler açması gerekti, ardından dış kenarlarını biçti ve ayaklarını kurtardı.</p>

  <p>Kumaştan sarkan parçaları temizlemeden ya da sırtındaki fermuara bağlı malzeme için endişelenmeden önce sahanlıkta doğruldu ve boğazını yakan havayla arasına daha fazla mesafe koyabilmek amacıyla basamaklardan aceleyle indi. Merdivenin yeşil ışıklandırmalarının eşliğinde iki kat daha geçti, derken hayatta olduğunun bilincine vardı.</p>

  <p>Yaşıyordu.</p>

  <p>Her ne kadar yeni bir şey olmasa da bu Juliette için şiddetli, şahane ve yepyeni bir gerçekti. Yazgısının pençesine düşmeden evvel buna benzer uzun merdivenleri tırmanarak üç gün geçirmişti. Manzarada bir nokta meydana getirecek müstakbel cesetler için hazırlanmış hücrede ise bir gün bir gece daha geçirmişti. Sonrası da <span style="font-style:italic;">böyleydi</span> işte. Yasaklı olanın el değmemişliğine doğru gerçekleştirilmiş imkânsız bir yürüyüş, girilemez ve bilinmez olanın içine meşakkatli bir giriş. Hayatta kalış.</p>

  <p>Daha sonra ne olursa olsun, Juliette o an için sadece çıplak ayaklarıyla yabancı basamaklardan aşağı hızla yol aldı. Soğuk çelik karıncalanan tenine temas ediyor, çektiği her yeni nefeste hava boğazını biraz daha az yakıyor, kötü kokular ve ölüm düşüncesi gitgide daha da yukarısında kalıyordu. Çok geçmeden sadece keyifli inişinin patırtılarını duymaya başladı. Çıkan ses yalnız ve boş karanlıkta ölüm için değil de yaşam için çalınan boğuk bir çan gibi yankılanır oldu.</p>

  <p>Altıncı katta durdu ve dinlenirken koruyucu kıyafetinden arta kalanlarla uğraştı. Siyah içliğine omuz ve köprücük kemiği bölgelerinden özenli kesikler attı, bu kısımları çekiştirip vücudunun arka tarafına kadar yırttı ve sırtına pençeler atarak kalan parçaları söküp çıkardı; ısı bandı şeritleri hâlâ duruyordu. Başlığın kapanış kelepçesiyle kumaşın bağlantısı kesilmişti ve sonunda onu boynundan çıkarabilecekti, arkasında ise yalnızca ikinci bir omurga gibi asılı duran fermuar kalmıştı. Kapanış kelepçesini boynundan çıkarıp zemine bıraktı, sonra da siyah karbon kumaşın kalanını söktü; kollarıyla bacaklarındaki içlik parçalarını soydu ve hepsini özensiz yığınlar hâlinde altıncı katın çift kanatlı kapılarının önüne bıraktı.</p>

  <p>Bu katta daireler olmalı, diye geçirdi aklından. İçeri girip yardım istemek için bağırmayı ya da odalarda giyecek ve yiyecek bir şeyler aramayı düşündü; ama içindeki baskın dürtü onu aşağı inmeye zorluyordu. En-Tepe’yi zehir basmış gibi görünüyordu ve oraya hâlen çok yakındı. Tüm bunlara neden olan şey kendi hayal gücü ya da silosunun En-Tepe’sinde yaşadığı kötü deneyimler olabilirdi; ama bunun önemi yoktu. Bedeni o mekândan uzaklaşmak istiyordu. Güvenli olan yer En-Derin’di. Hep böyle hissetmişti.</p>

  <p>Yukarı mutfakta karşılaştığı umut verici bir görüntü hâlâ aklındaydı: verimsiz hasatlara önlem olarak konservelenmiş ve kavanozlanmış raflar dolusu erzak. Aşağıdaki yemek salonlarında daha fazlasının olabileceğini düşündü. Üstelik nefesi ritmini bulduğuna göre silonun havası temiz olmalıydı; ciğerlerindeki ve dilindeki batma hissi geçmişti. Ya koca silo kendisi hariç hiç kimse tarafından tüketilmemekte olan büyük bir oksijen stokunu içinde tutmuştu, ya da hâlâ çalışan bir hava kaynağı vardı. Bütün bu düşünceler, tüm bu istiflenmiş kaynaklar ona umut verdi. Böylece darmadağın olmuş, yırtık pırtık kıyafetini ardında bıraktı ve yalnızca büyük bir aşçı bıçağıyla silahlanmış halde kavisli merdivenlerden aşağı çırılçıplak, temkinli bir şekilde inmeye başladı. Attığı her adımda bedeni daha da canlanıyor, beyni vücudunun geri kalan kısmını da o şekilde tutmak için daha da hırslanıyordu.</p>

  <p>On üçte durdu ve kapıdan içeriyi kolaçan etti. Bu silonun kendisininkinden farklı bir şekilde tertip edilmiş olma olasılığı her katta mümkündü, dolayısıyla neyle karşılaşacağını bilmeden plan yapması çok da anlamlı değildi. En-Tepe’de gerçekten aşina olduğu topu topu birkaç bölge vardı ve şimdiye kadar geçtiği yerlerin tamamı eski silosundakilerin kusursuz birer kopyasıydı. On üçüncü kat bundan kesinlikle emin olmasını sağlayacaktı. Çok gençken öğrendiği bazı şeyler vardı, o kadar derinden hatırlıyordu ki beyninin merkezine yerleşmiş ufak taşlar gibiydiler. Bunlar onun en son çürüyecek kısımlarıydı; vücudunun geri kalanı rüzgarda oradan oraya dağılır ya da bitki köklerince emilirken geriye yalnızca bu parçaları kalacaktı. Kapıyı itip aralarken zihninde başka bir siloda - terk edilmiş bir silonun boş kabuğunda - değildi; geçmişte, gençliğindeki bir kapıyı aralıyordu aslında.</p>

  <p>İçerisi karanlıktı, acil durum ışıklarının hiçbiri yanmıyordu. Farklı bir koku vardı. Hava durgundu ve hafif bir çürüme belirtisi taşıyordu.</p>

  <p>Juliette koridora doğru seslendi: “Merhaba?”</p>

  <p>Sesinin boş duvarlarda yankılanışını dinledi. Gerisin geriye ona dönen ses uzaklardan geliyordu, daha ince ancak daha güçlüydü. Dokuz yaşındaki halini bu koridorlarda koştururken, yıllan aşıp daha yaşlı kendisine seslenirken hayal etti. Sonra o kızı yakalayıp rahat durmasını sağlamaya çalışan annesini resmetmeyi denedi zihninde; ancak hayaletler karanlıkta sırra kadem bastı. Sesinin son yankısı da onu koridorda yalnız ve çırılçıplak bırakarak yok oldu.</p>

  <p>Gözleri karanlığa alıştığında koridorun sonundaki resepsiyon masasını hayal meyal seçebildi. Işık tam da olmaları gereken yerlerdeki cam pencerelerden yansıyordu. Bu mekan babasının Orta-Katlar’daki çocuk bakımeviyle, yani sadece doğmadığı fakat aynı zamanda da büyüdüğü yerle aynı yapıdaydı. Buranın <span style="font-style:italic;">farklı</span> bir yer olduğuna inanmak güçtü.</p>

  <p>Yalnızca tek bir tepenin ardında ve yerin derinliklerinde <span style="font-style:italic;">başka</span> insanlar yaşamış, başka çocuklar doğmuş, burada oyunlar oynayıp büyümüş, birbirlerini ebeleyip seksekte ya da uydurdukları herhangi bir oyunda birbirlerine meydan okumuştu. Hepsi de diğer silodakilerden bihaberdiler. .. Belki de çocuk bakımevinin eşiğinde durmasından kaynaklıydı, ancak bu yerde yaşanmış hayatları düşünmeden edemedi. Büyüyen, âşık olan ve ölülerini gömen insanları.</p>

  <p><span style="font-style:italic;">Dışarıda</span> gördüğü bütün o insanlar. İçinden kaçtıkları yere doğru ilerlerken botlarıyla kirlettiği, kemiklerini ve tozlarını dağıttığı insanlar. Bunun ne kadar zaman önce gerçekleştiğini, silonun ne zamandan beri terk edilmiş olabileceğini düşündü. Burada <span style="font-style:italic;">ne</span> olmuştu? Merdiven hâlâ aydınlıktı, bu da batarya dairesinin çalışıyor olduğu anlamına geliyordu. Buradaki yaşantının yerini ne kadar zaman önce ölüme bıraktığını hesaplayabilmek için kâğıt kaleme ihtiyacı vardı. Bunu bilmek istemesinin nedeni yalnızca merak değildi, bunun için oldukça geçerli başka sebepleri vardı.</p>

  <p>İçeri son bir bakış attı, çocuk bakımevinin önünden geçerken babasını ziyaret etmemiş olmasının pişmanlığıyla son bir kez ürperdi, sonra da kapıyı karanlığa ve hayaletlerin yüzüne çarparak durumunun vahametini gözden geçirdi. Ölmekte olan bu silodaki tek canlı o olabilirdi pekâlâ. Hayatta kalmanın verdiği heyecan vücudunu hızla terk ediyor ve yerini mucizevi kurtuluşunun yalnızlığına ve müphemliğine bırakıyordu. Midesi bu düşünceye katıldığını ifade etmek için guruldadı. Her nasılsa o bozulmuş çorbanın kokusunu hâlâ duyabiliyor, öğürdüğünde ağzına gelmiş mide asidinin tadını hâlâ alabiliyordu. Suya ihtiyacı vardı. Kıyafete ihtiyacı vardı. Bu ilkel dürtüler her şeyin önüne geçiyor, durumunun ciddiyetine ve diğer şeylere baskın geliyor, geçmişin pişmanlıklarını geride bırakıyordu.</p>

  <p>Eğer siloların yapıları aynıysa ilk hidrofonik çiftlik dört kat aşağıda, iki yukarı toprak çiftliğiyse hemen onun altında olmalıydı. Juliette yu-kan yönlü bir hava hareketi nedeniyle titredi. Merdiven kendi termal döngüsünü yaratıyordu ve aşağı indikçe hava gitgide soğuyacaktı. Ama yine de devam etti; ne kadar aşağıda olursa o kadar iyiydi. Sonraki katta kapıyı şöyle bir yokladı. İçerisi ilk koridorun ilerisinde neler olduğunu seçemeyeceği kadar karanlıktı, ancak ya ofisler ya da çalışma odaları var gibi görünüyordu. Kendi silosunun on dördüncü katında neler olduğunu hatırlamaya çalıştı, ama bilmiyordu. Bilmemesi olağandışı mıydı? En-Tepe’deki evi bile ona tuhaf gelirdi. Dolayısıyla bu silonun ona tamamıyla yabancı gelmesinden daha doğal ne olabilirdi ki?</p>

  <p>Tek eliyle on dördüncü kata açılan kapıyı açık tutarken diğer eliyle de bıçağını her katın sahanlığını oluşturan metal ızgaranın deliklerinden birine geçirdi. Bıçağın yukarıda kalan sapı kapının kapanmaması için takoz işlevi görecekti. Kapının yaylı menteşeleri üzerinde, bıçak sapının bulunduğu noktaya dek kapanmasına izin verdi. Bu ona içeriden ihtiyaç duyduğu şeyleri aşırmak ve yakınlardaki birkaç odayı incelemek için gerekli ışığı sağlayacaktı.</p>

  <p>Kapı arkalarında asılı tulum bulamadı, ancak bir oda konferanslar için tertip edilmişti. Sürahilerdeki sular buharlaşalı uzun zaman olmuştu, ama mor renkli masa örtüsü kendisini yeterince sıcak tutabilirmiş gibi görünüyordu. Çıplak durmaktan iyiydi. Juliette bardakları, tabakları ve sürahileri masanın üzerinden indirdi ve örtüyü aldı. Örtüyü omuzlarına sardı ama her kımıldadığında kayıp düşüyordu, o nedenle köşelerini ön taraftan bağlamaya çalıştı. Sonunda vazgeçip sahanlığa, misafirperver ışıklara koştu ve örtüyü çıkardı. Bıçağını aldı - kapı korkutucu bir gıcırtıyla arkasından kapandı - ve masa örtüsünün merkezine saplayıp uzun bir yarık açtı. Başını yarıktan geçirdi, kumaş hem önünde hem de arkasında boyundan uzun geldi. Bıçakla birkaç dakika uğraşarak fazlalıkları kesti, sonra da uzun bir şerit ile başka bir kumaş parçasını kullanarak başını sarmalayıp sıcak tutacak bir kuşak meydana getirdi.</p>

  <p>Bir şeyler yapmak, özel bir soruna mühendisvari çözümler bulmak ona kendisini iyi hissettirdi. Gereci vardı, gerektiği takdirde onu bir silah olarak da kullanabilirdi, kıyafeti de vardı. İmkânsız görevler listesindeki birkaç şeyin üzerine çentik atılmıştı. İnmeye devam etti, basamaklara temas eden ayakları buz kesiyordu, bot hayalleri kuruyordu, suya açtı, yapması gereken diğer şeylerin son derece farkındaydı.</p>

  <p>On beşte, dizlerinin bağı çözülünce başka bir zorunluluğu daha hatırlattı bedeni ona. Dizleri büküldü, tırabzanı kavradı ve adrenalinin damarlarından tahliye olmasıyla birlikte ölümcül derecede yorgun olduğunun farkına vardı. Sahanlıkta mola verdi, ellerini dizlerine dayadı ve bir süre derin derin nefesler alıp verdi. Ne kadar süredir yürüyordu?</p>

  <p>Daha ne kadar fazlasına kendini zorlayabilirdi? Bıçağının metal yüzündeki yansımasına baktı, ne kadar korkunç durumda olduğunu gördü ve devam edebilmek için dinlenmesi gerektiğine karar verdi. Titremekten parçalarına ayrılacağı katlara gelmeden, ortam hâlâ yeterince sıcakken dinlenmeliydi.</p>

  <p>Bir yatak bulmak için katı keşfe çıkmak cazip geliyordu ancak vazgeçti; o kapıların ardındaki zifiri karanlıkta kendini çok da rahat hissetmeyecekti. Böylece on beşinci katın sahanlığındaki çelik ızgaranın üzerine kıvrıldı, kollarını başının altına aldı ve masa örtüsünü çıplak bedeninin her bir parçasını örtecek biçimde vücudunun üzerine yaydı. Kafasındaki uzun listenin üzerinden tekrar geçemeden yorgunluk bedenini bütünüyle teslim aldı. Uykuya yenik düşmeden hemen önce bir anlığına panikledi ve bu kadar yorgun olmaması gerektiğini; bu kestirişin bir daha uyanamayacağı türden bir uyku olabileceğini; bu yabancı yerin ölü, dertop olmuş, hareketsiz, donmuş, cansız, çürümüş ve heba olmuş sakinleriyle buluşmak üzere yola koyulduğunu düşündü. Sonra...</p>

  <p><span style="font-style:italic;">"Oysa bu yaşlılar yok mu, ölü taklidi yaparlar hep, Hımbıl, isteksiz, ağır ve kurşun gibi donuk."</span></p>

  <p>“Ne teklif ettiğinin farkında mısın?”</p>

  <p>Knox başını kaldırıp McLain’e baktı ve toplayabildiğince özgüvenle bakışlarını onun kırışıklarla dolu ve yaşlı gözlerine dikti. Bütün silonun yedek malzemelerinden ve onların üretiminden sorumlu bu ufak tefek kadının tuhaf bir biçimde oldukça görkemli bir çehresi vardı. Knox'ın fıçı göğsüne ya da kabasakalına sahip değildi, bilekleri adamın iki parmağından birazcık daha kalındı; ancak ihtiyar gri bakışları ve zor yılların ona kattığı ağırlık Knox’ın kendini onun huzurunda bir gölge gibi hissetmesine sebep oluyordu.</p>

  <p>“Bu bir isyan değil," dedi Knox, yasaklı sözcükler alışkanlığın ve zamanın yağıyla dilinden kolayca kayıp çıkıyordu. “Biz işleri yoluna koyuyoruz.”</p>

  <p>McLain burun çekti. “Eminim büyük büyükbabalarım da zamanında aynısını demişlerdir.” Bir tutam gümüşi saç telini arkaya itti ve bakışlarını aralarında duran plana çevirdi. Sanki bunun yanlış bir şey olduğunu biliyor, ama köstek olacağına destek olmaya karar vermiş gibi görünüyordu. Belki de yaşındandır, diye düşündü Knox, kadının cam elyafı kadar ince ve beyaz saçlarının arasındaki pembe renkli kafa derisine gözünü dikerek. Belki de bu duvarlar arasında yeterince zaman geçirince insan işlerin hiçbir zaman iyiye gitmemesine, hatta çok da değişiklik göstermemesine boyun eğiyordu. Ya da belki insan korumaya değer bir şeyler olduğuna dair inancını önünde sonunda kaybediyordu.</p>

  <p>Knox bakışlarını plana çevirdi ve değerli kâğıdın üzerindeki buruşuklukları düzleştirdi. Bir anda ellerinin, kalın ve yağa bulanmış parmaklarının nasıl göründüğünü fark etti. McLain kendisini bir yabani, adalet hayalleriyle buraya gelip fırtınalar koparan biri olarak mı görüyordu acaba? Onu genç bulabilecek kadar yaşlıydı kadın. Genç ve fevri. Kaldı ki Knox kendini yaşlı ve bilge biri gibi görüyordu ...</p>

  <p>Tedarik yığınlarının arasında yaşayan düzinelerce köpekten biri bütün bu savaş planları uykusunu kaçırıyormuşçasına masanın altından hırladı.</p>

  <p>“Sanıyorum IT’nin bir şeylerin ters gittiğini anladığını varsaymak daha güvenli olacaktır,” dedi McLain, küçük elini şu anda bulundukları katla otuz dördüncü kat arasında gezdirirken.</p>

  <p>“Neden? Yukarı gelirken yeterince ihtiyatlı davranmadığımız izlenimine mi kapıldın?”</p>

  <p>Kadın Knox'a gülümsedi. “ihtiyatlı davrandığınızdan eminim, ama böyle varsaymak daha güvenli, çünkü öteki türlü düşünmek çok tehlikeli olur.” Knox başıyla onayladı ve dudağının alt kısmında kalan sakallarını çiğnedi.</p>

  <p>“Kalan mekanikerlerinin buraya intikal etmelerine daha ne kadar var?” diye sordu McLain.</p>

  <p>“On gibi yola çıkacaklar, merdiven kararınca, iki gibi de burada olurlar, en geç üçte. Tedarikli gelecekler.”</p>

  <p>“Bir düzine adamının aşağıdaki işlerin yolunda gitmesi için yeterli olacağını mı düşünüyorsun?”</p>

  <p>“Büyük ölçekli bir arıza çıkmadığı sürece evet.” Ensesini kaşıdı. “Taşıyıcılar kimin tarafını tutacak dersin? Ya da Orta-Katlar'daki insanlar?” Kadın omuz silkti. “Orta-Katlar kendilerini daha çok En-Tepeli hissediyorlar. Biliyorum çünkü çocukluğum orada geçti. Tırmanış gözlerinde büyümediği sürece bulabildikleri her fırsatta manzarayı izlemeye ve kafeteryada yemek yemeye giderler. En-Tepeliler ise başka bir mesele. Ben onlardan ümitliyim.”</p>

  <p>Knox doğru duyduğundan emin olamadı. “Anlamadım?”</p>

  <p>Kadın başını kaldırıp ona baktı. Knox köpeğin botlarını kokladığını, arkadaşlık ya da sıcaklık aradığını hissetti.</p>

  <p>“Bir düşün bakalım,” dedi McLain. “Neden bu kadar sinirlisin? Yakın bir arkadaşını kaybettiğin için mi? Hayır, ondan değil, bu hep olur. Sinirlisin çünkü <span style="font-style:italic;">kandırıldın</span> ve güven bana, yukarıdakiler bunu çok daha derinden hissedecekler. Kandırılmış insanların dışarıdaki ölü bedenlerini izleyerek yaşıyorlar. Bize en büyük direnişi bunları bilmeksizin yukarıya özenen ve aşağıya, yani bize merhametsiz gözlerle bakan Orta-Katlar gösterecektir.”</p>

  <p>“Yani En-Tepe'de müttefiklerimiz var diyorsun?”</p>

  <p>“Evet, erişemediğimiz müttefiklerimiz. Onları ikna etmek gerekecek. Benim insanlarımı zehirlediğin türden sağlam bir konuşmayla.”</p>

  <p>McLain ender sırıtışlarından birini lütfetti ona, Knox da karşılık olarak gülümsediğini hissetti. Ve işte o anda insanlarının neden McLain’e bu kadar sadık olduklarını anladı. Knox’ın başkalarında uyandırdığı nüfuzun bir benzeri onda da vardı, ancak etkenleri farklıydı. İnsanlar Knox’tan korkuyor ve kendilerini güvende hissetmek istiyordu. Fakat Mclain'e saygı duyuyor ve sevildiklerini hissetmek istiyorlardı.</p>

  <p>“Sorun Orta-Katlar’ın IT’yle aramızda kalması,” dedi kadın, elini planın üzerinden çekerek. “Bu yüzden oraya en hızlı şekilde fakat savaşmadan ulaşmamız lazım.”</p>

  <p>“Şafak sökmeden saldırırız diyordum,” diye söylendi Knox. Arkasına yaslandı ve masanın altına bir göz atıp botunun yarısının üzerine yatmış, o aptal dili sarkan, kuyruk sallayan, gözlerini kendisine dikmiş köpeğe baktı. Knox, hayvanı yalnızca mama yiyen ve arkasında bok bırakan bir makineden ibaret görüyordu. Yeme izninin olmadığı kürklü bir et parçasıydı ona göre. Murdar hayvanı botunun üzerinden attı. “Bas git,” dedi. “Jackson, buraya gel.” McLain parmaklarını şıklattı.</p>

  <p>“Bunları niye buralarda barındırıyorsun anlamıyorum, biz az ürüyoruz ama bunları tut tutabilirsen.”</p>

  <p>“Anlamazsın,” dedi McLain, parmağını bir kez daha şıklatırken. “Ruhumuza nefes aldırıyorlar, içinde ruh varsa tabii.”</p>

  <p>Knox söylediklerinde ciddi olup olmadığını anlamak için kadının yüzüne baktı ve artık daha rahat gülümsediğini gördü.</p>

  <p>“Eh, bu yeri bir hâle yola koyduktan sonra onlar için de bir çekiliş kuralı koydurmaya çalışacağım. Sayılarını kontrol altına almak için,” dedi Knox, kadının alaycı gülümsemesine karşılık vererek. Mclain eğilip köpeği sevene kadar Jackson mızıkladı.</p>

  <p>“Hepimiz birbirimize karşı böyle sadık olsaydık <span style="font-style:italic;">isyana</span> hiçbir zaman gerek kalmazdı,” dedi kadın, başını kaldırıp Knox’a bakarken.</p>

  <p>Kadınla hemfikir olamayan Knox başını bir yana eğdi. Geçen yıllar boyunca Mekanik’te az da olsa, insanların bu konuda McLain gibi düşündüğünü bilmesine yetecek kadar köpek yaşamıştı. Ama o aynı şekilde düşünmüyordu. Güç bela kazanılmış jetonları, yapılan iyiliğin karşılığını asla geri ödemeyecek bir hayvanı semirtmeye yarayan mamalara savuran insanları hiçbir zaman anlamamıştı. Jackson masanın altını boydan boya katedip okşanmak hevesiyle dizine sürtündüğünde Knox ona karşı koyarak ellerini planın üzerinde tuttu.</p>

  <p>“Yukarı doğru yolculuğumuzda dikkatleri dağıtmamız gerekiyor,” dedi McLain. “Orta-Katlar’daki kişi yoğunluğunu azaltacak bir şeyler lazım. içlerinden daha fazlasını En-Tepe’ye gitmeye teşvik edebilsek çok iyi olurdu, çünkü bu kadar kişiyle birlikte yukarı çıkarken kesin merdivenlerde bir curcuna yaratacağız."</p>

  <p>“Biz mi? Dur bir dakika, sen bizimle yukarı geleceğini düşünmüyorsun değil-”</p>

  <p>“İnsanlarım gidiyorsa o vakit elbette ki ben de gidiyorum.” Başını yana eğdi. “Yaklaşık elli yıldır depoda merdiven inip çıkıyorum. Birkaç kat tırmanmanın bana ızdırap olacağını mı sanıyorsun?”</p>

  <p>Knox kadına ızdırap verebilecek <span style="font-style:italic;">herhangi bir şey</span> olduğundan emin değildi. Aptal köpek bir yandan orada durup kuyruğuyla masanın bacağını döverken diğer yandan da soyunun alışılageldik ahmakça sırıtışıyla ona bakıyordu.</p>

  <p>“Yukarı çıkarken yol üzerinde kapıları kaynaklamaya ne dersin?" diye sordu Knox. “Bu iş sonlanana kadar onları içeride tutsak?”</p>

  <p>“Peki sonrasında ne yapacağız? Kuru bir özür mü dileyeceğiz? Ya haftalar sürerse?”</p>

  <p>“Haftalar mı?"</p>

  <p>“Kolay olacağını düşünmüyorsun, değil mi? Yukarı yürüyüp dizginleri hemen ele alacağımızı mı sanıyorsun?”</p>

  <p>“Bizi bekleyen şeyler konusunda hiçbir yanılgı içerisinde değilim.” Makine gürültüleriyle dolu atölyelere açılan ofis kapısını işaret etti. “insanlarımız savaş araç gereçleri üretiyorlar ve iş o noktaya gelirse onları kullanmaktan çekinmeyeceğim. Barışçıl bir tahliyeyi seve seve kabul eder, Bernard'ı ve birkaç kişiyi temizliğe göndermekle yetinebilirim; ancak gerekirse ellerimi pisliğe bulamaktan da imtina etmem.”</p>

  <p>McLain kafa sallayarak söylediklerini pekiştirdi. “Yapacaklarımız konusunda baştan şeffaf olmakta fayda var-”</p>

  <p>“Bir cam kadar,” diye ekledi Knox. Avuçlarını birbirine vurdu, aklına bir fikir gelmişti. Jackson bu ani sesten ürktü.</p>

  <p>“Dikkatlerini nasıl dağıtacağımızı buldum,” dedi McLain’e. Planın üzerinde Mekanik'in aşağı katlarını işaret etti.</p>

  <p>“Ya Jenkins kademeli bir elektrik kesintisi başlatırsa? Buranın birkaç kat yukarısından başlatabiliriz, ya da ondan da iyisi çiftlikleri ve yemek salonlarını da dâhil edebiliriz. Suçu da yapılan jeneratör çalışmalarına atarız-” “Böylelikle Orta-Katlar temizlenir mi dersin?” Gözlerini kıstı.</p>

  <p>“Eğer sıcak bir yemek istiyorlarsa evet. Ya da karanlıkta oldukları yere çöker kalırlar.”</p>

  <p>“Bence merdivene doluşup dedikoduya başlarlar, olan bitenin nedenini sorgularlar. Çok daha fazlası yolumuza çıkar.”</p>

  <p>“O zaman biz de onlara sorunu çözmeye yukarı çıktığımızı söyleriz!” Knox sinirlenmeye başladığını hissediyordu. Lanet köpek tekrardan botunun üzerine yatmıştı.</p>

  <p>“Sorunu çözmek için <span style="font-style:italic;">yukarı</span> çıkmak mı?” McLain güldü. “Bu <span style="font-style:italic;">söylediğin</span> en son ne zaman bir anlam ifade etmişti sahi?”</p>

  <p>Knox sakalını çekiştirdi. Bu kadar karışık olanın ne olduğunu anlayamıyordu? Sayıca kalabalıklardı. Gün boyunca aletlerle çalışıyorlardı. Gidip tüm gün boyunca sekreterler gibi kaba etlerinin üzerinde oturup klavye tıkırdatan birkaç teknisyenin, Bernard gibi ufak tefek adamların kafasını ezeceklerdi. Tek yapmaları gereken yukarı çıkmak ve bu işi <span style="font-style:italic;">bitirmekti.</span> “Daha iyi bir fikrin var mı?” diye sordu Knox.</p>

  <p>“İşin sonrasını unutmamamız lazım,” dedi McLain. “Bir miktar insanı öldüresiye dövdün ve kanlarını ızgaralardan aşağı akıttın diyelim, ya sonrası? İnsanların bunun tekrarlanabileceği korkusuyla yaşamalarını mı istiyorsun? Ya da amacına ulaşmak için artık her ne yapacaksan onun?” “Ben yalnızca yalan söyleyenlerin canını yakmak istiyorum,” dedi. “Hepimizin istediği de bu. <span style="font-style:italic;">Hepimiz</span> korkuyla yaşadık. Dışarının korkusuyla. Temizlik korkusuyla. Daha iyi bir dünyayı konuşmaktan bile korktuk. Ve bunların hiçbiri gerçek değildi. Bunu bize sistem dayatmıştı, başımızı önümüze eğip bunu kabullenmemiz istendi-”</p>

  <p>Jackson, Knox’a havladı ve mızıklamaya başladı, kuyruğu kontrolden çıkmış bir hortum gibi zemini kırbaçlıyordu.</p>

  <p>“Sanırım bu iş bittiğinde,” dedi Knox, “ve hep çekindiğimiz o dünyayı keşfetmek için teknik bilgilerimizi nasıl kullanacağımızı tartışmaya başladığımızda bu bazılarımıza ilham verecektir. Kahretsin, bana umut veriyor şahsen. Sen de öyle hissetmiyor musun?”</p>

  <p>Uzanıp Jackson’ın başını okşadı Knox, hayvan çıkardığı gürültüyü anında kesti. Mclain bir süre adama baktı. Sonunda hemfikir olduğunu belirtircesine başını salladı.</p>

  <p>“Elektrik kesintisiyle başlayacağız,” dedi sonunda kadın. “Bu gece, temizliği seyretmeye gidenler hayal kırıklığıyla dönmeden önce. Mum ve el feneri taşıyan bir ekibe yukarı kadar öncülük edeceğim, bunun Tedarik tarafından gerçekleştirilen bir iyi niyet görevi gibi görünmesini sağlayacağım. Siz de geri kalanlarla birlikte birkaç saat sonra bizi takip edeceksiniz. Tamir hikayemiz başımızı belaya sokmadan bizi ne kadar idare edecek göreceğiz. Hatırı sayılır miktarda insanın En-Tepe’ de, ya da yemek yemek için yukarı çıkan bir curcunayı önemsemeyecek kadar tırmanmaktan bitap vaziyette Orta-Katlar’daki yataklarında olacağını umuyorum”.</p>

  <p>“Erken saatlerde daha az trafik olacaktır,” diye katıldı Knox, “dolayısıyla çok sorun yaşamayabiliriz.”</p>

  <p>“Hedefimiz IT'ye ulaşıp orayı ele geçirmek olacak. Bernard hala başkancılık oynuyor, bu yüzden muhtemelen orada olmayacaktır. Ama ya o bize gelecek, ya da otuzları kontrol altına aldıktan sonra biz ona doğru yola çıkacağız. Çok fazla direnebileceğini düşünmüyorum, katlan elimizdeyken yapamaz.”</p>

  <p>“Katılıyorum,” dedi Knox ve bir planlarının olması ona kendini iyi hissettirdi. Bir müttefiklerinin olması. “Ve hey, bunun için teşekkür ederim.” Mclain gülümsedi. “Bir yağdanlıkçı için hayli iyi bir konuşma yaptın,” dedi kadın. “Ayrıca-" köpeğe doğru kafa salladı, ‘Jackson da seni sevdi, tercihlerinde nadiren yanılır. Hele ki erkekler konusunda.”</p>

  <p>Knox yere baktı ve hala köpeğin başını okşadığını fark etti. Elini geri çekip hayvanın soluklanışını ve kendisine bakışını izledi. Yandaki odada biri bir şakaya kahkaha attı, mekanikerlerin sesleri Tedarik elemanlarınınkilere karışmıştı; bütün bu sesler, duvarlar ve kapı tarafından hafifçe emilerek geliyordu onlara elbette. Kahkahaya çelik rotların şekillendirilmesi, düz parçaların çekiçlerle sivriltilmesi ve perçin yerine mermi üreten makinelerin sesleri eşlik etti. Knox, Mclain’in sadakatle neyi kastettiğini anladı. Aptal köpeğin gözlerinde gördü bunu, eğer isterse kendisi için her şeyi yapardı. Ve pek çok kişinin hem kendisine hem de Mclain’e karşı benzer duygulan taşıdığını biliyor olmanın ağırlığı göğsünü sıkıştırdı. Bunun bir insanın taşıyabileceği en büyük yük olduğuna karar verdi Knox.</p>

  <p><span style="font-style:italic;">“Ve ölümün solgun bayrağı çekilmemiş oraya."</span></p>

  <p>Aşağıdaki toprak çiftliği, merdiveni taze çürümenin yoğun kokularıyla doldurmuştu. Juliette bir kat daha inip kokuyu duymaya başladığında hâlâ uyanmaya çalışıyordu. Ne kadar zamandır uyuduğu hakkında hiçbir fikri yoktu; günlerce uyuduğunu düşünüyordu ancak yalnızca birkaç saat geçmiş de olabilirdi. Uyandığında yüzü ızgaraya dayanmıştı ve yanağında kırmızı çizgili bir motif oluşmuştu. Kalkar kalkmaz derhâl yola koyulmuştu. Midesi onu içten içe kemirirken çiftlikten gelen kokular da kendisini acele etmeye teşvik ediyordu. Yirmi sekizinci kata geldiğinde havadaki keskin aroma o kadar yoğundu ki âdeta kokuların <span style="font-style:italic;">arasında</span> yüzüyordu. Sonunda bunun ölüm kokusu olduğuna kanaat getirdi. Cenaze kokusuydu. Ters düz olmuş ve kesif kokulu moleküllerinin tamamını havaya bırakmış verimli toprağın kokusuydu bu.</p>

  <p>Hidrofonik çiftliklerin bulunduğu otuzuncu katta durdu ve kapılan yokladı. İçerisi karanlıktı. Koridorun sonundan bir ses geliyordu, bir vantilatörün ya da motorun pırpır ediş sesiydi. Uzaktan gelen bu küçük ses tuhaf bir rastlantıydı. Bir günden uzun bir süredir kendi çıkardığı seslerden başka hiçbir şey duymamıştı. Acil durum ışıklarının solgun ışıltısı da ona eşlik etmiyordu aslında; onlar ölmekte olan bir bedendeki vücut ısısına, boşalmakta olan bir pilden sızan fotonlara benziyorlardı. Ancak bu <span style="font-style:italic;">hareket eden</span> bir şeydi, nefes alışının ve ayak seslerinin ötesinde bir sesti, hidrofonik çiftliklerin karanlık koridorlarının derinliklerinde pusuya yatmıştı.</p>

  <p>Bir kez daha elindeki tek aletini ve de silahını ışık sızıntılarının içeri girmelerine imkân sağlamak amacıyla bir takoz olarak kullandı. Temkinli adımlarla kapıdan içeri sokuldu, zerzevat kokusu merdivendeki kadar baskın değildi, bir elini duvarda tutarak koridor boyunca ilerledi. Ofisler ile resepsiyon bölgesi karanlık ve cansızdı, havaysa kuruydu. Ne turnikede yanıp sönen ışıklar vardı ne de onları besleyecek bir kartı ya da jetonu. iki elini turnike kasalarının tepesine yerleştirdi ve üzerinden atladı. Bu küçük ama bir yandan da kararlı meydan okuma, bu ölü yerin hukuksuzluğunu, medeniyetten ve yasalardan bütünüyle yoksun oluşunu kabullenişi anlamına geliyordu.</p>

  <p>Merdivenlerden gelen zayıf ışık kapıya en yakın bitki yetiştirme odalarına zar zor ulaşıyordu. Gözleri karanlığa alışana kadar bekledi; En-Derin’deki Mekanik departmanı ve arızalı makinelerin karanlık bölümleri bu yeteneğini keskinleştirdiği için müteşekkirdi. Sonunda gözleri bir şeyleri az da olsa seçebilir duruma geldiğinde karşılaştığı manzara çok da iç açıcı olmadı. Hidrofonik bahçeler çürümüştü. Halatı andıran kalın bitki sapları oradan buradan sarkan boru ağlarına dolanmıştı. Bu görüntü ona silo hakkında değilse bile, çiftliklerin ne kadar zaman önce öldüğü konusunda bir fikir veriyordu. Yüzyıllar geçmemişti, ama günlerle telaffuz edilebilecek kadar da az değildi. Şu durumda bu geniş aralık bile bir bilgi hazinesi, gizem dolu bu yer hakkındaki bir cevaba açılan ilk delil sayılırdı.</p>

  <p>Parmak eklemleriyle boruyu tıklattı ve yanıt olarak doluluğun tok sesini işitti.</p>

  <p>Bitki yoktu ama su vardı! Yalnızca bu umut bile ağzını kurutmaya yetmiş gibiydi. Tırabzana, dolayısıyla da bitki yetiştirme odasına doğru eğildi. Ağzını borulardan birinin tepesine, normal şartlar altında bitkilerin sürgün verdiği deliğe dayadı. Ağzıyla sıkı bir vakum sistemi kurdu ve emdi. Diliyle buluşan sıvı tuzlu ve pisti; ama suydu işte. Üstelik tadı ne kimyasal ne de toksikti, bayat bir organikliği vardı. Toprak tadı. Yirmi küsur yıldır içinde boğulduğu yağ ve petrolden birazcık daha nahoştu yalnızca.</p>

  <p>Böylece midesi tıka basa dolana kadar içti. Ve o anda, artık suyu olduğuna göre, eğer takip edilecek daha fazla ekmek kırıntısı, bulunacak daha çok ipucu varsa bunları toplayabilecek kadar hayatta kalabileceğini fark etti.</p>

  <p>Juliette odadan çıkmadan önce düzeneğin ucundan bir boru parçası kopardı ve tapasının yerinde durduğundan emin oldu. Çapı iki buçuk santimden birazcık daha genişti, boyu ise altmış santimden uzun değildi; ama matara olarak iş görürdü. Kopardığı borunun kalan kısmını hafifçe aşağı büktü ve içinde kalan suyun akmasını sağladı. Borusunu suyla doldururken dışarının zehrinden hala ürktüğü için elleriyle kollarına da su çarptı.</p>

  <p>Borusunu doldurduğunda yeniden koridorun sonundaki aydınlık girişe yönlendi. Üç hidrofonik çiftlik vardı, hepsi de uzun ve yılankavi koridorlar boyunca ilerleyen kapalı döngülü boru sistemlerine sahiptiler. Kafasından kabaca bir hesap yapmaya çalıştı, ama tek kestirebildiği yeterince uzun süre içebileceği kadar suya sahip olduğuydu. İçtikten sonra ağızda bıraktığı tat berbattı ve içerdiği şeyler yüzünden mide krampı geçirirse buna hiç de şaşırmayacaktı doğrusu; fakat bir ateş yakabilirse, yeterince kumaş ya da kâğıt artığı bulabilirse bu bile suyu kaynatmasına yardımcı olabilirdi.</p>

  <p>Merdivenlere geri döndüğünde arkasında bıraktığı yoğun kokuyu tekrar duyumsadı. Bıçağını kaptı ve silonun başka bir kalın dilimine doğru koşturdu. Bir sonraki sahanlığa ulaşana kadar merdiven boşluğunun etrafında neredeyse iki sarmal çizdi ve kapıyı araladı.</p>

  <p>Koku kesinlikle toprak çiftliklerinden geliyordu ve Juliette şu pırpır eden motoru yeniden işitebiliyordu, üstelik ses bu defa daha da yüksekti. Kapıyı bıçakla sabitledi, matarasını tırabzana dayadı ve içeriyi kolaçan etmek için kapıdan içeri sokuldu.</p>

  <p>Sebze kokusu bunaltıcıydı. Loş yeşil ışıkta, önünde, tırabzanlara ve koridora doğru sürgün vermiş dalları seçebiliyordu. Güvenlik kapısındaki turnikenin üzerinden atladı ve pervazı inceledi, gözleri karanlığa alışana dek yine bir elini duvarın üzerinde tutarak öylece bekledi. Bir yerlerde bir pompanın çalıştığından emindi. Ya bir sızıntıdan ya da açık bırakılmış bir musluktan damlayan bir su sesi duyuyordu bir de. Kollarına sürten yapraklar ürpermesine neden oldu. Çürüme kokusu artık daha belirgindi: toprakta çürüyen ve dalında kuruyan meyve-sebze kokusu. Sinek vızıltıları duydu, yaşam sesiydi bu.</p>

  <p>Sık bir sebze kümesine doğru uzandı ve pürüzsüz bir şey bulana kadar eliyle yokladı. Etli bir domatesi koparıp ışığa doğru tuttu. Zaman mefhumu bir anda köreldi. Toprak çiftlikleri ne kadar süre kendi kendilerine idare edebilirdi? Domatesi ekmek gerekiyor muydu yoksa yabani otlar gibi her sene kendi kendilerine çıkıyorlar mıydı? Hatırlayamıyordu. Bir ısırık aldı, domates henüz tam olgunlaşmamıştı. Bir anda arkasından bir ses duyuldu, başka bir pompa mı devreye girmişti?</p>

  <p>Merdivene açılan kapının sertçe kapanıp toprak çiftliğini mutlak bir karanlığa boğduğunu görmek için kafasını tam zamanında çevirdi.</p>

  <p>Juliette buz kesti. Bıçağının merdivenlerde çıkardığı tıkırtıyı duymayı bekledi, kendi kendine kayıp düşmüş olabileceğini hayal etmeye çalıştı. Işığın kaybolmasıyla birlikte kulakları beyninin kullanılmayan bölümünü de devreye sokmuş gibiydi. Nefes alışını, hatta nabzını bile duyar oldu; pompanın pırpır sesi şimdi daha da şiddetli geliyordu. Elinde domatesiyle yere çömeldi ve yolunu bulabilmek için kollarını ileri uzatarak karşı duvara doğru ilerledi. Bitkilere toslamamak için yere yakın kalıp sakinleşmeye çalışarak çıkışa yöneldi. Burada hayaletler yoktu, korkacak bir şey yoktu. Çömelmiş bir vaziyette ilerlerken içinden bu cümleyi tekrarladı durdu.</p>

  <p>Sonra omzuna bir kol dokundu. Juliette bir çığlık atıp domatesi elinden düşürdü. Ayağa kalkmaya çalıştı ama kol onu olduğu yere mıhladı ve çömelir vaziyette tuttu. Yabancıya vurdu, ondan kurtulmaya çalıştı, masa örtüsünden yaptığı bone başından düştü. Derken turnikenin sert çeliğini hissetti, turnike kollarından biri koridora dönüktü ve kendini bir aptal gibi hissetti. Boşuna çırpınmıştı.</p>

  <p>“Az kalsın bana kalp krizi geçirtiyordun,” dedi makineye. Turnikenin kenarlarına uzandı ve kendini yukarı çekti. Işık bulduğunda yiyecek için geri dönecekti. Turnikeyi arkasında bırakıp çıkışa doğru yol aldı, bir eli duvarda diğeri önünde karşısına çıkacak kapıyı aranırken Juliette şimdi de eşyalarla mı konuşmaya başlıyorum diye düşündü. Deliriyor muydu? Karanlık her yanını sararken zihin yapısının anbean değiştiğini hissetti. Dün ölüme boyun eğmişti, şimdiyse yalnızca delirmekten korkuyordu.</p>

  <p>İlerleme kaydediyordu.</p>

  <p>Eli sonunda kapıya tosladı ve Juliette onu iterek açtı. Bıçağı kaybedişine bir küfür koyuverdi, ızgaradaki yerinde olmadığı kesindi. Ne kadar aşağı düşmüş olabileceğini, ona tekrar rastlayıp rastlamayacağını ya da en azından yerine geçecek bir şeyler bulup bulamayacağını merak etti. Matarasını almak için döndü-</p>

  <p>Ve onun da yerinde olmadığını fark etti.</p>

  <p>Juliette görüşünün karardığını, kalp atışlarının hızlandığını hissetti. Kapının kapanmasının matarasını devirme ihtimalini düşündü. Bıçağının sapından daha dar bir ızgara deliğinden nasıl düşmüş olabileceğini sorguladı. Ve şakaklarındaki zonklama durulduğunda başka bir ses daha duydu.</p>

  <p>Ayak sesleri.</p>

  <p>Aşağı merdivenlerden geliyordu.</p>

  <p>Koşan biri vardı.</p>

  <p><span style="font-style:italic;">“Şiddetle başlayan hazlar, şiddetle son bulurlar."</span></p>

  <p>Tedarik tezgâhlarından savaş aletlerinin sesleri yükseldi. Yeni imal edilmiş ancak bütünüyle yasak ateşli silahlar, sayısız çelik sopa gibi yan yana dizilmişti. Knox birini eline aldı - yepyeni kazınmış ve yivi açılmış namlunun sıcaklığı hâlâ hissediliyordu - ve fişek yatağını açığa çıkarmak için dipçiğini aşağı eğdi. Parlak mermilerle dolu kovalardan birine uzandı, ince tüplerden kesilmiş ve içi barutla doldurulmuş fişeklerden birini aldı ve tüfeğin içine yerleştirdi. Makinenin kullanımı oldukça basitti: hedefine doğrult ve tetiği çek.</p>

  <p>“Onu nereye doğrulttuğuna dikkat etsen iyi edersin,” dedi Tedarik adamlarından biri, Knox'ın önünden kaçarken.</p>

  <p>Knox namluyu tavana doğrulttu ve bu makinelerden birinin neye muktedir olduğunu kafasında resmetmeye çalıştı. Bugüne kadar yalnızca tek bir silah görmüştü, Şerif yardımcısının kalçasında asılı duran ve bundan biraz daha küçük bir taneydi; yalnızca gösteriş için orada olduğuna inanmıştı hep. Bir avuç ölümcül mermiyi cebine doldururken bir yandan da her birinin bir cana karşılık geldiğini düşünerek yasaklanış gerekçesini mantıklı buldu. Bir insanı öldürmek uzun bir boruyu onlara doğrultmaktan daha zor olmalıydı. Bilincin devreye girebileceği kadar süre bırakmalıydı insana.</p>

  <p>Tedarik çalışanlarından biri yığınların arasından elinde bir fıçıyla çıkageldi. Sırtındaki kambur ve omuzlarındaki çöküntü Knox’a adamın taşıdığı şeyin ağır olduğunu anlatıyordu. “Şimdilik yalnızca iki düzine var bunlardan,” dedi adam, yükünü tezgâha koyarken.</p>

  <p>Knox uzanıp içindeki ağır silindirlerden birini aldı. Mekanikerleri, hatta sarılar içindeki adam ve kadınlardan bazıları bile fıçıya tedirgin gözlerle baktılar.</p>

  <p>“Uç kısmını sert bir şeye vurun,” dedi tezgâhın arkasındaki adam, bir müşteriye elektrik rölesi teslim ediyormuş da son dakika kurulum tavsiyeleri veriyormuş gibi sakin bir sesle, “duvar, zemin, silahlarınızın kabzası gibi şeylere. Sonra da ondan kurtulun.”</p>

  <p>“Bunları taşımak güvenli mi?” diye sordu Shirly, Knox birini arka cebine indirirken.</p>

  <p>“Elbette, biraz güç gerektiriyor tabii.”</p>

  <p>Birkaç kişi daha fıçıya uzanıp içindeki şeylerden alıp aralarında fısıldaşmaya başladı. McLain de fıçıdan bir tane alıp göğüs cebine koyarken bir an Knox'la göz göze geldiler. Kadının yüzündeki bakış soğuk bir meydan okumaydı. O da geldiği için adamın ne kadar hayal kırıklığına uğradığını anlamış olmalıydı ve Knox tek bir bakışta onu ikna etmesinin hiçbir yolu olmadığını idrak etti.</p>

  <p>“Pekâlâ,” dedi McLain, grimsi mavi gözlerini tezgâhı çevrelemiş adam ve kadınlara doğru çevirerek. “Beni dinleyin. işe geri dönmemiz gerekiyor, dolayısıyla eğer silah taşıyorsanız yanınıza biraz da mühimmat alın. Orada kanvas şeritleri var. Şu şeyleri mümkün olduğunca görünmeyen bir yerlerinize bağlayın. Benim ekibim beş dakikaya hareket ediyor, anlaşıldı mı? ikinci harekâttan olanlar arkada, insanların görüş alanının dışında bekleyecek.”</p>

  <p>Knox başıyla onayladı, sonra da ikinci harekâtta yanında bulunacak olan Marck’a ve Shirly’ye bir bakış attı. Yavaş tırmanıcılar önden gidecek ve plansız hareket edeceklerdi. Güçlü bacaklarsa onları takip edecek ve kuvvetli bir akın gerçekleştireceklerdi; otuz dörde ötekilerle aynı vakitte varmayı umut ediyorlardı. iki ekip de tek başınayken gereğinden fazla dikkat çekici olacaktı zaten; bir araya gelirlerse niyetlerini bağırarak ilan etmeleri bile daha az dikkat çekerdi.</p>

  <p>“İyi misin patron?” Shirly tüfeğini omzuna dayadı ve Knox’a kaşlarını çattı. Knox, yaşadığı stresin ve duyduğu korkunun ne kadarını dışarı yansıttığını düşünerek sakalını sıvazladı.</p>

  <p>“İyiyim,” diye gürledi. “Evet."</p>

  <p>Marck da bir bomba kaptı, cebine attı ve bir elini karısının omzuna koydu. Knox bir şüphe sızısı hissetti. Kadınların bu işe bulaşmamasını istemişti; en azından evli olanların. Yine de hazırlandıkları bu şiddete hiç gerek kalmayacağını umut etmeye devam etti, ancak hevesli eller bir kez silah tuttu mu bunu öngörmek giderek daha da zorlaşıyordu. Şimdi hepsi de can almaya muktedir ve bunu yapabilecek kadar kızgındılar.</p>

  <p>Mclain tezgâhın çıkışına ilerledi ve Knox’ı süzdü. “İşte o an geldi çattı,” dedi. Tokalaşmak üzere elini uzattı.</p>

  <p>Knox o eli kabul etti. Kadının gücüne hayranlık duydu. “Otuz beşte sizinle buluşup son katı beraber çıkacağız, dedi. “Biz gelmeden eğlenceye başlamak yok.”</p>

  <p>McLain gülümsedi. “Söz.”</p>

  <p>“Ve iyi tırmanışlar.” Kadının arkasında toplanan adam ve kadınlara baktı. “Hepinize. Bol şanslar ve yakında görüşmek üzere.”</p>

  <p>Sert kafa sallamalar ve kenetlenmiş çeneler gördü. Sarı renkli ufak ordu kapının önünde sıraya girmeye başladı, ancak Knox McLain'i bırakmadı.</p>

  <p>“Hey,” dedi. “Biz size yetişene kadar sorun çıkarmak yok, tamam mı?” Kadın Knox’ın omzuna vurdu ve gülümsedi.</p>

  <p>“Ve eğer işler sarpa sararsa,” dedi Knox, “En arkada olmanı-” McLain bir adım yaklaştı, bir eli Knox’ın kolunu sıkıca kavradı. Kadının kırışıklarla dolu yüzü bir anda ciddileşti.</p>

  <p>“Peki bombalar havada uçuşurken sen nerede olacaksın Mekanikli Knox? Bize güvenen bu adamlar ve kadınlar hayatlarının en ciddi sınavıyla yüzleşirken sen nerede olacaksın?”</p>

  <p>Bu ani çıkışı beklemeyen Knox şaşırdı, güçlükle duyulan bu fısıltı büyük bir çığlık etkisi yaratmıştı.</p>

  <p>“Nerede olacağımı biliyorsun-” diye başladı cevabına.</p>

  <p>“Hiç şüphem yok,” dedi McLain, adamın kolunu serbest bırakırken. “Ve sen de seni orada bulacağımdan emin olsan iyi edersin.”</p>

  <p><span style="font-style:italic;">“Sevgilim gelip ölü buluyor beni düşümde. ”</span></p>

  <p>Juliette çıt çıkarmaksızın bekledi ve merdivenlerden aşağı doğru uzaklaşan ayak seslerini dinledi. Tırabzanlardaki titreşimleri hissedebiliyordu. Bacaklarındaki ve kollarındaki tüyleri diken diken olmuştu. Bağırıp, nara atıp o kişiyi durdurmak istedi; ancak ani adrenalin patlaması göğüs bölgesini bir anda buz kesip içini bomboş hissettirdi. Ciğerlerine dolan ve sesini kesen soğuk bir rüzgar gibiydi. Hayatta kalmış ve onunla aynı silonun içinde olan insanlar vardı. Ve koşarak ondan uzaklaşıyorlardı.</p>

  <p>Tırabzandan uzaklaştı ve sahanlık boyunca koşturup eğik basamak-lan bacakları müsaade ettiğince çabuk inmeye başladı. Bir kat aşağıda, adrenalin etkisini yitirmeye başladığında ciğerlerinin, “Dur!” diye bağırdığını duydu, ancak çıplak ayaklarının metal merdivenlerde çıkardığı yankı bu sesi bastırdı. Artık koşan kişinin ayak seslerini duyamıyor, arayı iyice açmasından korkarak durup dinlemeyi de göze alamıyordu; fakat otuz birinci katın kapısını geçerken katlardan herhangi birine girip kaçmış olabileceklerini düşündü. Ve şayet koca siloda gizlenen yalnızca bir avuç insan varsa onları hiçbir zaman bulamayabilirdi. Eğer bulunmak istemezlerse tabii.</p>

  <p>Her nedense bu her şeyden daha korkutucu geldi ona: geri kalan hayatını bu bakımsız silonun altını üstüne getirerek ve hayatta kalmaya çalışarak, cansız objelerle konuşarak geçirebilirdi; hem de bir grup insan da aynı şeyleri yapıp ondan kaçarken. Bu onu öyle gerdi ki aksini düşünebilmesi için bir süre sakinleşmeyi beklemesi gerekti: tam tersi bir şekilde bu insanlar <span style="font-style:italic;">onu</span> arayabilir ve niyetleri hiç de iyi olmayabilirdi.</p>

  <p>İyi niyetlere sahip olmayabilirlerdi, ancak bıçağına sahiplerdi.</p>

  <p>Otuz ikide durdu ve ellerini tırabzanlara kenetleyip dinledi. Nefesini tutup sessiz kalmak neredeyse olanaksızdı, ciğerleri derin derin soluması için ona yalvarıyordu. Ancak o kımıldamadan durdu, avuçlarında küt küt atan nabzı soğuk tırabzanları dövüyordu, belirgin ayak sesleri hala aşağısındaydı ve şimdi daha da çok duyuluyordu. Arayı kapatıyordu! Cesaretini toplayıp yeniden yola koyuldu, her adımda üç basamak birden iniyordu, vücudu tıpkı gençliğindeki gibi merdivenlerde sağa sola savrularak dans ediyordu, bir eliyle kavisli tırabzanı tutarken diğerini de öne uzatıp dengesini sağlıyordu, ayağı birinden diğerine uçmadan önce her basamağa belli belirsiz temas ediyordu, kayıp düşmemek için son derece konsantreydi. Bu hızda düşmesi ölümcül bir kazayla sonuçlanabilirdi. Kırılmış kolların ve bacakların eğrilmiş görüntüleri, düşüp kalçasını kıran zavallı yaşlıların hikâyeleri hatırına geldi. Juliette yine de kötü senaryoları kafasından defetti ve uçarak limitlerini zorlamaya devam etti. Yarım sarmal sonra kendi ayak seslerinin arasından bir kapının çarpılarak kapatıldığını duydu. Durdu ve yukarı baktı. Sonra tırabzanların üzerine abandı ve aşağıya bir göz attı. Ayak sesleri kesilmişti, geriye yalnızca nefes nefese aldığı solukların sedası kalmıştı.</p>

  <p>Bir sonraki dönemeci de hızla döndü ve otuz dördün kapısını yokladı. Açılmaya niyeti yok gibiydi. Ancak kilitli de değildi. Kapı kolundan bir çıt sesi duyulmuş ve kapı hareket etmişti, fakat arkasında ona engel olan bir şeyler vardı. Juliette bütün kuvvetiyle asıldı ama sonuç alamadı. Hızla bir kez daha asıldı ve bir çatırtı duydu. Bir ayağını kapının öteki kanadına dayayarak üçüncü bir kez daha denedi, tüm gücüyle çekti, kafasını geriye attı, kollarını göğsüne doğru çekti ve ayağıyla ters güç uyguladı—</p>

  <p>Bir şey kırıldı. Kapı ardına dek açıldı ve kapı koluna sanlı eli boşa çıktı. Kapılar tekrar kapanmadan önce bir ışık patlaması, dışarı sızan parlak bir aydınlanma yaşandı.</p>

  <p>Juliette sahanlıkta emekledi ve kapı kolunu yeniden denedi. Kapıyı çekip açtı ve güç bela ayağa kalktı. Kırık bir süpürge sapının yansı içeride, koridorun zemininde yatıyordu; öbür yarısıysa kapının diğer kanadının kolunda takılıydı. Süpürgenin her iki parçası da etrafındaki kör edici ışıktan nasibini almıştı. İçerideki tepe lambaları cayır cayır yanıyordu, tavandaki dikdörtgen biçimli parlak şekiller koridor boyunca devam ediyor ve görüş alanının dışına taşıyordu. Juliette bir kez daha ayak seslerini dinledi, ancak ampullerin vızıltısı haricinde çok fazla şey duyamadı. Önündeki turnike tekrar tekrar kırmızı gözünü kırpmaktaydı; yerini biliyorum ama söylemem diyordu âdeta.</p>

  <p>Doğruldu ve makineye yaklaştı, sağ tarafına baktığında cam bir duvarın ardındaki konferans odasını gördü, oranın ışıklan da bütünüyle yanıyordu. Turnikenin üzerinden atladı, bunu daha şimdiden alışkanlık hâline getirmişti ve, “Merhaba,” diye bağırdı. Sesi eko yaptı ve ona geri döndü, ancak aydınlık havada daha farklı duyuluyordu; tabii böyle bir şeyin imkânı varsa. Burada yaşam vardı, elektrik vardı, sesini duyacak başka kulaklar vardı ki bu da bir şekilde ekonun şiddetini zayıflatıyordu.</p>

  <p>İçlerinde yaşam belirtileri bulmak ümidiyle bütün ofislere tek tek bakıp geçti. Her yer darmadağındı. Çekmeceler yerlerdeydi, metal dosya dolapları yere kapaklanmıştı ve değerli kâğıtlar yerlere saçılmıştı. Bir masa çıktı karşısına ve Juliette üzerindeki bilgisayarın çalıştığını fark etti, ekranı yeşil renkli bir metinle doluydu. Rüyalar diyarına adım atmış gibi hissetti kendini. Beyni iki günlük sürede - o kadar uyuduğunu varsayıyordu - kademe kademe loş ve yeşil renkteki acil durum ışıklarına, yaban hayata, elektriksiz yaşama uyum sağlamıştı. Dilinde hâlâ tuzlu suyun tadı duruyorken dağınık ama sıradan bir işyerinde dolanıyordu. Sonraki vardiyanın (bu tarz ofislerin vardiyası oluyor muydu acaba?) gülüşerek merdivenden ofise geri döndüğünü, kâğıtları kurcalayıp mobilyaları düzelterek yeniden çalışmaya koyulduğunu hayal etti.</p>

  <p>İşi düşününce burada ne yaptıklarını merak etti. Hiç böyle bir yerleşim düzeni görmemişti. Öğrenmek için biraz etrafı kurcalayınca az önce merdivenlerden uçarcasına inişini unuttu, bu odaların ve buradaki elektriğin sırrı onu buraya sürükleyen ayak sesleri kadar ilgi çekiciydi. Bir köşeyi döndüğünde diğerlerinin aksine açılmayı reddeden, büyük bir metal kapıyla karşılaştı. Biraz zorladı ancak kapı belli belirsiz kımıldadı. Yüklendiğinde hafifçe aralandığını hissetti. Omzunu dayadı, her seferinde birkaç santim kımıldatmak suretiyle kapıya defalarca yüklendi. Ta ki sıkış tepiş içeri girebileceği bir aralık oluşturuncaya dek. .. Ağır kapıyı kapalı tutması için yere devrilmiş uzun, metal bir dosya dolabının üzerinden geçti.</p>

  <p>Oda devasaydı, en az jeneratör odası kadar büyüktü ve kafeteryadan daha genişti. İçerisi dosya dolaplarından daha büyük mobilyalarla doluydu ancak çekmecesizdiler. Çekmecelerin yerine ön yüzlerinde kırmızı, yeşil ve sarı kehribar renklerde yanıp sönen ışıklar vardı.</p>

  <p>Juliette kapının arka tarafındaki dosya dolabından etrafa saçılmış kâğıtları inceledi. Sonra bu odada yalnız olmadığı dank etti kafasına. Birisi dolabı kapının arkasına çekmiş ve bunu <span style="font-style:italic;">içeriden</span> yapmış olmalıydı.</p>

  <p>“Merhaba?”</p>

  <p>Uzun makine sıralarının yanından geçti; öyle olduklarını yanlarından geçerken anladı. Elektrik uğultusu yayıyorlardı ve arada bir iç akşamları çok yoğun çalışıyormuş izlenimi veren bir pırpır sesi ya da tıkırtı çıkarıyorlardı. Bunlar bir tür egzotik elektrik santrali olabilir miydi? Belki de ışıklandırmayı sağlıyorlardı? Yoksa içlerinde bir yığın batarya mı barındırıyorlardı? Arkalarındaki telleri ve kablolan gördüğünde batarya fikri ağır bastı. Işıkların bu kadar gürültü çıkarmasına şaşmamak gerekirdi. Mekanik’in batarya dairesinin yirmi kez kombine edilmiş hali gibiydi bu.</p>

  <p>“Kimse var mı?” diye seslendi. “Kötü bir niyetim yok.”</p>

  <p>Odanın derinliklerine ilerledi, herhangi bir harekete kulak kabarttı, ta ki kapısı açık makinelerden birine denk gelinceye dek. İçine baktığında bataryalarla değil de Walker’ın mütemadiyen lehimlediği türden devre kartlarıyla dolu olduğunu gördü. Aslında bu makinenin iç aksamları sevkiyat odasındaki bilgisayarın iç kısmına aşın derecede benziyordu-</p>

  <p>Juliette bu makinelerin ne olduklarını fark edince geriye doğru bir adım attı. “Sunucular,” diye fısıldadı. Silonun IT'sindeydi. Otuz dördüncü kat. Tabii ya.</p>

  <p>Dipteki duvarın yakınlarından bir sürtünme sesi geldi; metalin metal üzerinde kayma sesiydi bu. Kendisinden kimin kaçtığını ve nereye saklanmayı planladığını öğrenmek için can atan Juliette yüksek üniteler arasında zikzaklar çizerek hemen o tarafa doğru koşturdu.</p>

  <p>Sunuculardan oluşan son dönemeci döndüğünde zeminin kımıldadığını, metal bir ızgaranın bir deliği kapatmak için kaydığını gördü. Juliette ileriye doğru sıçradı, masa örtüsünden yaptığı giysisi bacaklarının etrafına dolandı ve kapanamadan önce elleriyle kapağın kenarını yakaladı. Hemen önünde, ızgaranın kenarını tutan bir adamın parmaklarını gördü. Bir korku çığlığı ve bir çaba homurtusu duyuldu. Juliette ızgarayı kendine doğru çekmeyi denedi ancak destek alabileceği bir yer yoktu. Ellerden biri gözden kayboldu ve yerini ızgaraya çentikler atan, Juliette’in parmaklarını avlamaya çalışan bir bıçak aldı.</p>

  <p>Juliette bacaklarını altına aldı ve bir kaldıraç kuvveti oluşturmak için doğruldu. Izgaraya asıldı ve o anda bıçağın soğuk çeliğini parmağında hissetti.</p>

  <p>Çığlık attı. Aşağıdaki hasmı da çığlık attı. Adam kafasını dışarı çıkardı ve bıçağı tehdit edercesine aralarında tuttu, elleri titriyordu, bıçağın keskin ağzı tepe ışıklarını yansıtıyordu. Juliette metal kapağı bir kenara fırlatıp kanayan elini kavradı.</p>

  <p>“Sakin ol!” dedi Juliette, adamın ulaşamayacağı bir mesafeye gerilerken.</p>

  <p>Adam başını delikten içeri çekti, sonra tekrardan çıkardı. Peşinden gelen başka birinin olup olmadığını görmek için Juliette’in arkasına baktı. Juliette de kendi arkasına bakma dürtüsüyle savaştı; ancak onu kandırıyor olma ihtimalini düşünerek sessizliğe güvenmeyi tercih etti.</p>

  <p>“Kimsin sen?” diye sordu Juliette. Giysisinin bir parçasını bandaj niyetine elinin etrafına sardı. Adamın yüzünü gördü, kaba sakallı ve hırpaniydi, gri tulum giyiyordu. Çok ufak farklılıkları olsa da tulum Juliette’in silosunda dikilenlerle aynıydı. Adam Juliette’e baktı; simsiyah, dağınık ve kabarık saçları suratına kadar sarkıyordu. Homurdandı, eline öksürdü, kafasını yeniden zeminin altına gömüp ortadan kaybolmaya hazırlanır gibi bir hâli vardı.</p>

  <p>“Dur,” dedi Juliette. “Kötü bir niyetim yok.”</p>

  <p>Adam önce Juliette'in yaralı eline sonra da bıçağa baktı. Juliette kolundan yılankavi salınımlar yaparak dirseğine doğru süzülen ince kan çizgisini görmek için başını eğdi. Yarası sızladı, ancak Mekanik'te çok daha beterlerini görmüştü.</p>

  <p>“Öz-öz-özür,” diye mırıldandı adam. Dudaklarını yaladı ve yutkundu. Bıçak kontrolsüzce titriyordu.</p>

  <p>“Adım Jules,” dedi, adamın kendisinden daha çok korktuğunun farkına vararak. “Seninki ne?”</p>

  <p>Adamın bakışı aralarında yanlamasına tuttuğu bıçağa döndü, âdeta bir aynaya bakıyor gibiydi. Başını iki yana salladı.</p>

  <p>“Ad yok,” diye fısıldadı, sesi kuru ve kulak tırmalayıcıydı. “Gerek yok.”</p>

  <p>“Yalnız mısın?” diye sordu Juliette.</p>

  <p>Omuz silkti. “Solo,” dedi. “Yıllardır.” Başını kaldırıp Juliette’e baktı. “Nereden-” Tekrardan dudaklarını yaladı ve boğazını temizledi. Gözleri ışıkta sulandı ve parıldadı. “-geliyorsun? Hangi kattan?”</p>

  <p><span style="font-style:italic;">“Yıllardır</span> bir başına mı yaşıyorsun?” dedi Juliette, sorgularcasına. Tahayyül dahi edemiyordu. “Hiçbir kattan gelmedim,” dedi adama. “Başka bir silodan geldim.” Bu son söylediğini yumuşak yumuşak telaffuz etti; söylediklerinin bu kadar kırılgan bir adama yapabileceklerinden endişelenerek.</p>

  <p>Ancak Solo bu söylediklerine anlam verebilmiş gibi başıyla onayladı. Bu Juliette’in beklediği türden bir reaksiyon değildi.</p>

  <p>“Dışarısı. ..” Solo bir kez daha bıçağa baktı. Delikten dışarı uzandı ve ızgaranın üzerine koydu, sonra ikisinden de uzağa itti. “Güvenli mi?” Juliette başını iki yana salladı. “Hayır,” dedi. “Kıyafetim vardı. Çok yol yürümedim. Ama yine de hayatta olmamam gerekiyordu.”</p>

  <p>Solo bir kez daha kafasını salladı. Başını kaldırıp Juliette'e baktı, nemli çizgiler gözlerinin kenarlarından sızıp sakalında kayboluyordu. “Hiçbirimizin olmaması gerekiyordu,” dedi. “Hiçbirimizin.”</p>

  <p><span style="font-style:italic;">“Yalnız bırak bizi, özel konuşmamız gerek."</span></p>

  <p>“Bu yer de neyin nesi böyle?” diye sordu Lukas, Bernard'a. ikili, bir duvarda kilim gibi asılı duran geniş bir krokinin önünde duruyordu. Diyagramlar belirgin, yazılar şatafatlıydı. Aralarına çizgiler çekilmiş, birbirlerine eşit mesafelerde halkalar vardı. Bazı halkaların üzerine kalın kırmızı çizgilerle çarpı atılmıştı. Bu tam da günün birinde yıldız haritasını dönüştürmeyi amaçladığı türden, muntazam bir diyagramdı. “Bu bizim mirasımız,” dedi Bernard, yalın bir şekilde.</p>

  <p>Lukas onun bu tabiri sık sık üst kattaki sunucu odası için kullandığına şahit olmuştu.</p>

  <p>“Bunlar sunucular mı?” diye sordu, küçük bir yatak çarşafı ebatlarındaki kâğıt parçasına elini sürmeye cüret ederek. “Dağılımları sunucuların pozisyonlarını andırıyor.”</p>

  <p>Bernard yanına geldi ve çenesini ovuşturdu. “Hımm. İlginç. Hakikaten de öyle. Bunu daha evvel fark etmemiştim.”</p>

  <p>“Ne bunlar?” Lukas yakından baktı ve her birinin numaralandırılmış olduklarını gördü. Bir köşede aralarına paralel çizgiler çekilmiş, kare ve dikdörtgenlerle dolu karışık bir bölüm daha vardı. Bu figürler hiçbir detaya sahip değildi, ancak altlarında büyük harflerle ‘Atlanta’ sözcüğü yazılıydı.</p>

  <p>“Ona da sıra gelecek. Gel, sana bir şey göstereceğim.”</p>

  <p>Odanın sonunda bir kapı vardı. Bernard önden ilerleyip kapıdan geçti ve ilerledikçe daha fazla ışığı yaktı.</p>

  <p>“Başka kimler iniyor buraya?” diye sordu Lukas, onu takip ederken. Bernard omzunun üzerinden arkaya baktı. “Hiç kimse.”</p>

  <p>Lukas bu yanıtı beğenmedi. Sanki insanların bir daha asla geri dönemediği bir yere inmiş gibi hissederek o da kendi omzundan arkasına baktı.</p>

  <p>“Biliyorum, bütün bunlar çok ani gelişmiş gibi geliyor olmalı sana,” dedi Bernard. Lukas'ın kendisine yetişmesini bekledi ve kısa kolunu onun omzuna attı. “Fakat işler bu sabah değişti. Bu dünya değişiyor. Ve bunu nadiren hoş bir şekilde yapar.”</p>

  <p>“Bu, şeyle mi ilgili ... temizlikle?” Neredeyse Juliette’ diyordu. Kadının fotoğrafı iman tahtasının üzerinde alev almış gibi hissetti.</p>

  <p>Bernard'ın yüzü ciddileşti. “Temizlik olmadı,” dedi birdenbire. “Şimdi de bütün işler sarpa saracak ve insanlar ölecek. Bildiğin üzere siloların yerin altına inşa edilmek üzere tasarlanmış olmalarının nedeni bunun önüne geçmekti.”</p>

  <p>“Tasarlanmış olmaları mı?'’ diye tekrar etti Lukas. Kalbi tekler gibi oldu, hem de iki defa. Beyin devreleri pırpır etti ve sonucunda Bernard'ın anlamsız bir şeyler söylediğini hesapladı.</p>

  <p>“Pardon ama,” dedi. <span style="font-style:italic;">“Silolar</span> mı dedin sen?”</p>

  <p>“Buna alışsan iyi olur.” Bernard arkasında kırılgan görünümlü bir ahşap sandalye bulunan, ufak bir masayı işaret etti. Üzerinde Lukas'ın bugüne dek ne gördüklerine ne de duyduklarına benzeyen bir kitap duruyordu. Büyük olduğu kadar kalındı da. Bernard kapağına bir iki defa hafifçe vurdu, sonra da elindeki tozları inceledi. “Sana buranın yedek anahtarını vereceğim, ki onu hiçbir zaman boynundan çıkarmayacaksın. Eline fırsat geçtikçe buraya gel ve oku. Tarihimiz ve acil durumlarda yerine getirmen gereken tüm talimatlar burada.”</p>

  <p>Lukas bir ömür boyu çalışsa satın alamayacağı kalitede kağıtlardan oluşan kitaba yaklaştı ve kapağını açtı. İçindekiler kısmı makine çıktısı, mürekkebi ise simsiyahtı. Ana metnin ilk sayfasını bulana kadar içindekiler listesinin bulunduğu bir düzine sayfayı çevirdi. ilginçtir ki ilk cümleyi hemen tanıdı.</p>

  <p>“Antlaşma,” dedi, başını kaldırıp Bernard'a bakarken. “Zaten büyük bir bölümünü bili-”</p>

  <p>“Orası Antlaşma,” dedi Bernard, kalın kitabın iki santimlik bölümünü gösterirken. “Geri kalanı Düzen.”</p>

  <p>Geriye doğru bir adım attı.</p>

  <p>Lukas tereddüt etti, bu sözleri sindirdi, sonra da uzanıp kitabın ortalarına yakın bir bölümünü açtı.</p>

  <p>Deprem Yaşanması Durumunda:</p>

  <p>Dış cephenin çatlaması ve dış sızıntı durumunda, bkz. BASINÇ ODASI GÜVENLİK SORUNU (s. 2180)</p>

  <p>Bir ya da daha çok katın göçmesi durumunda, bkz. DESTEK KOLONLARI, SABOTAJ başlığı altında (s. 751)</p>

  <p>Yangın çıkması durumunda, bkz ...</p>

  <p>“Sabotaj mı?” Lukas birkaç sayfa çevirdi ve havanın idaresi ve boğulma hakkında bir şeyler okudu. “Bütün bunlar kimin aklına gelir ki?” “Çok kötü şeyler tecrübe etmiş kişilerin.”</p>

  <p>“Mesela...?” Bunu söylemeye izni var mıydı bilmiyordu, ama sanki burada, aşağıda tabuları yıkma haklan var gibiydi. “Mesela isyandan önceki insanlar gibi mi?'’</p>

  <p>“O insanlardan <span style="font-style:italic;">önceki</span> insanların,” dedi Bernard. “O insanlardan birinin.”</p>

  <p>Lukas kitabı kapattı. Başını iki yana salladı; bütün bunların bir şaka, bir kabul töreni olabileceğini düşündü. Rahipler bile genelde bundan daha anlamlı gelirdi ona. Keza çocuk kitapları.</p>

  <p>“Bütün bunları <span style="font-style:italic;">gerçekten</span> öğrenmekle yükümlü değilim, değil mi?” Bernard güldü. Çehresi bütünüyle az önceki hâline bürünmüştü. “Yalnızca içinde ne olduğunu bilmen yeterli, böylece ihtiyacın olduğunda neyi nasıl bulacağını bileceksin.”</p>

  <p>“Peki bu sabah hakkında ne söylüyor kitap?” dedi Bernard’a dönerek. Birdenbire hiç kimsenin Juliette’e olan hayranlığını ve bağını bilmediği kafasına dank etti. Gözyaşları yanaklarından buharlaşıp gitmişti; yasaklı duygularının neden olduğu suçluluk duygusu çok az tanıdığı bir kişiye bu derecede bağlanmaktan duyduğu utancı körüklemişti. Şimdiyse bu sır gözler önünden kaybolmuştu. Artık yalnızca Bernard onu izlerken ve sorusuna vereceği yanıtı düşünürken, yanaklarına hücum eden kızarıklık ele verebilirdi Lukas'ı.</p>

  <p>“Sayfa yetmiş iki,” dedi Bernard, neşesi kaybolmuş ve yerini önceki düş kırıklığı ifadesine bırakmıştı.</p>

  <p>Lukas yeniden kitaba döndü. Bu bir testti. Bir gölgelik töreni. Bir gölgebüyütenin delici bakışları altında bir performans sergilemeyeli epey olmuştu. Sayfalan çevirmeye başladı ve aradığı cevabın Antlaşma’nın hemen ardından başladığını, Düzen bölümünün ilk kısmını oluşturduğunu gördü.</p>

  <p>Sayfayı buldu. En tepede kalın karakterlerle şu yazılıydı:</p>

  <p>Başarısız Temizlik Durumunda:</p>

  <p>Ve bu tatsız sözcüklerin altında korkunç bir cümle vardı. Lukas emin olmak için talimatı tekrar tekrar okudu. Bakışlarını yeniden kitaba çevirmeden hemen önce yüzünde acı bir ifadeyle kafasını yukarı aşağı sallayan Bernard'a baktı.</p>

  <p>Başarısız Temizlik Durumunda:</p>

  <p>Savaşa Hazırlanın.</p>

  <p><span style="font-style:italic;">“Zavallı canlı ölü, kapatıldı bir ölünün mezarına!"</span></p>

  <p>Juliette, Solo’yu sunucu odasının zemininde açılan deliğin derinliklerine doğru takip etti. Upuzun bir merdiven ve otuz beşinci kata açılan dar bir geçit çıktı karşısına. Juliette indikleri yerin otuz beşinci katın ana merdivenden erişilemeyen bir bölümü olduğundan kuşkulandı. Dar geçidi inip dolambaçlı ve aydınlık koridorda ilerlerlerken Solo bu düşüncesini doğruladı. Adamın boğazını tıkayan şey gevşemiş ve yalnızlıktan muzdarip bir akıntıyı salıvermiş gibiydi. Koridorun ucu darmadağın edilmiş bir odaya çıkana kadar Solo yukarılarındaki sunuculardan ve Juliette’e çok da anlamlı gelmeyen bir şeylerden bahsetti.</p>

  <p>“Evim,” dedi Solo, kollarını iki yana açıp odaya doğrultarak. Bir köşede üzerinden dağınık çarşafların ve yastıkların sarktığı bir döşek vardı. iki etajerin arasına eğreti bir mutfak kurulmuştu: sürahilerce su, konserve yiyecek, boş kavanozlar ve kutular. Bu yer tam anlamıyla bir viraneydi ve iğrenç kokuyordu, ancak Juliette Solo'nun artık bu görüntüye alıştığını ve kokuyu duymadığını fark etti. Odanın diğer tarafındaki duvar lokma takımı büyüklüğünde ve bazılarının ağzı açık teneke kutularla dolu raflarla kaplıydı.</p>

  <p>“Burada yalnız mı yaşıyorsun?” diye sordu Juliette. “Başka kimse yok mu?” Sesindeki küçük umudu duymaktan kendini alamıyordu.</p>

  <p>Solo başını iki yana salladı.</p>

  <p>“Peki daha aşağılarda?” Juliette yarasına bir göz attı. Kanama neredeyse kesilmişti.</p>

  <p>“Sanmıyorum,” dedi Solo. “Bazen sanıyorum. Bir domatesin kaybolduğunu fark ediyorum, ama fareler olduğunu düşünüyorum.” Odanın köşesine baktı. “Hepsini yakalayamıyorum,” dedi. “Bir sürü var-”</p>

  <p>“Peki senin gibilerden olduğunu da düşünüyor musun? Hayatta kalan daha fazla insan yani?” Konuya odaklanmasını istiyordu.</p>

  <p>“Evet.” Sakalını sıvazladı ve odaya sanki ona sunabileceği, misafirlere ikram edilen bir şey arıyormuş gibi bakındı. “Bazı şeylerin kımıldadıklarını fark ediyorum. Bir şeylerin bırakıldığını. Bitki büyütme ışıklan açık bırakılmıştı. Sonra bunu benim yaptığımı hatırladım.”</p>

  <p>Kendi kendine güldü. Tanıştığı ilk andan bu yana onda gördüğü ilk doğal davranıştı bu ve Jules onun yıllar boyunca pek çok kez güldüğünü</p>

  <p>anladı. Çünkü insan ya akli dengesini korumak için ya da bu çabasından vazgeçtiği zamanlarda gülerdi. Ama her iki durumda da gülerdiniz.</p>

  <p>“Bıçağı kapının önüne koyanın ben olduğumu zannettim. Sonra boruyu buldum. Acaba kocaman ama kocaman bir fare tarafından mı bırakıldı diye merak ettim.”</p>

  <p>Juliette gülümsedi. “Ben fare değilim,” dedi. Üzerindeki masa örtüsünü düzeltti, başını yokladı ve öteki kumaş parçasına ne olduğunu düşündü. Solo kadının bu son sözünü düşünür gibiydi.</p>

  <p>“Kaç yıl oldu peki?” diye sordu Juliette.</p>

  <p>Hiç düşünmeden, “Otuz dört,” dedi.</p>

  <p>“Otuz dört yıl mı? Otuz dört yıldır yalnız mısın yani?”</p>

  <p>Başını yukarı aşağı salladı ve o an Juliette ayaklarının altındaki zeminin kaydığını hissetti. Başı bunca yıl etrafında hiç kimsenin olmaması fikriyle çılgıncasına döndü.</p>

  <p>“Kaç yaşındasın?” diye sordu. Kendisinden çok da yaşlı görünmüyordu. “Elli,” dedi Solo. “Önümüzdeki ay elli, çok eminim.” Gülümsedi. “Konuşmak çok eğlenceli.” Odayı gösterdi. “Bazen eşyalarla konuşuyorum ve ıslık çalıyorum." Doğrudan Juliette'e baktı. “Çok iyi ıslık çalanın.”</p>

  <p>Burada her ne yaşandıysa Juliette muhtemelen o zamanlar daha <span style="font-style:italic;">yeni</span> doğmuştu. “Bunca yıl nasıl hayatta kaldın?” diye sordu.</p>

  <p>“Bilmem. Yıllarca hayatta kalmaya çabalamadım. Saatlere yoğunlaştım. Biriktiler. Yedim. Uyudum. Ve ...” Bir yerlere baktı, rafı kurcaladı ve teneke kutuları ayırdı, çoğu boştu. Kapağı açık bir tane buldu, üzerinde bir şey yazmıyordu ve Juliette’e uzattı. “Fasulye?” diye sordu.</p>

  <p>Dürtüleri ona geri çevirmesini buyuruyordu, ancak adamın zavallı yüzündeki şevk bunu imkansız kıldı. “Olur,” dedi ve o anda aslında ne kadar aç olduğunu fark etti. Gün içinde içtiği tuzlu suyun, mide asidinin ve ham domatesin tadı hala ağzından gitmemişti. Solo birkaç adım yaklaştı, Juliette teneke kutunun içindeki suya elini daldırdı ve içinden olgunlaşmamış yeşil fasulyeler çıkardı. Çıkardıklarını ağzına atıp çiğnedi.</p>

  <p>Juliette lokmasını yutmaya çalışırken, “Ve sıçtım,” dedi adam, mahcup bir ses tonuyla. “Hiç hoş değil.” Başını iki yana salladı ve kutuda fasulye avına çıktı. “Yalnız başımayım, dolayısıyla kokudan durulamayacak hale gelene kadar sırayla dairelerin banyolarına gidiyorum.” “Dairelerin mi?” diye sordu Juliette.</p>

  <p>Solo odada fasulyeleri bırakabileceği bir yer arandı. Sonunda buldu: zemine, diğer çöplerden ve ev döküntülerinden oluşan ufak yığının yanına koydu.</p>

  <p>“Sifon çekilmiyor ki. Su yok. Bir başımayım.” Mahcup görünüyordu. “On altı yaşından beri,” dedi Juliette, hesaplamayı bitirdiğinde. “Otuz dört yıl önce burada neler oldu?”</p>

  <p>Kollarını kaldırdı. “Her zaman olan şey. İnsanlar delirir. Bir kere delirdin mi yeter zaten.” Gülümsedi. “Akıl sağlığımızın kıymetini kimse bilmiyor, değil mi? Ben daha kıymet vereni görmedim. Benim bile. Ben bile kıymetini bilmiyorum. Delirmiyorum delirmiyorum günlerce yıllarca ama sonucunda hiçbir ödül yok. Normal olmanın, deli olmamanın hiçbir esprisi yok.” Kaşlarını çattı. “Ama kötü bir gün geçiriyorsun ve kendin için endişeleniyorsun, bilirsin ya? Bir kerecik yeterli.”</p>

  <p>Pat diye yere oturup bağdaş kurdu ve tulumunu diz bölgesine kadar katladı. “Silomuz tek bir kötü gün geçirdi. Ama bir gün yetti.” Başını kaldırdı ve Juliette’e baktı. “Kimse o güne kadar ki yılların gözünün yaşına bakmadı. Hiç kimse. Oturmak ister misin?”</p>

  <p>Yeri işaret etti. Juliette bir kez daha hayır diyemedi. Pis yataktan uzakta bir yere oturdu ve sırtını duvara yasladı. Sindirmesi gereken çok fazla şey vardı.</p>

  <p>“Nasıl hayatta kaldın?” diye sordu. “Yani o kötü günde. Ve o zamandan bugüne kadar.”</p>

  <p>Sorduğuna hemen pişman oldu. Bilmesi çok da önemli değildi. Ama buna gereksinim duydu, belki de kendisini bekleyen yılların kısa bir özetini duymak istediğindendi, ya da belki de burada hayatta kalmanın dışarıda ölmekten daha kötü olması ihtimalinden korktuğundandı.</p>

  <p>“Korkmaya devam ederek,” dedi Solo. “Babamın gölgebüyüteni IT’nin, bu yerin başıydı.” Başını yukarı aşağı salladı. “Babam büyük bir gölgeydi. Bu odalan bilirdi, belki de bilen iki-üç kişiden biriydi. Savaşın daha ilk dakikalarında bana burayı gösterdi ve kendi anahtarlarını bana verdi. Bir karışıklık yarattı ve bir anda bu yeri bilen tek kişi hâline geldim.” Bir an kucağına baktı, sonra başını yeniden kaldırdı. Juliette o an neden bu kadar genç gösterdiğini anladı. Onun böyle gözükmesini sağlayan şey yalnızca korku değildi; gözlerinde görülen çekingenliğin de bunda katkısı büyüktü. Gençliğinde çektiği çilenin ebedi dehşetine kilitlenmiş kalmıştı. Bedeni korkmuş ufak bir çocuğun donmuş kalbinin etrafında yaşlanıyordu yalnızca.</p>

  <p>Solo dudaklarını yaladı. “Hiçbiri hayatta kalamadı, değil mi? Dışarı çıkanlar?” Solo bir cevap ararcasına Juliette’in yüzünü inceledi. Juliette onun hücrelerinden sızan hüzünlü umut damlalarını hissedebiliyordu.</p>

  <p>“Hayır,” dedi üzülerek, aralarından yürüyüp geçmenin, üzerlerinde emeklemenin nasıl bir şey olduğunu hatırlayarak. Sanki dışarıya birkaç gün önce değil de haftalar önce çıkmış gibi hissediyordu.</p>

  <p>“Yani sen onları dışarıda gördün? Ölüydüler, öyle mi?”</p>

  <p>Başıyla onayladı.</p>

  <p>Solo’nun başı düştü. “Görüntü çok fazla açık kalmadı. İlk günler yalnızca bir defa gizlice gittim baktım. Hala bir sürü yerde çatışmalar sürüyordu. Zamanla daha sık gitmeye başladım. Neden oldukları bir sürü kargaşaya tanık oldum. Ancak belki bir-” iyice düşündü. “-yirmi senedir ceset görmedim.”</p>

  <p>“Yani belli bir zamana kadar burada başkaları da vardı?”</p>

  <p>Solo tavanı işaret etti. “Bazen buraya da geldiler. Sunucuların oraya. Ve savaştılar. Her yerde savaştılar. Gittikçe daha da kötüleşti, anlarsın ya? Yiyecek için savaştılar; kadın için savaştılar; savaşmak için savaştılar.” Oturduğu yerde arkasını döndü ve başka bir kapıyı gösterdi. “Bu odalar silo içinde silo gibi. On yıl idare etsin diye yapılmışlar. Ancak soloysan daha çok dayanıyorlar.” Gülümsedi.</p>

  <p>“Nasıl yani? Silo içinde silo da ne demek?”</p>

  <p>Başıyla onayladı. “Elbette,” dedi. “Kusura bakma, bildiklerimi bilen biriyle konuşmaya alışmışım.” Juliette’e göz kırptı ve Juliette kendi kendisiyle konuşmayı kastettiğini anladı. “Bir silonun ne olduğunu bilmiyorsun.”</p>

  <p>“Tabii ki biliyorum,” dedi Juliette. “Ben de aynen böyle bir yerde doğup büyüdüm. Sanırım tek farkı bizim hala güzel günler yaşadığımız ve o günlerin kıymetini bilmiyor oluşumuz.”</p>

  <p>Solo gülümsedi. “Peki nedir silo?” diye sordu, o gençlere özgü meydan okuma tavrı su yüzüne çıkmıştı.</p>

  <p>“Şey...” Juliette doğru sözcükleri bulmaya çalıştı. “Evimiz. Tepelerin üstünden görünen o binalar gibi fakat yeraltında. Silo dünyanın yaşanılabilen bölümü. <span style="font-style:italic;">İçerisi,"</span> dedi, tanımlamanın düşündüğünden daha zor olduğunu fark ederek.</p>

  <p>Solo güldü.</p>

  <p>“Bu, o sözcüğün <span style="font-style:italic;">sende</span> hissettirdikleri. Ancak biz sözcükleri her zaman anlamlarını bilmeden kullanırız.” Tenekelerle dolu rafı işaret etti.</p>

  <p>“Bütün bilgi onların içinde. Yaşanılmış her şey.” Juliette’e bir bakış attı. ‘“Azgın keçi”’ deyimini hiç duydun mu? Ya da ‘Keçi inadı?” Duyduğunu anlatmak için başını salladı. “Elbette.”</p>

  <p>“Peki keçi nedir?” diye sordu.</p>

  <p>“Umursamaz ve inatçı biri, bir keçi gibi deriz.”</p>

  <p>Solo bir kahkaha attı. “Bilmediğimiz çok şey var,” dedi. Bir elindeki tırnaklarını inceledi. “Silo dünya değil. Silo hiçbir şey. Bu terim, o sözcük, günümüzden çok öncesine dayanıyor; ekinlerin dışarıda, görebileceğinden çok uzaklarda büyüyebildiği-” Elini sanki uçsuz bucaksız bir araziymişçesine zeminin üzerinde salladı. “-sayabileceğinden çok daha fazla insanın yaşadığı, herkesin bir sürü çocuk sahibi olabildiği bir zamana dayanıyor.” Juliette'e bir bakış attı. iki elini yan yana getirdi ve sanki çocuk yapmak fikrini bir kadının yanında konuşmuş olmaktan utanmışçasına onları ovuşturdu.</p>

  <p>“Öyle çok erzak yetiştirirlerdi ki,” diye devam etti, “o kadar insan bile tek seferde hepsini bitiremezdi. Bu yüzden kötü zamanlan düşünerek onları bir yerlere istiflediler. Sayabileceğinden çok daha fazla tahıl tohumuna sahiptiler ve onları yerin üstündeki büyük silolara doldurdular-” “Yerüstünde,” dedi Juliette. “Silolar.” Bunları uydurduğunu, onlarca yıl süren yalnızlığı boyunca üzerinde etraflıca düşünüp hazırlamış olduğu bir tertip olabileceğini düşündü.</p>

  <p>“Fotoğraflarını gösterebilirim,” dedi aksice, sanki Juliette'in şüphesi onu hayal kırıklığına uğratmıştı. Ayağa kalktı ve hızla tenekelerin dolup taştığı rafa yöneldi. Tenekelerin alt kısımlarındaki küçük beyaz etiketlerin üzerlerinde ellerini gezdirerek sırayla okudu.</p>

  <p>“Hah!” Birini kaptı - ağır gibiydi - ve ona getirdi. Tenekenin yan tarafındaki mandal, kapağı salıvererek içindeki kalın nesneyi gözler önüne serdi.</p>

  <p>“Bana bırak,” dedi Solo, oysa Juliette yardım etmek için tek kasını dahi kıpırdatmamıştı. Kutuyu ters çevirip silkeledi ve içindeki ağır nesnenin avucuna düşmesini sağladı. Onu ustaca yakaladı, çocuk kitaplan ebatlarındaydı, ancak onlardan on ya da yirmi kat daha kalındı. Ama bir kitaptı. Olağanüstü incelikte kesilmiş kâğıtların kenarlarını seçebiliyordu.</p>

  <p>“Dur, bulacağım,” dedi. Sayfaları kalın bölümler hâlinde çevirdi, her bir çevirişinde servet değerindeki kâğıt blokları daha da fazla servet değerindeki kâğıt bloklarının üzerine tok sesler çıkararak iniş yapıyordu. Sonra, tek tek çevirmeye başlamadan önce, birkaç sayfa birden atlamaya başladı.</p>

  <p>“İşte,” dedi ve parmağıyla işaret etti.</p>

  <p>Juliette yaklaşıp baktı. Bir çizimi andırıyordu, ancak o kadar eksiksizdi ki neredeyse gerçek gibi görünüyordu. Kafeteryadan dışarının görüntüsüne ya da birinin kimliğindeki fotoğrafına bakmak gibi bir şeydi bu; aşın renkliydi. Bu kitabın içinde bir batarya olup olmadığını merak etti. “Çok gerçekçi,” diye fısıldadı, parmaklarıyla resme dokunurken. “Bu <span style="font-style:italic;">gerçek,"</span> dedi Solo. “Bu bir görüntü. Bir fotoğraf.”</p>

  <p>Renkler Juliette’i büyüledi, fotoğrafta gördüğü yeşil arazi ve mavi gökyüzü ona vizöründen gördüğü sahte görüntüyü hatırlattı. Bu da mı sahte acaba, diye düşündü. Bugüne dek gördüğü incelikten uzak ve bulanık fotoğraflardan hiçbirine benzemiyordu.</p>

  <p>“Şu binalar,” dedi Solo, arazinin üzerindeki geniş, beyaz ve konserve kutusuna benzer şekilleri gösterdi. “Bunlar silo. Zor zamanlar için tohum saklanıyordu onlarda. Güzel zamanlar gelinceye dek idare edebilmek için.” Solo başını kaldırıp Juliette'e baktı. Birbirlerinden yalnızca birkaç santim uzaklıktaydılar. Juliette, Solo’nun gözlerinin çevresindeki kırışıklıkları seçebiliyor, sakalların adamın yaşını nasıl da gizlediğini görebiliyordu. “Ne demek istediğini anladığımdan emin değilim,” dedi Juliette. Juliette’i işaret etti. Kendi göğsünü işaret etti. “Bizler tohumlarız,” dedi. “Bu bir silo. Zor zamanlar için bizleri buraya koydular.”</p>

  <p>“Kim? Kim koydu bizi buraya? Ve hangi zor zamanlar?”</p>

  <p>Solo omuz silkti. “Ama işe yaramayacak.” Kafasını iki yana salladı, sonra yeniden yere oturdu ve koca kitaptaki fotoğraflara baktı. ‘Tohumlan bu kadar süre bekletemezsin,” dedi. “Böylesine karanlıkta olmaz. Hayır.” Bakışlarını kitaptan kaldırdı ve dudaklarını ısırdı, gözyaşları gözlerine hücum etmişti. “Tohumlar delirmez,” dedi Juliette’e. “Delirmezler işte. Kötü günleri ve bir sürü iyi günleri olur, ama bu önemli değildir. Onları bekletirsin bekletirsin, ne kadarını gömdüğünün önemi yoktur ve sonunda çok uzun süre yalnız bırakıldıklarında tohumların yaptıkları şeyi yaparlar...”</p>

  <p>Duraksadı. Kitabı kapattı ve bağrına bastı. Hafifçe ileri geri sallanırken Juliette onu izledi.</p>

  <p>“Fazla beklediklerinde tohumlar ne yapar?” diye sordu Juliette ona. Kaşlarını çattı.</p>

  <p>“Çürür,” dedi. “Hepimiz. Burada, aşağıda işler kötüleşir ve öyle derinlemesine çürürüz ki bir daha filizlenmeyiz.” Gözlerini kırpıştırıp Juliette’e baktı. “Bir daha asla filizlenmeyeceğiz.”</p>

  <p><span style="font-style:italic;">“Yirmi erkek gücü de olsa o anda bitirir işini."</span></p>

  <p>En kötüsü de Tedarik yığınları arasında beklemekti. Becerebilenler biraz kestirdi. Çoğu gergin ses tonlarıyla aralarında şakalaştı. Knox siloda hareket eden tüm parçaları kafasında canlandırarak ikide bir duvardaki saate baktı. Artık insanları silahlı olduğu için umabildiği tek şey problemsiz ve kansız bir yetki aktarımıydı. Sorularına cevaplar bulmayı, IT’nin - o gizemli piçlerin - sırlarını açığa kavuşturabilmeyi ve belki bir de Juliette'i aklamayı umut ediyordu. Ancak kötü şeyler yaşanabileceğinin bilincindeydi.</p>

  <p>Bunu Marck'ın durmadan Shirly'ye bakış biçiminden görebiliyordu. Adamın endişesi asık suratından, çatık kaşlarından ve burun kemerindeki kırışıklıktan açıkça okunabiliyordu. Knox'ın vardiya amiri, eşi konusunda duyduğu endişeyi sandığı kadar iyi saklayamıyordu.</p>

  <p>Knox çoklu çakısını çıkardı ve bıçağına baktı. Bıçağın yüzeyini bir ayna gibi kullanarak dişlerinin arasında son yemeğinden arta kalan bir şeyler olup olmadığını kontrol etti. Knox çoklu çakısını yerine koyarken Tedarik gölgelerinden biri yığınların arasından belirdi ve bir ziyaretçileri olduğunu bildirdi.</p>

  <p>“Ne renkte ziyaretçi?” diye sordu Shirly, grup silahlarını eline alıp ayağa dikilirken.</p>

  <p>Genç kız, Knox'ı gösterdi. “Mavi. Sizin renkte.”</p>

  <p>Knox rafların arasında ilerlerken kızın kafasını okşadı. Bu iyiye işaretti. Mekanik'te kalan insanları programın ilerisindeydi. Marck birkaçını uyandırıp grubun kalanını toparlarken silahlardan takırtılar yükseldi, Knox da o sırada tezgaha doğru yola koyuldu.</p>

  <p>Köşeyi döndüğünde sahanlığı koruyan iki Tedarik çalışanının ana kapıdan girmesi için Pieter'a müsaade edişine tanık oldu.</p>

  <p>Knox alkışlarken Pieter gülümsedi. Adamın rafineri ekibi üyeleri arkasında sıralandı, alışılageldik siyah tulumlarının yerine şimdi daha güvenli olan mavi tulumlardan giymişlerdi.</p>

  <p>“Durumlar nasıl?” diye sordu Knox.</p>

  <p>“Merdivenler trafikle şakıyor," dedi Pieter. Derin derin nefes alıp verirken göğsü önce şişiyor sonra sönüyordu. Knox bu kadar erken gelebilmek için tutturdukları tırmanış temposunu düşündü.</p>

  <p>“Kalanlar da geliyor mu?" diye sordu. iki grup birbirine karışırken Knox ve Pieter kenara çekildi; Tedarik elemanları yeni gelenlerle tanışma, daha önceden tanıdıklarınaysa sarılma seansına koyulmuştu.</p>

  <p>“Geliyorlar." Başını yukarı aşağı salladı. “Yarım saate herkes burada olur. Gerçi taşıyıcıların fısıltılarının bizden daha çabuk hareket etmesinden korkmuyor değilim." Tavana baktı. “Bahse varım şimdi bile tepemizde fısıltılar yankılanıyordur."</p>

  <p>“Şüphelendiler mi?" diye sordu Knox.</p>

  <p>“Aynen. Aşağı markette bir atışma oldu. Millet neler olduğunu görmek için toplandı. Georgie ağız dalaşına girdi, kavgaya dönüşmesinden korktum."</p>

  <p>“Tanrım, hem de daha Orta-Katlar’da bile değilken."</p>

  <p>“Aynen. Daha az kişiyle gerçekleştirilecek bir saldırının başarı ihtimalini arttıracağını düşünmeden edemiyorum.”</p>

  <p>Knox kaşlarını çattı, ancak Pieter’ın neden öyle düşündüğünü anladı. Pieter arkasında sadece birkaç sağlam adamla iş bitirmeye alışkındı. Ancak eyleme dökülmüş bir plan hakkında tartışmak artık anlamsızdı. “Neyse, muhtemelen elektrik kesintileri başlamıştır," dedi Knox. “Bize öncül grubu takip etmekten başka bir şey düşmez."</p>

  <p>Pieter ciddi bir ifadeyle Knox’ın söylediklerini onayladı. Gözlerini odada gezdirerek başka bir hızlı tırmanış için silahlanıp erzaklarını yüklenmekle meşgul adamlarla kadınlara baktı. “Sanırım yolumuza çıkanları köteklemek zorunda kalacağız.”</p>

  <p>“Planımız gelişimizi duymaları,” dedi Knox. “Ki bu da gürültü çıkarmamız gerektiği anlamına geliyor.”</p>

  <p>Pieter amirinin koluna dostça vurdu. “İyi o zaman, kazanmaya başladık bile desene.”</p>

  <p>Adam bir silah kapıp matarasını doldurmak için onun yanından ayrıldı. Knox da kapının yanındaki Marck ve Shirly’ye katıldı. Tüfeği olmayanlar kendilerini korkutucu görünümlü, yassılaştırılmış demir sopalarla donatmıştı; bileme taşının gürültülü marifeti sayesinde kenarları parlak gümüş rengindeydi. Herkesin acı verecek aletler tasarlamayı</p>

  <p>içgüdüsel olarak biliyor olması Knox'a şaşırtıcı gelmişti. Bu, genç yaştaki gölgelerin bile nasıl yapıldığını bildiği bir şey, hayal dünyalarının acımasız derinliklerini eşeleyip açığa çıkardıkları bir bilgi, bir insanın diğerine zarar verme yetisiydi.</p>

  <p>“Diğerleri geç mi kalacak?” diye sordu Marck, Knox'a.</p>

  <p>“O kadar da kötü değil,” dedi Knox. “Bu elemanların çoğu bayağı vakitli geldi. Diğerleri de yetişir. Siz hazır mısınız?”</p>

  <p>Shirly başıyla onayladı. “Hadi kımıldayalım,” dedi.</p>

  <p>“Peki o zaman. Ne demişler, yukarı ve ileri.” Knox odayı gözleriyle taradı ve mekanikerlerinin Tedarik elemanlarıyla harmanlanışını izledi. Çoğu ona bakıyordu ve bir işaret ya da belki de başka bir nutuk bekliyordu. Ancak Knox’ın konuşacak hali kalmamıştı. Sahip olduğu tek şey, iyi insanları ölümlerine sürüklediğine, tüm tabuların kontrolden çıkmış bir kaskad gibi yıkıldığına ve bütün bunların gereğinden hızlı gerçekleştiğine dair hissettiği korkuydu. Silahlar bir defa üretildi mi kim onları yok edebilirdi ki? Omuzlara dayanan namlular kalabalığın üzerinde diken diken olmuş bir iğnedenliği andırıyordu. Bazı şeyleri artık geri almak olanaksızdı; mesela dile dökülmüş düşünceleri... Ve insanlarının bunlardan daha da fazlasına gebe olduğunu biliyordu.</p>

  <p>“Emir komuta bende,” diye kükredi ve sohbetler kesilmeye başladı. Çantalar gürültüyle sırtlandı, cepler tehlike sesleriyle çalkalandı. “Komuta bende,” dedi yeniden, sessizliğe bürünmüş odaya ve askerleri sıralar oluşturmaya başladılar. Knox kapıya döndü, insanlarının hayatının gerçekten de <span style="font-style:italic;">kendi</span> ellerinde olduğunu çok iyi biliyordu. Kolunun altına sıkıştırdığı tüfeğini iyice kamufle ettiğinden emin oldu ve Shirly ona kapıyı açarken kadının omzunu sıktı.</p>

  <p>Dışarıda iki Tedarik çalışanı tırabzanların önünde dikiliyordu. Uydurma elektrik kesintisini bahane ederek merdivenlerdeki seyrek trafiği geri, aşağı yönlendirmeye çalışıyorlardı. Kapıların açılmasıyla birlikte parlak ışık ile Tedarik’in makine sesleri merdivene sızdı ve Knox, Pieter'ın fısıltılar ayaklardan daha hızlı yol katediyor sözüyle ne demek istediğini tam olarak anladı. Üzerindeki tedarik malzemelerini düzeltti: ona savaşa değil de yardıma gidiyormuş görüntüsü veren aletler, mumlar ve el fenerleriydi bunlar. Bu aldatıcı katmanın altında daha fazla mermi, fazladan bir bomba ve gerekirse diye bandajlarla ağrı kesici vardı. Tüfeği bir kumaş şeridine sarılıydı ve onu kolunun altında sımsıkı tutuyordu. içinde ne olduğunu bildiğinden bu kamuflajı anlamsız buluyordu. Kendisiyle yürüyenlere, kimi kaynak önlüğü giyen kimiyse baret takan adamlarına baktığında niyetlerinin apaçık ortada olduğunu gördü.</p>

  <p>Sahanlığı ve Tedarik’ten sızan ışıklan arkalarında bırakıp tırmanışlarına başladılar. Mekanik'teki insanlarından bazıları Orta-Katlar’da daha az dikkat çekmek için sarı tulum giymişti. Merdivenin geceye özgü loş ışıklarının eşliğinde basamakları gürültülü bir şekilde adımladılar, aşağıdan gelen trafik titreşimleri Knox’a geride kalan insanlarının yakında kendilerine yetişeceği ümidini aşılıyordu. Onların bitap düşmüş bacaklarım düşününce bir üzüntü aldı içini, ancak yüklerinin hafif olduğunu hatırladı.</p>

  <p>Onları bekleyen sabahı kafasında olabildiğince olumlu resmedebilmek için büyük çaba harcadı. Belki de çarpışma diğerleri yetişemeden sonuçlanacaktı. Hatta sonradan gelecekler belki de yalnızca kutlamaya iştirak ederlerdi. Knox ve McLain, IT’nin yasaklı katlarına çoktan girmiş olur, içerideki esrarengiz düzeneğin üzerindeki örtüyü kaldırır, altındaki kötücül dişli tıkırtılarının gizemini ilk ve son defa gözler önüne sermiş olurlardı.</p>

  <p>Knox bütün bu hayalleri kurarken grup epey yol almıştı. Bir grup kadının kuruması için çamaşırlarını tırabzana astığı bir sahanlıktan geçtiler. Knox ile insanlarını mavi tulumları içinde gören kadınlar elektrik kesintisinden dert yandılar. Çalışanlarından birkaçı onlara malzeme vermek ve yalanlar sunmak için durdu. Orayı terk edip bir üst kata doğru yola çıkmışlardı ki Knox Marck’ın tüfeğinin namlusundaki kumaşın açıldığını fark etti. Knox tüfeği işaret etti ve sonraki sahanlığa varmadan sorunu hallettiler.</p>

  <p>Tırmanış sessiz ve meşakkatli bir sınava dönüştü. Knox insanlarının son durumlarım kontrol etmek için geride kaldı ve diğerlerinin başı çekmesine müsaade etti. Tedarik’tekilerin sorumluluğunu bile omuzlarında hissediyordu. Yaşamları, alacağı kararların kefesinde dengede duruyordu. Her şey tıpkı Walker’ın, o ihtiyar çatlağın dediği gibiydi. İşte tamı tamına buydu. Gençliklerinin öykülerinde geçen isyan buydu. Knox birdenbire o ihtiyar hayaletlerle, yani efsanelerin ve ilmin atalarıyla aralarında uğursuz bir akrabalık olduğunu hissetti. Adamlar ve kadınlar boğazlarında bir öfke yumrusuyla bunu daha önce de yapmıştı. Belki başka nedenlerle, belki bunun kadar asil bir gerekçeyle değil ama herhangi bir zaman diliminde, herhangi bir katta buna benzer bir tırmanış vuku bulmuştu. Aynı basamaklara benzeri botlar değmişti. Hatta belki de aynı botlardı, tabanları yeniydi yalnızca. Hepsinin ellerinde şıngırdayan makineleri vardı ve onları kullanmaktan hiç korkmamışlardı.</p>

  <p>Gizem dolu geçmişleriyle ani bir bağ kurmak Knox’ı tedirgin etti. Hem o kadar da uzun süre geçmemişti üzerinden, değil mi? iki yüzyıl kadar falan mıydı? Eğer bir insan Jahns ya da Mclain kadar uzun yaşasaydı, böylesi üç yaşam süresi bu iki isyanın arasındaki geniş mesafeyi kaplayabilirdi diye düşündü. O isyandan bu isyana gelmek için üç el sıkışma kafiydi. Peki bu iki savaş arasındaki yıllar? iki savaş arasında tost olmuş o barış yılları?</p>

  <p>Knox bütün bunları düşünürken botlarını bir basamaktan diğerine kaldırdı. Gençliğinde ona kötü oldukları ögretilen insanlardan birine mi dönüşmüştü? Yoksa ona yalanlar mı söylenmişti? Bunu düşünmek bile ona acı veriyordu; ancak işte buradaydı, bir devrime öncülük ediyordu. Ve yaptığı şey ona çok doğru geliyordu. Çok <span style="font-style:italic;">zaruri.</span> Peki ya önceki isyanlarda da insanlar böyle hissettiyse? Ya arkasında dizili adamların ve kadınların kalbinden geçenlerin aynılarını hissettiler idiyse?</p>

  <p><span style="font-style:italic;">“Aşağıya indin ya şimdi, Mezar derinliğinde bir ölü gibi görüyorum seni."</span></p>

  <p>“Bütün bunları okumak on ömür sürer.”</p>

  <p>Juliette etrafa saçılmış tenekelerden ve kalın kitap yığınlarından başını kaldırdı. Gençliğinin çocuk kitaplarına nazaran bunların yazı ağırlıklı sayfalarında insanı hayrete düşürecek çok daha fazla şey vardı.</p>

  <p>Solo çorba ve su ısıttığı ocağının başından arkasını döndü. Ucundan sıvı damlayan metal kaşığını Juliette'in dağıttığı eşyalara doğrulttu. “Okunsunlar diye yazılmamışlar bence,” dedi. “En azından benim yaptığım gibi başından sonuna kadar okunsunlar diye değil.” Kaşığı diline değdirdi, sonra da yeniden tencereye daldırıp karıştırdı. “Her şey arızalı. Yedeğin yedeği gibi bir şey.”</p>

  <p>“Neyi kastettiğini anlamadım,” diye itiraf etti Juliette. Bakışlarını kucağına, ‘kelebek' adındaki bir hayvanın fotoğraflarının doldurduğu sayfalara indirdi. Kanatları gülünç bir parlaklıktaydı. Elinin boyutlarında mıydı, yoksa bir insanın boyutunda mı merak etti. Henüz hayvanların ebatlarıyla ilgili bir bilgiye rastlamamıştı.</p>

  <p>“Sunucular,” dedi Solo. “Neyi kastettiğimi sandın ki? Yedekleme.”</p>

  <p>Kızmış gibiydi. Juliette ocağın başındaki adamın çalışmasını izledi, hareketleri sarsak ve çılgıncaydı. O anda dış dünyadan habersiz ve cahil olan kişinin adam değil, <span style="font-style:italic;">kendisi</span> olduğunu fark etti. Bütün bu kitaplara, Juliette’in yalnızca hayalini kurabileceği atalarının arkadaşlığına ve onlar hakkında hikâyeler okuyarak geçirdiği onlarca yıla sahipti. Peki kendisinin ne gibi tecrübeleri vardı? Binlerce yabani, cahil ahbabıyla kara bir delikte geçirdiği bir hayat mı?</p>

  <p>Solo bir parmağını kulağına sokup çıkardıktan sonra tırnağını incelerken Juliette bunları aklında tutmaya çalıştı.</p>

  <p>“Tam olarak neyin yedeğinden söz ediyoruz?” diye sordu sonunda, gizem dolu cevaptan neredeyse korkarcasına.</p>

  <p>Solo iki kâse buldu. Birini tulumunun göbek cebinden çıkardığı bir kumaş parçasıyla silmeye başladı. <span style="font-style:italic;">“Her şeyin</span> yedeği,” dedi. “Bildiğimiz her şeyin. Bugüne kadar var olan her şeyin.” Kâseleri yere koydu ve ocağın ateşini ayarladı. “Beni takip et,” dedi, koluyla işaret ederek. “Göstereyim.”</p>

  <p>Juliette kitabı kapatıp teneke kutusuna geri koydu. Ayağa kalktı ve Solo bir sonraki odaya geçerken onun peşinden gitti.</p>

  <p>“Dağınıklığımın kusuruna bakma,” dedi, eliyle bir duvarın kenarında ufak bir tepe oluşturmuş döküntü ve çöpleri işaret etti. Binlerce boş yiyecek konservesi gibi duruyor, on binlerceymiş gibi kokuyorlardı. Juliette burnunu kırıştırdı ve öğürme refleksiyle savaştı. Solo kokudan etkilenmemişe benziyordu. Ufak bir ahşap masanın yanında durdu ve duvardan sarkan olağanüstü miktarlardaki kağıdın sayfalarını çevirerek diyagramları taradı.</p>

  <p>“Benim aradığım nerede?” dedi, sesli düşünerek.</p>

  <p>“Bunlar ne?” diye sordu Juliette, büyülenmişçesine. Sonra içlerinden birinin silonun taslağına benzediğini gördü, fakat Mekanik’te kullandıklarıyla alakası yoktu.</p>

  <p>Solo döndü. Birkaç yaprak tek omzunun üzerinden sarkıyordu, gövdesi sayfalardan oluşan bir tabakanın altında kaybolmuştu. “Haritalar,” dedi. “Sana dışarıda kaç tane olduğunu göstereceğim. Altına edeceksin.”</p>

  <p>Kafasını iki yana salladı ve kendi kendine mırıldandı. “Kusura bakma, öyle demek istemedim.”</p>

  <p>Juliette ona önemli olmadığını söyledi. Elinin tersini burnuna götürdü; çürümüş gıda kokusu katlanılabilir düzeyde değildi.</p>

  <p>“İşte burada. Şu ucunu tut.” Solo yarım düzine yaprak genişliğinde tek bir katlı yaprağın bir köşesini uzattı. Öteki ucundan da kendisi tuttu ve birlikte açtılar. Juliette kağıdın kenarlarındaki delikleri işaret edip muhtemelen buralarda bir yerlerde haritayı takacak çubuk ya da kanca vardır diyecek gibi oldu ancak çenesini tuttu. Ağzını açarsa koku daha da dayanılmaz olacaktı.</p>

  <p>“Bu biziz,” dedi Solo. Kağıttaki bir noktayı gösterdi. Her yerde kara, dalgalı çizgiler vardı. Juliette’in daha evvel gördüğü hiçbir haritaya ya da taslağa benzemiyordu. Sanki çocuklar çizmiş gibiydi. Herhangi bir düz çizgi bulmak olanaksızdı.</p>

  <p>“Bunun bize neyi göstermesi gerekiyor?” diye sordu.</p>

  <p>“Sınırları. Araziyi!” Solo elini çizimin hemen hemen üçte birini kaplayan, yekpare bir şeklin üzerinde gezdirdi. “Bunun tamamı su,” dedi Juliette’e.</p>

  <p>“Nerede?” Haritanın ucunu tutmak Juliette’in kolunu ağrıtmaya başlamıştı. Koku ve bilmecelerden gına gelmişti. Kendini evinden çok uzakta hissediyordu. Onu bekleyen yıllarda maruz kalacağı uzun ve zavallı varoluşun depresyonu, hayatta kalma mücadelesinin gerilimiyle yer değiştirme tehlikesiyle karşı karşıyaydı.</p>

  <p>“Orada, dışarıda! Araziyi kaplıyor.” Solo eliyle belli belirsiz duvarları işaret etti. Juliette'in kafasının karıştığını görünce de gözlerini kıstı. “Silo, <span style="font-style:italic;">bu silo,</span> olsa olsa kafandaki bir saç teli büyüklüğünde.” Eliyle haritaya hafifçe vurdu. ‘Tam burada. Hepsi. Belki de hepimizden geriye kalan her şey. Şu parmağımdan daha büyük değil.” Bir parmağını çizgilerin birleştiği yere yerleştirdi. Juliette oldukça samimi olduğunu düşündü. Daha yakından görebilmek için öne doğru eğildi ancak Solo onu geri itti.</p>

  <p>“Onları unut gitsin,” dedi. Juliette'in kağıdın köşesini tutan eline vurdu ve duvarın üzerine yaslı haritaları düzledi. “Bu biziz.” Sayfanın tepesindeki halkalardan birini gösterdi. Juliette gözünü sütunlara ve satırlara dikti, o halkalardan dört düzine civarında olduğunu fark etti. “Silo on yedi.” Elini yukarı kaydırdı. “On iki numara. Bu sekiz. Ve silo bir burada, yukarıda.</p>

  <p>“Hayır."</p>

  <p>Juliette başını iki yana salladı ve masaya yöneldi, dizlerinin bağı çözülmüştü.</p>

  <p>“Evet. Silo bir. Sen muhtemelen ya on altıdansın ya da on sekizden. Ne kadar yürüdüğünü hatırlıyor musun?”</p>

  <p>Juliette küçük bir iskemleyi kavradı ve kendine çekti. Kendini sertçe üzerine bıraktı.</p>

  <p>“Kaç tepe aştın?”</p>

  <p>Juliette yanıt vermedi. <span style="font-style:italic;">Diğer</span> haritayı düşünüyordu ve ölçeklerini karşılaştırmakla meşguldü. Ya Solo haklıysa? Ya elli civarında silo varsa ve hepsi toplamda bir parmak kadar yer kaplıyorsa? Ya Lukas yıldızların çok uzakta olduklarını söylerken haklıydıysa? Sürünerek içine girebileceği bir şeylere, onu koruyacak bir şeye ihtiyaç duyuyordu. Uyuması gerekiyordu.</p>

  <p>“Bir keresinde Silo biri duydum,” dedi Solo. “Uzun zaman önce. Ötekiler ne durumdalar emin değilim-”</p>

  <p>“Dur.” Juliette sandalyesinde doğruldu. “Onları <span style="font-style:italic;">duydum</span> derken ne demek istiyorsun?”</p>

  <p>Solo yüzünü haritadan çevirmedi. Elini bir halkadan diğerine kaydırdı, yüzünde çocuksu bir ifade vardı. “Aradılar. Kontrol ettiler.” Haritadan ve Juliette’den farklı bir yere, odanın uzak köşesine doğru baktı. “Çok konuşmadık. Tüm prosedürleri bilmiyordum. Çok mutlu olmadılar.” “Peki ama bunu nasıl yaptın? Şimdi birini arayabiliyor muyuz? Telsiz miydi? Küçük bir anteni var mıydı, ufak sivri bir şey-” Juliette ayağa kalktı ve ona doğru yürüdü, yanına vardığında omzunu kavradı ve yüzünü kendisine döndürdü. Bu adam kendisine faydası dokunabilecek çok şey biliyordu ama Juliette ondan hiçbir şey alamıyordu. “Solo, onlarla nasıl konuştun?”</p>

  <p>“Kablodan,” dedi. Ellerini çukur yaptı ve kulaklarını kapadı. “Doğrudan konuşuyorsun.”</p>

  <p>“Bana yerini göstermelisin,” dedi Juliette.</p>

  <p>Solo omuz silkti. Haritaları çevirmeye devam etti, aradığını buldu, diğerlerini duvara yasladı ve elini üstlerine koyup sabitledi. Juliette’in az evvel gördüğü silo taslağıydı bu, silo üç kısma bölünmüş ve her biri yan yana sıralanmıştı. Adamın diğer kağıtları yerinde tutmasına yardımcı oldu.</p>

  <p>“Kablolar burada, bak. Her bir yöne dağılıyorlar.” Parmağıyla dış duvarlar boyunca devam eden ve kağıdın dışına çıkıp kesilen kalın çizgiler ağının izini sürdü. Çok küçük harflerle yaftalanmışlardı. Juliette görebilmek için öne eğildi, mühendislik simgelerinden çoğunu tanıyordu.</p>

  <p>“Bunlar elektrik için,” dedi Juliette, altlarında çentikli simgeler bulunan çizgileri göstererek.</p>

  <p>“Evvvet.” Solo sözcüğünü başıyla pekiştirdi. “Kendi elektriğimizi kendimiz üretmiyoruz artık. Diğerlerinden alıyoruz sanırım. Her şey otomatik.” “Başkalarından mı alıyorsunuz?” Juliette hayal kırıklığının katlanarak arttığını hissetti. Bu adam ıvır zıvır olarak gördüğü kaç elzem bilgiye sahipti acaba? “Eklemek istediğin başka herhangi bir şey var mı?” diye sordu Juliette. “Beni alıp siloma götürecek uçan bir kıyafetin falan da var mı? Ya da bütün katlar arasında rahatça geçişi sağlayan gizli geçitler falan?” Solo güldü ve Juliette’e delisin sen dercesine baktı. “Hayır,” dedi. “O zaman <span style="font-style:italic;">tek</span> bir tohum olurdu, bir sürü değil. Tek bir kötü gün hepimizi mahvederdi. Ayrıca kazıcılar öldü. Onları gömdüler.” Bir kuytuyu işaret etti; Juliette yakından baktığında bunun Mekanik'in kenarından başlayan dikdörtgen bir oda olduğunu fark etti. Bir bakışta En-Derin’in bütün katlarını tanıdı ancak o odayı daha önce hiç görmemişti.</p>

  <p><span style="font-style:italic;">“Kazıcılar</span> derken neyi kastediyorsun?”</p>

  <p>‘Toprağı kazan makineler. Bu yeri yapanlar işte, anlarsın ya.” Eliyle siloyu boydan boya katetti. “Yerlerinden kımıldatılamayacak kadar ağırdılar sanırım, onlar da üzerlerine duvarlar örüp gömdüler.”</p>

  <p>“Çalışır durumdalar mı?” diye sordu Juliette. Kafasında bir fikir tohumu yeşeriyordu. Madenleri düşündü, kayaları elleriyle kazmalarına yardımcı olduğu gün aklına geldi. Koca bir siloyu kazmış makinelerin silolar <span style="font-style:italic;">arası</span> bir kazıda işe yarayıp yaramayacağı sorusu kafasını meşgul etti.</p>

  <p>Solo dilini şaklattı. “Mümkün değil, aşağıdaki hiçbir şey çalışmıyor. Hepsi tost oldu. Ayrıca-” elini En-Derin’in yansını kesecek şekilde haritanın üzerine indirdi. “Buraya kadar su bastı-” Juliette’e döndü. “Dur bakalım. Sen <span style="font-style:italic;">dışarı</span> mı çıkmak istiyorsun? Bir yere mi gitmek istiyorsun?” inanamıyormuşçasına başını iki yana salladı.</p>

  <p><span style="font-style:italic;">“Eve</span> gitmek istiyorum,” dedi Juliette.</p>

  <p>Solo’nun gözleri büyüdü. “Neden <span style="font-style:italic;">geri</span> dönesin ki? Seni sürdüler, değil mi? Burada kalacaksın. Burayı terk etmek istemiyoruz.” Sakalını kaşıdı ve başını iki yana sallamaya devam etti.</p>

  <p>“insanların bütün bunları bilmesi lazım,” dedi Juliette ona. “Dışarıdaki tüm o insanlar. Dışarıda kalan bütün o alan. Silomdaki insanların bunları bilmesi lazım.”</p>

  <p>“Silondaki insanlar bunu <span style="font-style:italic;">zaten</span> biliyorlar,” dedi.</p>

  <p>Solo, Juliette’i alaycı bir şekilde süzdü ve Juliette o anda adamın haklı olduğunu anladı. Şu an silonun neresinde bulunduklarını aklına getirdi. IT’nin kalbindeydiler; efsanevi sunucuların bulunduğu, kale benzeri bir odanın derinliklerinde; muhtemelen silonun çekirdeğindeki en ulaşılamaz gizemlere haiz insanların dahi bilmediği, sunucuların aşağısındaki gizli bir bölmedeydiler.</p>

  <p>Kendi silosundaki biri bunu <span style="font-style:italic;">biliyordu.</span> Nesillerdir bu sırların saklanmasına yardım etmişti. Kimsenin fikrine danışmaksızın insanların neyi bilip neyi bilmemeleri gerektiğine karar vermişti. Juliette’i ölümüne yollayan kişiyle aynı kişiydi bu; bu uğurda kim bilir kaç insanın daha canını almıştı. ..</p>

  <p>“Bana şu kabloları anlatsana,” dedi Juliette. “Diğer siloyla nasıl konuştun? Tüm detayları bilmek istiyorum.”</p>

  <p>“Neden?” diye sordu Solo, ürkmüş gibiydi. Gözleri korkudan yaşarmıştı.</p>

  <p>“Çünkü,” dedi Juliette. “Konuşmayı çok istediğim biri var.”</p>

  <p><span style="font-style:italic;">“Bugünün kara yazısı, daha nice günler üstüne düştü;</span></p>

  <p><span style="font-style:italic;">Bu başlattı ileride son bulacak yası."</span></p>

  <p>Bitmek tükenmek bilmeyen bir bekleyişti. Kaşınan kafalarla ve süzülen terlerle; dirseklerin üzerine binmiş yükün, eğik sırtların, affı olmayan konferans masasının üzerinde dümdüz olan karınların verdiği rahatsızlıklarla dolu, uzun bir sessizlikti. Lukas korkutucu tüfeğinin uzunluğuna ve ardından da konferans salonunun kırılmış cam penceresine baktı. Pervazın kenarında kalmış ufak parçacıklar şeffaf dişler gibi görünüyordu. Sims'in silahından çıkıp camı tuzla buz eden akıl almaz patlama hala kulaklarında çınlamaya devam ediyordu. Havadaki barutun kekremsi kokusunu hala duyabiliyor, diğer teknisyenlerin yüzlerindeki kaygılı bakışları rahatlıkla okuyabiliyordu. Yıkım çok gereksiz görünüyordu. Bütün bu hazırlık, depolardan çıkanları siyah renkli kocaman silahlar, Bernard'la sohbetinin kesilmesi, En-Derin'den insanların geldiği haberi... tüm bunların neredeyse hiçbir anlamı yoktu.</p>

  <p>Tüfeğinin sürgüsünü kontrol etti ve bir saat önce kendisine verilen beş dakikalık silah dersinde öğretilenleri hatırına getirmeye çalıştı. <span style="font-style:italic;">Namluya</span> bir <span style="font-style:italic;">mermi</span> sürülüydü. <span style="font-style:italic;">Silah</span> şu anda <span style="font-style:italic;">kuruluydu. Şarjörde</span> sakince sırasını bekleyen daha fazla <span style="font-style:italic;">mermi</span> vardı.</p>

  <p>Üstelik güvenlikteki çocuklar onun teknisyen jargonuna oldukça sıkıntılı anlar yaşatmıştı. Lukas’ın kelime haznesi yeni terimlerin de katılımıyla infilak etmişti. Sunucuların altında kalan odaları, Düzen’in sonu gelmez sayfalarını, yalnızca şöyle bir göz gezdirebildiği sıra sıra kitaplan düşündü. Beyni bütün bunların ağırlığı altında ezildi.</p>

  <p><span style="font-style:italic;">Namluya</span> bakıp ufak çarpıyı minik halkanın içine hizalamaya çalışarak kısa bir <span style="font-style:italic;">nişan alma</span> egzersizi yaptı. Kapının açılmasını önlemek için önüne yığılmış konferans salonu sandalyelerine nişan aldı. Ona kalırsa bütün gün burada bekleyeceklerdi ve hiçbir şey olmayacaktı. Aşağıda olup bitenlerle ilgili de hiçbir taşıyıcıdan haber yoktu zaten.</p>

  <p>Alıştırma olsun diye elini yavaşça <span style="font-style:italic;">tetik</span> muhafazasına kaydırdı. Bu kaldıracı çekme fikri ve Sims’in uyanda bulunduğu geri tepme kuvvetiyle savaşma konusunda içini rahatlatmaya çalıştı.</p>

  <p>Olsa olsa on altı yaşındaki gölge Bobby Milner hemen yanında bir şaka yaptı ve Sims her ikisine de lanet çenelerini kapamalarını söyledi. Lukas suçsuz yere azarlanmasına karşı koymadı. Güvenlik şeritlerine ve metalden yapılma görevli masasının üzerine doğrultulmuş bir dünya siyah namlunun bulunduğu güvenlik kapısına bir bakış attı. Silonun yeni şerifi Peter Billings oradaydı ve ufak silahını kurcalıyordu. Bernard, Şerifin hemen arkasında duruyordu, adamlarına emirler vermekle meşguldü. Bobbie Milner, Lukas'ın yanında ağırlığını diğer tarafına bindirdi ve homurdandı; daha rahat bir duruş arayışındaydı.</p>

  <p>Bekleyiş. Daha da fazla bekleyiş. Hepsini esir alan bir bekleyiş.</p>

  <p>Eğer başlarına gelecek şeyi bilseydi Lukas bunu dert etmezdi elbette. Sonsuza kadar bekleyebilmek için yalvarırdı.</p>

  <p>***</p>

  <p>Knox grubunu altmışlara kadar birkaç su molası ve çantalarını sabitleyip ayakkabı bağlarını sıkılamak için verdiği tek bir duraklamayla taşıdı. Nereye gittikleri ve elektrik kesintisi hakkında detaylı sorular soran, gece sevkiyatı için yola düşmüş meraklı taşıyıcıları arkalarında bıraktılar. Bütün taşıyıcılar yanlarından hoşnutsuz ayrıldı. Ve bir ümit, akılları arkalarında kalmadan.</p>

  <p>Pieter haklıydı: merdivenler şakıyordu. Çok sayıda ayağın basamaklara teması titreşimler meydana getiriyordu. Tepe’de yaşayanlar çoğunlukla kesintilerden uzağa; gücün, sıcak yemeğin ve sıcak duşun olduğu bölüme; yani yukarı çıkıyordu. Knox ve insanları da aynı esnada bambaşka bir <span style="font-style:italic;">gücü</span> bastırmak üzere onların arkalarından hareket ediyordu.</p>

  <p>İlk küçük sorunlarıyla elli altıda karşılaştılar. Bir grup çiftçi hidrofonik çiftliğin dışında durmuş, bir miktar elektrik kablosunu tırabzanın üstünden aşağıya, muhtemelen mekanik ekibinin bir kat altlarındaki sahanlıkta gördükleri ufak gruba doğru sarkıtıyordu. Çiftçiler Mekanik’in mavi tulumlarını gördüklerinde aralarından biri seslendi, “Hey, karnınızı doyuruyoruz ya işte, neden hâlâ elektrik kesiliyor?”</p>

  <p>“Bunu IT’ye söyle,” diye yanıtladı Marck, kuyruğun ön tarafından. “Sigortaları attıranlar onlar. Biz elimizden geleni yapıyoruz.”</p>

  <p>“O zaman daha çabuk yapın,” dedi çiftçi. “Kahrolası elektrik tatiline bu saçmalığı yaşamamak için katlandık sanıyordum.”</p>

  <p>“Öğle yemeğine yetişir,” dedi Shirly onlara.</p>

  <p>Knox ve diğerleri grubun başına yetiştiler, bunu yaparken de sahanlıkta izdihama neden oldular.</p>

  <p>“Oraya ne kadar hızlı çıkarsak o kadar çabuk kavuşursun elektriğine,” diye izah etti Knox. Kamufle ettiği silahını sıradan bir aletmiş gibi gelişigüzel tutmaya çalıştı.</p>

  <p>“Eh, şu kabloya bir el atmaya ne dersiniz öyleyse? Sabahın büyük bölümünde elli yedide elektrik vardı. Bizim de pompalarımız çalışacak kadar elektriğimiz olsun istiyoruz.” Tırabzanların üstüne sarılı kablo demetini işaret etti.</p>

  <p>Knox bu konuya kafa yordu. Adamın istediği şey teknik olarak yasa dışıydı. Ona kafa tutmak gecikmek demekti, ama ona göz yummaksa şüphe çekebilirdi. Birkaç kat üstlerindeki McLain’in grubunun kendilerini beklediğini hissedebiliyordu. Tempo ve zamanlama her şeydi.</p>

  <p>“Adamlarımdan ikisini yardım için bırakabilirim. Yalnızca kıyak olsun diye. Mekanik'in bu boka karıştığı duyulmadığı sürece elbette.”</p>

  <p>“Çok da umurumdaydı,” dedi çiftçi. “Ben sadece suyum aksın istiyorum.”</p>

  <p>“Shirly, sen ve Courtnee bir el atın. iş bittiğinde bize yetişirsiniz.”</p>

  <p>Shirly’nin ağzı açık kaldı. Kararını gözden geçirmesi için gözleriyle âdeta yalvardı.</p>

  <p>“İşe koyulun,” dedi Knox ona.</p>

  <p>Marck kadının yanına geldi. Karısının çantasını sırtlandı ve kendi çoklu çakısını ona verdi. Kadın gönülsüzce kabul etti, Knox’a bir süre daha öfkeyle baktı, sonra da gitmek için arkasını döndü; ne Knox’a ne de kocasına tek bir söz söyledi.</p>

  <p>Çiftçi kabloları bıraktı ve Knox’a doğru bir adım attı. “Hey, bana <span style="font-style:italic;">adamlarından</span> iki kişi ödünç vereceğini-”</p>

  <p>Knox hafifçe eğilip yüzünü adamınkine yaklaştırdı ve onu duraksatacak sertlikte bir bakış fırlattı. “Elimdeki çalışanların en iyilerini istemiyor musun sen?” diye sordu. “En iyileri bunlar işte.”</p>

  <p>Çiftçi ellerini kaldırarak geri adım attı. Alt sahanlıktaki adamlarla birlikte çalışmak üzere harekete geçmiş Courtnee ve Shirly'nin ayak sesleri daha şimdiden duyuluyordu.</p>

  <p>“Gidelim,” dedi Knox, kamburlaşmış sırtını dikleştirerek.</p>

  <p>Mekanik’in ve Tedarik’in insanları bir kez daha ileri doğru yalpaladılar. Elli altının sahanlığında bulunan, yukarı yönde harekete geçmiş uzun sırayı seyre dalmış çiftçi grubunu arkalarında bıraktılar.</p>

  <p>Elektrik kabloları aşağı indirildiğinde fısıltıların şiddeti yükseldi. Bu insanların kafalarının üstünde kudretli güçler bir araya geliyordu; kötü niyetler bir araya gelip korkunç bir sona doğru yola koyulmuştu.</p>

  <p>Gözleri ve kulakları olan herkes hesaplaşma vaktinin geldiğini rahatlıkla anlayabilirdi.</p>

  <p>***</p>

  <p>Lukas için ne bir ikaz ne de bir geri sayım vardı. Saatler boyu süren sessiz bekleyiş ve dayanılmaz hiçlik, düpedüz şiddete dönüştü. Her ne kadar ona en kötü senaryoya karşı hazırlıklı olması söylendiyse de, Lukas bir şeylerin olması için bu kadar uzun süre beklendiğinde, o şeyin gerçekleşmesinin beklenilen şeyi daha şaşırtıcı kıldığını hissetti.</p>

  <p>Otuz dördün sahanlığındaki çift kanatlı kapı bir patlamayla açıldı. Masif çelik içe doğru bir kağıt gibi büküldü. Şiddetli çınlama Lukas’ın yerinden hoplamasına, elinin tüfeğin kabzasından kaymasına neden oldu. Hemen yanından ateş sesleri duyuldu, Bobbie Milner hiçbir şeye ateş ediyor ve korkudan bağırıyordu. Belki de heyecandandı. Sims gürültüyü bastırırcasına, alabildiğine kükrüyordu. Ses kesildiğinde dumanın içinden bir cisim, bir teneke fırlatıldı ve güvenlik kapısına doğru seke seke ilerledi.</p>

  <p>Korkunç bir duraksama yaşandı, sonra başka bir patlama daha çınlattı kulakları. Lukas neredeyse silahını düşürüyordu. Güvenlik kapısının etrafındaki duman, kıyımı yeterince gizleyemiyordu. Lukas'ın tanıdığı insanların parçaları dehşet verici bir şekilde IT’nin ana girişine saçılmıştı. O daha durum değerlendirmesi yapamadan, hemen yanı başında patlayacak başka bir bomba yüzünden dehşete kapılamadan önce bu işin sorumluları kapılardan içeri akın etmeye başladı.</p>

  <p>Yanındaki tüfek yeniden ateş etti ve Sims bu defa bağırmadı. Bu kez o tüfeğin sesine diğer namlular da eşlik etti. Sandalyeleri itmeye çalışan insanlar onların üzerlerine devrilmeye başladı, bedenleri sanki görünmez iplerce çekiliyormuş gibi titriyordu, vücutlarından oluk oluk boşalan kırmızı renkli sıvı zemini boyuyordu.</p>

  <p>Daha da fazlası geldi. Gırtlaktan kükreyen iri bir adam belirdi. Her şey hayli yavaş gelişti. Lukas adamın dudaklarının ayrıldığını, geniş sakalının merkezinden bir nara attığını, göğsününse iki adamınki kadar büyüklükte olduğunu görebiliyordu. Belinde bir tüfek tutuyordu. Harap olmuş güvenlik istasyonuna ateş etti. Lukas, Peter Billings'in omzunu tutarak zeminde kıvranışını seyretti.</p>

  <p>Konferans masasının öteki tarafındaki namlular birbiri ardına patlarken pencere çerçevesinde geriye kalan cam parçacıkları titredi. Pencereyi önceden parçalamaları artık gereksiz görünüyordu. ihtiyatlı bir hareketten fazlası değildi.</p>

  <p>Nereden geldiği belirsiz kurşun yağmuru adama isabet etti. Konferans salonu bir pusuydu, bir yan saldırıydı. Yaylım ateşinden bazıları şans eseri adama isabet ettiğinde dev adam sarsıldı. Sakalı ayrılıp genişledi. Tüfeği ortadan çatlamıştı, parmaklarının arasında ışıltılı bir mermi tutuyordu. Tüfeğine bir mermi daha sürmeyi denedi.</p>

  <p>IT’nin silahlan mermilerini sayılamayacak kadar çabuk ateşledi. Tetikler çekildi, geri kalanını yaylar ve barut halletti. Dev adam tüfeğini el yordamıyla doldurmaya çabaladı, ancak başaramadı. Üzerine yığıldığı sandalyeler parçalanarak zemine saçıldı. Kapıda başka bir figür daha belirdi; ufak tefek bir kadındı bu seferki. Lukas kadını namlusunun üzerinden seyretti ve dönüp doğrudan kendisine baktığını gördü. Patlamadan çıkan dumanlar kadına doğru ilerliyor, omuzlarından sarkan beyaz saçlar dumanlan sanki onun bir parçasıymış gibi gösteriyordu.</p>

  <p>Kadının gözlerini görebiliyordu. Lukas henüz hiç ateş etmemişti, çatışma başladığından beri çenesi sarkık bir şekilde olanları seyre koyulmuştu.</p>

  <p>Kadın Lukas’a doğru bir şey atmak üzere kolunu gerdi.</p>

  <p>Lukas tetiği çekti. Tüfeği bir ışık patlaması yaratıp sarsıldı. O esnada, mermi odayı katedip kadına isabet etmeden önceki o korkunç ve kısacık zaman diliminde, onun yalnızca yaşlı bir kadın olduğunu fark etti. Elinde bir şey tutuyordu.</p>

  <p>Bir bomba.</p>

  <p>Kadının gövdesi yan döndü ve göğsü kırmızı renge boyandı. Obje yere düştü. Korkunç bir bekleyiş daha vuku buldu, daha fazla saldırgan belirdi, öfkeyle bağırdılar, ta ki bir patlama, sandalyeleri ve etrafındaki insanları dağıtana dek.</p>

  <p>İkinci bir dalga nafile saldırısını gerçekleştirirken Lukas ağladı. Şarjörü boşalana kadar ağladı; şarjör kilidini eliyle aranırken, yedek şarjörünü silaha sürerken gözleri oluk oluktu; sürgüyü geri çekip bir başka tehditkar metal yağmuru saçarken dudaklarında acı ve tuzlu bir tat vardı; mermi ise buluştuğu etten çok daha sert ve de hızlıydı.</p>

  <p><span style="font-style:italic;">“Bir zamanlar maske taktığım oldu benim de böyle, Masallar fısıldardım güzel kadınların kulağına."</span></p>

  <p>Bernard bağrışma sesleriyle ayıldı; gözleri dumandan yanıyor, kulakları patlayalı hayli süre geçmiş bombanın etkisiyle hâlâ çınlıyordu.</p>

  <p>Peter Billings onu omzundan sarsıyor, bağırıyordu; koca gözleri ve dumanla lekelenmiş kaşları dehşete kapılmış bir bakış için iş birliği yapmıştı. Kan, tulumunda pas rengi bir leke gölü oluşturmuştu.</p>

  <p>“Hmm?"</p>

  <p>“Efendim! Beni duyabiliyor musunuz?”</p>

  <p>Bernard, Peter’ın ellerini itip doğrulmaya çalıştı. Kanayan ya da kırık bir yerinin olup olmadığını anlamak için vücudunu yokladı. Başı zonkluyordu. Ellerini burnundan çektiğinde kanla ıslanmış olduklarını gördü.</p>

  <p>“Neler oldu?” diye homurdandı.</p>

  <p>Peter yanına çömeldi. Bernard, Şerifin arkasında duran Lukas’ı gördü, tüfeğini omzuna yaslamıştı ve merdivenlere doğru bakıyordu. Uzaklardan bağrışma ve silah sesleri duyuluyordu.</p>

  <p>“Üç adamımız öldü,” dedi Peter. “Biraz da yaralımız var. Sims yarım düzine adamla merdivene yöneldi. Bizden daha fazla kayıplan var. <span style="font-style:italic;">Çok</span> daha fazla.”</p>

  <p>Bernard başıyla onayladı. Kulaklarını kontrol etti, kanamıyor olmaları onu şaşırttı. Burnundan akan kanla kolunda bir benek oluşturdu ve Peter’ın koluna dostça vurdu. Peter da omzunun üzerinden ona kafa salladı. “Lukas’ı çağır,” dedi.</p>

  <p>Peter kaşlarını çattı ama başıyla peki demeye getirdi. Lukas’la konuştu ve genç adam gelip Bernard'ın önünde diz çöktü.</p>

  <p>“İyi misin?” diye sordu Lukas.</p>

  <p>Bernard evet dercesine başını salladı. “Aptallık ettim,” dedi. “Silahlarının olacağını bilmiyordum. Bombalarının olacağını tahmin etmeliydim.”</p>

  <p>"Takma kafana.”</p>

  <p>Başını iki yana salladı. “Seni burada tutmamalıydım. Geri zekâlılık. İkimiz de-”</p>

  <p>“Eh, sonuç olarak <span style="font-style:italic;">ikimiz</span> de hala sağız efendim. Onları merdivenlerden aşağı sürdük. Sanırım bitti.”</p>

  <p>Bernard, Lukas’ın kolunu sıvazladı. “Beni sunucuya götür,” dedi. “Bunu rapor etmemiz gerekecek.”</p>

  <p>Lukas başıyla onayladı. Bernard'ın hangi sunucuyu kastettiğini biliyordu. Bir kolunu beline dolayarak Bernard'ın ayağa kalkmasına yardım etti. İkisi beraber dumanlı koridor boyunca sendeleyerek ilerlerken Peter Billings kaşlarını çattı.</p>

  <p>Diğerlerinden uzaklaşır uzaklaşmaz, “Bu hiç iyi değil,” dedi Bernard, Lukas'a.</p>

  <p>“Ama biz kazandık, değil mi?”</p>

  <p>“Henüz değil. Zarar bununla sınırlı kalmayacak, bu defa değil. Bir süre aşağıda kalman gerekecek.” Bernard yüzünü ekşitti ve kendi başına yürümeye çalıştı. “ikimizin de kaybını riske edemem.”</p>

  <p>Lukas duyduklarından hoşnut görünmüyordu. Büyük kapıya şifresini tuşladı, kimliğini çıkardı, kimliğine ve ellerine başkasından bulaşmış kanı sildi, sonra da kimliği okuyucudan geçirdi.</p>

  <p>“Anlıyorum,” dedi sonunda.</p>

  <p>Bernard doğru adamı seçtiğini biliyordu. En arkadaki sunucuya doğru ilerlerken ağır kapıyı kapatma işini Lukas’a bıraktı. Yeniden sendeledi ve sekiz numaranın üzerine devrildi, düşmekten son anda kurtuldu ve baş dönmesi geçene kadar duraksadı. Bernard odanın sonuna varamadan önce Lukas ona yetişti ve tulumundan kendi anahtarını çıkardı.</p>

  <p>Lukas sunucuyu açarken Bernard duvara yaslanıp dinlendi. Sunucunun ön panelinde yanıp sönen ışığı göremeyecek denli kötü vaziyetteydi. Kulakları o anki ikaz sesini duyamayacak kadar önceki çınlamayla yankılanmaya devam ediyordu.</p>

  <p>“Bunun anlamı ne?” diye sordu Lukas. “Bu sesin?”</p>

  <p>Bernard sorgular bakışlarla Lukas'a baktı.</p>

  <p>“Yangın alarmı mı?” Lukas tavanı işaret etti. Sonunda Bernard da sesi duydu. Lukas son kilidi açarken Bernard sunucunun arkasına sendeledi ve genç adamı kenara itti.</p>

  <p>Bu mümkün müydü? Şimdiden biliyor olabilirler miydi? Bernard'ın hayatı iki kısacık günde zıvanadan çıkmıştı. Bez bölmeye uzandı, kulaklıklı mikrofonu kavradı ve ağrıyan kulaklarına doğru çekti. Jakı üzerinde 1 yazılı yuvaya taktı ancak duyduğu <span style="font-style:italic;">bip</span> sesiyle şaşkına döndü. Hat çalıyordu. Arama yapıyordu.</p>

  <p>Jakı hemen yuvasından çıkarıp aramayı iptal etti ve o anda yanıp sönen ışığın Tin değil, ‘I 7'nin üzerinde olduğunu fark etti.</p>

  <p>Bernard odanın etrafında döndüğünü hissetti. Ölü bir silo onu arıyordu. Hayatta kalan biri mi vardı? Onca yıldan sonra? Hem de sunuculara erişimi olan birisi? Jakı yuvasına takarken elleri tir tir titriyordu. Lukas arkada bir şeyler soruyordu ancak Bernard kulaklıkları yüzünden hiçbir şey duyamıyordu.</p>

  <p>“Merhaba?” dedi Bernard, hırıldayarak. “Alo? Kimse var mı?”</p>

  <p>“Merhaba,” dedi bir ses.</p>

  <p>Bernard kulaklıklarını düzeltti ve Lukas’a çenesini kapatmasını işaret etti. Kulakları hâlâ çınlıyor, burnundan boşalan kan ise ağzına sızıyordu.</p>

  <p>“Kimsin?” diye sordu Bernard. “Beni duyabiliyor musun?”</p>

  <p>“Duyuyorum,” dedi ses. “Sen misin?”</p>

  <p>“Sen de kimsin yahu?” dedi Bernard, ağzından tükürükler saçarak. “Nasıl oluyor da erişimin-”</p>

  <p>“Beni dışarı yolladın,” dedi ses. “Beni ölüme yolladın.”</p>

  <p>Bernard yere çöktü, bacakları uyuşmuştu. Kulaklıklı mikrofonun kablosu gerildi ve neredeyse cihazın kafasından çıkmasına neden oluyordu. Ellerini kulaklığın üzerine yerleştirdi ve sesin sahibini çıkarmaya çalıştı. Lukas onu koltuk altlarından kavramış, sırt üstü yığılmasına mani oluyordu.</p>

  <p>“Orada mısın?” diye sordu ses. “Kim olduğumu biliyor musun?”</p>

  <p>“Hayır,” dedi. Ancak biliyordu. İmkânsızdı, ama biliyordu, evet.</p>

  <p>“Beni ölüme yolladın piç.”</p>

  <p>“Yasaları biliyordun!" diye cırladı Bernard, bir hayalete bağırıyordu. <span style="font-style:italic;">“Biliyordun!’</span></p>

  <p>“Kes sesini ve dinle Bernard. Kes o lanet sesini ve beni dikkatlice dinle.”</p>

  <p>Bernard bekledi. Ağzında kendi kanının bakır tadı vardı.</p>

  <p>“Senin için geliyorum. Eve geliyorum; <span style="font-style:italic;">temizliğe</span> geliyorum.”</p>

  <p><i>Ne dünya senin dostun, ne de yasalar.</i></p>

  <p><i>Dağlar kadar fark olsun alçakla arasında.</i></p>

  <p><i>Ve bu çekilen acılar ileride konuşacağımız tatlı anılar olacak. Sonradan kör olan aşık: unutamaz daha önce gördüğü değerli hazineyi.</i></p>

  <p><i>Yeni bir ateş söndürür başkasının yaktığını, yeni bir acıyla hafifler eski bir ağrı.</i></p>

  <p><i>Romeus ve Juliette'in Trajik Hikayesi</i></p>

  <p id="u677a1b71-f356-4438-bf06-18a54daed0b5"><span style="font-weight:bold;">Beşinci Bölüm</span></p>

  <p><span style="font-weight:bold;">MAHSUR</span></p>

  <p>• Silo 18 •</p>

  <p>Marck koca merdiveni sendeleyerek indi, bir eli soğuk tırabzanın üzerindeydi, koltuğunun altına bir tüfek sıkıştırmıştı, botlarıysa tabanlarına bulaşan kan nedeniyle kayıyordu. Dört bir yandan yükselen çığlıkları zor bela işitiyordu: basamaklardan aşağı sürüklenircesine indirilen yaralıların iniltileri, merdiven sahanlıklarından geçişlerine tanıklık eden meraklı kalabalıkların korku dolu feryatları ya da kendisini ve kalan mekanikerleri durmaksızın takip eden adamların amansız tehditleri.</p>

  <p>Kulaklarındaki çınlama, gürültünün büyük bir bölümünü bastırıyordu. Patlamadan kaynaklanıyordu, o korkunç patlamadan. Ama IT'nin kapılarını soyarcasına açan infilaktan değil, ona hazırlıklıydı sonuçta, o esnada arkadaşlarıyla birlikte yere çömelmişti. Knox'ın düşman ininin tam kalbine yolladığı ikinci bombadan da değildi. <span style="font-style:italic;">Son</span> bombaydı onu hazırlıksız yakalayan; Tedarik'teki ak saçlı minyon kadının ellerinden düşen bomba.</p>
</body>
</html>
