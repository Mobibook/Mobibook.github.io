<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <p>McLain'in bombasıydı. Hemen önünde patlamış, kadının <span style="font-style:italic;">hayatını,</span> onunsa duyma yetisini elinden almıştı.</p>

  <p>Ve Knox... Mekanik’in iri kıyım ve sarsılmaz baş sorumlusu, patronu, can dostu Knox da ölmüştü.</p>

  <p>Marck basamakları aceleyle indi, yaralıydı ve korkuyordu. En-Derin'in sağladığı emniyetten çok uzaktaydı ve can havliyle kansını arıyordu. Olan biten her şeyi bir kenara bırakıp eşine odaklandı; arkadaşlarını elinden alan, planlarını altüst eden ve adaleti sağlama şanslarını alıp götüren patlamayı düşünmemeye çalıştı.</p>

  <p>Yukarıdan bir yerlerden boğuk silah sesleri yankılandı, ardından çeliğe - neyse ki yalnızca çeliğe - isabet eden mermilerin delici vızıltısı duyuldu. Marck merdivenin dışa bakan tırabzanından, ellerinde sorunsuzca ateşlenen tüfekleriyle yukarı katların sahanlıklarından beri onları takip eden nişancıların menzilinden uzak durdu. Mekanik'le Tedarik'in iyi insanları yaklaşık bir düzineden fazla kat boyunca koşturmakta ve savaşmaktaydılar; Marck durmaları, onlara dinlenme şansı tanımaları için yukarıdaki adamlara içinden yalvardı, ancak botlar ve mermiler onlara doğru yol almaya devam etti.</p>

  <p>Yarım kat sonra Tedarik'in üç çalışanına yetişti, ortalarındaki adam yaralıydı ve diğer ikisi tarafından taşınıyordu. Yaralının kolları yanlarındakilerin omuzlarına dolanmıştı, sarı tulumlarının arkası benek benek kan olmuştu. Bağırarak devam etmelerini söyledi onlara, kendi sesini duyamadı, ancak göğsünde hissedebildi.</p>

  <p>Bastığı kanın bir kısmı da kendisine aitti. Yaralı kolunu göğsüne sıkıca bastıran ve tüfeğini dirseğinin kıvrımına sıkıştıran Marck, diğer elini dik basamaklardan tepe taklak yuvarlanmamak için tırabzanların üzerinde tuttu. Arkasında hiçbir müttefiki kalmamıştı; en azından canlı. Yaşanan son çatışmanın ardından öbürlerini önden göndermiş, kendisi de zar zor kaçabilmişti. Yine de halen yorulmaksızın takip ediyorlardı. Marck arada sırada duruyor, el yordamıyla güvenilmez cephanesini yokluyor, hazneye bir mermi sürüyor ve merdivenin yukarısına doğru çılgınca ateş ediyordu. Sırf bir şey <span style="font-style:italic;">yapmış olmak</span> için. Onları yavaşlatmak için.</p>

  <p>Soluklanmak üzere durdu, tırabzanların üzerine abandı ve tüfeğini tepeye çevirdi. Sonraki mermisi kördü. Ama vızıldayarak üzerine gelenler hiç de öyle <span style="font-style:italic;">değildi.</span></p>

  <p>Merdivenin ana direğini siper alıp silahını doldurdu. Tüfeği onlarınkilere benzemiyordu. Bir kerede sadece tek bir atış yapabiliyordu ve nişan alması zordu. IT’nin ise Marck’ın daha önce hiç görmediği, korkuyla atan bir nabız kadar hızlı ateş edebilen modem silahları vardı. Tırabzana doğru seğirtti ve aşağıdaki sahanlığa göz attı, kapı aralığından bakan meraklı yüzleri ve çelik pervaza tutunan parmakları görebiliyordu. Burasıydı. Elli altının sahanlığı. Karısını son gördüğü yer.</p>

  <p>“Shirly!”</p>

  <p>Adını seslene seslene, sahanlıkla aynı seviyeye inene kadar yalpalayarak bir çeyrek dönüş yaptı. Duvarlara yakın, takipçilerinin görüş alanından uzakta kalmaya devam etti ve gölgeler içindeki yüzlere göz gezdirdi.</p>

  <p>“Karım!” diye bağırdı sahanlığın diğer ucuna. Muazzam çınlamanın onlarınkilerde değil, bir tek <span style="font-style:italic;">kendi</span> kulaklarında olduğunu unutarak bir elini kulağına dayadı. “Karım nerede?”</p>

  <p>Karanlık kalabalığın içinde bir ağız kıpırdadı. Sesi cansız ve uzaktan gelen bir vızıltı gibiydi.</p>

  <p>Başka biri aşağıyı işaret etti. Yüzler korkuyla geri çekildi; bir mermi daha çığlık atarak sekerken aralık duran kapıyı çekip kapattılar; tüm merdiven aşağıdaki korkmuş insanların ve yukarıdaki takipçilerin botlarıyla sarsıldı. Marck tırabzandan aşağı sarkıtılan yasadışı elektrik kablolarına baktı ve alt kattan elektrik çalmaya çalışan çiftçileri hatırladı. Kalın kabloları takip ederek aceleyle merdivenlerden indi, tek dileği Shirly’yi bulmaktı.</p>

  <p>Bir kat aşağıda, karısının içeride olduğuna kesin gözüyle bakan Marck sahanlığın korumasızlığına aldırış etmeyerek bir uçtan diğerine hızla koştu. Kapıların üzerine attı kendini. Silah sesleri duyuldu. Marck kapı kolunu kavradı ve kuvvetle asıldı, kendisininkiler kadar sağır kulaklara kadının ismini haykırdı. Kapı kımıldar gibi oldu, görünmez kolların kuvvetli kavrayışıyla sıkıca tutuluyordu. Avucuyla cam pencereye vurarak üzerinde pembe bir avuç içi izi bıraktı ve kapıyı açıp onu içeriye almaları için bağırdı. Hevesli mermiler ayağının dibinde tangırdadı, içlerinden biri kapının ön yüzünün aşağı kısmında bir çizik açtı. Çömelip başını koruyan Marck merdivene geri seğirtti.</p>

  <p>Marck kendini aşağı inmeye zorladı. Eğer Shirly o kapıların ardındaysa, orada kalması kadının yararınaydı. Böylelikle niyetini açık eden kıyafetinden kurtulabilir, ortalık sakinleşene dek kat sakinlerinin arasına karışabilirdi. Ama eğer eşi aşağıdaysa o zaman da acilen onun peşinden gitmesi gerekiyordu. Öyle ya da böyle, aşağısı önündeki tek seçenekti.</p>

  <p>Sonraki sahanlıkta daha evvelden yanlarından geçtiği aynı üç Tedarik üyesine yetişti. Yaralı adam fal taşı gibi açılmış gözlerle yerde oturuyordu. Diğer ikisiyse onunla ilgileniyorlardı, adamın ağırlığına destek olan tarafları kan içindeydi. Tedarik çalışanlarından biri Marck’ın tırmanıştan hayal meyal hatırladığı bir kadındı. Marck yardıma ihtiyaçları olup olmadığını görmek için durduğu sırada kadının gözlerinde soğuk bir ateş vardı.</p>

  <p>“Onu ben taşıyabilirim,” diye bağırdı, yaralı adamın yanına diz çökerken.</p>

  <p>Kadın bir şeyler söyledi. Marck başını iki yana salladı ve kulaklarını işaret etti.</p>

  <p>Kadın dudaklarını abartılı biçimde kıpırdatarak dediklerini tekrar etti, ama Marck bundan da anlamlı bir şey çıkartamadı. Kadın pes etti ve Marck’ı kolundan iterek uzaklaştırdı. Yaralı adam midesini tutuyordu, baloncuklar çıkaran kırmızı bir leke karnından kasıklarına kadar yayılmaktaydı. Elleriyle o bölgeden çıkıntı yapan bir şeyi kavrıyordu: çelik bir kolun ucunda dönen ufak bir tekerlek. Bir sandalye ayağı.</p>

  <p>Kadın çantasından bir bomba, litrelerce kan dökme vaadinde bulunan o borulardan birini çıkardı. Bomba ağırbaşlılıkla yaralı adama uzatıldı, adam da bombayı kabul etti, parmak boğumlan bembeyaz olmuştu, elleri titriyordu.</p>

  <p>Tedarik’in iki üyesi Marck'ı geriye çekip, sızıntı yapan midesinden iri bir parça ofis mobilyası filizlenen adamdan uzaklaştırdı. Bağırışları uzaktan geliyor gibiydi, ama yakın olduklarını biliyordu. Aslında tam olarak kulağının içindeydiler. Aniden geriye doğru çekildiğini hissetti, kaderi çoktan çizilmiş yaralı adamın yüzündeki ifadesiz bakış onu afallatmıştı. Gözlerini Marck’ınkilere dikmişti. Adam bombayı kendisinden uzaklaştırdı; dehşet verici çelik silindiri parmaklarıyla sarmıştı, dudakları arasından umarsızca birbirlerine kenetlenmiş dişleri görünüyordu.</p>

  <p>Marck merdivenlerden yukarı baktı ve botların nihayet arayı kapayıp görüş alanına girdiğini gördü. Siyah ve kansızdı botlar, düşmanlarıysa dur durak bilmez ve kendilerinden üstündü. Marck’ın ve diğerlerinin geride bıraktığı kan damlalarını takip ederek aşağı iniyorlar, asla tutukluk yapmayan silahlarıyla onlar için geliyorlardı.</p>

  <p>Biraz da diğerleri tarafından sürüklenerek merdivenlerden aşağı doğru geri geri sendeledi. Bir eli tırabzanın üzerinde, gözleriyse geride bıraktıkları adamın hemen arkasında aralanan kapıdaydı.</p>

  <p>Genç bir yüz belirdi orada, olanları görmek için dışarı fırlayan meraklı bir oğlan çocuğuydu. Bir sürü yetişkin insan eli çocuğu yakalayıp içeri çekmek için kapıdan dışarı uzandı.</p>

  <p>Marck’ı adeta basamaklardan aşağı sürüklediler, az sonra neler olacağını göremeyecek kadar sarmal merdivende yol almışlardı. Ama kulakları, neredeyse sağırlık derecesinde az işitseler de tetiği çekilen silahların sesini ve mermilerin vızıltısını seçebildi, sonra bir patlama oldu: büyük merdiveni zangır zangır sallayan, onu da diğerleriyle birlikte yere deviren, tırabzanlara sertçe çarpmasına neden olan gürültülü bir patlama. Tüfeği takırtılar çıkararak merdiven boşluğuna doğru yönlendi. Marck hemen atıldı ve merdivenin ucundan kayıp boşluğa düşmeden önce silahı yakalayabildi.</p>

  <p>Sersemlemiş halde başını silkeledi, elleriyle dizlerinin üzerinde doğruldu, sonrasında da yavaşça ayağa kalkmayı başardı. Bilinçsiz bir vaziyette, zangırdayan basamakları tökezleyerek inmeye koyuldu; ayaklarının altındaki basamaklar çınlayıp titreşirken etraflarındaki silo durmaksızın dönerek karanlık bir çılgınlığa doğru sarmallar çizmeye devam etti.</p>

  <p>• Silo 18 •</p>

  <p>Ancak saatler sonra, En-Derin’in yukarı ucunda bulunan Tedarik’te hakkıyla dinlenebildiler. Burayı savunmaktan, bir çeşit bariyer kurmaktan bahsediyorlardı, ama tırabzanla hemen ötesindeki beton silindir arasındaki boşluğu da kapsayacak şekilde bütün merdivenlere nasıl bariyer kurulacağı sorusunun yanıtı bulunamıyordu. Çünkü o boşluk şakıyan kurşunların yollarına devam ettiği, insanların kendilerini ölümün kollarına bıraktığı ve düşmanın mutlak surette aşağı ilerlemenin bir yolunu bulacağı yerdi.</p>

  <p>Marck'ın duyma yetisinde koşusunun son dönemeçleri sırasında düzelme olmuştu. Kendi botlarının ritmik pat patlarından, acılı hırıltılarından, dermansızca soluk almaya çalışırken çıkardığı sesten bıktıracak kadar düzelmişti hatta. Birinin son patlamanın merdivenleri paramparça ettiğini, peşlerindekileri takipten alıkoyduğunu söylediğini duydu. Ama ne kadar süreliğine? Yıkımın boyutu neydi? Kimse bilmiyordu.</p>

  <p>Sahanlıkta sinirler iyice gerildi; McLain’in ölüm haberi Tedarik insanlarını derinden sarsmıştı. Sarı tulumlu yaralılar içeri alınmış, fakat Mekanik’in yaralılarının daha aşağıda, ait oldukları yerde tedavi görmelerinin daha uygun olacağını önermişlerdi. Üstelik bunu nazikçe de söylememişlerdi.</p>

  <p>Marck bu tartışmaların yanından geçti gitti, sesler hâlâ biraz kısık ve uzaktan geliyordu. Herkese Shirly’yi sordu, sarılar giymiş birkaç kişi onu tanımıyormuş gibi omuz silkti. Adamın biri kadının diğer yaralılarla birlikte çoktan aşağıya indiğini söyledi. Marck söylenileni tam olarak duyduğundan emin olamadan önce adam sözlerini ikinci defa, daha yüksek bir sesle tekrar etti.</p>

  <p>Bu iyi bir haberdi, o kadarını anlayabilmişti. Karısı gergin kalabalığın arasından ansızın çıkagelip onu ürküttüğünde oradan ayrılmak üzereydi.</p>

  <p>Marck’ı görünce kadının gözleri büyüdü. Sonra da bakışları adamın yaralı koluna kaydı.</p>

  <p>“Aman tanrım!”</p>

  <p>Kadın kollarını ona dolayıp yüzünü boynuna bastırdı. Marck tek koluyla kadına sarıldı, tüfeği aralarında kalmıştı, soğuk namlusu titrek yanağına değiyordu.</p>

  <p>“İyi misin?” diye sordu Marck.</p>

  <p>Kadın boynuna sımsıkı sarıldı, alnını omzuna yasladı ve duyamadığı fakat iliklerine dek hissettiği bir şey söyledi ona. Shirly koluna bakmak için biraz açıldı.</p>

  <p>“Duyamıyorum,” dedi kadına.</p>

  <p>“Bir şeyim yok,” dedi Shirly, yüksek sesle. Başını iki yana salladı, gözleri büyümüş ve yaşlarla dolmuştu. “Orada değildim. Her şey olup biterken orada değildim. Knox hakkında söylenenler doğru mu? Neler oldu? Durum o kadar kötü müydü?”</p>

  <p>Shirly onun yarasına odaklandı ve kadının güçlü ve kendinden emin elleri koluna dokunduğunda hoş bir his kapladı Marck'ın içini. Mekanik’in üyeleri merdivenin daha aşağılarına geri çekilirken kalabalık da seyrelmekteydi. Tedarik’in sanlarını giymiş birkaç kişi Marck'a soğuk bakışlar attı, sanki yakında başlarına kalacakmışçasına gözlerini yarasına diktiler.</p>

  <p>“Knox öldü,” dedi Shirly'ye. “McLain de öyle. Birkaç kişi daha. Patlama gerçekleştiğinde hemen oradaydım.”</p>

  <p>Bakışlarını koluna çevirdi, kadın parçalanmış ve lekeli içliğini yırtarak adamın yarasını açığa çıkarmıştı.</p>

  <p>“Vuruldun mu?” diye sordu Shirly.</p>

  <p>Hayır anlamında başını salladı. “Bilmiyorum. Her şey çok <span style="font-style:italic;">ani</span> gelişti.” Başını çevirip şöyle bir arkasına baktı. “Herkes nereye gidiyor? Niye burada saklanmıyoruz?”</p>

  <p>Shirly sinirle dişlerini sıktı ve başını kapıya doğru salladı, kapıda sarı tulumlulardan oluşan iki sıra vardı. “Burada istendiğimizi sanmıyorum,” dedi, duyabilsin diye sesini yükselterek. “Bu yarayı temizlemem şart. Sanırım içinde bomba parçaları var.”</p>

  <p>“Ben iyiyim,” diye ısrar etti. “Seni aradım durdum. Meraktan ölüyordum.”</p>

  <p>Karısının ağladığını gördü, aralıksız gözyaşı çizgileri boncuk boncuk terler arasında hemen göze çarpıyordu.</p>

  <p>“Öldün sanmıştım,” dedi Shirly. Ne dediğini anlaması için kadının dudaklarını okuması gerekti. “Sanmıştım ki... onlar seni ... senin...”</p>

  <p>Dudağını ısırdı ve karakterine ters düşen, korku dolu bir ifadeyle ona baktı. Marck karısının korktuğunu hiç görmemişti; ne bir esneyen kaplama sızıntısı karşısında, ne madenin dibinde yaşanan bir çökme yakın dostlarından birkaçını oraya esir ettiğinde, ne de Juliette temizliğe gönderildiğinde. Ama şimdi dehşet dolu bir ifade yerleşmişti yüzüne. Ve bu da Marck’ı bombaların ve mermilerin beceremediği kadar çok korkuttu.</p>

  <p>“Çabuk, diğerlerinin peşinden gidelim,” dedi kadının elinden tutarak. Sahanlıkta gerilen sinirleri, gitmeleri için yalvaran bakışları hissedebiliyordu.</p>

  <p>Yukarıdan gelen bağrışmalar tekrar yankılandığında ve Tedarik üyeleri kapılarının ardındaki güvenli alana geri çekildiklerinde, Marck bu kısa paydosun bittiğini anladı. Ama varsın bitsindi. Karısını bulmuştu ya. Sapasağlamdı. Korkacağı çok da bir şey kalmamıştı geride.</p>

  <p>***</p>

  <p>Birlikte yüz otuz dokuza ulaştıklarında, Marck başardıklarını anladı. Bacakları nasıl olduysa dayanmıştı. Kan kaybı onu durduramamıştı. Karısının yardımı sayesinde Mekanik’ten önceki son sahanlığı da geçtiler ve kendisinin düşünebildiği tek şey yukarıdan onlara ateş eden piç kurularına karşı direnmekti. Mekanik sınırlan dahilinde güce, sayısal emniyete ve kendi çöplüklerinde olmanın avantajına sahip olacaklardı. Daha da önemlisi yaralarını sarabilecek ve biraz da olsa dinlenebileceklerdi. Ölesiye aç olduğu şey buydu: dinlenmek.</p>

  <p>Az kalsın son birkaç basamakta sendeleyip yere kapaklanıyordu; ayakları bu inişin sonlanmasına, basacak yeni bir basamakla daha değil de düz bir zeminle karşılaşmaya hazırlıklı değildi. Dizleri bükülünce Shirly onu yakaladı ve nihayet Mekanik’e açılan güvenlik istasyonundaki insan kalabalığının farkına vardı.</p>

  <p>Öbürleri savaşmak için yukarı çıkarken arkada kalan personel de boş durmamıştı. Geniş güvenlik kapısına sıkıca çelik levhalar kaynatılmıştı. Karo desenli çelik kaplama zeminden tavana, bir duvardan diğer duvara kadar uzanıyordu. Birisi iç taraftan işi tamamlamak için uğraşırken kaplamanın bir kenarından cızır cızır sesler eşliğinde kıvılcımlar saçılıyordu. Sığınmacı ve yaralıların oluşturduğu telaşlı bir kalabalık çaresizce içeri girmeye çalışıyordu. Mekanikerler bariyere abanıp yüklendiler. Bağırıyorlar ve korkudan deliye dönmüş hâlde çelik levhalara vuruyorlardı.</p>

  <p>“Bu da ne böyle?” diye bağırdı Marck. Shirly kalabalığın derinliklerine doğru ilerlemeye çalışırken kadını takip etti. En önde, birileri yerde sürünüyor, görüp görülebilecek en dar açıklıktan yerde yüz üstü sürünerek geçmeye çalışıyorlardı. Güvenlik turnikesinin hemen altında bırakılan dikdörtgen biçimli bu boşluk yalnızca sürünerek geçilebilecek genişlikteydi ve dolayısıyla müdafaası oldukça kolaydı.</p>

  <p>“Sakin olun! Sıranızı bekleyin!” diye bağırdı önlerindeki biri.</p>

  <p>San tulumlar diğerleriyle iç içeydi. Bazıları tebdili kıyafet mekanikerlerdi, bazılarıysa Tedarik'ten gibiydiler, yaralılara yardım ediyorlardı. Ya yanlış kalabalığın arasına karışmışlar ya da kendi katlarının güvende olmadığına inanmışlardı.</p>

  <p>Marck, Shirly'yi önlere doğru götürmeye çalışırken önce bir silah sesi, ardından yakınlarda bir yere isabet eden sıcak kurşun bilyesinin çıkardığı çatırtı ve tıkırtılar duyuldu. Marck yönünü değiştirdi ve kadını geriye, merdivenlere doğru çekti. Bir hayli küçük giriş kapısının etrafındaki itiş kakış iyice hararetlendi. Deliğin hem arka hem de ön tarafında bir sürü bağırış çağırış oldu, dışarı taraftaki insanlar üzerimize ateş ediliyor diye bağırırlarken, diğer taraftakiler de, ‘Teker teker!” diye bağırıyorlardı.</p>

  <p>Birkaç kişi karınlarının üzerine yatmış küçük delik için birbiriyle didişiyordu. Bir tanesi kollarını uzatıp içeri çekilmiş, çelik ızgara üzerinde kayarak karanlık boşlukta gözden kaybolmuştu. Diğer ikisi ise sıradaki kişi olmak için uğraşıyor, sıra kavgası ediyorlardı. Bütün herkes merdiven açıklığının görüş alanındaydı. Bir silah sesi daha çınladı, birisi yere düşüp omzunu tutarak, “Vuruldum!” diye bağırmaya başladı. Kalabalık dağıldı. Birkaç kişi mermilerden korunmak için basamakların oluşturduğu saçağın altına geri koştu. Geri kalanlar ise ne yapacağını bilemez durumdaydı; hepsi birden, tek seferde bir kişi girebilsin diye özellikle tasarlanmış boşluktan geçmeye çalışıyordu.</p>

  <p>Yakınlardaki bir başka kişi daha vurulunca Shirly çığlık attı ve Marck'ın kolunu sıktı. Bir mekaniker yere düştü ve acıyla iki büklüm oldu. Shirly kocasına seslenip ne yapmaları gerektiğini sordu.</p>

  <p>Marck sırt çantasını yere bıraktı, kadını yanağından öptü ve elinde tüfeğiyle merdivenleri koşarak çıktı. Basamakları ikişer ikişer tırmanmaya çalışsa da bacakları buna müsaade etmedi. Bir silah sesi daha duyuldu, seken mermi ıska geçti. Vücudu inanılmaz derecede ağırlaşmıştı, bir kâbustaymışçasına yavaş hareket ediyordu. Silahını doğrultarak yüz otuz dokuzun merdiven sahanlığına yaklaştı, fakat nişancılar çok daha yukarıdaydılar, kalabalığın üzerine tepeden silah sıkıyorlardı.</p>

  <p>Amatör yapım silahında kullanılmamış fişek var mı diye kontrol etti, horozunu çekti ve yavaş yavaş sahanlığa doğru ilerledi. Güvenlik grisi tulumlar giymiş olan birkaç adam yukarıdaki tırabzanlardan aşağı sarkmış, namlularını Mekanik’in zemin katına doğrultmuşlardı. Adamlardan biri yanındakini dürterek Marck’ı işaret etti. Marck ise tüm bu olanları namlusunun ardından izlemekteydi.</p>

  <p>Bir el ateş etti ve siyah bir tüfek yukarıdan yanına düştü; silahın sahibinin kolları ilkin tırabzandan sarkmış, sonra da aşağı düşüp gözden kaybolmuştu.</p>

  <p>Ateş etmeye başladılar ama Marck çoktan merdivenlere atlamıştı bile. Hem yukarıdaki hem de aşağıdaki bağrışmalar şiddetlendi. Marck merdivenlerin öbür tarafına, son görüldüğü yerden uzağa gitti ve aşağıya bir göz attı. Güvenlik bariyerinin önündeki kalabalık azalmaktaydı. Gittikçe daha fazla insan içeri çekiliyordu. Tepedeki merdiven ışıklarına karşı elini gözlerine siper eden Shirly’nin yukarıya baktığını görebiliyordu.</p>

  <p>Arkasında bot sesleri çınladı. Marck tüfeğine bir fişek sürdü, arkasını döndü ve sarmal merdivende görebildiği en yüksek basamağa nişan aldı. Yukarıdan ona doğru gelen her neyse onu bekledi.</p>

  <p>İlk bot gözüktüğünde kıpırtısız kalıp adamın daha fazla kısmının namlusunun ucuna inmesini bekledi ve sonra da tetiği çekti.</p>

  <p>Bir siyah tüfek daha basamaklara çarparak tangırtılar çıkardı ve tırabzanların arasından aşağı düştü; bir adam daha dizlerinin üzerine çöktü.</p>

  <p>Marck döndü ve koşmaya başladı. Silahının ellerinin arasından kayıp bacaklarına çarptığını, sonra da yerde sekerek kendisinden uzaklaştığını fark etti, ancak onu almak için durmadı. Basamaklardan kaydı, tökezleyip kıç üstü düştü ve hemen tekrar ayağa kalktı. Basamakları ikişer ikişer inmeye çalışıyor, bir rüyadaymışçasına koşuyordu, yeterince hızlı değildi, bacakları paslanmış çelik gibiydi—</p>

  <p>Arkasından bir patlama, boğuk bir kükreme duyuldu ve her nasılsa birisi ona yetişti ve arkasından salladığı yumruğu Marck'a isabet ettirdi.</p>

  <p>Marck öne doğru uçtu ve seke seke merdivenlerden düştü, çenesi basamaklara çarptı. Ağzına kan geldi. Sürünmeye çalıştı, kalkıp dengesini sağladı ve tökezleyerek ilerledi.</p>

  <p>Bir kükreme daha duyuldu, sırtına bir yumruk daha indi, aynı anda hem ısırılıp hem de tekmelendiği hissine kapıldı.</p>

  <p><span style="font-style:italic;">Demek vurulmak böyle bir his,</span> diye aklından geçirdi şuursuzca. Bacaklarının kontrolünü kaybedip son basamaklardan düştü ve ızgaralara çarptı.</p>

  <p>Zemin kat neredeyse boştu. Ufak deliğin yanında bir kişi dikilmekteydi. Bir tanesi kısmen delikten girmiş kısmen dışarıda kalmıştı, botlarıyla zemini tekmeliyordu.</p>

  <p>Marck bunun Shirly olduğunu fark etti, delikten geçmek üzereydi, başını çevirmiş ona bakıyordu. Her ikisi de yerdeydi. Yer ne kadar da rahattı. Yanağına değen çelik soğuktu. Ne inecek bir basamak, ne sürülecek bir mermi, ne de ateş edecek bir hedef kalmıştı.</p>

  <p>Shirly çığlık atıyordu, yerde yatmaktan onun kadar hoşnut değil gibiydi.</p>

  <p>Kollarından birini o küçük, siyah dikdörtgenin dışına çıkardı ve çelik panellerdeki kaba kesiklerden Marck'a doğru uzandı. Öteki taraftaki biri tüm gücüyle onu çekerken kadının vücudu içeri kaydı, bir zamanlar evinin girişinin bulunduğu yerdeki bu garip çelik duvarın yanında dikilmeye devam eden sarı tulumlu kibar adam da onu içeri ittirdi.</p>

  <p>“Git,” dedi Marck, kadının çığlık atmamasını dileyerek. Dökülen kan, sözlerini adeta zemine kaydediyordu. “Seni seviyorum-”</p>

  <p>Ve sanki bu komutuyla birlikte kadının ayaklan karanlığın içine doğru kaydı, çığlıklan o dikdörtgen biçimli kapkara ağız tarafından yutuldu.</p>

  <p>Sonra sarı tulumlu adam ona doğru döndü. Kibar adamın gözleri yuvalarından fırlayacak gibi oldu, ağzı bir karış açıldı, hemen ardından bedeni saplanan mermilerle sarsıldı.</p>

  <p>Marck’ın son gördüğü şey bu oldu; adamın ölümcül dansı.</p>

  <p>Ve yalnızca belli belirsiz bir şekilde, üstelik bir andan dahi kısa bir süreliğine, sırada kendi sonunun olduğunu hissedebildi.</p>

  <p>• Silo 18 •</p>

  <p>Walker karyolasından kalkmadan, uzaklardan gelen vahşet seslerini dinledi. Koridorun bir ucundan yankılanan bağırışlar giriş kapısından başlayıp Mekanik’e kadar ulaşıyordu. Ardından o tanıdık silah sesleri duyuluyor, iyilerin <span style="font-style:italic;">pat pat</span> patlarım kötülerin <span style="font-style:italic;">taktaktakları</span> takip ediyordu.</p>

  <p>Müthiş bir gürültü, çeliğe çarpan barutun gümbürtüsü duyuldu ve bir aşağıdan bir yukarıdan gelen silah sesleri kısa bir süreliğine kesildi. Daha fazla bağırış. Rap rap ederek koridorunun aşağısına koşturan botlar geçti kapısının önünden. Botlar bu yeni dünyanın müziğine ait sürekli ritmin ta kendisiydiler. Karyolasından duyabiliyordu bu müziği, hem de battaniyelerini kafasının üzerine çekmesine, yastığıyla yüzünü kapatmasına, susması için sesli olarak, tekrar tekrar yalvarmasına rağmen.</p>

  <div>
    <p><span style="font-style:italic;">Üç hafta sonra</span></p>
  </div>

  <p>Koridordaki botların ilerleyişine başka bağrışmalar da eşlik etti. Walker dizlerini göğsüne kadar çekip dertop oldu, saat kaç diye merak ediyor, sabah olmasından, kalkma vaktinin gelmesinden korkuyordu.</p>

  <p>Kısa bir sessizlik arası verildi; yaralılarla ilgilenilirken yaşanan şu sükûnetten. İnlemeler, kapalı kapısından içeri sızamayacak kadar cılızdı.</p>

  <p>Walker müzik tekrar duyulur olmadan uykuya dalmaya çalıştı. Ama her zaman olduğu gibi sessizlik daha beterdi. Sükûnet sırasında, yeni silah sesleri duymayı beklerken endişesi daha da arttı. Uykuya dalmak için gösterdiği sabırsızlık genellikle uykusunu korkutup kaçırırdı. Direnişin nihayet bittiğini, kötü adamların kazandığını ve onun peşine düştüklerini düşünüp korkuya kapılıyordu-</p>

  <p>Biri kapısını çaldı; tecrübeli kulaklarının kolayca tanıdığı küçük ve öfkeli bir yumruk. Kadın kapıyı dört kere sertçe tıklattı ve gitti.</p>

  <p>Shirly. Her zamanki yere kahvaltı tayınını bırakmış ve dün geceden kalma, çoğunlukla el sürülmemiş akşam yemeğinden arta kalanları alıp götürmüş olmalıydı. Walker homurdandı ve yaşlı kemiklerini kıpırdatıp yan döndü. Botlar zeminde patırtılar çıkardı. Hep bir acelecilik, hep bir gerginlik vardı; daima mücadele hâlindeydiler. Ve bir zamanlar sessiz olan, ciddi bakım gerektiren makinelerden ve pompalardan epey uzakta bulunan koridoru şimdi iğne atsan yere düşmez bir geçide dönüşmüştü. Artık asıl önemli olan giriş salonuydu, bütün nefretin içeri aktığı huni orasıydı.</p>

  <p>Siloyu boş ver, yukarıdaki insanları ve aşağıdaki makineleri de salla, sadece bu iki paralık arazi parçası için savaş, bir taraf pes edene değin cesetleri iki tarafa da yığ, dünden kalan bir dava olduğu için yap bunu; dünden ötesini kimse hatırlamak istemediği için yap.</p>

  <p>Ama Walker istiyordu. Hatırlıyordu da-</p>

  <p>Atölyesinin kapısı gürültüyle açıldı. Walker pis kozasında açılan delikten Jenkins'i görebiliyordu. Olduğundan daha yaşlı gösteren bir sakala sahip, yirmili yaşlarında bir delikanlıydı, Knox ölünce bütün bu kargaşa ona miras kalmıştı. Delikanlı tezgâhlardan ve etrafa saçılmış parçalardan oluşan labirenti hızla aşıp dosdoğru Walker'ın karyolasına yöneldi.</p>

  <p><span style="font-style:italic;">“Kalktım,”</span> diye sızlandı Walker, Jenkins'in onu bırakıp gideceğini umarak.</p>

  <p>“Hayır, kalkmamışsın.”Jenkins karyolanın yanına geldi ve silahının namlusuyla Walker'ı kaburgalarından dürttü. “Kıpırda ihtiyar, kalk!”</p>

  <p>Walker gerilerek ondan uzaklaştı. Bir kolunu gevşekçe sallayarak çocuğa çekilmesini işaret etti.</p>

  <p>Jenkins ciddiyetle aşağı baktı, sakalının arasına somurtan bir surat gizlenmişti, genç gözleri endişeden kırış kırış olmuştu. “Şu telsizin tamir edilmesi lazım Walk. İyice hırpalanmaya başladık. Ve telsizi dinleyemezsem bu yeri daha fazla savunabileceğimi sanmıyorum.”</p>

  <p>Walker doğrulmaya çalıştı. Jenkins tulumunun askısından tutarak sertçe de olsa ona yardım etti.</p>

  <p>“Bütün gece telsizle uğraştım,” dedi Walker ona. Yüzünü ovuşturdu. Nefesi feci kokuyordu.</p>

  <p>“Tamir oldu mu? O telsiz bize lazım Walk. O aleti bize getirmek için Hank’in hayatını tehlikeye attığını biliyorsun, değil mi?”</p>

  <p>“Madem öyle, hayatını biraz daha tehlikeye atıp bir de <span style="font-style:italic;">kullanma kılavuzu</span> göndermeliydi,” diye sızlandı Walker. Ellerini dizlerinin üzerine bastırdı ve eklem ağrısından yakınarak ayağa kalkıp, sendeleyerek tezgâhın yanına gitti. Battaniyeleri bir yığın hâlinde yere düştü. Bacakları hâlâ yarı uyur vaziyetteydi, elleriyse parmaklarını düzgün bir yumruk yapmaktan aciz olduğunu anlatan o zayıf hisle karıncalanmıştı.</p>

  <p>“Bataryayı hallettim,” dedi Jenkins’e. “Ama görünüşe göre sorun batarya değilmiş.” Walker açık kapısına bir bakış attı ve rafineri işçisinden bozma asker Harper’ın koridorda dikildiğini gördü. Harper, Pieter ölünce Jenkins’in ikinci adamı olmuştu. Şimdiyse gözlerini Walker’ın kahvaltısına dikmişti, salyalarını akıta akıta bakıyordu resmen.</p>

  <p>“Keyfine bak,” diye seslendi Walker. ilgisizce, dumanı tüten kaseyi işaret etti.</p>

  <p>Harper bakışlarını yukarı kaldırdı ve gözleri ardına kadar açıldı, ama tereddüt süresi bu kadarla sınırlı kaldı. Tüfeğini duvara dayadı ve atölyenin girişine oturup ağzına yemek tıkmaya koyuldu.</p>

  <p>Jenkins tasvip etmediğini gösterircesine homurdandı, ama ses etmedi. “işimize dönelim, şurayı görüyor musun?” Walker ona parçalarına ayrılmış küçük bir telsize ait muhtelif aksamların tezgahın üzerinde oluşturduğu düzeneği gösterdi. Her biri el altında bulunmaları için birbirlerine telle bağlanmıştı. “Kesintisiz güç elde edebildim.” Bataryayı baypas etmek için yaptığı transformatöre hafifçe vurdu. “Hoparlörler de çalışıyor.” Frekans düğmesine bastı ve tezgah hoparlörlerinden parazitli bir hışırtı ve tıslama sesi yükseldi. “Ama gelen bir şey yok. Hiçbir şey <span style="font-style:italic;">konuşmuyorlar."</span> Jenkins'e döndü. “Bütün gece açık bıraktım ve öyle uykusu ağır biri de değilimdir.”</p>

  <p>Jenkins onu baştan aşağı süzdü.</p>

  <p>“Yoksa duyardım,” diye diretti Walk. “Konuştukları yok.”</p>

  <p>Jenkins yüzünü ovuşturdu, elini yumruk yaptı. Gözlerini kapalı tuttu, alnını avucuna dayamıştı, sesinde bezginlik vardı. “Aleti parçalarken bir şeyleri <span style="font-style:italic;">kırmış</span> olmayasın sakın?”</p>

  <p>“Demonte ettim,” dedi Walker iç çekerek. “<span style="font-style:italic;">Parçalamadım"</span></p>

  <p>Jenkins bakışlarını tavana dikti ve yumruğunu gevşetti. “Yani artık telsiz kullanmadıklarını düşünüyorsun, öyle mi? Bizde de bir tane olduğunu biliyorlar mıdır sence? Bana kalırsa gönderdikleri şu koduğumun rahibi kesin casus. Son ayinleri yapması için kendisini içeri aldığımızdan beri burnumuz boktan kurtulmadı.”</p>

  <p>“Neler çevirdiklerini <span style="font-style:italic;">bilmiyorum,"</span> diyerek kabullendi Walker. “Bence hala telsiz kullanmaya devam ediyorlar, ama nasıl yapıyorlarsa yapıyorlar ve bizimkini kapsama alanına sokturmuyorlar. Bak, yeni anten yaptım, daha etkili bu.”</p>

  <p>Kıvrıla kıvrıla tezgâhtan çıkan ve yılankavi salınımlar yaparak tepelerindeki çelik çatı kirişlerine dolanan kabloları gösterdi ona.</p>

  <p>Jenkins adamın parmağını takip etti ve ardından başım hızla kapıya doğru çevirdi. Koridorun sonundan yeni bağrışmalar yükseliyordu. Harper kısa bir süreliğine yemek yemeyi bıraktı ve kulak kesildi. Ama yalnızca kısa bir süreliğine. Sonra kaşığını tekrar mısır ezmesine daldırdı.</p>

  <p>“Yalnızca telsizi bir daha ne zaman dinleyebileceğimi bilmem lazım.” Jenkins bir parmağıyla tezgâhı tıklattı, sonra da tüfeğini yerden aldı. “Neredeyse bir haftadır körlemesine ateş ediyoruz. Benim neticelere ihtiyacım var, şu yaptığın şeyle-” eliyle Walker’ın çalışmasını gösterdi, “-büyücülükle ilgili ders vermene değil.”</p>

  <p>Walker en sevdiği taburesinin üzerine külçe gibi oturdu ve bir zamanlar telsizin daracık iç aksamına tıkıştırılmış olan sayısız devreye göz attı. “Bu büyücülük değil,” dedi. “Elektrik.” Bütün parçaları daha yakından inceleyebilmek için bizzat uzattığı ve baştan lehimlediği kablolarla bağlanmış iki devre kartını gösterdi. “Bu şeylerin çoğunun ne işe yaradığını biliyorum, ama bu aletlerden kimsenin anlamadığını da aklından çıkarma sakın. IT’dekiler dışında yani. Lehim yaparken aynı anda teori oluşturmam gerekiyor.”</p>

  <p>Jenkins burnunun üstünü ovuşturdu. “Bir şeyler bulursan haberim olsun yeter. Öbür siparişlerinin hepsi bekleyebilir. Önemli olan tek şey bu telsiz. Anlaşıldı mı?”</p>

  <p>Walker başıyla onayladı. Jenkins döndü ve o lanet kıçını yerden kaldırması için Harper’a bağırdı.</p>

  <p>Walker’ı taburesinin üzerinde oturur vaziyette bırakıp çıktılar, botları yeniden müziğin ritmini tutmaya başladı.</p>

  <p>Bir başına kalan Walker tezgâhının üzerinde uzanan makineye baktı; gizemli devre kartlarının üzerindeki minik yeşil ışıklar parıldıyor ve onunla alay ediyorlardı. Walker’ın tek istediği sürünerek karyolasına erişmek, kozasının içine yumulmak ve kaybolmak iken, eli kendiliğinden, onlarca yılın alışkanlığıyla büyütecine kaydı.</p>

  <p>Yardıma ihtiyacım var, diye düşündü. Etrafındaki halledilmesi gereken onca işe baktı ve her zaman olduğu üzere, yine Scottie düştü aklına. Çalışmak üzere IT’ye, onu korumayı başaramadıkları o yere giden küçük gölgesi... Walker’ın mutlu bir adam olduğu; artık zihninden silinip giden ve kaygan geçmişin içinde kaybolan bir zaman dilimi vardı. Sonrasında çekeceği acılardan azat olabilmek için işte tam da o zaman diliminde ölmeliydi. Ama o kısacık mutluluk anını geride bırakmıştı ve artık o günlere dair neredeyse hiçbir şey hatırlamıyordu. Sabahlan beklentiyle uyanmanın, geceleri ise gönül rahatlığıyla uykuya dalmanın nasıl bir şey olduğunu hayal edemiyordu.</p>

  <p>Yalnızca korku ve endişe vardı artık. Ve bir de pişmanlık.</p>

  <p>Bütün bunları, tüm bu gürültüyü ve vahşeti <span style="font-style:italic;">kendisi</span> başlatmıştı. Walker’ın bundan hiç şüphesi yoktu. Ölen her insanın kanı, buruşuk ellerine bulaşmıştı bir kere. Dökülen her gözyaşı onun eylemlerinin bir sonucuydu. Kimse bunları yüzüne söylemese de o böyle düşündüklerini hissedebiliyordu. Tedarik’e kısacık bir mesaj, Juliette’e yapılan bir iyilik, saygın biri olmanın desteği, kadının uçuk ve korkunç teorisini sınama fırsatı ve Juliette’in kendisini görüş alanının dışına gömmesi -ve sonrasında art arda gelişen şu olaylara, yaşanan öfke patlamasına, akılsızca vahşete de bir bakın.</p>

  <p>Buna değmezdi, diye karar verdi. Söz konusu matematik olunca sonuç hep aynı oluyordu: değmezdi. Artık hiçbir şeye değmezdi.</p>

  <p>Tezgahına eğildi ve yaşlı ellerini lehim için hazırladı. En iyi yaptığı şey buydu, hep de bundan ibaret olmuştu. Artık bundan kaçış yoktu; kağıt gibi derilerle kaplı parmaklarını, sonu gelmez gibi gözüken derin çizgilere sahip avuç içlerini durduramazdı; durmaları gerektiği zaman bile yapamazdı bunu. Bakışlarıyla o çizgileri sıska bileklerine, yani zayıf ve küçük damarlarının mavi yalıtım malzemeleriyle kaplı, gömme teller misali uzandığı yere değin takip etti.</p>

  <p>Tek bir kesik attı mı Scottie ve Juliette’le bir buluşma ayarlanırdı.</p>

  <p>Kışkırtıcıydı.</p>

  <p>Hele ki, rahipler ister nerede olduklarını biliyor olsun, ister kafayı tamamen çizmiş olsunlar, iki eski dostunun ondan çok daha iyi bir yerde olduğu düşünüldüğünde...</p>

  <p>• Silo 17 •</p>

  <p>Küçük bir bakır tel parçası diğerlerine dik bir açıyla durmaktaydı. Büyük merdivenin kenarından filizlenen bir silo sahanlığını andırıyordu; kıvrılan sarmaldan fırlayan yassı bir parça. Juliette parmağının etli kısımlarını telin etrafına dolayıp iki ucu birbirine bağlarken kenardan çıkıntı yapan küçük bir tel parçası parmağına batıp öfkeli bir böcek misali soktu onu.</p>

  <p>Juliette küfrü basıp elini silkeledi. Az kalsın telin diğer ucunu da bırakacaktı, ki bu da telin birkaç kat aşağı düşmesi demekti.</p>

  <p>Kan akan yeri gri tulumuna sildikten sonra uçları bağlamayı bitirdi ve eğilip bükülmemeleri için telleri tırabzana tutturdu. Yerlerinden nasıl çıktıklarını hâlâ anlamamıştı; ama bu kör olası, döküntü silodaki her şey parçalanıp dağılıyor gibiydi. Juliette’in duyuları ise bu parçalanan şeylerin en önemsiziydi.</p>

  <p>Tırabzandan epeyce aşağı sarkıp bir elini merdiven boşluğunun beton duvarına sabitlenmiş, karman çorman boruların üzerine yerleştirdi. Derin'den gelen serin havayla buz tutan ellerini kullanarak borulardan çağıldayarak akan suyun titreşimlerini hissetmeye çalıştı.</p>

  <p>“Bir şey var mı?” diye seslendi aşağıdaki Solo’ya. Plastik boru hattında hafif bir sallantı var gibiydi, ama kendi nabız atışıyla da karıştırıyor olabilirdi.</p>

  <p>“Var gibi!”</p>

  <p>Solo'nun ince sesi aşağılardan yankılandı.</p>

  <p>Juliette kaşlarını çattı ve gözlerini loş ışıkta aydınlanmış şafta, çelik basamakla kalın beton arasındaki boşluğa dikti.</p>

  <p>Geçen birinin takılıp düşmesi gibi bir tehlike söz konusu olmadığından alet çantasını merdivende bırakarak basamakları ikişer ikişer indi ve sarmallar çizerek silonun derinliklerine doğru ilerledi. Her dönüşüyle birlikte elektrik kabloları ve upuzun yılankavi. borular da döne döne görüş alanına giriyor, mor renkli yapıştırıcı damlaları ise bizzat kestiği ve elleriyle tek tek sabitlediği bütün birleşim yerlerini işaretliyordu.</p>

  <p>Diğer kablo hattı onunkinin hemen yanından geçmekteydi, aşağı çiftliklerin bitki yetiştirme ışıklarına güç sağlamak üzere çok yukarılardaki IT'den kıvrıla kıvrıla çıkan elektrik kablolarıydı bunlar. Juliette onları tepeye kimin çektiğini merak etti. Solo olamazdı: bu kablo hattı on yedinci silonun çöküşünün ilk günleri sırasında çekilmiş olmalıydı. Solo başkasının zahmetli ve çaresiz emeğinin şanslı varisi olmuştu, o kadar. Artık bitki yetiştirme ışıkları zamanlayıcılarına, sera ise çiçeklenme dürtüsüne boyun eğmişti ve kontrolsüzce yetişen bitkilerin olgun renklerinin rayihası birkaç sahanlık uzaklıktan, petrolle benzinin, taşkınların ve kımıltısız havanın iğrenç kokusunun ötesinden alınabiliyordu.</p>

  <p>Juliette yüz otuz altıncı katın sahanlığında durdu, burası taşkına inen yoldaki son kuru sahanlıktı. Kendisi duvarı kaplayan şemanın üzerindeki devasa kazıcıların resmine arzuyla bakarken dahi Solo onu uyarmaya, durumu anlatmaya çalışmıştı. Lanet olsun, bunu anlaması için ille de birinin söylemesine gerek olmamalıydı. Yeraltı suları kendi silosuna ezelden beri sızmaktaydı, su seviyesinin altında yaşamanın risklerinden bir tanesi de buydu işte. Pompalara güç gitmediği sürece su elbette içeri sızacak ve yükselecekti.</p>

  <p>Merdiven sahanlığının üzerinde çelik tırabzana sırtını dayadı ve soluklandı. Solo birkaç adım aşağıda, gösterdikleri çabanın eseri olan tek bir kuru basamağın üzerinde dikiliyordu. Hemen hemen üç haftadır döşedikleri kabloların, kurdukları tesisatın, aşağı hidrofonik çiftliğin büyük bir kısmını ayıklamalarının, bir pompa bulup taşkını su arıtma tesisi tanklarına yönlendirmelerinin sonucu olarak anca bir basamağı kurtarabilmişlerdi.</p>

  <p>Solo döndü ve ona gülümsedi. “Çalışıyor, değil mi?” Başını kaşıdı, saçları karman çormandı, sakalıysa gençlik neşesinin inkar ettiği gri noktalarla beneklenmişti. Umut dolu sorusu, En-Derin'in soğuğu içinde göze çarpan bir bulut gibi havada asılı kaldı.</p>

  <p><span style="font-style:italic;">“Yeterince</span> çalışmıyor,” dedi Juliette, işlerin seyri onu sinirlendirmişe benziyordu. Tırabzandan aşağı bir göz attı, bakışları ödünç botlarının merdiven boşluğuna çıkıntı yapan uçlarından aşağıdaki suyun rengarenk parıltılarına doğru kaydı. Petrolle benzinin aynamsı yüzeyi büsbütün durgundu. Merdiven boşluğunun acil durum ışıkları bu balçık örtüsünün altında ürpertici bir yeşillikle parlıyor ve suyun derinliklerine boş silonun geri kalanıyla uyumlu, rahatsız edici bir görüntü kazandırıyorlardı.</p>

  <p>O sessizlikte, Juliette yanındaki borunun içinde hafif bir şırıltı duydu. Petrolle benzinin metrelerce aşağısındaki batık pompanın uzaktan</p>

  <p>gelen uğultusunu dahi duyabildiğini sandı. Suyu düşünce gücüyle o borudan yukarıya, yirmi kattan ve yüzlerce boru birleşim yerinden geçirip ta tepedeki kocaman ve boş arıtma tanklarına doğru <span style="font-style:italic;">aktarmaya</span> çalıştı. Solo yumruğuna öksürdü. “Başka bir tane kursak nasıl-?”</p>

  <p>Juliette bir elini kaldırıp onu susturdu. Kafasında ölçüp biçmekteydi. Mekanik’e ait sekiz katın hacmini hesaplamak zordu, su altında kalan ya da kalmayan çok fazla koridor ve oda olabilirdi; ama Solo’nun ayak ucundan güvenlik merkezine kadar yükselen silindirik şaftın yüksekliğini tahmin edebiliyordu. Tek pompaları iki haftada taşkın seviyesini otuz santim ya düşürmüştü ya düşürmemişti. Geriye yirmi beş veya otuz metre kalmıştı. Bir pompa daha olsa bile herhalde Mekanik'in girişine ulaşmak aşağı yukarı bir yıllarını alırdı. Ara katların ne kadar su geçirmez olduklarına bağlı olarak bu süre daha da artabilirdi. Mekanik'in içerisini boşaltmaksa bir ihtimal bundan üç-dört kat daha uzun sürerdi. “Bir pompa daha olsa?” diye ısrar etti Solo.</p>

  <p>Juliette’in midesi bulanır gibi oldu. Hidrofonik çiftliklerden alınmış küçük pompalardan üç tane daha olsa ve onların yanına üç kat daha boru tesisatı ile kablo hattı çekilse bile silo tamamen kuruyana dek bir belki de iki yıl geçerdi. Bir yıl dayanır mıydı bilmiyordu. Bu metruk yerde yan deli bir adamla birkaç hafta geçirmiş ve daha şimdiden fısıltılar duymaya, eşyalarını bıraktığı yeri unutmaya, kapattığına yemin edebileceği ışıklan açık olarak bulmaya başlamıştı. Ya deliriyordu, ya da Solo ona böyle hissettirmekten zevk alıyordu. Bu şekilde geçecek iki yıl; evinin dibinde ancak aynı zamanda olabildiğince uzakta...</p>

  <p>Midesinin gerçekten bulanıyor olması ihtimaliyle tırabzandan sarktı. Gözlerini dikip suya baktığında, yansıması o ince petrol tabakasına düştüğünde, iki yıllık kısmi tecritten daha çılgınca riskler düştü aklına.</p>

  <p>“İki yıl,” dedi Solo’ya. Karşısındakine kaç ay ömrü kaldığını bildirir gibiydi. “iki yıl. Üç pompa daha eklersek bu kadar sürecek. Merdiven boşluğunun en az altı ayı var, ama gerisi daha da yavaş geçecek.”</p>

  <p>“İki yıl!” diye şakıdı Solo. “iki yıl, iki yıl!” Aşağıdaki basamağı kaplayan suya botuyla iki kez vurup kadının yansımasını mide bulandıran, biçimsiz dalgalara çevirdi. Etrafında döndü ve gözlerini Juliette’e dikti. “Göz açıp kapayıncaya kadar geçer!”</p>

  <p>Juliette hüsranını kontrol altına almak için çabaladı. İki yıl hiç bitmeyecekmiş gibi geliyordu ona. Hem aşağıda neyle karşılaşacaklardı ki? Ana jeneratör ne vaziyette olacaktı? Ya da kazıcılar? Temiz suya batan bir makine havayla temas etmediği sürece olduğu gibi korunurdu, ama pompalar onları açığa çıkarıp havayla temas etmelerini sağladığı anda paslanma başlayacaktı. Aşağıda işe yarar her şeyin kaderini lanetleyen, ıslak metalin içine işleyen oksijenin attığı bir kazıktı bu. Makinelerin ve aletlerin derhâl kurutulmaları ve sonra da yağlanmaları gerekecekti. Ve yalnızca <span style="font-style:italic;">iki</span> kişi olduklarından-</p>

  <p>Juliette, dehşete düşmüş bir hâlde Solo'nun yere eğilip ayağındaki yağ tabakasını eliyle sökmesini ve yerdeki tuzlu kiri iki avucuyla alışını izledi. Adam sonra ağzını gürültüyle ve neşeyle şapırdattı.</p>

  <p>Pekâlâ, makineleri kurtarmak için yalnızca <span style="font-style:italic;">biri</span> canını dişine takarak çalışacaktı ve bu yeterli olmazdı.</p>

  <p>Bir ihtimal yedek jeneratörü kurtarabilirdi. Hem daha az emek isterdi, hem de epey elektrik sağlardı.</p>

  <p>“İki yıl boyunca ne yapmalı?” diye sordu Solo, sakalını elinin tersiyle silip Juliette'e bakarken.</p>

  <p>Juliette olumsuzca başını iki yana salladı. “İki yıl bekleyemeyiz,” dedi. Silo on yedide geçirdiği son üç <span style="font-style:italic;">hafta</span> ona yetmişti de artmıştı bile. Bunu ona söylemedi elbette.</p>

  <p>“Pekâlâ,” dedi Solo, omuz silkerek. Ayağına büyük gelen botlarıyla merdiveni pat pat çıktı. Gri tulumu da çuval gibiydi, sanki babası için dikilmiş kıyafetleri giymeye çalışan genç bir oğlan çocuğuydu hâlâ. Sahanlıkta Juliette'e katıldı, pırıldayan sakallarına saklanmış ağzıyla kendisine gülümsedi. “Aklında başka projeler de var gibi,” dedi neşeyle.</p>

  <p>Juliette sessizce kafa salladı. !ster yıllardır akım geçmeyen baştan savma kablo hattını düzeltmek olsun, ister çiftliklerin durumunu iyileştirmek veya lambaların devrelerini tamir etmek olsun, Solo beraber üzerinde çalıştıkları her şeye ‘proje’ diyordu. Ve adam projeleri sevdiğini itiraf etmişti. Juliette bunun adamın gençliğinden kalma bir şey olduğuna kanaat getirmişti; icabına bakılması gereken herhangi bir işi korku ya da yalnızlık hissederek değil de yüzünde bir gülümsemeyle ele almasını sağlayan, yıllar boyunca geliştirdiği bir çeşit hayatta kalma mekanizmasıydı.</p>

  <p>“Ah, önümüzde çok sağlam bir proje var,” dedi Juliette, şimdiden işten ürkmeye başlayarak. Yukarı dönüş yolunda aşırmaları gerekecek aletlerin ve yedek parçaların bir listesini çıkarmaya koyuldu kafasında.</p>

  <p>Solo güldü ve ellerini çırptı. “Güzeeel,” dedi. “Atölyeye dönüş!" Bir parmağını başının üzerinde fırıldak gibi çevirip önlerinde onları bekleyen uzun tırmanışı işaret etti.</p>

  <p>“Daha değil,” dedi Juliette. “Önce çiftliklerde öğle yemeği yeriz. Ardından bir-iki şey için Tedarik'e uğramamız gerekecek. <span style="font-style:italic;">Sonra</span> da sunucu odasında biraz yalnız kalmam lazım.”Juliette tırabzana ve aşağıdaki gümüşi yeşil suyun derinliklerine gömülü şafta arkasını döndü. “Atölyede işe koyulmadan önce,” dedi, “birini aramam-”</p>

  <p>“Birini arayacakmış!” diyerek surat etti Solo. “Arama kimseyi. Bütün vaktini o aptal şeyin başında geçiriyorsun.”</p>

  <p>Juliette onu duymazdan geldi ve merdivenlere yollandı. IT’ye giden uzun ve zahmetli yolu üç hafta içinde beşinci kez çıkmaya başladı. Ayrıca Solo’nun haklı olduğunun farkındaydı: aramalar yapmaya, o kulaklıkları kulaklarının üzerine çekmeye ve çıkarttıkları bip sesini dinlemeye <span style="font-style:italic;">sahiden</span> de çok fazla vakit harcıyordu. Bunun delilik olduğunu, bu yerde yavaş yavaş çıldırdığını biliyordu. Ama mikrofonu dudaklarına yaklaştırıp o boş sunucunun arkasında oturmak ve kulaklarını örten kulaklıklar sayesinde dünyayı sessizliğe gömmek, o kablonun kendisini ölü bir dünyadan yaşam barındıran bir dünyaya bağlaması, silo on yedide ona aklını yitirmediğini hissettirebilen tek şeydi.</p>

  <p>• Silo 18 •</p>

  <p><span style="font-style:italic;">‘...tam da İç Savaşın otuz üç eyaleti yakıp yok ettiği yıldı. Bu çatışmada, sonradan yaşanacak tüm çatışmaların toplamından daha çok Amerikalı öldü, sonuçta yiten her yaşam aslında soydaşlarınıza ait bir yaşamdı. Dört yıl boyunca topraklar kasıp kavruldu, harap olmuş savaş alanlarının tepesinde yükselen duman dağıldığında kardeşlerin üst üste yığıldığı tepecikleri ortaya çıkardı. Yarım milyonu aşkın kişi yaşamını yitirmişti. Bazılan bu sayının iki katı olduğunu iddia etmektedir. Hastalık, açlık ve elem insanoğlunun hayatını ele geçirdi...'</span></p>

  <p>Lukas savaş alanlarının betimlendiği kısma gelirken kitabın sayfaları kırmızı kırmızı ışıldadı. Okumayı bıraktı ve gözlerini tepe ışıklarına çevirdi. Sabit beyaz ışıkların yerini yanıp sönen bir kırmızılık almıştı, bu da tepesindeki sunucu odasında birisinin olduğu anlamına geliyordu. Bir dizinin üzerindeki kıvrılmış, gümüş renkli, gevşek ipi alıp kaldığı sayfanın dibine dikkatlice koydu. Eski cildi kapatarak kitabı özenle teneke kutusuna geri yerleştirdi, sonra da kutuyu kitaplıktaki boş yere ittirerek gümüşi kitap sırtlarından oluşan muazzam duvarın eksiğini tamamladı. Sessizce odanın öteki ucuna yürüyüp bilgisayarın üzerine doğru eğildi ve ekranı uyku modundan çıkarmak için fareyi salladı.</p>

  <p>Sunucuların canlı görüntülerinin olduğu bir pencere açıldı, yalnızca bazı geniş açılı noktalarda bozulmalar \ardı. Sunucularla dolu odanın sırlarından biri de buydu, yani uzaktaki yerleri görebilme gücü. Lukas kameralara göz gezdirdi, ya Sammi ya da tamire gelen başka bir teknisyen olmalı diye düşündü. Bu esnada guruldayan midesiyse gelen kişinin ona öğle yemeğini getirdiğini ümit ediyordu.</p>

  <p>Nihayet ziyaretçisini dördüncü kamerada tespit edebildi: gri tulum giymiş, kısa boylu, bıyıklı ve gözlüklü biri. Hafiften kambur bir tipti; ellerindeki tepsi üzerindeki gümüş çatal kaşıkla, çalkalanan su bardağıyla ve üstü kapalı tabakla birlikte sallanıyor; balkon göbeği hepsine alttan kısmen destek oluyordu. Bernard yürürken kameraya şöyle bir baktı, gözleri bir kat yukarıdan Lukas’ı delip geçti ve bıyığının altında ince bir gülümseme belirdi.</p>

  <p>Lukas bilgisayarın başından ayrıldı ve çıplak ayakları soğuk çelik ızgaraların üzerinde hafifçe patırdarken Bernard'a kapağı açmak için koridoru aceleyle katetti. Deneyimin verdiği bir kolaylıkla merdiveni ustaca tırmanıp kırmızı renkli, aşınmış kilitleme manivelasını yana kaydırdı. Izgarayı kaldırdığı esnada Bernard'ın gölgesi üzerine düşerek merdiveni karanlığa gömdü. Lukas döşeme parçasını yana iterken tepsi tangırtılarla yere koyuldu.</p>

  <p>“Seni bugün şımartayım istedim,” dedi Bernard. Tabağı kokladı ve kapağını açtı. Metal kapağın altına sıkışmış bir buhar bulutu buram buram yukarı yükseldi, bulut dağılınca iki parça domuz pirzolası belirdi.</p>

  <p>“Vay.” Lukas etin görüntüsü karşısında midesinin guruldadığını hissetti. Kendini delikten yukarı çekip yere oturdu, ayaklarını merdivenden aşağı sarkıttı, tepsiyi kucağına çekti ve çatal bıçağı eline aldı. “Siloda tayınlar konusunda kısıtlamaya gidildiğini sanıyordum, en azından direniş bitene kadar.”</p>

  <p>Yumuşak etten bir parça kesti ve ağzına attı. “Şikayet ettiğimden değil tabii.” Çiğnedikçe çiğnedi ve protein deposunun tadına vardı, kurban edilen hayvan için müteşekkir olması gerektiğini hatırlattı kendine.</p>

  <p>“Tayınlardaki kısıtlama kalkmadı,” dedi Bernard. “Sadece pazarda bir grup direnişçi çatışmaya girmiş ve bu zavallı domuz da çapraz ateşe yakalanmış. Ziyan olmasına izin verecek değildim. Tabii etin büyük kısmı kaybettiğimiz insanların kanlarına ve kocalarına verildi.”</p>

  <p>“Mımm?” Lukas lokmasını yuttu. “Kaç kişi?”</p>

  <p>“Beş, bir de ilk saldırıdan üç kişi daha var.”</p>

  <p>Lukas huzursuzca başını iki yana salladı.</p>

  <p>“Düşününce o kadar da kötü değil aslında." Bernard eliyle bıyığını sıvazladı ve Lukas’ın yemek yiyişini izledi. Lukas lokmasını çiğnerken çatalıyla biraz almasını işaret etti, ama Bernard sen rahatına bak derce-sine eliyle geçiştirdi, sonra da iletişim sistemine ve merdivenin kilitleme koluna ev sahipliği yapan boş sunucuya sırtını yasladı. Lukas tepkisiz kalmaya çalıştı.</p>

  <p>“Ee, burada ne kadar kalmam gerekiyor peki?” Sesini sakin tutmayı, sıradan bir soru soruyormuş gibi görünmeyi denedi. “Üç hafta geçti, yanlış mıyım?” Sebzeleri görmezden gelerek etten bir parça daha kesti. “Birkaç gün daha falan mı?”</p>

  <p>Bernard yanaklarını ovuşturdu ve parmaklarını seyrek saçlarının arasında gezdirdi. “Umalım da öyle olsun, ama ne kadar daha durman gerektiğini bilmiyorum. Bu konuyu Sims’in takdirine bıraktım, fakat kendisi tehlikenin geçtiğine henüz ikna olmadı. Mekaniktekiler kendilerine oldukça esaslı bir barikat kurmuşlar. Elektriği kesmekle tehdit ediyorlar, lâkin bunu yapacaklarını sanmam. Sanırım sonunda bizim katlardaki cereyanı kontrol edemediklerini anladılar. Herhâlde saldırmadan önce elektriği kesmeye çalışmış olacaklar ki içeri girip bütün ışıkların yandığını görünce şaşkına döndüler.”</p>

  <p>“Çiftliklerin elektriğini kesmezler herhâlde, değil mi?” Aklında tayınlar vardı, silonun açlıktan kırılmasından korkuyordu.</p>

  <p>Bernard kaşlarını çattı. “Önünde sonunda onu da yaparlar. Belki. Çok çaresiz duruma düşerlerse. Ancak öyle bir hareket yağdanlıkçıların yukarıdaki destekçilerini de yıpratır, artık onlar her kimse. Merak etme, açlıktan nefesleri kokmaya başladığında hemen pes edeceklerdir. Her şey kitaba uygun ilerliyor.”</p>

  <p>Lukas katılırcasına başını salladı ve bir yudum su içti. Bunun şimdiye dek yediği en iyi domuz olduğunu düşündü.</p>

  <p>“Kitaptan söz açılmışken,” diye sordu Bernard, “çalışmalarına devam ediyor musun?”</p>

  <p>“Evet,” diye yalan attı Lukas. Başını olumlu anlamda salladı. Hâlbuki Düzen kitabına daha elini bile sürmemişti. Başka kitaplarda daha ilginç ayrıntılara rastlamıştı.</p>

  <p>“Güzel. Başımızdaki bu bela sona erdiğinde sana sunucu odasında ek vardiyalar koyacağız. Bu sürede gölgelik yaparsın. Seçim tarihini de tekrar belirledik mi, ki özellikle bu yaşananlardan sonra başka aday çıkacağını sanmam, yukarıda daha çok vakit geçirmeye başlayacağım. IT’nin başına da <span style="font-style:italic;">sen</span> geçersin.”</p>

  <p>Lukas bardağı yere koyup peçeteyi aldı. Ağzını silerken bu konuyu düşündü. “Umarım haftalar sonrasından bahsetmiyorsundur. Çünkü hazır olabilmek için yıllarca çalışmam gerektiğini-”</p>

  <p>Bir vızıltı sesi lafını böldü. Lukas dondu kaldı, ellerinden kayan peçete tepsiye düşüverdi.</p>

  <p>Bernard sanki elektrik çarpmış ya da siyah metalik yüzeyi aniden ısınmışçasına irkilerek sunucudan çekildi.</p>

  <p>“Hay ben senin!” dedi, yumruğunu sunucuya indirerek. Elini tulumunun cebine atıp ana anahtarı arandı.</p>

  <p>Lukas yemeğinden bir ısırık almak, anormal bir şey yaşanmıyormuş gibi davranmak için kendini zorladı. Bernard sunucunun bitmek bilmeyen ötüşü yüzünden gitgide daha da çok tedirginleşti. Bu Lukas’ın mantığını devre dışı bıraktı. Babasıyla aynı evde yaşamaya benziyordu aynı; ev yapımı içkisi yüzünden nihayet patateslerin altında onun için yer kazılmasından önce.</p>

  <p>“Hay sikeyim,” diye homurdandı Bernard, kilitleri sırasıyla açmaya uğraşırken. Lukas’a şöyle bir baktı ve delikanlı bir anda yavaş yavaş çiğnediği etin tadını alamaz oldu.</p>

  <p>“Sana özel bir projem var,” dedi Bernard, Lukas’ın biraz sıkışıklık yaptığını bildiği son kilidi açmaya çalıştığı sırada. “Bunun arkasına bir panel eklemeni istiyorum, sadece basit bir LED ışıklandırması. Bizi kimin aradığını görebilmemiz için bir tür kod ayarla. Çağrıya cevap vermeden önce önemli bir şey mi yoksa duymazdan gelebilir miyiz diye bilmek istiyorum.”</p>

  <p>Arka paneli söküp çıkardı ve onu arkasında bulunan kırkıncı sunucunun ön yüzüne gürültüyle dayadı. Lukas sudan bir yudum daha alırken Bernard da makinenin karanlık, mağaramsı iç kısmına baktı ve minik bağlantı jaklarının üstündeki yanıp sönen ışıklan inceledi. Sunucu kasasının kara midesi ve çılgınca vızıltısı Bernard'ın kısık sesli küfürlerini yutuverdi.</p>

  <p>Öfkeden kıpkırmızı olan yüzünü sunucudan çıkarttı ve bardağım tepsiye koymakta olan Lukas’a döndü. “Aslına bakarsan tam şuraya <span style="font-style:italic;">iki</span> ışık istiyorum.” Bernard kasanın yan tarafını gösterdi. “On yedinci silodan arıyorlarsa kırmızı ışık. <span style="font-style:italic;">Geri kalanlar</span> içinse yeşil yansın. Anladın mı?” Lukas başını anladığını belirtircesine salladı. Bakışlarını tepsiye çevirdi ve bir anda tekrar babasını düşünmeye başlayarak patatesini ortadan ikiye kesmeye koyuldu. Bernard arkasını dönüp sunucunun arka panelini aldı.</p>

  <p>“Onu ben takanın,” diye geveledi Lukas, ağzı sıcak patatesle dolu halde; dili yanmasın diye ağzındaki sıcak havayı dışarı üfledi, yutkundu ve hemen su içti.</p>

  <p>Bernard paneli olduğu yere bıraktı. Döndü ve tekrar tekrar vızıldamaya, tepe ışıklan uyarırcasına yanıp sönmeye devam eden makinenin kara kuyusuna öfkeyle baktı. “iyi fikir,” dedi. “Belki ilk iş olarak bu projeyi halletmelisin.”</p>

  <p>Sonunda sunucu çılgınca sesler çıkarmayı bıraktı ve oda Lukas’ın tabağına değen çatalın tıkırtısı dışında sessizliğe gömüldü. Çocukluğunun çavdar kokulu sükûnet anlarına benziyordu bu. Birazdan Bernard da giderdi, tıpkı babasının mutfak zemininde ya da banyoda sızıp gitmesi gibi. ..</p>

  <p>Gölgebüyüteni ve şefi Bernard sanki Lukas’ın aklından geçenleri okumuşçasına ayağa kalktı ve tepe ışıklarının önüne geçerek onu yeniden karanlığa hapsetti.</p>

  <p>“Akşam yemeğinin keyfini çıkar,” dedi. “Tepsiyi aldırmak için Peter’ı gönderirim.”</p>

  <p>Lukas çatalına bir sıra fasulye dizdi. “Ciddi misin? Bu öğle yemeğidir demiştim.” Fasulyeleri ağzına tıktı.</p>

  <p>“Saat sekizi geçiyor,” dedi Bernard. Tulumunu düzeltti. “Ha unutmadan, bugün annenle konuştum.”</p>

  <p>Lukas çatalını bıraktı. “Öyle mi?”</p>

  <p>“Silo için çok önemli bir iş yaptığını kendisine hatırlattım, ama seni görmeyi çok istiyor. Onu buraya sokabilir miyiz diye Sims’le konuştum-” “Sunucu odasına mı?”</p>

  <p>“Hayır, sadece içeriye. iyi olduğunu görebilsin diye. Sizi başka yerde görüştürürdüm, ama Sims bunun iyi bir fikir olduğunu düşünmüyor. Teknisyenlerin ne kadar sadık oldukları konusunda şüphe duyuyor. Hala ispiyoncuları bulmakla uğraşıyor-”</p>

  <p>Lukas dudak büktü. “Sims paranoyaklaşmış. Teknisyenlerimizin hiçbiri o yağdanlıkçıların tarafına geçmez. Siloya ihanet etmezler, hele sana hiç.” Bir kemik kapıp üzerinde kalan eti dişledi.</p>

  <p>“Gene de olabildiğince güvende olman konusunda beni ikna etti. Anneni görebilesin diye bir şeyler ayarlayabilirsem sana haber ederim.” Bernard öne eğildi ve Lukas’ın omzunu sıktı. “Sabırlı olduğun için teşekkürler. Altımda bu işin ne kadar önemli olduğunu anlayabilen birinin olmasına memnunum.”</p>

  <p>“Ah tabii, çok iyi anlıyorum elbette,” dedi Lukas. “Silo için ne gerekirse yapanın.”</p>

  <p>“Güzel.” Bernard omzunu bir kez daha sıktı ve doğruldu. “Düzen'i okumaya devam et. Özellikle de ayaklanmalar ve isyanlar üzerine olan kısımlan. Tanrı korusun, olur da <span style="font-style:italic;">senin</span> nöbetin sırasında isyan falan çıkarsa diye bu olaydan tecrübe edinmeni istiyorum.”</p>

  <p>“Hiç merak etme,” dedi Lukas. Sıyrılmış kemiği bıraktı ve parmaklarını peçeteye sildi. Bernard gitmek üzere arkasını döndü.</p>

  <p>“Ah-” Bernard duraksadı ve dönüp ona baktı. “Hatırlatmama gerek olmadığını biliyorum, ama ne olursa olsun bu sunucuya yanıt verme.”</p>

  <p>Parmağıyla makinenin ön yüzünü işaret etti. “Diğer IT şeflerine durumunu henüz anlatmadım, atamadan önce <span style="font-style:italic;">herhangi</span> biriyle konuşacak olursan... eh, kendini <span style="font-style:italic;">büyük</span> bir tehlikeye sokmuş olursun.”</p>

  <p>“Şaka mı ediyorsun?” Lukas olumsuzca başını salladı. “Senin tepeni attıran tiplerle konuşmaya hiç niyetim yok. Almayayım, teşekkürler.”</p>

  <p>Bernard gülümsedi ve alnını sildi. “Sen iyi birisin Lukas. Seninle gurur duyuyorum.”</p>

  <p>“Ben de siloya hizmet etmekten onur duyuyorum,” dedi Lukas. Bir kaburga daha aldı ve kendisine gülümseyen gölgebüyüteni Bernard'a aynı şekilde karşılık verdi. Sonunda adam gitmek için arkasını döndü, bot sesleri çelik ızgaralarda çınladı ve Lukas’ı makineler ile sırları arasında esir tutan yekpare kapıya doğru gitgide uzaklaştı.</p>

  <p>Lukas yemeğini yedi ve Bernard'ın kilide yeni kodu girişini dinledi: tanıdık seslerden oluşan ancak Lukas'ın artık bilmediği yeni bir kombinasyondu bu.</p>

  <p>Senin <span style="font-style:italic;">iyiliğin için,</span> demişti Bernard ona. Ağır kapı gümbürtüyle kapanırken bir yağ parçasını çiğnedi, ayaklarının altındaki ve merdiven yolunun aşağısındaki kırmızı ışıklar yanıp sönmeye devam ediyorlardı.</p>

  <p>Lukas kemiği tabağına bıraktı. Patatesleri bir kenara iterken babasının kemiklerinin bulunduğu yeri düşündü ve bu görüntü karşısında baş gösteren kusma dürtüsüyle savaştı. Tepsiyi ızgaranın üzerine koydu, ayaklarını merdiven yolundan çekti, sonra da açık ve sessiz sunucunun arkasına sokuldu.</p>

  <p>Kulaklıklar kılıfından kolayca çıktı. Onları kulaklarına takarken avuçlarının içi üç haftalık sakallarına sürttü. Kabloyu alıp ‘IT etiketli jaka taktı.</p>

  <p>Arama gerçekleşirken bir dizi bip sesi duyuldu. Diğer tarafta aramanın vızıltısını, yanıp sönen ışıkları hayal etti.</p>

  <p>Lukas nefesini tutarak bekledi.</p>

  <p>“Alo?”</p>

  <p>Ses bir melodi gibi geldi kulaklıklarına. Lukas gülümsedi.</p>

  <p>“Merhaba,” dedi.</p>

  <p>Oturdu, sırtını kırkıncı sunucuya dayadı ve rahatına baktı.</p>

  <p>“Orada durumlar nasıl?”</p>

  <p>• Silo 18 •</p>

  <p>Walker telsizin muhtemel çalışma şekli üzerine son teorisini açıklamaya uğraşırken kollarını başının üzerinde salladı. “Yani ses, bu frekanslar, havadaki dalgalar gibiler, anladın mı?'' Parmağıyla görünmez sesleri takip etti. İki günde yaptığı üçüncü büyük anten, başının üzerindeki kirişlere tutturulmuştu. “Bu dalgalar kabloların içinde bir aşağı bir yukarı yol alıyorlar, bir aşağı bir yukarı-” antenin boyunu göstermek için ellerini kullandı, “-bu nedenle ne kadar uzunsa o kadar iyi. Çünkü havadan yakaladıklarının miktarı artar.”</p>

  <p><span style="font-style:italic;">Ama madem bu dalgalar her yerde, niye bir tane bile yakalayamıyoruz?</span></p>

  <p>Walker başını yukarı aşağı salladı ve takdir ettiğini gösterircesine parmağını oynattı. Bu iyi bir soruydu. Hem de çok iyi bir soru. “Bu sefer yakalayacağız onları,” dedi. “Gittikçe yaklaşıyoruz.” Yaptığı yeni amplifikatörü ayarladı, Hank’in eski cep telsizinin içindeki ufacık şeyden çok daha güçlüydü. “Dinle,” dedi.</p>

  <p>Cızırtılı bir hışırtı doldurdu odayı, sanki birisi elindeki plastik bir kaplamayı büküp duruyordu.</p>

  <p><span style="font-style:italic;">Bir şey duymuyorum.</span></p>

  <p>“Sessiz durmuyorsun da ondan. <span style="font-style:italic;">Dinle"</span></p>

  <p>İşte. Zayıf da olsa hışırtının içinden iletilen sesin çıtırtısı duyuldu.</p>

  <p><span style="font-style:italic;">Duydum!</span></p>

  <p>Walker gururla başım salladı. Övüncünün kaynağı yaptığı aletten ziyade zeki öğrencisiydi. Kapıya bir bakış atıp hâlâ kapalı olduğundan emin oldu. Scottie’yle yalnızca kapı kapalıyken konuşurdu.</p>

  <p>“Anlamadığım nokta sesi niye netleştiremediğim.” Çenesini kaşıdı. “Belki de yerin çok derinlerinde olduğumuz içindir."</p>

  <p><span style="font-style:italic;">Her zaman çok derinlerdeydik zaten,</span> diye belirtti Scottie. <span style="font-style:italic;">Mesela yıllar önce tanıştığımız şu şerif, telsiziyle sorunsuzca konuşurdu.</span></p>

  <p>Walker yanağındaki kısa sakalları kaşıdı. Her zamanki gibi genç gölgesi yine iyi bir noktaya parmak basmıştı.</p>

  <p>“Şey, ne işe yaradığını çözemediğim küçük bir devre kartı var. Sanırım sinyali temizlemeye yarıyor. Bütün her şey o devre kartından geçiyor gibi görünüyor.” Walker bu münferit proje için gerekli yeşil kartlarla ve karman çorman kablolarla dolup taşan tezgâhının başına geçmek için taburesinin üzerinde döndü. Büyütecini aşağı kaydırdı ve söz konusu devre kartına baktı. Scottie’nin daha yakından bakmak için eğildiğini hayal etti.</p>

  <p>Su <span style="font-style:italic;">etiket nedir?</span> Scottie üzerinde ‘18’ yazan, ufacık, yuvarlak ve beyaz etiketi gösterdi. Bir şeyi anlamadığı zaman bunu söylemesinde hiçbir sakınca olmadığını Scottie'ye öğreten kişi Walker’ın ta kendisiydi. Eğer bunu yapmazsanız, <span style="font-style:italic;">hiçbir şeyi</span> asla tam olarak öğrenemezdiniz.</p>

  <p>“Emin değilim," diye itiraf etti. “Ama şu küçük kartın şerit kablolarla telsize nasıl tutturulduğunu görüyor musun?"</p>

  <p>Scottie başıyla onayladı.</p>

  <p>“Çıkartılabilsin diye konulmuş gibi. Hemen yanabilen bir şeydir belki de. Bence bize engel çıkartan parça bu, yanmış bir sigorta gibi düşün."</p>

  <p><span style="font-style:italic;">Baypas edebilir miyiz?</span></p>

  <p>“Baypas mı?” Walker onun kastettiği şeyi anladığından emin değildi.</p>

  <p><span style="font-style:italic;">Etrafından dolaşsak yani. Bozuk olma ihtimaline karşı. Kısa devre yaptırsak.</span></p>

  <p>“Başka bir şeyi bozabiliriz. Demek istediğim, gerçekten gerekli bir şey olmasaydı <span style="font-style:italic;">burada</span> olmazdı.” Walker kısa bir süreliğine düşündü. Aynı şeyin Scottie, yani çocuğun huzur veren sesi için de geçerli olduğunu söylemek isterdi. Ama zaten hislerini gölgesinin önünde dışa vurmak konusunda hiç iyi olmamıştı. Bildiklerini dile getirmekte iyiydi yalnızca.</p>

  <p><span style="font-style:italic;">Eh, ben olsam onu denerdim-</span></p>

  <p>Kapısı vuruldu ve bunu gürültü çıkarmaları için kasten elden geçirilmemiş menteşelerin kulak tırmalayan gıcırtısı takip etti. Scottie tezgâhın altındaki gölgelerin içine karıştı, sesi ise hoparlörlerden gelen parazit hışırtısında yitip gitti.</p>

  <p>“Walk, ne haltlar çeviriyorsun burada?”</p>

  <p>İskemlesinin üzerinde döndü, bu sert sözcükleri sevecen bir sesle lehimleme işini ancak Shirly başarabilirdi. Kadın elinde kapaklı bir tepsi, yüzündeyse hayal kırıklığıyla bükülmüş ince dudaklarla girdi atölyeye.</p>

  <p>Walker parazitin sesini kıstı. “Şeyi tamir etmeye uğraşıyorum-”</p>

  <p>“Hayır, şu kulağıma gelen yemek yememe saçmalığını diyorum." Tepsiyi Walker'ın önüne bıraktı ve kapağını kaldırdı, mısır dolu tabaktan buharlar yükseldi. “Bu sabah kahvaltını yedin mi, yoksa başkasına mı verdin?"</p>

  <p>“Bu yemek çok," dedi, üç-dört tayınlık yiyeceğe bakarak.</p>

  <p>“Kendi yemeğini başkalarına verdiğin için çok sayılmaz." Kadın eline bir çatal tutuşturdu. “Ye. Tulumun üzerinden düştü düşecek.”</p>

  <p>Walker mısırlara baktı. Elindeki çatalla yemeği karıştırsa da midesi açlığın da ötesinde kramplara gark olmuştu. O kadar uzun süre yemeksiz yaşamıştı ki bir daha hiç acıkmayacakmış gibi hissediyordu. Bu kramp küçüldükçe küçülüp ufak bir yumruğa dönüşecek ve işte o zaman ebediyen huzura kavuşacaktı-</p>

  <p>“Ye şu yemeğini, canımı sıkma benim.”</p>

  <p>Yemekten bir parça alıp üfledi, canı yemek istemiyordu, ama Shirly’nin gönlü olsun diye biraz attı ağzına.</p>

  <p>“Ayrıca elemanlarımın kapında pervane olup sana yağcılık ettiklerini duymayayım sakın, anlaşıldı mı? Tayınlarını onlara <span style="font-style:italic;">vermeyeceksin.</span> Anladın mı? Bir çatal daha al."</p>

  <p>Walker lokmayı yuttu. Kabul etmesi gerekiyordu, boğazından inen yemeğin yakıcılığı hoşuna gitmişti. Çatalıyla az daha mısır topladı. “Bunların hepsini yersem kusanın,” dedi.</p>

  <p>“Ama yemezsen de seni öldürürüm.”</p>

  <p>Kadına şöyle bir baktı, gülümsüyor olacağını ummuştu. Ama Shirly artık gülümsemiyordu. Kimse gülümsemiyordu.</p>

  <p>“Bu <span style="font-style:italic;">gürültü</span> de neyin nesi?” dedi kadın. Dönüp atölyeyi inceledi ve tının tının gürültünün kaynağını aradı.</p>

  <p>Walker çatalını bıraktı ve sesi ayarladı. Kontrol düğmesi bir dizi dirence lehimlenmişti; dönen düğmeye ise potansiyometre deniyordu. Aniden bunların tümünü açıklayası geldi, onu yemek yemekten alıkoysun yeterdi. Amplifikatörü nasıl çözdüğünü, potansiyometrenin yalnızca ayarlanabilir dirençten ibaret olduğunu açıklayabilirdi ya da göstergeyi her çevirişinde sesin neye göre netleşip-</p>

  <p>Walker kendisine hâkim oldu. Çatalını aldı ve mısırını karıştırdı. Scottie’nin gölgelerin içinden fısıldadığını duyabiliyordu.</p>

  <p>“Daha iyi,” dedi Shirly, azalan hışırtıyı kastederek. “Eski jeneratörün çıkardığı sesten bile beter bu aletinki. Yahu, madem kısabiliyordun ne diye sesini o kadar açtın?”</p>

  <p>Walker bir lokma daha aldı. Yemeğini çiğnerken çatalını bıraktı ve lehim havyasını bulunduğu yerden aldı. Bir hurda potansiyometre daha bulmak için ufak yedek parça kutusunu karıştırdı.</p>

  <p>“Tut şunları,” dedi dolu bir ağızla Shirly'ye. Potansiyometreden sarkan telleri kadına gösterdi ve onları multimetresinin ince uçlu gümüş çubuklarıyla uç uca getirdi.</p>

  <p>“Yemeye devam edeceksen olur.” Kadın tellerle çubukları baş ve işaret parmaklarının arasına alıp sıktı.</p>

  <p>Walker yemekten bir çatal daha aldı, ama üflemeyi unutmuştu. Mısırlar dilini yaktı. Çiğnemeden yuttu hepsini, yemek yaka yaka göğsünden aşağı indi. Shirly ağırdan almasını, yavaşlamasını söyledi ona. Kadını duymazdan geldi ve potansiyometrenin düğmesini çevirdi. Multimetresinin ibresi sallandı ve parçanın çalışır durumda olduğunu bildirdi.</p>

  <p>“Neden hazır ben buradayken yaptığın şu işe bir ara verip yemeğini yemiyorsun?” Shirly tezgâhın altından bir tabure çekip üzerine kuruluverdi.</p>

  <p>“Çünkü çok sıcak,” dedi, eliyle ağzını yelleyerek. Bir lehim makarası kaptığı gibi sıcak lehim havyasının ucuna değdirerek onu parlak gümüşle kapladı. “Siyah kabloyu şuna tutman gerek.” Havyayı hafifçe ‘18' etiketli kartın üzerindeki direncin minik ayağına dokundurdu. Shirly tezgâha doğru eğildi ve Walker'ın işaret ettiği dirence dikkatle baktı.</p>

  <p>“Peki sonra akşam yemeğini bitirecek misin?”</p>

  <p>“Söz.”</p>

  <p>Shirly, bu sözü ciddiye aldığını anlatırcasına gözlerini kısarak ona baktı, sonra da Walker'ın gösterdiği şeyi yaptı.</p>

  <p>Kadının elleri Scottie'ninkiler kadar sabit duramıyordu, ama Walker büyütecini gözlerine indirip hızlıca lehimledi. Kırmızı telin ucunun nereye geleceğini gösterip onu da ekledi. Bütün bunlar işe yaramazsa bile, en kötü ihtimalle teli söküp başka bir şeyi lehimleyebilirdi.</p>

  <p>“Yemeğini soğutma sakın,” dedi Shirly. “Soğursa yemeyeceğini biliyorum çünkü ve onu ısıtmak için yemekhaneye gidecek hâlim yok.”</p>

  <p>Walker üzerinde numaralı etiket olan ufak devre kartına baktı. Çatalı gönülsüzce tuttu ve epeyce bir mısır topladı.</p>

  <p>“Dışarıda durumlar nasıl?” diye sordu, mısırları üflerken.</p>

  <p>“Boktan,” dedi Shirly. “Jenkins'le Harper silonun bütün elektriğini kessek mi diye tartışıyorlar. Ama o gün orada bulunan bazı elemanlar da, yani Knox ve...”</p>

  <p>Başını öte yana çevirdi, cümlesini tamamlamadı.</p>

  <p>Walker başıyla onayladı ve lokmasını çiğnedi.</p>

  <p>“Bazıları o sabah IT’nin elektriğinin son ayarda çalıştığını söylüyorlar, hem de buradan gücü kesmemize rağmen."</p>

  <p>“Belki de yeniden yönlendirilmiştir,” dedi Walker. “Ya da yedek aküleri falan vardır. Öyle şeylere sahip olduklarını biliyorsun.” Bir çatal daha aldı, ama potansiyometreyi döndürmek için can atıyordu. İkinci bağlantıyı yaptığında parazitin değiştiğinden oldukça emindi.</p>

  <p>“Siloyla böyle uğraşmanın bize yarardan çok zarar getireceğini onlara söyleyip duruyorum. Bu sadece geri kalanları da karşımıza almamıza neden olur.”</p>

  <p>“Aynen. Baksana, şunu ayarlayabilir misin? Hazır ben yemek yiyorken.”</p>

  <p>Parazitin sesini açtı, parlak tellerden sarkmakta olan gevşek kontrol düğmesini çevirebilmek için iki eline de ihtiyacı vardı. Shirly el yapımı hoparlörlerden gelen kulak tırmalayıcı cızırtı yüzünden sinmişe benziyordu. Kapatmak istercesine elini ses düğmesine uzattı.</p>

  <p>“Hayır, şimdi taktığımızı çevirmeni istiyorum.”</p>

  <p>“Ne haltlar karıştırıyorsun Walk? Ye artık şu kahrolası yemeğini.” Yemekten bir çatal daha aldı. Ve Shirly tüm sövgülerine ve itirazlarına rağmen kolu ayarlamaya koyuldu.</p>

  <p>“Yavaş yavaş,” dedi Walk, dolu bir ağızla.</p>

  <p>Sonrasında hoparlörlerden duyulan parazitte su götürmez bir modülasyon oldu. Hışırdayan plastik canlanıp odada oradan oraya zıplamaya başlamıştı sanki.</p>

  <p>“Bir de ne yaptığımı bilsem?”</p>

  <p>“Yaşlı bir adama yardım ediyorsun-"</p>

  <p>“-ya, ne demezsin. Gelip şuna bir el atsan iyi olacak-”</p>

  <p>Walker çatalını bırakıp durması için elini kaldırdı. Yine de kadın durması gereken noktayı geçip bir kez daha parazite yakalandı. Bunu</p>

  <p>Shirly de fark etmiş gibi görünüyordu. Dudağını ısırdı ve sesler tekrar duyulana dek düğmeyi ters yönde çevirdi.</p>

  <p><span style="font-style:italic;">“Bana uyar. Zaten burada da ses seda yok. Alet çantamı getireyim mi?"</span></p>

  <p>Shirly, “Başardın,” diye fısıldadı Walker'a, sanki sesli konuştuğu takdirde hattın diğer ucundaki insanlar onu duyabilecekmiş gibi. “Tamir ettin-”</p>

  <p>Walker dur dercesine elini kaldırdı. Konuşma devam etti.</p>

  <p><span style="font-style:italic;">“Olumsuz. Çantayı boş ver. Şerif Yardımcısı Roberts’ın çantası burada yanında zaten. Dediğim gibi, delilleri temizliyor-"</span></p>

  <p><span style="font-style:italic;">“Anlayacağın seninki hiçbir şey yapıyor, ben de burada çalışıyorum!”</span> diye seslendi biri arka plandan, zayıfça.</p>

  <p>Telsizden bir kahkaha gürleyince Walker başını Shirly’ye çevirdi, espriye gülenlerin sayısı birden fazlaydı. Ne zamandır birilerinin güldüğünü duymamıştı. Ama <span style="font-style:italic;">kendisi</span> gülmüyordu. Walker şaşkınlıktan kaşlarının çatıldığını hissetti.</p>

  <p>“Sorun ne?” diye sordu Shirly. “Başardık işte! Tamir ettik!" Taburesinden kalktı ve koşup Jenkins’e haber vermeye gidiyormuş gibi arkasını döndü.</p>

  <p>“Bekle!" Walker avucuyla sakalını sildi ve çatalıyla dağınık telsiz parçası kalabalığını işaret etti. Shirly bir adım ötesinde dikilip gülümseyerek ona bakıyordu.</p>

  <p>“Şerif Yardımcısı <span style="font-style:italic;">Roberts</span> mı?" diye sordu Walker. <span style="font-style:italic;">“Hangi</span> kattalar ki bunlar?"</p>

  <p>• Silo 17 •</p>

  <p>Juliette Kıyafet Laboratuvan’nın ışıklarını yakıp Tedarik’ten getirdiği yeni yükü içeri taşıdı. Solo’nun aksine, kesintisiz güç kaynağı konusunda üzümünü ye bağını sorma anlayışına sahip değildi. Gücün nereden geldiğini bilmemek, bir gün kesileceği ihtimalini düşünmek gerim gerim gerilmesine neden oluyordu. Solo ışıkların tamamını açıp bir daha kapatmamak gibi bir huy, hatta takıntı edinmişken, Juliette gizemli enerjiyi olabildiğince korumaya uğraşıyordu.</p>

  <p>Son bulduğu süprüntüleri karyolasının üzerine bırakırken bir yandan da Walker’ı düşündü. Acaba adam işlerinin arasında yaşamaya bu şekilde mi başlamıştı? Hiç bitmeyen bir dizi sorunla uğraşmayı bir takıntı, bir dürtü, bir ihtiyaç hâline mi getirmişti? O yüzden mi yalnızca o sorunların hemen yanı başında gözüne uyku girer olmuştu?</p>

  <p>Yaşlı adamı anladıkça ondan daha da uzaklaşıyor ve kendini daha da yalnız hissediyordu. Oturup dizlerini ovuşturdu, son tırmanışından dolayı kalça ve baldırları kasılmıştı. Şu son haftalarda bacakları taşıyıcılarınkinden farksız bir hâl almaya başlamıştı, ama hâlâ sürekli ağrıyorlardı; içlerindeki sızı hiç kesilmeyen, yepyeni bir histi. Kaslarını sıkmak bu sızıyı acıya dönüştürdü ve her nedense bunu sızıya tercih ediyordu. Kör ve tanımsız hislerdense keskin ve belirgin olanları tercih ederdi. Juliette anlayabildiği duygulan severdi.</p>

  <p>Ayaklarını silkeleyerek botlarını çıkardı, bu süprüntü şeylerin <span style="font-style:italic;">onun</span> olduğunu düşünmek çok acayipti, ayağa kalktı. Yeterince dinlenmişti. Dinlenmek için kendine ayırabildiği en fazla süre buydu. Bez çuvallarını göz alıcı tezgâhlardan birine kadar taşıdı, Kıyafet Laboratuvan’ndaki her şey Mekanik'te sahip olduklarından çok daha hoştu. Yan yolda bırakacak şekilde tasarlanan parçalar dahi belli bir kimya ve mühendislik bilgisiyle yapılmışlardı, kötücül maksatlarını bildiği için bu inceliği ancak yeni yeni takdir edebilmeye başlıyordu. Sistemin nasıl çalıştığını görmek için pulları ve contaları, yani Tedarik'ten aldığı eşyalarla Laboratuvar’ın işe yaramaz artıklarını bir araya toplamıştı. Ana tezgâhın hemen arkasında, Juliette’le birlikte buralara gönderilen şeytani tehlikenin yadigârıyla birlikte öylece duruyorlardı.</p>

  <p>Tedarik’ten aldığı parçaları boşalttı ve <span style="font-style:italic;">bambaşka</span> bir silonun yasaklanmış kalbine girebiliyor olmasının, orada <span style="font-style:italic;">yaşamasının</span> ne kadar tuhaf olduğunu düşündü. Hepsi de onun gibi insanları ölüme göndermek için tasarlanmış bu tezgâhları, kusursuzca çalışan bu aletleri takdir edebilmesi ise daha da garipti.</p>

  <p>Duvarlara ve birbirinden farklı yerleri tamir gerektiren, askılara asılmış bir düzine kadar temizlik kıyafetine baktı, bu tıpkı hayaletvari silüetlerle dolu bir odada yaşayıp çalışmaya benziyordu. O kıyafetlerden bir tanesi askısından inip de bir başına etrafta dolanmaya başlasa Juliette buna hiç şaşırmazdı. Her birinin bacakları ve kolları içlerinde biri varmışçasına kabarıktı, yansıtmalı vizörleri meraklı yüzleri kolayca gizleyebilirdi. Sanki bu asılı şekiller ona refakat ediyorlardı. Sanki bulduğu parçaları iki yığına ayırırken kendisini duygusuzca izliyorlardı: yığınlardan biri sıradaki büyük projesi için gerekli olan eşyalardan, diğeri ise ne için kullanacağına dair tam bir fikri olmadan söktüğü işe yarar parçalardan oluşuyordu.</p>

  <p>Zor bulunur türden, şarj edilebilir bir bataryayı ikinci gruba atıverdi; üzerinde bir türlü temizleyemediği bir kan lekesi vardı. Malzemeleri aşırırken karşılaştığı bazı sahneler geldi gözünün önüne: mesela Tedarik'in idari ofisinde intihar etmiş iki adam; elleri birbirine kenetli, bilekler karşılıklı kesilmiş, üstleri başları pas renginde bir lekeye bulanmıştı. Bu en berbat sahnelerden biri, aklından silemediği bir anıydı. Silonun dört bir yanına dağılmış başka vahşet izleri de vardı. Bu mekânın her yerine bir tekinsizlik ve bozulmuşluk hâkimdi. Solo'nun gerekmedikçe bahçelere ve ötesine neden geçmediğini çok iyi anlamıştı. Yıllardır yalnız olmasına rağmen her gece sunucu odasının kapısına dosya dolabını dayama huyunu da anlayışla karşılar olmuştu. Juliette onu suçlayamıyordu. Kendisi de her gece uyumadan önce Kıyafet Laboratuvarı’nın kapısındaki sürgüleri çekiyordu. Hayaletlere falan inandığı yoktu, ama bu inkârı, gerçek insanlar tarafından değilse de, silo tarafından sürekli izleniyor olma hissiyle her an sınanmaktaydı.</p>

  <p>Hava kompresörünün başında çalışmaya koyuldu ve her zaman olduğu gibi, elleriyle bir şeyler yapabilmek ona kendini iyi hissettirdi. Bir şeyleri <span style="font-style:italic;">tamir etmek.</span> Başka şeylere odaklanmak. Temizliğe gönderilişinin ve bu silonun ölü gövdesine zar zor girebilmek için atlattığı çetin sınavın ardından, ilk birkaç gece boyunca güzelce uyku çekebileceği bir yer aramıştı. Solo'nun her yeri istila eden çer çöp yığınlarının berbat kokusundan dolayı sunucu odasının aşağısında bir yerde uyuması mümkün değildi. Şansını IT şefinin dairesinde denemişti, ama Bernard aklına geldikçe orada oturmasına imkân bile yoktu. Bir-iki büroda bulunan kanepelerin de boylan kısa gelmişti. Sunucu odasının zeminine açmaya çalıştığı yer yatağı güzeldi, ama o yüksek dolaplardan gelen tıkırtı ve vızıltılar az kalsın onu çıldırtıyordu.</p>

  <p>İçinde hayalet ve gulyabanilerin gezindiği Kıyafet Laboratuvarı, ne gariptir ki, geceleyin adamakıllı uyku çekebildiği tek yerdi. Muhtemelen her tarafta aletler, kaynak makineleri, cıvata anahtarları, akla gelebilecek bir sürü priz ve tornavidayla dolu çekmeceli duvarları olduğu içindi. Şayet bir şeyleri tamir edecekse kendisi de dâhil aradığı her şey bu odadaydı. On yedinci siloda kendini evinde hissedebildiği diğer iki yer ise inişli çıkışlı yolculukları sırasında ara sıra içlerinde uyuduğu iki nezarethaneydi. Bir de boş sunucunun arkasına oturup Lukas’la konuştuğu yer vardı tabii.</p>

  <p>Metalden yapılma büyük alet kutularının birinden uygun boyutta bir kılavuz almak üzere odanın diğer ucuna giderken Lukas’ı düşündü. Kılavuzu cebine attı ve eksiksiz temizlik kıyafetlerinden birini aşağı indirdi, kıyafetin ağırlığına hayran kaldı, aynısından giydiğinde hissettiği kabarıklığı anımsadı. Kıyafeti tezgâhın üzerine koydu ve başlığın bağlantı kelepçesini söktü, sonra da kelepçeyi matkap tezgâhına götürüp dikkatlice bir başlangıç deliği açtı. Kelepçeyi bir mengeneye tutturarak kılavuzu deliğe sokmaya, hava hortumu için yeni yollar açmaya koyuldu. Solo, taze ekmek kokusuyla birlikte Laboratuvar’a girdiği sırada hem kılavuzla boğuşuyor, hem de Lukas’la aralarında geçen son konuşmalarını düşünüyordu.</p>

  <p>“Merhaba!" diye seslendi adam, kapı eşiğinden. Juliette başını kaldırıp ona baktı ve başıyla girmesini işaret etti. Kılavuzu çevirmek uğraş gerektiriyor, metal tutacak avucuna batıyordu; kaşlarında ter birikmeye başlamıştı.</p>

  <p>“Biraz daha ekmek pişirdim.”</p>

  <p>“Harika kokuyor," diye homurdandı.</p>

  <p>Solo’ya bazlama yapmayı öğrettiği günden beri onu bir türlü dur-duramıyordu. Solo elindeki tarifleri denerken konserve yiyeceklerini sakladığı raflardaki büyük un kutulan birer birer eksilmişti. Ona daha çok şey pişirmeyi öğretip bu çalışkanlığını çeşitlilikle değerlendirmesi gerektiğini hatırlattı kendine.</p>

  <p>“Salatalıkları da dilimledim," dedi, benzersiz bir ziyafet olacakmışçasına övünçlüydü. Geçen onca yıl boyunca Solo bir yeni yetmenin zihnine sıkışıp kalmıştı ve buna yemek huylan da dâhildi.</p>

  <p>“Az sonra biraz alının," dedi Solo’ya. Nihayet, kılavuzu ıkına sıkına kılavuz deliğe sokmayı başardı, böylelikle Tedarik’ten üretilmişçesine muntazam bir vidalı bağlantı kurmuş oldu. Kılavuzun ucu, aynı bir mastar vidanın çıkacağı gibi, kolayca çıkıverdi.</p>

  <p>Solo ekmek ve sebzeyle dolu tabağını tezgahın üzerine bırakıp bir tabure kaptı. “Neyle uğraşıyon? Başka bir pompayla mı?” Üzerinde hortumların bulunduğu geniş tekerlekli hava kompresörüne dikkatle baktı.</p>

  <p>“Hayır. O iş çok vakit alacaktı. Su altında nefes almayı sağlayacak bir şeyle uğraşıyorum.”</p>

  <p>Solo güldü. Juliette’in şaka yapmadığını anlayana dek bir ekmek parçasını gürültüyle çiğneyip durdu.</p>

  <p>“Sen ciddisin.”</p>

  <p>“Evet. <span style="font-style:italic;">Gerçekten</span> ihtiyacımız olan pompalar silonun en dibindeki su çukurlarında. IT'den alacağım elektriğin bir kısmını <span style="font-style:italic;">aşağıya,</span> onlara götürsem yeter. Böylece bu yeri kurutmamız yıllar değil, haftalar ya da aylar sürer.” “Su altında nefes almak,” dedi Solo. Asıl çıldıran kişi <span style="font-style:italic;">Juliette’miş</span> gibi baktı ona.</p>

  <p>“Silomdan buraya geliş şeklimle arasında bir fark yok.” Hava hortumu kaplininin erkek ucunu silikon bantla sardı, sonra da onu kelepçeye geçirmeye koyuldu. “Bu kıyafetler hava geçirmez, yani aynı zamanda su geçirmez de oluyorlar. Bana gereken tek şey sürekli solumamı sağlayacak bir hava ikmali, sonra istediğim kadar aşağıda çalışabilirim. En azından pompaları çalıştırmaya yetecek kadar.”</p>

  <p>“Hâlâ çalışıyorlar mıdır sence?”</p>

  <p>“Çalışmaları lazım.” Bir cıvata anahtarı kaptı ve kaplini cesaret edebildiği kadar sert bir şekilde sıktı. “Su altında kalacak şekilde tasarlandılar ve çalışma prensipleri basit. Bir tek elektrik gerekiyor, bizde de ondan bolca var.” <span style="font-style:italic;">“Ben</span> ne yapacağım?” Solo ellerini temizleyerek ekmek kırıntılarını tezgâha döktü. Bir parça ekmeğe daha uzandı.</p>

  <p>“Sen de kompresöre göz kulak olacaksın. Sana krank kolunu nasıl çevireceğini, benzini nasıl dolduracağını göstereceğim. Şerif yardımcılarının şu portatif telsizlerinden birini bu kaska takacağım ki haberleşebilelim. Ortalık hortum ve kablodan geçilmeyecek.” Solo’ya gülümsedi. “Hiç endişelenme, sana oyalanacak bir şeyler bulacağım.”</p>

  <p>“Endişelenmiyorum,” dedi Solo. Derin bir iç geçirdi ve salatalığını kütürdeterek yedi, gözlerini kompresöre dikmişti.</p>

  <p>Ve Juliette o anda Solo’nun - tıpkı çok az tecrübesi ama büyük gereksinimi olan bir yeniyetme gibi - yalan atma sanatında henüz ikna edici biçimde bir ustalık edinemediğini fark etti.</p>

  <p>• Silo 18 •</p>

  <p><span style="font-style:italic;">‘...kampın diğer tarafından oğlanlar. Yaz kampı idarecisiymiş gibi davranan araştırmacılar bu sonuçlan dikkatle incelemişlerdir. Yaşanan şiddet kontrolden çıkınca, deney daha tam olarak yürütülemeden durdurulmak zorunda kalınmıştır. Hemen hemen aynı yetişme tarzına ve değerlere sahip iki grup oğlan çocuğuyla Robbers Cave'de başlayan olay, psikoloji alanında iç gruplaşma ve dış gruplaşma senaryosu olarak bilinir hale gelmiştir. Kişinin şapkayı takma şekli, ses tonundaki değişim gibi hissedilen ufak farklılıklar affedilmez ihlaller haline gelmiştir. Taşlar havada uçuşmaya ve her iki kampa yapılan baskınlar sonucunda kan dökülmeye başlayınca, araştırmacıların deneyi sonlandırmaktan başka ellerinden hiçbir şey... ’’</span></p>
  
    <p>7 Türk asıllı ABD’li psikolog Muzaffer Şerifin “Robbers Cave Deneyi" adlı psikolojik çalışması -yhn.</p>

  <p>Lukas gerisini okuyamadı. Kitabı kapattı ve uzun raflara sırtını yasladı. Pis bir koku aldı, eski kitabın sırtını burnuna götürdü ve kokladı. Koku <span style="font-style:italic;">benden</span> geliyor, diye hükme vardı sonunda. En son ne zaman duş almıştı? Günlük rutin diye bir şeyi kalmamıştı. Ne sabahlan bağıran çocukların sesiyle uyanıyordu, ne yıldızların peşine düşmekle geçen akşamlar vardı artık, ne de ertesi gün bütün bunları tekrarlayabilsin diye ona yatağına kadar rehberlik eden loş merdiven boşluğu. Bunların yerine otuz beşinci katın gizli, ranzalı odasında dönüp durmakla geçen sıkıntılı dönemler vardı şimdi. Bir düzine ranzanın olduğu odada tek başınaydı. Misafiri varsa kırmızı ışıklar yanıp söner, kendisine yemek getirdiklerinde Bernard ve Peter Billings'le iki çift laf eder, çağrı geldiğinde de cevap vermesine mani olan bir şey yoksa Juliette'le uzun uzun muhabbet ederlerdi. Bunların olmadığı zamanlarda da kitaplar vardı. Herhangi bir sırası olmayan tarih kitapları, milyarlarca insanı veya başka başka yıldızları anlatan kitaplar. Şiddet hikâyeleri, çıldıran toplulukların hikâyeleri, insanların şaşırtıcı hayatlarına dair hikâyeler, günün birinde sönecek olan yörüngedeki güneşlere dair hikâyeler, her şeyin sonunu getirebilecek silahlara ve hemen hemen getirmiş olan hastalıklara dair hikâyeler.</p>

  <p>Daha ne kadar böyle devam edebilirdi? Okuyarak, uyuyarak ve yemek yiyerek' Haftalar şimdiden aylar gibi gelmeye başlamıştı. Günlerden neydi haberi yoktu, bu tulumu ne zamandır giydiğini, üzerindekileri çıkartıp kurutucudaki tulumu giyme vaktinin gelip gelmediğini hatırlamasına imkân yoktu. Bazı zamanlar üzerini değiştirmiş ve kıyafetlerini günde üç kez yıkamış gibi hissediyordu. Haftada iki kez yıkıyordu muhtemelen. Tulum kokusu bu sürenin daha uzun olduğuna işaret eder gibiydi.</p>

  <p>Başını kitap kutularına dayadı ve gözlerini kapadı. Okuduklarının tamamı doğru olamazdı. Aklı almıyordu bir türlü, çok kalabalık ve acayip bir dünyadan bahsediliyordu. Bütün bunların boyutunu kafasında ölçüp biçtiğinde; toprağın altına gömülmüş yaşamlarını, temizliğe gönderilen insanları ve kimin kimden ne çaldığına dair tartışmaları düşündüğünde ... bazen bir tür zihinsel yükseklik korkusuna kapılıyordu. Bir uçurumun hemen kenarında dikilmenin, ta aşağılardaki kara hakikati görmenin ama onu seçemeden önce duyularının geri gelmesinin, gerçekliğin kendisini uçurumun kenarından çekip kurtarmasının neden olduğu o korkutucu dehşeti hissediyordu.</p>

  <p>Kırmızı ışıkların tekrar yanıp söndüğünü fark ettiğinde ne kadar zamandır bambaşka bir zamanı ve yeri hayal ederek öylece oturduğuna dair hiçbir fikri yoktu.</p>

  <p>Lukas kitabı teneke kutusuna geri koydu ve zar zor ayağa kalktı. Bilgisayar ekranına bakınca sunucu kapısında dikilen Peter Billings'i gördü, odaya ancak bu kadar yaklaşmasına izin veriliyordu. Lukas'ın akşam yemeğinin bulunduğu tepsi, kapının iç tarafındaki çalışma çizelgesi dolabının üzerinde duruyordu.</p>

  <p>Bilgisayarın başından ayrılıp koridorda koşturdu ve merdiveni alelacele çıktı. Izgarayı çıkardıktan sonra dikkatlice tekrar yerine yerleştirdi ve uğuldayan, uzun sunucuların arasında dolambaçlı bir yol çizerek ilerledi.</p>

  <p>“Hah, IT'nin göz bebeği de teşrif ettiler.” Peter gülümsese de Lukas’a bakan gözlerinde bir şüphecilik vardı.</p>

  <p>Lukas başıyla selam verdi. “Şerif,” dedi. Peter'ın alttan alta onunla alay ettiği, ona tepeden baktığı hissine kapılmıştı hep, hem de neredeyse aynı yaşta olmalarına rağmen. Ne zaman yanında Bernard'la çıkagelse (özellikle de Bernard'ın niye Lukas'ın güvende tutulmasının şart olduğunu açıkladığı gün) genç sayılabilecek iki adamın arasında bir tür rekabetçi gerilim yaşanır gibi olurdu. Sesli olarak söylenmese de Lukas'ın gözünden kaçmayan bir gerilimdi bu. Yalnız kaldıklarında Bernard, Lukas'a gizlilik sözü verdirmiş ve kendisine Peter'ı muhtemel bir başkanlık görevine hazırladığını, o ve Lukas’ın günün birinde el birliğiyle çalışacaklarını söylemişti. Lukas tepsiyi dolaptan çekip alırken bunu aklından çıkarmamaya çalıştı. Peter onu izliyordu, düşüncelere dalmış, kaşlarını çatmıştı.</p>

  <p>Lukas gitmek üzere arkasını döndü.</p>

  <p>“Neden oturup burada yemiyorsun?" diye sordu Peter, kalın sunucu odasının kapısına yaslanmaya devam ederek.</p>

  <p>Lukas donup kaldı.</p>

  <p>“Bernard varken burada oturup yediğini görüyorum, ama ben geldiğimde hemen kaçıp gidiyorsun." Peter eğildi ve sunucu kümelerine göz gezdirdi. “Bütün gün burada ne yapıyorsun sahi?"</p>

  <p>Lukas kapana kısıldığını hissetti. Aslında çok da aç sayılmazdı, yemeği sonra yemek için saklamayı düşündü, ama tabağın dibini görene dek yemeği yemek genelde bu konuşmalardan kurtulmanın en hızlı yoluydu. Omuz silkti ve yere oturdu, sırtını çalışma çizelgelerinin bulunduğu dolaba dayayıp ayaklarını karşısında dikilen adama doğru uzattı. Tepsinin kapağını açınca tanımlanamayan bir çorbayla dolu bir kâse, iki dilim domates ve bir parça mısır ekmeği çıktı ortaya.</p>

  <p>“Genelde sunucularla uğraşıyorum, eskiden olduğu gibi işte." Yavan ekmekten bir ısırık alıp yemeye koyuldu. “Bir tek fark var, o da mesai bitiminde eve yürümek zorunda olmamam." Kuru ekmeği çiğnerken Peter’a gülümsedi.</p>

  <p>“Doğru ya, Orta-Katlar'da yaşıyordun sen, değil mi?" Peter kollarını göğsünde kavuşturdu ve yaslandığı kalın kapıya iyice kuruldu. Lukas yana eğildi ve Peter’ın yanından bakışlarını koridorun ucuna çevirdi. Köşe başından sesler duyuluyordu. Kalkıp koşma isteği duydu birden, hem de sırf koşmuş olmak için.</p>

  <p>“Pek sayılmaz," diye yanıtladı. “Dairem aslında En-Tepe’de kalıyor."</p>

  <p>Peter güldü “Oranın sakinlerine göre Orta-Katlar'ın hepsi En-Tepe’de zaten."</p>

  <p>Lukas ağzı boş durmasın diye mısır ekmeğinden koparıp durdu. Lokmasını çiğnerken çorbaya şüpheli gözlerle baktı.</p>

  <p>“Bernard planladığımız esaslı saldırıdan bahsetti mi sana? Ben de aşağı inip katılsam mı diye düşünüyordum."</p>

  <p>Lukas başını olumsuzca salladı. Kaşığını çorbaya daldırdı.</p>

  <p>“Mekaniktekilerin inşa ettiği duvardan ve o salakların kendilerini nasıl içeri hapsettiklerinden haberin vardır herhâlde? İşte, Sims ve adamları o duvarı patlatıp un ufak edecekler. Bizim taraftan patlayıcıları ayarlamak için epey vakitleri oldu, bu küçük isyan en fazla birkaç gün içinde bitmiş olacak yani."</p>

  <p>Sıcak çorbayı höpürdeterek içerken Lukas’ın tek düşünebildiği o çelik duvarın ardına kısılan Mekanik'in kadınlarıyla erkekleri ve başlarından neler geçtiğiydi.</p>

  <p>“Yakında buradan çıkabileceğim anlamına mı geliyor bu?" Çatal bıçak kullanmaya lüzum görmeden kaşığının kenarını ham domatesin ortasına bastırdı. “Dışarıda canımı tehlikeye atacak bir durum yok ya? Kim olduğumu bilen bile yok."</p>

  <p>“Bu Bernard'a bağlı. Son zamanlarda garip davranmaya başladı. Üzerinde bayağı baskı var galiba." Peter sırtını kapıdan aşağı doğru kaydırarak çömelir pozisyona geçti. Lukas’ın ona bakmak için artık kafasını kaldırmak zorunda kalmaması iyi olmuştu.</p>

  <p>“Anneni ziyarete getirmekle ilgili bir şeyler söyledi. Bu da en az bir hafta daha buradasın anlamına geliyor bence."</p>

  <p>“Harika." Lukas yemeğini biraz daha didikledi. Uzaktaki sunucu vızıldamaya başlayınca vücudu bir sicimle çekilmişçesine seğirdi. Tepe ışıkları, işin iç yüzünden haberdar olanların anlayabileceği biçimde, belli belirsiz yanıp söndüler.</p>

  <p>“O da ne?" Peter, parmak uçlarında hafifçe yükselerek sunucu odasına göz gezdirdi.</p>

  <p>“İşimin başına dönmem gerektiğini belirtiyor.” Lukas tepsiyi geri uzattı. “Yemeği getirdiğin için teşekkürler." Gitmek üzere arkasını döndü.</p>

  <p>“Hey, Başkan hepsini yediğinden emin olmamı-"</p>

  <p>Lukas arkasına bakmadan el salladı. Uzun sunuculardan birinin köşesinden dönüp gözden kayboldu ve bir yandan odanın arkasına doğru yavaşça koşmaya başlarken diğer yandan da eliyle ağzını sildi, Peter’ın onu takip edemeyeceğini biliyordu.</p>

  <p>“Lukas-!"</p>

  <p>Ama Lukas çoktan gitmişti. En uçtaki duvara doğru aceleyle koşarken anahtarlarını yakasının altından çıkarttı.</p>

  <p>Kilitlerle uğraştığı sırada tepe ışıklarının yanıp sönmesinin kesildiğini fark etti. Peter kapıyı kapatmıştı. Arka paneli söktü ve kulaklıkları kılıfından çıkartıp kablosunu taktı.</p>

  <p>“Alo?” Mikrofonu ayarlayarak ağzına fazla yakın tutmadığından emin oldu.</p>

  <p>“Selam.” Kadının sesi bir yemeğin dolduramayacağı kadar doldurdu içini. “Koşturdum mu seni?”</p>

  <p>Lukas derin bir nefes aldı. Böyle esir hayatı yaşayınca ve her gün işten eve, evden işe yürümeyince formdan düşmüştü. “Hayır,” diye yalan söyledi. “Ama aramaları biraz azaltsan iyi olabilir. En azından gündüz vakti. İsmi-lazım-değil habire burada. Dün uzun uzun çaldırdığında sunucunun <span style="font-style:italic;">hemen yanı başında</span> oturuyorduk. Tepesinin tası cidden attı-” “Sinirlenmesi umurumda mı sence?” deyip güldü Juliette. “Hem yanıtlamasını <span style="font-style:italic;">istiyorum.</span> Onunla biraz daha konuşmayı çok isterim. Ayrıca, ne yapmamı önerirsin? Seninle konuşmak istiyorum, <span style="font-style:italic;">birileriyle</span> konuşmam gerek. Ve sen de her zaman tam oradasın. Beni arayıp da burada çağrını bekliyor olmamı umacak halin yok ya? Of, zaten bu lanet yerin bir o katındayım bir bu katında. Geçen hafta otuzlu katlardan Tedarik’e kaç kere gittim biliyor musun? Bir tahmin et bakalım.” ‘Tahmin edesim yok.” Lukas göz kapaklarını ovuşturdu.</p>

  <p>“Herhalde bir on kere gitmişimdir. Hem madem sürekli senin yanında, bana bir iyilik yapıp onu benim için öldürebilirsin. Beni de onca eziyetten-”</p>

  <p><span style="font-style:italic;">“Öldürmek</span> mi?” Lukas kolunu salladı. “Ne yani, geberene kadar güzel bir sopa mı çekeyim ona?”</p>

  <p>“Gerçekten de bir tüyo vermemi mi istiyorsun? Çünkü onu nasıl geberteceğimi sayısız kez hayal-”</p>

  <p>“Yok, tüyo falan istemiyorum. Ayrıca kimseyi <span style="font-style:italic;">öldürmek</span> de istemiyorum! Hiçbir zaman da <span style="font-style:italic;">istemedim."</span> Lukas işaret parmağını şakağına koydu ve baskı yaparak küçük çemberler çizdi. Bu baş ağrılan bitmek bilmiyordu. Ta şeyden beri- Bir süredir-</p>

  <p>“Unut gitsin,” dedi Juliette, sesindeki tiksinmişlik tellerden ışık hızıyla Lukas’a iletildi.</p>

  <p>“Bak-” Lukas mikrofonunu tekrar ayarladı. Bu tür muhabbetlerden hiç hazzetmiyordu. Havadan sudan konuştukları zamanlan yeğlerdi.</p>

  <p>“Kusura bakma, sadece ... işler burada biraz sarpa sardı. Kimin ne halt ettiğini bilmiyorum. Etrafımda onca veriyle bu kutu gibi yerde kalıyorum, durmadan çatışan insanların bangır bangır seslerinin duyulduğu bir telsizim var ve buna rağmen diğerleriyle kıyaslandığında bir boktan haberim yok.”</p>

  <p>“Ama bana güvenebileceğini biliyorsun, değil mi? İyilerin tarafında olduğumu biliyorsun? Gönderilmeyi hak edecek kötü bir şey yapmadım Lukas. Bunu bilmeni istiyorum."</p>

  <p>Juliette'in derin bir iç çekerek nefesini salışını dinledi. Kadının orada, bir deliyle o siloda yapayalnız hâlde oturduğunu, mikrofonunu dudaklarına dayadığını, göğsünün hiddetle inip kalktığını, zihninin kendisinden bir dolu beklentiyle dolu olduğunu hayal etti-</p>

  <p>“Lukas, haklı tarafta olduğumun farkındasın, değil mi? Ve de kafayı yemiş bir adam adına çalıştığının?"</p>

  <p>“Her şey çıldırdı zaten," dedi. “Herkes çıldırdı. Bildiğim şu: IT'de oturmuş, kötü bir şeyler olmamasını umuyoruz ve aklımıza gelebilecek en kötü şey zaten <span style="font-style:italic;">bizim</span> başımıza geldi."</p>

  <p>Juliette derin bir nefes daha verdi ve Lukas ona isyanla ilgili anlattıklarını, ona aktarmadığı şeyleri düşündü.</p>

  <p>“Benimkilerin yaptıklarıyla ilgili neler anlattığını biliyorum, ama bu işe neden kalkıştıklarını anlıyor musun? Anlıyor musun bunu? Bir şeyler yapılması gerekiyordu Luke. Hâlâ da gerekiyor.”</p>

  <p>Lukas, kadının onu göremediğini unutup omuz silkti. Ne kadar sık konuşuyor olursa olsunlar hâlâ biriyle bu şekilde konuşmaya alışamamıştı.</p>

  <p>“Yardım edebilecek bir konumdasın," dedi Juliette.</p>

  <p>“Burada olmayı ben <span style="font-style:italic;">istemedim."</span> Öfkelenmeye başladığını hissediyordu. Neden muhabbetleri her seferinde kötü konulara sürüklenmek zorundaydı ki? Niye yedikleri en güzel yemekten, çocukken en sevdikleri kitaplardan, ikisinin de hoşuna giden ve canlarını sıkan şeylerden konuşmuyorlardı yine?</p>

  <p>“Bulunduğumuz yerde olmayı ikimiz de istemedik," diye hatırlattı Lukas’a, soğukkanlılıkla.</p>

  <p>Bu söz Lukas’ı duraksattı; kadının bulunduğu yer, o yere ulaşmak için nelerden geçtiği geldi aklına.</p>

  <p>“Kader bazen bizi istemediğimiz yerlere götürebilir," dedi Juliette, “ancak sonrasında eylemlerimizi kontrol edemez."</p>

  <p>“Kapatsam iyi olacak." Lukas hafifçe nefes aldı. Ne eylemlerini ne de kaderi düşünmek istiyordu. Bu konuşmayı yapmak istemiyordu. “Pete birazdan akşam yemeğimi getirecek," diye yalan söyledi.</p>

  <p>Sessizlik oldu. Kadının nefes alıp verişini duyabiliyordu. Birinin düşünmesini dinlemek gibiydi aynı.</p>

  <p>“Peki," dedi. “Anlıyorum. Benim de gidip şu kıyafeti test etmem lazım zaten. Unutmadan, bu zımbırtı işe yararsa bir süre buralarda olmayabilirim. Yani benden bir-iki gün boyunca haber falan alamazsan-"</p>

  <p>“Dikkatli ol," dedi Lukas.</p>

  <p>“Olurum. Ve dediğimi aklından çıkarma Luke. Attığımız her adım kim olduğumuzu belirler. Sen onlardan biri değilsin. Oraya ait değilsin. Lütfen unutma bunu.”</p>

  <p>Lukas mırıldanarak aynı fikirde olduğunu belirtti ve Juliette güle güle dedi, uzanıp jakı çıkarırken kadının sesi hâlâ kulaklarındaydı.</p>

  <p>Kulaklıkları kılıfına sokacağına arkasındaki sunucuya sırtını verip çöktü kaldı, kulaklık yastıklarını parmaklarının arasında sıkarken aklından ne yaptığını, kim olduğunu sorguladı.</p>

  <p>Oracığa dertop olup ağlamak, yalnızca gözlerini kapatmak ve dünyadan kopup gitmek geldi içinden. Ama gözlerini kapatıp kendini karanlığın kollarına bırakırsa göreceği tek şeyin o <span style="font-style:italic;">kadın</span> olacağını biliyordu. Şu ufak tefek, kır saçlı kadın... Bedeni mermilerin, <span style="font-style:italic;">Lukas’ın</span> mermilerinin isabetiyle sarsılırken... Tetiğin üzerindeki parmağını, yanaklarının tuzla ıslanışını, yanmış barutun iğrenç kokusunu, masaya düşen boş mermi kovanlarının tıngırtısını ve omuz omuza verdiği erkeklerle kadınların coşkulu, zafer sarhoşu çığlıklarını hissedeceğini biliyordu.</p>

  <p>• Silo 18 •</p>

  <p>“-geçen perşembe sana onu iki gün içinde getiririm demiştim ya.” “Ee, başlarım ama, iki gün oldu zaten Carl. Temizliğin yarın sabah yapılacağının farkındasın, değil mi?”</p>

  <p>“Sen de bugünün hâlâ bugün olduğunun farkındasın, değil mi?” “Ukalalık taslama bana. Derhâl o dosyayı al ve doğruca buraya getir, kapiş? Eğer bu koduğumun işi senin yüzünden güme giderse yemin ederim-”</p>

  <p>“Getireceğim. Yapma be adamım. Seninle kafa buluyordum. Sakinleş.” “Sakinleşmiş. Siktir git! Ben ancak yarına sakinleşirim. Hattan ayrılıyorum. Sen de sağda solda aylaklık etme.”</p>

  <p>“Hemen geliyorum..."</p>

  <p>Shirly başını ellerinin arasına almış, dirseklerini Walker'ın tezgâhına dayamış bir hâlde duruyordu. Parmakları saçlarının arasına karışmıştı. “Derinler aşkına, neler oluyor burada?” diye sordu. “Walk, nedir bu? <span style="font-style:italic;">Kim</span> bu insanlar?’’</p>

  <p>Walker büyütecinin ardından baktı. Temizlik fırçasından koparttığı tek adet kılı, astar boyasının yaş kapağındaki beyaz sıvıya daldırdı. Mümkün olduğunca özen göstererek, diğer eliyle bileğinin titremesini engelleyip kılı potansiyometreden uzağa, kontrol kolunun üzerine çizdiği sabit işaretin tam karşısına sürükledi. Tatmin olmuş bir şekilde şu ana dek attığı tik işaretlerini saydı, her biri bir başka güçlü sinyalin konumunu belirtmekteydi.</p>

  <p>“On bir,” dedi. Yüzünü Shirly'ye döndü, kadın bir şeyler söylüyordu, ama ne dediğini tam anlamamıştı. “Ve hâlâ bizimkini bulabildiğimizi sanmıyorum.”</p>

  <p><span style="font-style:italic;">“Bizimki mi?</span> Walk, kafayı yiyeceğim. Bu sesler <span style="font-style:italic;">nereden</span> geliyor?” Adam omuz silkti. “Şehirden? Tepelerin ardından? Nereden bilebilirim ki?” Düğmeyi yavaşça döndürmeye başladı ve başka konuşmalar için kulak kesildi. “Bizim haricimizde on bir telsiz bağlantısı. Ya başka da varsa? Olması gerek, değil mi? Hepsini çoktan bulmuş olma ihtimalimiz ne?” “Sonuncusunda temizlikten bahsediyorlardı. Şeyi kastediyor olabilirler mi? Hani...?”</p>

  <p>Walker başıyla onaylayınca kağnına taktığı büyüteç hafifçe kaydı. Onu düzeltti ve yeniden düğmeyi ayarlamaya koyuldu.</p>

  <p>“Demek ki onlar da bir siloda. Aynı bizim gibi.”</p>

  <p>Kadının potansiyometreye telle bağlanmasına yardım ettiği ufak yeşil kartı işaret etti. “Şu devre o işe yarıyor olmalı, belki de dalga frekansını modüle ediyordur.” Shirly sesler yüzünden çıldırmak üzereydi; bu tür gizemler Walker'ın daha çok ilgisini çekiyordu. Parazit hışırtısı duyuldu; düğmeyi çevirmeye ara verdi ve yakaladığı hışırtıyı netleştirmek için ince ayara girişti ama bir şey çıkmadı. Sonra düğmeyi çevirmeye devam etti.</p>

  <p>“Üzerinde <span style="font-style:italic;">on sekiz</span> yazan ufak kartı mı kastediyorsun?”</p>

  <p>Walker saf saf kadına baktı. Parmakları aramayı bıraktılar. Sonra başıyla onayladı.</p>

  <p>“Demek ki en az <span style="font-style:italic;">bu kadar</span> silo var,” dedi Shirly, ipuçlarını Walker’dan daha hızlı birleştirerek. “Jenkins'i bulmam gerek. Bunu ona söylemeliyiz.” Taburesinden kalktı ve kapıya doğru gitti. Walker kafasını yavaş yavaş salladı. Ulaştığı sonuçlar başını döndürmüştü, tezgâh ve duvarlar yana doğru kayıyordu sanki. Bu duvarların ötesinde <span style="font-style:italic;">insanların</span> olduğu fikri—</p>

  <p>Şiddetli bir gürültü dişlerini takırdattı ve düşüncelerini sarstı. Yer sarsılınca birden ayağı kaydı, başının üstünde çaprazlama uzanan boru ve tel karmaşasından onlarca yıllık toz yağdı aşağı.</p>

  <p>Walker yana yuvarlandı, öksürüyor, havada salınan misk kokulu küfü soluyordu. Patlamadan dolayı kulakları çınlıyordu. Büyütecini bulmak için başını yoklarken önündeki çelik döşemenin üzerinde büyütecin çerçevesini gördü, merceği kum tanesi büyüklüğünde parçalara ayrılmıştı.</p>

  <p>“Ah, hayır. Ona-” Ellerinden destek almaya çalışırken kalçasına bir ağrı saplandı, kemiğin çeliğe çarptığı yere şiddetli bir sızı girdi. Aklı durmuştu. Scottie’ye karanlıktan çıkıp kendisine yardım etmesi için elini sallayıp yalvardı.</p>

  <p>Ağır bir bot büyütecinden geriye kalan parçaları ezdi. Güçlü ve genç eller onu tulumundan tutup ayağa kaldırdı. Her taraftan bağırışlar duyuluyordu. Silahların pat pat pat ve tak tak tak sesleri de öyle.</p>

  <p>“Walk! iyi misin?”</p>

  <p>Jenkins onu tulumundan tuttu. Çocuk onu tutmayı bıraktığı takdirde yere yığılıp kalacağından hiç şüphesi yoktu Walker’ın.</p>

  <p>“Büyüte-”</p>

  <p>“Efendim! Gitmemiz lazım! içeri girdiler!”</p>

  <p>Walker kapıya doğru döndü ve Shirly'nin ayağa kalkmasına yardım eden Harper’ı gördü. Kadının gözleri kocaman açılmış, serseme dönmüştü, omuzları ve kara saçları gri bir toz tabakasıyla kaplanmıştı. Walker’a doğru bakıyor, en az onun kadar bilinçsiz gözüküyordu.</p>

  <p>“Pılını pırtını topla,” dedi Jenkins. “Geri çekiliyoruz.” Odayı baştan aşağı taradı, gözleri tezgâhın üzerine kaydı.</p>

  <p>“Tamir ettim,” dedi Walker, eliyle ağzını kapatıp öksürürken. “Çalışıyor.”</p>

  <p>“Galiba biraz geç oldu.”</p>

  <p>Jenkins tulumunu bıraktı ve Walker yere kapaklanmamak için taburesine tutunmak zorunda kaldı. Dışarıdan gelen silah sesleri gittikçe yaklaşmaya başladı. Botların gümbürtüsü duyuldu, bağrışmalar devam etti, zemini titreten gürültülü bir patlama daha yaşandı. Jenkins’le Harper kapının girişinde dikilmiş, yanlarından koşarak geçen insanlara emirler yağdırıyor ve kollarını sallıyorlardı. Shirly tezgâhın başında duran Walker'ın yanına geldi. Gözlerini telsize çevirmişti.</p>

  <p>“Şuna ihtiyacımız var,” dedi, derin derin soluyarak.</p>

  <p>Walker yerdeki ışıldayan mücevherimsi parçalara baktı. Şu büyüteç için iki aylık maaşını-</p>

  <p>“Walk! Neleri alayım? Yardım et.”</p>

  <p>Başını çevirince Shirly’nin telsiz parçalarını, devre kartları arasına sarılmış karman çorman telleri topladığını gördü. Kapısının hemen dışından şu kaliteli silahlardan birine ait tek bir atış duyuldu, Walker korkuyla çömeldi ve aklı başından gitti.</p>

  <p>“Walk!”</p>

  <p>“Anten,” dedi fısıltıyla, tozların çatı kirişlerinden aşağı dökülmeye devam ettiği noktayı işaret etti. Shirly tamam dercesine başını salladı ve tezgâhın üzerine çıktı. Walker odaya, bir daha <span style="font-style:italic;">asla</span> dışına adım atmayacağına dair kendine söz verdiği yere baktı, oysa bu sefer verdiği sözü tutmakta hayli kararlıydı. Neleri almalıydı? Aptalca yadigârlar. Döküntüler. Kirli kıyafetler. Bir yığın devre planı. Yedek parça kutusunu aldığı gibi içindekileri yere boşalttı. Telsiz parçalarını topladı, transformatörün fişini prizden çekti ve parçaların yanına ekledi. Shirly anteni toplamakla uğraşıyordu, kablolan ve metal çubukları göğsünde toplamıştı. Lehim havyasını ve birkaç aleti kaptı; Harper ya şimdi ya da hiç diye bağırdı.</p>

  <p>Shirly, Walker’ı kolundan tuttu ve kapıya doğru beraberinde sürükledi.</p>

  <p>Böylece Walker bir daha asla <span style="font-style:italic;">asla</span> demeyeceğine yemin etti.</p>

  <p>• Silo 17 •</p>

  <p>Kıyafeti giyerken kapıldığı panik beklenmedikti.</p>

  <p>Juliette suya girecek olmasından dolayı bir nebze de olsa korkuya kapılacağını bekliyordu, ama sırf temizlik kıyafetini üzerine geçirmesi bile derin bir dehşetle dolmasına, midesinin derinliklerine soğuk ve kuru bir sızı saplanmasına yetti. Solo sırtındaki fermuarı çekip üzerine cırt cırtları yapıştırırken Juliette soluk alıp verişlerini düzene sokmaya uğraştı.</p>

  <p>“Bıçağım nerede?" diye sordu ona, ön ceplerini yoklayıp aletlerinin arasında bıçağı ararken.</p>

  <p>“Şurada," dedi Solo. Eğildi ve bıçağı teçhizat çantasının içinden, havlusuyla yedek kıyafetlerinin altından bulup çıkardı. Ucundan tutup kadına uzattı, Juliette de bıçağı kıyafetin karın kısmına eklediği kalın cebe soktu. Bıçağı ulaşılabilir bir yerde olunca nefes alış verişleri de düzene girdi. Yukarı kafeteryadan aldığı bu alet bir tür can simidi gibiydi. Tıpkı zamanında eski saatini kontrol ettiği gibi, şimdi de bıçağın yerinde olup olmadığına bakar olmuştu.</p>

  <p>“Başlığı hemen takmayalım," dedi Solo'ya, adam şeffaf kaskı sahanlıktan alırken. “Önce şu halatı tut.” Parmaksız, kabarık eldiveniyle işaret etti. Kalın malzemeden ve çift katlı içliğinden dolayı pişmişti. Bunun, suyun dibinde donarak ölmeyeceğine alamet olmasını umdu.</p>

  <p>Solo uç uca eklenmiş halat kangalını kaldırdı; ucuna büyükçe, kolu kadar bir ayarlı cıvata anahtarı bağlıydı.</p>

  <p>“Ne tarafa?" diye sordu.</p>

  <p>Juliette, zarafetle kıvrılan basamakların yeşilce aydınlanmış suyun içine daldığı noktayı işaret etti. “Sarsmadan aşağı indir. Elinden de bırakma ki aşağıdaki basamaklara takılmasın."</p>

  <p>Solo olur dercesine başını salladı. Juliette aletlerini kontrol ederken adam da cıvata anahtarını suya bıraktı, ucuna iri kıyım bir metal iliştirilmiş halat doğruca büyük merdivenin dibine doğru yola çıktı. Ceplerinden birinde bir tornavida takımı vardı. Tornavidaların her biri hemen hemen yarımşar metrelik tellerle cebine bağlanmıştı. Bir başka cebinde somun anahtarı, dört numaralı cebinin arkasında ise keskiler vardı. Başını eğip kendine bakınca dışarıda yaptığı yürüyüşe dair başka anılar akın etti zihnine. Başlığına çarpan ince kumların sesini duyabiliyor, havasının azaldığını sezinliyor, ağır botlarının sert toprağın üzerindeki patırtısını hissedebiliyordu ...</p>

  <p>Hemen önündeki tırabzanı sımsıkı kavradı ve başka şeyler düşünmeye çalıştı. Ne olursa. Kablolar elektrik için, hortum ise hava. Odaklan. İkisine de epey ihtiyacı olacaktı. Derin bir nefes aldı ve zeminde duran uzun sarmal borularla elektrik tellerini kontrol etti. Birbirlerine dolanmasınlar diye hepsine kropi bağı<a id="footnote1"></a><sup><a href="#bookmark0">1</a></sup> atmıştı. Güzel. Kompresör hazırdı; Solonun tek yapması gereken gerekli beslemeyi yapmak ve kendini başka işe kaptırmamaktı-</p>

  <p>“Dibe oturdu,” dedi Solo. Adam halatın ucunu merdivenin tırabzanına bağlarken Juliette onu izledi. Bugün keyfi yerindeydi. Aklı başında ve zinde. Bu işi bitirmenin tam vaktiydi. Fazla suyu arıtma tesisine aktarmak çirkin ve geçici bir çözüm olurdu. Ta dipteki şu büyük pompalan kullanıp suyu güzelce çektirmenin, beton duvarların arkasındaki yeryüzüne pompalamanın vakti gelmişti.</p>

  <p>Juliette ayaklarını sürüyerek sahanlığın kenarına yürüdü ve pis suyun gümüşi yüzeyine baktı. Planı çılgınca mıydı acaba? Korkması gerekiyor muydu? Yoksa yıllarca bekleyip bu işi emniyetle yapmak onu daha mı çok ürkütüyordu? Azar azar da olsa keçileri kaçırma ihtimali daha büyük bir risk gibi görünüyordu. Dışarı çıkmaktan hiç farkı yok, diye hatırlattı kendine, onu zaten daha önce yapmış ve hayatta kalmıştı. Tek farkı. .. şimdi yapacağının daha güvenli olmasıydı. Yanında sınırsız oksijen olacak ve aşağıda onu yavaş yavaş öldürecek zehirli bir havayla karşılaşmayacaktı.</p>

  <p>Durgun sudaki yansımasına baktı, hacimli kıyafet onu kocaman gösteriyordu. Eğer Lukas yanında dikiliyor olsaydı ve birazdan yapacağı şeyi bilseydi onu vazgeçirmeye çalışır mıydı acaba? Çalışırdı herhâlde, diye düşündü. Birbirlerini ne kadar iyi tanıyorlardı ki? Kaç kere yüz yüze görüşmüşlerdi ki? İki mi? Yoksa üç mü?</p>

  <p>Ama son karşılaşmalarından beri düzinelerce kez konuşup durmuşlardı. O adamı yalnızca dinleyerek tanıyabilir miydi? Çocukluk anılarını dinleyerek? Geçmişine ait diğer her şey ağlamak istemesine neden olurken adamın sarhoş edici kahkahasını dinleyerek? Mesajları bu kadar pahalı yapmalarının sebebi bu muydu? Bu tür bir hayatı ve yakınlığı engellemek için miydi? Nasıl oluyordu da orada öylece dikilip önündeki görevin çılgınlığını değil de, çok az tanıdığı bir adamı düşünebiliyordu!</p>

  <p>Belki de Lukas onun cankurtaran halatı, onu evine bağlayan incecik bir umut ipliğiydi. Yoksa arada sırada karanlıkta beliren ışıltılı ufak bir nokta, ona dönüş yolunu gösteren bir işaret gibi miydi daha çok?</p>

  <p>“Başlık?” Solo yanında dikilmiş onu izliyordu, tepesine bir el feneri bağlı şeffaf plastik kask ellerindeydi.</p>

  <p>Juliette başlığı almak için uzandı. El fenerinin sıkıca sabitlendiğinden emin oldu ve zihnini dalıp gittiği anlamsız düşüncelerden kurtarmaya çalıştı.</p>

  <p>“Önce oksijenimi bağla," dedi. “Sonra da telsizi aç.”</p>

  <p>Solo başıyla onayladı. Adam hava hortumunu başlık kelepçesindeki flanşa oturturken Juliette de başlığı tuttu. Yerine oturur oturmaz borudan artık hava tıslaması duyuldu. Solo telsizi açmak için uzandığında adamın eli Juliette’in ensesine sürtündü. Juliette başını eğip içliğine diktiği el yapımı düğmeye çenesiyle bastı. “Alo, alo,” dedi. Sesi, Solo’nun kalçasının üzerindeki aygıttan haykırarak çıktığında acayip bir cıyaklama duyuldu.</p>

  <p>“Biraz gürültülü,” dedi Solo, sesi ayarlarken.</p>

  <p>Juliette başlığı kaldırıp taktı. Vizörünü ve bütün plastik astarlarını sökmüştü. Dış yüzün boyasını kazıdığında elinde sert plastikten yapılma, neredeyse tamamen şeffaf bir yarım küre kalmıştı. Başlığı kelepçesine oturttuktan sonra gördüğü şeylerin gerçekten orada olduklarını bilmek iyi gelmişti.</p>

  <p>“İyi misin?"</p>

  <p>Solo'nun sesi kıyafetle başlık arasındaki hava geçirmez bağlantı yüzünden boğuk duyuluyordu. Eldivenini kaldırdı ve başparmağıyla tamam işareti yaptı. Sonra da kompresörü işaret etti.</p>

  <p>Solo başını sallayıp ünitenin yanına çömeldi ve sakalını kaşıdı. Adam portatif ünitenin ana güç sistemini açar, hortum puarını beş kez pompalar ve ateşleme ipine asılırken Juliette onu izledi. Mütevazı ünite azıcık duman çıkardı ve pırpır ederek çalışmaya başladı. Kauçuk tekerleklerine rağmen tıkırtılar çıkarıp sahanlığın üzerinde oradan oraya hareket etti ve botlarından bile hissedebildiği titreşimler yaydı. Juliette bu korkunç akustiği başlığının içinden dahi duyabiliyor, metruk siloda çıkardığı şiddetli gürültüyü hayal edebiliyordu.</p>

  <p>Solo jikleyi aynı Juliette'in ona gösterdiği gibi fazladan bir saniye daha tuttu, sonra da sonuna kadar soktu. Makineden patırtı ve tekleme sesleri gelince başını kaldırıp sakalının arasından Juliette’e gülümsedi, Tedarik'te sahibini seyreden vefalı köpekleri andırıyordu.</p>

  <p>Juliette ekstra yakıt içeren kırmızı tenekeyi işaret etti ve başparmağıyla tekrar tamam işareti yaptı. Solo da kadının işaretine aynı şekilde karşılık verdi. Juliette ağır adımlarla basamaklara doğru ilerledi, dengesini sağlamak için eldivenli eliyle tırabzanları tutuyordu. Solo yanından zar zor sıkışıp geçti ve tırabzanla düğümlü halatın olduğu noktaya gitti. Ardından kıyafete bağlı hantal botlarla kaygan basamakları ağır ağır inen Juliette’e dengesini sağlasın diye bir elini uzattı.</p>

  <p>Juliette suya inince hareket etmenin daha kolay olacağını umuyordu, ama bilemezdi tabii, sadece sezgisel bir tahmindi bu; tıpkı tek bakışta bir makinenin ne işe yaradığını anlayabilmesi gibi... Son kuru basamakları da indi, ardından botları suyun yağlı yüzeyini yararak bir alttaki basamakla buluştu. İki adım daha battı, içine işleyecek türden bir soğukla karşılaşmayı bekliyordu ama öyle bir şey olmadı. Hem kıyafeti hem de içliği onu sıcacık tutuyordu. Hatta fazla sıcak bile denebilirdi; başlığının içinin buğulandığını görebiliyordu. Çenesini telsiz düğmesine bastırdı ve Solo'ya kıyafetine oksijen yollayacak vanayı çevirmesini söyledi.</p>

  <p>Solo başlık kelepçesini el yordamıyla yokladı ve hava akışını sağlamak için kolu çevirdi. Juliette kulağının içinde oldukça gürültülü bir tıslama duydu ve vücudunu saran kıyafetin kabarmaya başladığını hissetti. Kelepçenin öbür tarafına vidaladığı taşma valfı açılıp fazla basıncı dışarı salınca tiz bir ses çıkarttı ve böylelikle kıyafetin - ve bir ihtimal başının - patlamasını önledi.</p>

  <p>“Ağırlıklar,” dedi Jules, telsize basarak.</p>

  <p>Solo merdiven sahanlığına koştu ve yuvarlak egzersiz ağırlıklarını kapıp geri döndü. Son kuru basamağa diz çöküp bunları güçlü cırt cırtlarla Juliette'in diz altına bağladı, sonra da bir sonraki hamlenin ne olduğunu görmek için kadına baktı.</p>

  <p>Juliette binbir uğraşla önce bir ayağını, sonra da ötekini kaldırıp ağırlıkların sıkıca bağlandığından emin oldu.</p>

  <p>“Kablo,” dedi, telsizi açıp kapamaya alışmaya başlamıştı.</p>

  <p>Burası en önemli kısımdı: IT’den gelen elektrik aşağıdaki kapalı pompalan çalıştıracaktı. Yirmi dört voltluk elektrik. Merdiven sahanlığına bir düğme monte etmişti, böylece kendisi aşağıdayken Solo da cereyanı test edebilecekti. Elektrik yüklü kablolarla aşağı inmek istememişti.</p>

  <p>Solo, iki iletkenli kablo makarasını üç metre kadar açtı ve bunu Juliette'in bileğine bağladı. Adam düğüm atma konusunda iyiydi; ama yalnızca halat ve kablolarda. Juliette’in baş koyduğu işe olan güveni dakika dakika artarken kıyafetten duyduğu rahatsızlık ise anbean azalıyordu.</p>

  <p>Solo iki basamak yukarısında durup şeffaf plastik kaskın ardından ona gülümsedi, dağınık sakalının arasında sarı dişler belirdi. Juliette de gülümseyerek karşılık verdi. Solo başlığa bağlı el fenerini el yordamıyla açarken Juliette de hiç kıpırdamadan dikildi. Bataryası daha yeni doldurulmuştu ve bütün gün giderdi, yani muhtemelen ihtiyaç duyduğundan daha uzun süre.</p>

  <p>“Tamamdır,” dedi Jules. “Gel, bir el at.”</p>

  <p>Çenesini çekip telsiz bağlantısını sonlandırdı, arkasını döndü, tırabzanlara yaslanıp üzerlerine iyice abandı ve kafasını yavaş yavaş aşağı eğdi. Kendini tırabzanlardan aşağı sarkıtmak müthiş bir histi. İntihardan farksızdı. Burası büyük merdivendi; burası onun silosuydu; Mekanik’ten dört kat yukarıdaydı; aşağısında yalnızca meczupların dalacağı türden bir açıklık, dikine bir boşluk vardı ve şu anda bunu kendi isteğiyle yapmak üzereydi.</p>

  <p>Solo ağırlık yüklü ayaklarına destek oldu ve Juliette'e yardım etmek için etrafa su sıçratarak ilk ıslak basamağa indi. Solo’nun kaldırdığı ayağını tırabzanın üzerinden attı. Bir bacağı dışarıda diğeri içeride olduğu hâlde o çelikten yapılma, kaygan tırabzanın üzerine otururken aniden suyun gerçekten de kendisini taşıyıp taşımayacağını, onu yakalayarak düşüşünü yavaşlatıp yavaşlatmayacağını merak etti. Sonra ani bir panik anı yaşadı, ağzına metal tadı geldi, midesine bir düşme hissi yayıldı, acilen işemesi gerekiyordu ve bütün bunlar Solo öbür ayağını da tırabzanların üzerinden attığı sırada yaşandı. Eldivenli elleriyle Solo’nun bağladığı halatı çılgınca yakalamaya uğraştı, botları taşkın suyunun gümüşi yüzeyine hızla ve gürültüyle çarpıp etrafa su sıçrattı.</p>

  <p>“Siktir!"</p>

  <p>Tuttuğu nefesini başlığının içine saldı, suya bu kadar çabuk çarpmanın yarattığı şok soluğunu kesmişti, elleriyle dizlerini dönüp duran halata sardı. Kabarık kıyafeti âdeta vücuduna büyük gelen koca bir cilt katmanıydı ve Juliette’in çok az yerine temas ediyordu.</p>

  <p>“İyi misin?" diye bağırdı Solo, ellerini sakallı yanaklarına siper ederek.</p>

  <p>Juliette kafasını sallayıp onaylasa da başlığında herhangi bir hareket olmadı. Bacaklarındaki ağırlıkların onu aşağı çekmeye çalıştığını hissedebiliyordu. Solo'ya söylemek istediği bir sürü şey vardı: hatırlatmalar, tüyolar, şans dilekleri. Ama zihni telsizi kullanmayı akıl edemeyecek kadar hızlı çalışıyordu. Bunun yerine halatın etrafındaki eldivenlerini ve dizlerini gevşetti, zor duyulan bir cıyaklamayla halatın gövdesine değerek kaydığını hissetti, sonra da uzun sürecek dip yolculuğuna başladı.</p>

  <p>• Silo 18 •</p>

  <p>Lukas yapımında utanç verici derecede ahşap kullanılmış ufak masanın başında oturuyor, bir servet değerindeki gıcır gıcır kâğıtlardan oluşan kitaba bakıyordu. Altındaki sandalyeyi herhâlde hayatı boyunca çalışsa alamazdı ve şu an üzerinde <span style="font-style:italic;">oturuyordu.</span> Her kıpırdayışında narin zımbırtının ek yerleri sanki her an dağılacakmışçasına bükülüp gıcırdıyordu.</p>

  <p>Bacaklarını iki yana açıp botlarını yere sağlam basmış ve ağırlığını ne olur ne olmaz diye parmaklarına vermişti.</p>

  <p>Lukas okuyormuş gibi yaparak bir sayfa çevirdi. Canı okumak istemiyor değildi aslında, yalnızca <span style="font-style:italic;">bu kitabı</span> okumak istemiyordu, o kadar. Raflarda duran daha ilginç eserler teneke kutularının içinden onunla alay ediyormuş gibi geliyordu. Düzen’in katı metnini, madde işaretli listelerini ve büyük merdivenden daha fazla daire çizerek süregiden sayfa referansları labirentini bir kenara bırak da bizi oku diye bağırıyorlardı sanki.</p>

  <p>Düzen'deki her madde başka bir sayfayı, her sayfa başka bir maddeyi işaret ediyordu. Lukas bir-iki sayfa daha çevirdikten sonra Bernard'ın onu gözetleyip gözetlemediğini merak etti. IT şefi küçük çalışma odasının diğer tarafında, sunucuların altındaki bu tam tedarikli sığınağın pek çok odasından birinde oturuyordu. Lukas yeni işi için gölgelik yapma numarası çekerken Bernard da değişimli olarak ya öbür masadaki küçük bilgisayarda vakit öldürüyor ya da duvarda asılı telsizden En-Derin'deki güvenlik güçlerine talimatlar yağdırıyordu.</p>

  <p>Lukas, Düzen’in epeyce kalın bir kısmını tuttuğu gibi çevirdi. Silo felaketlerini engellemeye yönelik çözümleri pas geçti ve sonlarda bulunan daha akademik referans maddelerinin bir kısmını inceledi. Bu konular ötekilerden bile <span style="font-style:italic;">daha</span> korkunçtu: toplu ikna, zihin kontrolü, isyanlarda korkunun etkisi üzerine bölümler; nüfus artışını önlemekle alakalı grafik ve tablolar. ..</p>

  <p>Dayanamadı. Sandalyesini düzeltti ve hem IT Şefi hem de Geçici Başkan Bernard’ın ekrandaki metinlere tek tek göz gezdirişini izledi. Adam sözcükleri gözleriyle tararken başını bir yaklaştırıp bir uzaklaştırıyordu.</p>

  <p>Bir süre geçtikten sonra Lukas sessizliği bozmaya cüret edebildi. “Hey, Bernard?”</p>

  <p>“Hım?”</p>

  <p>“Ne diyeceğim, niye burada bütün bunların kimin elinden çıktığına dair bir bilgi yok?”</p>

  <p>Bernard, Lukas'a bakmak için dönerken ofis sandalyesi gıcırdadı. “Anlamadım, ne dedin?”</p>

  <p>‘Tüm bunları yapan, bu kitapları yazan insanları diyorum. Niye Düzen'de onlarla ilgili bir şey yazmıyor? Mesela bütün bunları nasıl inşa ettikleri gibi?”</p>

  <p>“Niye yazsın ki?” Bernard yan yarıya bilgisayarına doğru döndü.</p>

  <p><span style="font-style:italic;">“Öğrenelim</span> diye. Bilmem, öbür kitaplarda yazanlar gibi mesela-" “Öbür kitapları okumanı istemiyorum. Henüz değil.” Bernard ahşap masayı işaret etti. “Önce Düzen’i öğren. Silo'yu bir arada tutamazsan, Miras kitapları hiçbir işe yaramaz. Onları okuyacak kimse kalmazsa işlenmiş tahtadan farkları kalmaz.”</p>

  <p>“Burada kilitli oldukları sürece o kitapları senle benden başka kimse-” <span style="font-style:italic;">“Yaşayan</span> hiç kimse. Bugün değil. Ama vakti geldiğinde o kitapları okuyacak bir sürü insan olacak. Ama önce Düzen'i hatmetmelisin.” Bernard klavyesinin başına dönüp fareye uzanmadan önce kafasıyla kalın ve berbat kitabı işaret etti.</p>

  <p>Lukas bir süre orada oturup gözlerini Bernard'ın sırtına dikti, ana anahtarların bulunduğu düğümlü ip adamın atletinin üzerinden gözüküyordu.</p>

  <p>Bu konuyu üstelemekten kendini alıkoyamayarak, “Bence bunların olacağını biliyorlardı,” dedi Lukas. Bu tür şeyleri hep merak etmiş ama hep bastırmıştı. Heyecanını duvarekrandan görülen, yamacın tabularından muaf yıldızları bir araya getirmeye aktarmıştı. Şimdiyse yasaklı konuların konuşulmasına müsaade edilen ve kıymetli hakikate erişimi varmış gibi duran bir adamla birlikte bir boşlukta, kimselerin yerini bilmediği bir hiçliğin derinliklerinde yaşıyordu.</p>

  <p>“Çalışmıyorsun,” dedi Bernard. Başını klavyesinden kaldırmamıştı, ama Lukas'ın kendisini izlediğini biliyormuş gibi duruyordu.</p>

  <p>“Ama bu şeyin yaşanacağını anlamış olmalılar, değil mi?” Lukas sandalyesini kaldırdı ve yönünü birazcık çevirdi. “Yani demek istediğim, işler böylesine kötüye gitmeden önce bütün bu siloları inşa etmeleri... ” Bernard başını yana çevirdi, dişlerini bir sıkıyor bir gevşetiyordu. Elini fareden çekti ve düzeltmek için bıyığına götürdü. “Bilmek istediklerin bunlar mı? Nasıl olduğunu mu öğrenmek istiyorsun?”</p>

  <p>“Evet,” diyerek başıyla onayladı Lukas. Öne doğru eğildi, dirsekleri dizlerindeydi. “Bilmek istiyorum.”</p>

  <p>“Sence bunun bir önemi var mı? Dışarıda olanların yani?” Bernard döndü ve önce duvardaki planlara, sonra da Lukas'a baktı. “Niye önemi olsun ki?”</p>

  <p>“Çünkü bunlar <span style="font-style:italic;">yaşandı.</span> Hem de tek bir şekilde yaşandı ve cevabı bilmemek beni yiyip bitiriyor. Diyorum ki, yaşanacakları önceden öngörmüşlerdi, değil mi? Bütün bu siloları inşa etmek yıllar-”</p>

  <p>“Onlarca yıl,” dedi Bernard.</p>

  <p>“Sonra da bütün bu eşyaları, bütün insanları içeri sokmak-”</p>

  <p>“Bu daha az zaman aldı.”</p>

  <p>“O hâlde biliyorsun?”</p>

  <p>Bernard biliyorum dercesine başını salladı. “Aradığın bilgi burada, ama o kitapların içinde değil. Ayrıca yanılıyorsun. Bunların hiçbir önemi <span style="font-style:italic;">yok.</span> Hepsi geçmişte kaldı ve geçmiş bizim Miras'ımızla aynı şey değil. Farkı öğrenmen gerekecek.”</p>

  <p><a id="bookmark0"></a><a href="#footnote1">1</a></p>

  <p>“Sekiz Bağı” da denen bir tür gemici düğümü - yhn.</p>
</body>
</html>
