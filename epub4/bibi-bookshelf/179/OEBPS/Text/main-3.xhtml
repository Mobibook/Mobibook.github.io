<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css"/>
</head>

<body>
  <p>“Geçmişe bir sünger çekmek mi?" diye sordu Juliette.</p>

  <p>“Aynen öyle. Sarhoş kafayla işlenen tüm bu küçük suçları sileceğiz. Bu ne mesela?" Eline bir dosya aldı ve etiketinde yazan ismi inceledi. “Ah, Pickens bu sefer ne halt işlemiş?"</p>

  <p>“Komşusunun sıçanını yemiş," dedi Juliette. “Ailenin evcil hayvanını."</p>

  <p>Peter Billings kıkırdadı. Juliette, isminin neden aşina geldiğini düşünüp gözlerini kısarak ona baktı. Sonra dosyalardan birinde onun tarafından yazılmış bir not olduğunu hatırladı. Bu oğlan bir silo yargıcının gölgeliğini yapıyordu. Ona bakarken bunu hayal etmekte oldukça zorlandı. Daha çok bir IT çalışanı tipi vardı çünkü.</p>

  <p>“Sıçan beslemenin yasadışı olduğunu sanıyordum," dedi Bernard.</p>

  <p>“Öyle. Davacı o. Bu da bir karşı dava misillemesi-" Dosyalan kurcaladı. “İşte şunun."</p>

  <p>“Bir bakalım," dedi Bernard. Diğer dosyayı da aldı, ikisini yan yana getirdi, sonra da onları çöp kutusuna attı. Özenle düzenlenmiş kağıtlarla notların tamamı dosyalarından dökülüp birbirine girdi ve yeniden dönüştürülecek diğer kağıt parçalarının tepesinde karmakarışık bir yığın oluşturdu.</p>

  <p>“Affet ve unut," dedi, avuçlarını birbirine sürterek. “Bu benim seçim sloganım olacak. insanların buna ihtiyacı var. Yeni başlangıçları, bu kargaşa zamanlarında geçmişi unutmayı, <span style="font-style:italic;">geleceğe</span> bakmayı anlatıyor!’Juliette'in sırtına hafifçe vurdu, Peter’a kafa salladı, ardından kapıya doğru yöneldi.</p>

  <p>“Seçim sloganı mı?" diye sordu Juliette, adam kaçıp gitmeden önce. Ve o an adamın affetmeyi önerdiği dosyalardan birindeki baş şüphelinin Bernard olduğunu hatırladı.</p>

  <p>“Aynen öyle,” dedi Bernard, omzunun üzerinden. Kapı pervazını kavradı ve dönüp Juliette'e baktı. “Etraflıca düşündükten sonra bu iş için benden daha kalifiye kimsenin olmadığına karar verdim. IT'deki işimi başkanlıkla birlikte yürütmekte bir beis görmüyorum. Hem zaten şimdi de başkan benim!" Göz kırptı. “Devamlılık, biliyorsun.” dedi ve gitti.</p>

  <p>***</p>

  <p>Juliette öğleden sonra kalan vaktini, Peter Billings'in “makul çalışma saatleri" diye adlandırdığı aralığı bir hayli aşarak ve onu iş için eğiterek harcadı. Juliette’in en çok ihtiyaç duyduğu şey şikayetleri dinlemek için sahaya gidecek ve telsize cevap verecek biriydi. Bu Holston’ın eski işiydi: en üst kırk sekiz katı dolaşmak ve bir kargaşa anında olay yerine intikal etmek. Şerif Yardımcısı Marnes, Juliette’in genç ve taze bacaklarıyla bu açığı kapatmasını ummuştu. Güzel bir kadının ‘kamu iradesine iyi geleceğini' de eklemişti. Juliette'in adamın niyeti hakkında farklı düşünceleri vardı. Marnes'ın onu ofisten olabildiğince uzakta tutup dosyası ve hayaletiyle baş başa vakit geçirmek istediğinden kuşkulanmıştı. Bu ihtiyacı çok iyi anlıyordu. Kendisi de ancak Peter Billings’i ertesi gün uğraması gereken dairelerin ve tüccarların listesiyle birlikte eve yolladıktan sonra önceki gece başlattığı aramanın sonuçlarını oturup değerlendirme fırsatı yakalayabilmişti.</p>

  <p>Yazım denetleyicisi ilginç sonuçlar bulmuştu. Beklediğinin aksine çok fazla isim yoktu ancak onun yerine şifrelenmiş metinler gibi görünen büyük öbekler ortaya çıkarmıştı: tuhaf noktalama işaretlerine, satır başlarına ve birleşik kelimelere sahip, anlamlı olsa da yersiz görünen anlaşılmaz sözcükler. Bu koca paragraflar Holston’ın ev bilgisayarına yayılmıştı ve ilki yaklaşık üç yıl öncesine dayanıyordu. Bu tarih, zaman aralığıyla örtüşüyordu; ancak Juliette’in en çok ilgisini çeken şey dataların ne sıklıkta iç içe gömülü dosyalarda belirişiydi, bazen bir düzine ya da daha fazla dosyanın içinde ortaya çıkıyorlardı. Sanki birileri onları açığa çıkarmamak için çok çaba sarf etmişti; fakat aynı zamanda da onları kaybetmekten korkarak pek çok kopyasını çıkarmış gibiydi.</p>

  <p>Her ne olurlarsa olsunlar şifrelendiklerine göre önemli olmalılar, diye düşündü. Bir yandan Mekanik'e göndermek üzere bu anlamsız yazıların tam bir kopyasını çıkarırken diğer yandan da ufak bir ekmek somunundan küçük parçalar koparıp mısır ezmesine daldırdı. Walker başta olmak üzere bu şifrelere bir anlam verebilecek birkaç kişi vardı yalnızca. Lokmasını çiğnedi ve sonraki saatlerini Holston'ın işteki son yılını didiklerken sürdüğü izlerin üzerinden bir kez daha geçerek harcadı. Adamın etkinliklerini sınıflandırmak, hangilerinin önemli hangilerinin fasa fiso olduğunu saptamak güçtü; ancak konuya sanki herhangi bir mekanik arızaymış gibi mantıklı bir açıdan yaklaştı. Çünkü yüzleştiği şeyin tam olarak bu olduğuna kanaat getirmişti. Bir arıza. Kademeli ve sonsuz. Neredeyse kaçınılmaz. Eşini kaybetmek bir contanın ya da pulun çatlaması etkisini yaratmıştı. Holston'a dair kontrolsüzce tıkırdayan her şeyin geçmişi, neredeyse mekanik bir şekilde, kadının ölümüne bağlanabilirdi.</p>

  <p>İlk fark ettiği şeylerden biri adamın iş bilgisayarındaki faaliyetlerinde hiçbir gizliliğin olmayışıydı. Bariz bir biçimde Holston da tıpkı kendisi gibi dairesinde geceler boyu sabahlamış ve bir gece kuşu olup çıkmıştı. Bu da aralarında hissettiği bir başka ortak yandı ve adama olan mevcut takıntısını körükler nitelikteydi. Yalnızca ev bilgisayarı üzerinde çalışmak datalardan yansını göz ardı edebileceği anlamına geliyordu. Ortaya çıkan bir diğer şey de Holston'ın zamanının büyük bir bölümünü eşini araştırarak geçirdiğiydi, tıpkı şu anda kendisinin de <span style="font-style:italic;">Holston'ı</span> araştırdığı gibi ... Bu da Juliette ile Holston arasındaki en derin bağdı. Tıpkı Holston'ın eşinin hayatını mercek altına alması gibi Juliette de son gönüllü temizlikçinin hayatını mercek altına almıştı ve bir insana yasaklı dışarıyı seçtiren işkencenin nasıl bir şey olduğunu açığa çıkarmayı umuyordu.</p>

  <p>Juliette'in aralarındaki esrarengiz bağda ipuçları bulmaya başladığı nokta da işte burasıydı. Görünüşe göre eski sunucularla ilgili gizemi açığa çıkaran kişi Holston’ın eşi Allison'dı. Holston'ın datalarını Juliette'in önüne getiren bu metot, kimi noktalarda önce Allison'a sonra da Holston'a bazı gizemleri açık etmiş olmalıydı. Çiftin silinen mesajlarına odaklandığında ve Allison'ın bir tür silineni geri alma metodu üzerine detaylı bir doküman yayımladığı zamanın civarlarında aralarında artan iletişimi fark ettiğinde tesadüfen doğru olduğunu hissettiği bir ipucuna rastladı Juliette. Allison'ın sunucularda bir şeyler bulduğundan şimdi daha da emindi. Sorun onun ne olduğunu saptamakta ve onu bulduğunda, bulduğunu anlayıp anlayamamaktaydı.</p>

  <p>Birkaç fikir üzerinde kafa patlattı, Allison’ın sadakatsizlik nedeniyle öfkelenmiş olma ihtimalini dahi düşündü, ancak Holston’ı böyle bir şeyin söz konusu olamayacağını bilecek kadar iyi tanıyordu. Derken her faaliyetin ucunun o manasız paragraflara, anlam veremediği için ısrarla reddettiği cevaba dokunduğunu fark etti. Neden Holston ve özellikle de Allison onca zamanı tüm bu saçmalıklara bakarak harcamıştı? Faaliyet kayıtları kadının her seferinde onları saatlerce açık tuttuğuna işaret ediyordu; sanki karışık harfler ve semboller okunabiliyormuşçasına... Juliette'e ise bütünüyle yeni bir dil gibi görünüyorlardı.</p>

  <p>Peki Holston'ı ve eşini temizliğe sürükleyen şey neydi? Silo genelindeki ortak varsayım Allison’ın kafayı yiyip açık havaya çıkmak için çıldırdığı ve Holston’ın da sonunda kederine boyun eğdiği yönündeydi. Ancak Juliette buna hiçbir zaman inanmamıştı. Tesadüfleri sevmezdi. Bir makineyi tamir etmek için söktüğünde ve birkaç gün sonra yeni bir sorun belirdiğinde tek yapması gereken genellikle son tamir esnasında izlediği adımları gözden geçirmek olurdu. Aradığı cevap hep orada çıkardı. Bu bilmecenin de aynı şekilde işlediğini düşünüyordu: ikisinin de <span style="font-style:italic;">aynı şey</span> nedeniyle temizliğe sürüklendiklerini düşünmek daha basit bir teşhisti.</p>

  <p>Sadece onun ne olabileceğini kestiremiyordu. Üstelik bir yanı ne olduğunu bulduğu takdirde kendisinin de çıldırabileceğinden korkuyordu.</p>

  <p>Juliette gözlerini ovuşturdu. Yeniden masasına baktığında Jahns’in dosyası dikkatini cezbetti. Dosyanın en tepesinde doktorun Marnes için hazırladığı rapor duruyordu. Raporu kenara çekip altındaki nota, Marnes'ın yazıp yatağının kenarındaki ufak masaya bıraktığı kağıda uzandı.</p>

  <p><span style="font-style:italic;">O ben olmalıydım.</span></p>

  <p>Ne kadar az sözcük, diye düşündü Juliette. Ama zaten siloda konuşabileceği kim kalmıştı ki? O bir avuç sözcüğü dikkatle inceledi, ancak çok fazla şey çıkmadı. Zehir katılan <span style="font-style:italic;">onun</span> matarasıydı, Jahns'inki değil. Bu da Jahns'in kasıtsız cinayet hükmüne tabii olması anlamına geliyordu, Juliette için yeni bir terimdi bu elbette. Marnes yasalar hakkında bir şeyi daha ortaya koymuştu: birisine yöneltebilecekleri en büyük suçlama Başkan'ı öldüren beceriksizce kaza değil, adama yöneltilen cinayet <span style="font-style:italic;">teşebbüsü</span> ve sonucundaki <span style="font-style:italic;">başarısızlık</span> olabilirdi. Bu da suçu ispat edebildikleri takdirde o kişinin Marnes'ı öldürmeye teşebbüsten temizliğe gidebileceği, öte yandan Jahns'in başına <span style="font-style:italic;">kazara</span> gelen olay yüzündense sadece beş yıl şartlı tahliye ve silo hizmeti cezasına çarptırılabileceği anlamına geliyordu. Marnes'ı her şeyden çok adaletin bu çapraşıklığının yıprattığını düşündü Juliette. Gerçek adalet için, cana karşı can alınması için hiçbir umut yoktu. Bu tuhaf yasalar, zehri kendi sırtında taşıdığını bilmenin acı verici gerçeğiyle birleşerek onu derinden yaralamıştı. İyi niyetli bir eylemin, müşterek bir yürüyüşün sevgilisinin ölümüne sebep olduğu hakikatiyle yaşamak zorundaydı.</p>

  <p>Juliette intihar mektubunu avucuna aldı ve olacakları önceden öngöremediği için kendisine sövdü. Öngörülebilir bir arıza, ufak bir önleyici bakımla önüne geçilebilecek bir sorundu. Onu daha fazla teselli etmeye çalışabilir, bir şekilde yardım eli uzatabilirdi. Ancak ilk günlerinde suyun yüzeyinde boğulmadan durabilmekle öylesine meşguldü ki kendisini yukarıya getiren adamın gözlerinin önünde yavaş yavaş, yün söküğü gibi çözülüşünü görememişti.</p>

  <p>Gelen kutusu simgesinin yanıp sönen ışığı bu rahatsız edici düşünceleri sekteye uğrattı. Fareye uzandı ve kendisine bir bela okudu. Birkaç saat önce Mekanik’e yolladığı büyük data yığını geri dönmüş olmalıydı. Belki de tek seferde iletilemeyecek kadar büyüktüler. Ancak mesajın IT'de çalışan ve harici belleği kendisine tedarik eden arkadaşı Scottie'den olduğunu gördü.</p>

  <p>“Hemen gel,” yazıyordu.</p>

  <p>Tuhaf bir istekti bu. Şüphe çekici ve uğursuzdu, hele ki gecenin o vaktinde. Juliette monitörünü kapattı, daha fazla misafir çıkması ihtimalini düşünerek harici belleği de çıkardı ve kısa bir süre Marnes'ın emektar silahını kemerine tutturmayı aklından geçirdi. Ayağa kalktı, anahtarların muhafaza edildiği kutuya doğru ilerledi, elini yumuşak kemerin üzerinde dolaştırdı ve tokasının onlarca yıldır takılı olduğu yerdeki yıpranmışlığı hissetti. Marnes'ın kısa notunu yeniden düşündü ve boş sandalyesine baktı. Sonunda silahı asılı durduğu yerde bırakmakta karar kıldı. Adamın masasına onaylarcasına kafa salladı, anahtarlarını aldığından emin oldu ve kapıya doğru hızla yol aldı.</p>

  <p>IT otuz dört kat aşağıdaydı. Juliette basamaklardan aşağı yağ gibi aktı, bunu yaparken de nadiren beliren ve yukarıya doğru yol alan insanların üzerine savrulmamak için bir eliyle iç tırabzanları tutması gerekti. Altıncı kat civarlarında solladığı bir taşıyıcı alışılmadık bu hareketten ötürü ürktü. Onuncu kata geldiğinde iniş süresince dönüp durmaktan sersemlemeye başlamıştı. Holston ve Marnes'ın herhangi bir acil duruma nasıl reaksiyon gösterebildiğini merak etti. Biri Orta-Katlar’da diğeriyse En-Derin’de yer alan diğer iki şerif yardımcısı ofisi kırk sekizer katlık dilimlerin ortalarında yer alıyorlardı, bu oldukça iyi bir düzenlemeydi. Yirmili katlara adım atarken bunu düşünüyordu: ofisi yetki bölgesine göre elverişli bir katta değildi. Onun yerine basınç odasıyla nezarethanenin, yani silonun en ağır cezasının gerçekleştirildiği bölgenin yanında yer alıyordu. Uzun ve zahmetli geri dönüş tırmanışı aklına geldiğinde bu tercihe lanet okudu.</p>

  <p>Yirmilerin sonlarına doğru önüne bakmayan bir adamı neredeyse deviriyordu. Bir kolunu adamın etrafına doladı ve tırabzanı kavradı, böylelikle hem kendini hem de adamı nahoş bir düşüşten kurtardı. Juliette bir küfrü yutarken adam da özür diledi. Sonra onun Lukas olduğunu fark etti, yukarıdayken kucağında tuttuğu tahtası sırtında asılıydı, karakalem uçları da tulumunun ceplerinden dışarı taşmıştı.</p>

  <p>“Ah," dedi. “Merhaba."</p>

  <p>Karşısında Juliette’i görünce gülümsedi, ancak acele bir şekilde ters istikamete gitmekte olduğunu fark edince de alt dudağını sarkıttı.</p>

  <p>“Üzgünüm,” dedi Juliette. “Gitmem gerekiyor."</p>

  <p>“Elbette."</p>

  <p>Lukas yana kaydı ve Juliette sonunda elini onun kaburgalarından çekti. Başıyla selamladı, ne diyeceğini bilemiyordu, kafası yalnızca Scottie’deydi, sonra aşağı koşturmaya devam etti, öylesine hızlıydı ki dönüp geriye bir bakış atmaya bile fırsat bulamadı.</p>

  <p>Nihayet otuz dördüncü kata ulaştığında sahanlıkta duraksadı ve nefesini toparlayıp baş dönmesinin geçmesini bekledi. Rozetinin ve harici belleğinin yerinde olduğundan emin olmak için tulumunu yokladı, sonra IT’ye açılan ana kapıyı çekerek açtı ve dikkat çekmemeye çalışarak, sanki oradan biriymişçesine içeri girdi.</p>

  <p>Ana giriş salonunu gözleriyle hızla süzdü. Sağında konferans odasına bakan cam bir pencere vardı. Gecenin bir yansı olmasına rağmen içerinin ışığı yanıyordu. Camın diğer tarafında bir avuç kafa görünüyordu; bir toplantı vardı. Bernard'ın sesini duyar gibi oldu; yüksek ve genizden geliyor, kapıdan dışarı sızıyordu.</p>

  <p>IT’nin labirentimsi koridorlarındaki dairelere, ofislere ve atölyelere açılan alçak güvenlik kapısı biraz önünde duruyordu. Juliette kat planım tahmin edebiliyordu; bu üç katın Mekanik’le benzerliğini önceden duymuştu, tek fark buranın keyifsiz bir yer oluşuydu.</p>

  <p>“Size nasıl yardımcı olabilirim?" diye sordu kapıların ardında duran, gümüş renkli bir tulum giymiş genç bir adam.</p>

  <p>Juliette yaklaştı.</p>

  <p>“Şerif Nichols," dedi. Kimliğini adama doğru salladı, sonra da kapının lazer okuyucusunun altından geçirdi. Işık kırmızı yandı ve kapı asabi bir vızıltı çıkardı. Açılmadı. ‘Teknisyenlerinizden birini, Scottie’yi görmeye geldim." Kartı yeniden okuttu, sonuç aynıydı.</p>

  <p>“Randevunuz var mıydı?" diye sordu adam.</p>

  <p>Juliette ona gözlerini kısarak baktı.</p>

  <p>“Ben şerifim. Ne zamandan beri randevu almam gerekiyor?" Kartı bir kez daha okuttu, yine aynı vızıltı duyuldu. Genç adam yardım etmek için yerinden kımıldayacak gibi durmuyordu. “Lütfen bunu bir daha yapmayın," dedi.</p>

  <p>“Bak evlat, şu anda burada bir soruşturmanın tam ortasındayım. Ve sen de buna mani oluyorsun."</p>

  <p>Görevli Juliette’e gülümsedi. “Eminim ki silo bünyesinde buranın kendine özgü konumundan haberdarsınız ve sizin yetkileriniz-"</p>

  <p>Juliette kimliğini yerine koydu ve alçak kapının üzerinden uzanıp adamın tulum askılarım iki eliyle birden kavradı. Onu neredeyse hiç güçlük çekmeden kapıya kadar çekti, sayısız cıvatayı gevşeten kaslı kolları şişti.</p>

  <p>“Beni dinle seni aşağılık yer cücesi, ya bu kapıdan güzellikle içeri girerim ya da önce bu <span style="font-style:italic;">kapının üstünden,</span> sonra da <span style="font-style:italic;">senin üstünden</span> geçerim, beni anladın mı? Ayrıca direkt olarak Geçici Başkan ve senin patronun Bernard Holland’ın adına hareket ettiğimi de bil. Yeterince açık konuşabildim sanırım?"</p>

  <p>Çocuğun gözleri fal taşı gibi açıldı, sadece göz bebekleri görünüyordu. Çenesini hızlıca yukarı aşağı salladı.</p>

  <p>“O zaman yıkıl karşımdan," dedi Juliette, adamı itip tulumunu serbest bırakırken.</p>

  <p>Görevli, cebinden kendi kimliğini çıkarıp lazer okuyucudan geçirdi.</p>

  <p>Juliette dönen turnike kollarını itti ve onun yanından geçti. Sonra durdu.</p>

  <p>“Şey, hangi yöne gitmeliyim?"</p>

  <p>Çocuk hâlâ titremekte olan elleriyle kimliğini göğüs cebine geri koymaya çabalıyordu. “Bb ... bbu... bu taraftan bayan." Eliyle sağ tarafı işaret etti. “İkinci koridor, sola dönün. Sondaki ofis."</p>

  <p>“Uslu çocuk," dedi Juliette. Döndü ve kendi kendine gülümsedi. Anlaşılan didişen mekanikerleri hizaya sokmak için kullandığı ses tonu burada da işe yarıyordu. Kullandığı argümanı düşündüğündeyse kendi kendine koptu: Senin patronun benim de patronum, öyleyse aç kapıyı. Gerçi adam gözlerini o kadar açmış ve korkuyu damarlarında hissetmişken ona aynı ses tonuyla Jean Ana’nın ekmek tarifini dahi okusa kapıdan içeri girerdi.</p>

  <p>Kendisine göre aksi istikamette ilerleyen, IT gümüşü içindeki bir adam ve kadının yanından geçerek ikinci koridora saptı. İkili arkalarını dönüp Juliette’in yürüyüşünü izledi. Koridorun sonuna vardığında her iki tarafta da birer ofis buldu ve hangisinin Scottie'ninki olduğunu bilmiyordu. Önce kapısı açık olanın eşiğinden içeriye bir göz attı ancak ışıkları kapalıydı. O da diğerine döndü ve kapıyı tıklattı.</p>

  <p>İlk başta yanıt gelmedi, fakat sonra kapının altından sızan ışıklar sanki birileri yaklaşmış gibi soldu.</p>

  <p>“Kim o?" dedi kapının ardından tanıdık bir ses.</p>

  <p>“Aç şu lanet kapıyı," dedi Juliette. “Kim olduğumu gayet iyi biliyorsun."</p>

  <p>Kapının kolu aşağı doğru eğildi ve bir tık sesiyle açıldı. Juliette içeri girer girmez Scottie arkasından kapıyı kapatıp kilitledi.</p>

  <p>“Seni gören oldu mu?" diye sordu.</p>

  <p>Juliette ona şaşkınlıkla baktı. “Ne demek seni gören oldu mu? Elbette görüldüm. İçeri nasıl girdim sanıyorsun? Her yer insan kaynıyor."</p>

  <p>“Ama <span style="font-style:italic;">buraya</span> girdiğini gördüler mi?” diye fısıldadı.</p>

  <p>“Scottie, neler oluyor?" Juliette bütün bu yolu koştura koştura boşuna geldiğinden şüphelenmeye başlıyordu. “Bana hayli zor durumdaymışsın hissi veren bir mesaj yolladın ve <span style="font-style:italic;">hemen</span> gelmemi istedin. Ben de geldim."</p>

  <p>“Bu şeyleri nereden buldun?" diye sordu Scottie. Titreyen ellerle masasından bir tomar çıktı aldı.</p>

  <p>Juliette yanına doğru bir adım ilerledi. Bir elini adamın kolunun üzerine koydu ve kağıda baktı. “Sadece sakin ol," dedi usulca. Birkaç satır okumaya çalıştı ve o günün erken saatlerinde Mekanik'e yolladığı anlamsız cümleleri hemen tanıdı. “Bu senin eline nasıl geçti?" diye sordu Juliette. “Ben bunu daha birkaç saat önce Knox'a yolladım."</p>

  <p>Scottie başıyla doğruladı. “Ve o da bana yolladı. Ama yapmamalıydı. Bunun yüzünden başım bir sürü belaya girebilir."</p>

  <p>Juliette güldü. “Şaka yapıyorsun, değil mi?"</p>

  <p>Şaka olmadığını fark etti.</p>

  <p>“Scottie, bütün bu şeyleri bana yollayan kişi sensin." Juliette bir adım geri çekilip ona sert sert baktı. “Bir dakika, bu saçmalığın ne anlama geldiğini biliyorsun, değil mi? Onları okuyabiliyor musun?"</p>

  <p>Scottie kafa salladı. ‘Jules, o an sana tam olarak ne gönderdiğimi bilmiyordum. Gigabaytlarca saçmalıktı. Ne olduklarına bakmadım bile. Aldığım gibi yolladım sana-"</p>

  <p>“Neden bu kadar tehlikeli peki?" diye sordu.</p>

  <p>“Ne oldukları hakkında bile konuşamam," dedi Scottie. “Ben temizlik malzemesi değilim Jules. Değilim." Tomarı uzattı." AL Bunları hiç bastırmamam gerekiyordu ancak mesajı silmek istedim. Bunu almak zorundasın. Götür bunu buradan. Bununla yakalanırsam biterim."</p>

  <p>Juliette tomarı aldı, ama sırf o sakinleşsin diye. “Scottie, otur şuraya. Lütfen. Bak, biliyorum korkuyorsun ancak oturup bunun hakkında konuşmamız lazım. Çok önemli."</p>

  <p>Adam başını iki yana salladı.</p>

  <p>“Scottie, hemen otur oturduğun yere." Bir parmağıyla sandalyeyi gösterdi, Scottie de sersemlemiş bir şekilde itaat etti. Juliette masanın köşesine oturdu ve odanın arka tarafındaki karyolanın kısa süre önce kullanıldığını fark etti, bu yüzden de Scottie için üzüldü.</p>

  <p>“Bu her neyse," Kağıt tomarını salladı, “son iki temizliğe sebep olan şey."</p>

  <p>Bunu ona alelacele uydurulmuş bir teori değil de, sanki kesin bildiği bir şeymiş gibi söyledi. Belki de bu fikri güçlendiren şey adamın gözlerindeki korkuydu, ya da belki de güçlü olma ihtiyacı ve ona yardım etmek istemesiydi. “Scottie bunun ne olduğunu öğrenmem lazım. Bana bak."</p>

  <p>Baktı.</p>

  <p>“Bu yıldızı görüyor musun?" Parmağıyla rozetine fiske atıp donuk bir çınlamaya sebebiyet verdi.</p>

  <p>Scottie onayladı.</p>

  <p>“Artık senin vardiya amirin değilim delikanlı. Ben kanunum ve bu şey çok önemli. Yani bilmiyorum farkında mısın ama benim sorularıma cevap vererek başını belaya sokamazsın. Aslına bakarsan sorularıma cevap vermek <span style="font-style:italic;">yükümlülüğündesin."</span></p>

  <p>Genç adam başını kaldırdı ve ona umutla baktı. Belli ki bütün bunları uydurduğunun farkında değildi. Yalan söylemiyordu, Scottie'yi tüm siloya değişmezdi, ancak kimsenin dokunulmaz olmadığından hemen hemen emindi.</p>

  <p>“Bu tuttuğum şey ne?" diye sordu, tomarı gösterip.</p>

  <p>“Bir program," diye fısıldadı.</p>

  <p>“Yani bir zamanlama devresi gibi mi demek istiyorsun? Şey gibi mi-?"</p>

  <p>“Hayır, bir bilgisayar için. Bir programlama dili. Bir-" Başka tarafa baktı. “Söylemek istemiyorum. Of, Jules, sadece Mekanik'e geri dönmek istiyorum. Keşke bunların hiçbirisi yaşanmasaydı."</p>

  <p>Başından aşağı bir kova soğuk su dökülmüş gibi hissetti. Scottie korkmaktan daha beter durumdaydı; dehşete kapılmıştı. <span style="font-style:italic;">Yaşamından</span> endişe duyuyordu. Juliette masadan kalktı ve yanına çömeldi, endişeyle zıplatıp durduğu dizinin üzerindeki elini tuttu.</p>

  <p>“Program ne işe yarıyor?" diye sordu.</p>

  <p>Scottie dudağını ısırdı ve başını iki yana salladı.</p>

  <p>“Her şey yolunda. Burada güvendeyiz. Bana ne işe yaradığını söyle."</p>

  <p>“Görüntüleme için," dedi sonunda. “Ancak ev aleti ekranı, LED ekranı ya da nokta matrisi görüntülemeleri için değil. Bunda tanıdık algoritmalar var. Neden...”</p>

  <p>Duraksadı.</p>

  <p>“Altmış dört bit renk," diye fısıldadı, gözlerini ona dikerek. “Altmış dört bit. Neden birisi bunca <span style="font-style:italic;">renge</span> ihtiyaç duyar ki?"</p>

  <p>“Benim anlayabileceğim şekilde anlatsana," dedi Juliette. Scottie çıldırmanın eşiğinde gibi görünüyordu.</p>

  <p>“Onu gördün değil mi? En-Tepe'deki manzarayı?”</p>

  <p>Juliette başını bir yana eğdi. “Nerede çalıştığımı biliyorsun."</p>

  <p>“Eh, ben de gördüm, bütün yemeklerimi burada yiyip canımı dişime takarak çalışmaya başlamadan önce." Elleriyle taranmamış, kum rengi saçlarını ovuşturdu. ‘Jules, bu program herhangi bir şeyi o duvarekrandaki kadar <span style="font-style:italic;">gerçek</span> bir hale getirebilir."</p>

  <p>Juliette bu lafı sindirdi, sonra da güldü. “Tamam da zaten yaptığı bu değil mi? Dışarıda sensörler var Scottie. Sadece yakaladıkları görüntüleri alıyorlar ve ekran da o görüntüyü yansıtmak zorunda, değil mi? Yani biraz kafamı bulandırdın." Çıktısı alınmış anlamsız cümleler tomarını salladı. “Bu şey tahmin ettiğim işlevi görmüyor mu? O görüntüyü ekrana yansıtmıyor mu?”</p>

  <p>Scottie ellerini bir araya getirip sıktı. “Onun için böyle bir şeye ihtiyacın olmaz. Sen bir görüntüyü <span style="font-style:italic;">aktarmaktan</span> bahsediyorsun. O işi yapacak düzinelerce kod satırı yazabilirim. Ama hayır... bu... bu görüntü <span style="font-style:italic;">üretmekle</span> alakalı. Çok daha karmaşık bir şey."</p>

  <p>Juliette’in kolunu kavradı.</p>

  <p>‘Jules, bu şey yepyeni görüntüler yaratabilir. Sana <span style="font-style:italic;">dilediğin</span> herhangi bir şeyi gösterebilir.” Nefesini içine çekti ve kısacık bir zaman dilimi aralarındaki havada asılı kaldı, ne bir kalp attı ne de bir göz kırpıldı.</p>

  <p>Juliette diz çökmüş halde ağırlığını geriye doğru verdi ve eski botlarının parmak uçlarında dengesini buldu. Sonunda kıçım zemine bıraktı ve ofis duvarının metal paneline dayandı.</p>

  <p>“Şimdi anladın mı-" diye söze başladı Scottie, ancak Juliette elini kaldırıp onu susturdu. Görüntünün üretilebileceği hiçbir zaman aklına gelmemişti. Ama neden olmasındı? İyi ama ne amaçla?</p>

  <p>Holston’ın eşinin bunu keşfedişini hayal etti. O da en az Scottie kadar zeki olmalıydı; ne de olsa Scottie'nin bunları ortaya çıkarış metodunu ilk kullanan kişi oydu, değil mi? Bu keşifle Allison ne yapardı? Bağırıp çağırıp bir isyan mı çıkarırdı? Yoksa şerif eşine mi anlatırdı? Ne yapardı?</p>

  <p>Juliette yalnızca yeterince ikna olması halinde kendisinin neler yapacağını bilebilirdi. Doğası gereği bir başkasının yerinde olsa neler yapabileceğini merak eden biriydi. Tıpkı tıkırtılar çıkaran kapalı bir makinenin dahili parçaları ya da içi açılmamış bir cihazın işleyiş mekanizması gibi içini kemirirdi bu. Bir göz atmak için eline bir tornavida ve cıvata anahtarı alır, sonra da-</p>

  <p>“Jules-"</p>

  <p>Elini sallayarak susmasını işaret etti. Holston'ın dosyasındaki detaylar zihninin arka tarafında kabardı. Allison hakkındaki notlar, neredeyse durduk yere birdenbire çıldırışı... Merakı onu o raddeye getirmiş olmalıydı. Tabii eğer... tabii eğer Holston bilmiyorsa. Tabii hepsi bir senaryo değil idiyse. Eğer Allison sahte bir delilik perdesiyle eşini korkunç bir gerçeğe karşı korumuyorduysa.</p>

  <p>Ancak kendisinin bir haftada çözdüğü mevzuyu Holston’ın anlaması üç yıl sürmüş olabilir miydi? Yoksa zaten biliyordu da Allison’ın ardından gitmek için cesaretini toplaması mı üç yıl sürmüştü? Ya da Juliette'in elinde onda olmayan bir avantaj mı vardı? Juliette'in Scottie’si vardı. Ve en nihayetinde Juliette başka birinin ekmek kırıntılarının izini süren birinin ekmek kırıntılarını takip ediyordu. Bu çok daha kolay ve belirgin bir takipti.</p>

  <p>Başını kaldırıp endişeli gözlerle kendisini izleyen genç arkadaşına baktı.</p>

  <p>“Bunları alıp buradan götürmen lazım," dedi Scottie, çıktılara bir bakış atarak.</p>

  <p>Juliette başıyla onayladı. Eliyle yerden destek alıp ayağa kalktı ve tomarı tulumunun göğüs bölümüne sokuşturdu. Yok edilmeliydiler, sadece nasıl yapacağından emin değildi.</p>

  <p>“Sana verdiğim her şeyin kopyasını sildim," dedi Scottie. “Onlarla işim bitti benim. Sen de aynısını yapmalısın."</p>

  <p>Juliette göğüs cebini yokladı ve harici belleğin sert kabartısını hissetti.</p>

  <p>“Bir de Jules, bana bir iyilik yapabilir misin?"</p>

  <p>“Ne istersen."</p>

  <p>“Mekanik'e geri dönmemin bir yolu var mı diye bir bakar mısın? Artık burada, yukarıda olmak istemiyorum."</p>

  <p>Juliette başını yukarı aşağı salladı ve adamın omzunu sıktı. “Ne yapabileceğime bakarım,” diye söz verdi, zavallı çocuğu bütün bu işlere bulaştırdığı için ümüğünde bir düğüm hissederek.</p>

  <p>Juliette ertesi sabah masasına geç bir vakitte ve bitkin bir vaziyette geldi. Bacakları ve sırtı IT’ye geç saatte yaptığı yolculuk ve zerre uyuyamamış olması nedeniyle ağrıyordu. Bütün gece yatağında kıpırdanıp dönmüş, açılmaması gereken bir kutuyu keşfetmiş olması ihtimalini düşünmüş, baş belası cevaplardan başka bir şey vadetmeyen sorulara neden olduğundan endişelenmişti. Şayet kafeteryaya gidip her zaman gözlerini kaçırdığı tarafa doğru baksaydı tepenin kıvrımında neredeyse birbirlerine sarılmış vaziyette yatan son iki temizlikçiyi görebilirdi. Acaba o iki aşık kendilerini Juliette’in şu anda izini sürdüğü kokuşmuş rüzgarın koynuna mı bırakmıştı? Scottie’nin gözlerinde okuduğu korku yeterince dikkatli davranıp davranmadığını sorgulamasına sebep olmuştu. Masasının karşısında oturan yeni şerif yardımcısına baktı, bu işte kendisinden bile yeniydi, dosyaların birinden bilgisayara bir veri aktarıyordu. “Hey, Peter?”</p>

  <p>Adam başını klavyeden kaldırdı. “Efendim?”</p>

  <p>“Bu işten önce Yargı'daydın değil mi? Bir yargıcın gölgesiydin sanırım?” Başını bir yana yatırdı. “Hayır, adli yardımcıydım. Aslında birkaç yıl öncesine kadar Orta-Katlar Şerif Yardımcısı Ofisinde gölgelik yaptım. Bu işi istiyordum ama olmamıştı.”</p>

  <p>“Orada mı büyüdün yoksa En-Tepe’de mi?”</p>

  <p>“Orta-Katlar’da.” Eli klavyeden kucağına düştü. Gülümsedi. “Babam hidrofoniklerde tesisatçıydı. Birkaç yıl önce vefat etti. Annem çocuk bakımevinde çalışıyor.”</p>

  <p>“Gerçekten mi? Adı ne?”</p>

  <p>“Rebecca. Hemşirelerden-”</p>

  <p>“Onu tanırım. Ben çocukken gölgeydi. Babam-”</p>

  <p>“Yukarı çocuk bakımevinde çalışıyor, biliyorum. Söylemeyeyim demiştim-”</p>

  <p>“Neden? Hey, eğer diğer şerif yardımcılarım arasından seni kayıracağımdan korkuyorsan, ben şimdiden suçluyum söyleyeyim. Sen artık benim yardımcımsın ve arkanı kollayacağım.”</p>

  <p>“Hayır, ondan değil. Bu konuda bana bilenmeni istemedim. Biliyorum, babanla aran çok-”</p>

  <p>Juliette bu konuyu önemsemediğini göstermek için bir elini salladı. “O hala benim babam. Ayn düştük, o kadar. Annene selamımı söyle."</p>

  <p>“Söylerim.” Peter gülümsedi ve klavyesine gömüldü.</p>

  <p>“Hey, sana bir sorum var. Ben cevabını bulamadım."</p>

  <p>‘Tabii," dedi yüzünü çevirip. “Sor."</p>

  <p>“Bir taşıyıcıya bir notu taşıtmak neden bilgisayarla mesaj göndermekten daha ucuza geliyor biliyor musun?"</p>

  <p>“Ah, elbette.” Başıyla onayladı. “Birine mesaj yazarken karakter başı çeyrek jeton tutuyor. Bu da ilave masraf demek!"</p>

  <p>Juliette güldü. “Hayır, ne kadar tuttuğunu biliyorum. Ama kağıt da ucuz değil sonuçta. Taşıyıcı ücreti de öyle. Ama mesaj yollamanın pratikte ücretsiz olması gerekiyor, sence de öyle değil mi? Sadece bilgi içeriyor. Bir ağırlığı falan yok."</p>

  <p>Peter omuz silkti. “Kendimi bildim bileli ücretlendirilmesi karakter başı çeyrek jeton. Bilmiyorum ki. Hem zaten burada günde elli jeton tutarında gönderim hakkımız var, üstüne bir de sınırsız acil durum kullanım hakkımız eklenince. Çok da dert değil."</p>

  <p>“Dert ettiğimden değil, sadece kafam karışık. Yani niçin herkesin bizim taşıdığımız gibi bir telsizinin olmamasını anlıyorum, çünkü aynı anda yalnızca tek kişi iletişim kurabiliyor, dolayısıyla acil durumlar için hattı hep müsait durumda tutmamız lazım, fakat hepimiz istediğimiz kadar mesaj yollayıp alabilir miydik dersin?"</p>

  <p>Peter dirseğini masaya dayadı ve çenesini yumruğunun üzerine yerleştirdi. “Ama sunucuların ve elektriğin maliyetini de düşün. Yani yakılacak petrolü, kabloların ve soğutma sisteminin bakım masraflarını falan filan. Hele ki çok yüklenme olursa. Buna karşılık selüloz makinesinde hamura şekil verildiğini, kurutulmaya bırakıldığını, üzerinde az bir miktar mürekkep gezdirildiğini ve onu yukarı ya da aşağı istikamette zaten yol almakta olan bir taşıyıcıya istediğin yere bıraktırdığını düşün. Bunun daha ucuza geldiğine hiç şüphe yok!"</p>

  <p>Juliette başıyla onayladı, ancak daha çok adamın yararına. Kendisi bundan o kadar emin değildi. Bir olumsuzluğun sebebini sorgulayan kişi olmaktan nefret ediyordu ama yine de kendini alamıyordu.</p>

  <p>“Peki ama ya başka bir nedeni varsa? Ya birisi bunu <span style="font-style:italic;">bilerek</span> pahalı yaptıysa?"</p>

  <p>“Ne gibi? Para kazanmak için mi?” Peter parmak şıklattı. “Taşıyıcılar not taşıyıp işsiz kalmasın diye!”</p>

  <p>Juliette hayır dercesine kafa salladı. “Hayır, ya birisi birbirimizle iletişime geçmemizin zor olmasını istiyorsa? Ya da en azından masraflı. Bilirsin, bizi ayırmak ve düşüncelerimizi kendimize saklamamız için.” Peter kaşlarını çattı. “Neden biri böyle bir şey yapsın ki?”</p>

  <p>Juliette omuzlarını silkip kafasını yeniden bilgisayar ekranına çevirdi, eli kucağında gizlediği tomara gitti. Artık güvenebileceği kişilerle beraber çalışmadığını hatırlattı kendine. “Bilmiyorum,” dedi. “Unut gitsin. Aptalca bir düşünce işte.”</p>

  <p>Peter acil durum simgesini kendisinden önce gördüğünde Juliette klavyesini önüne yeni çekmişti ve ekranına bakmak üzereydi.</p>

  <p>“Vay. Bir alarm daha,” dedi Peter.</p>

  <p>Juliette parlayan simgeye tıklarken Peter’ın sıkıntıyla ofladığını duydu. “Ne haltlar dönüyor burada?” diye sordu Peter.</p>

  <p>Juliette mesajı ekranına taşıdı ve gördüklerine inanamayarak hızlıca okudu. işin rutini kesinlikle bu değildi. insanlar kesinlikle bu kadar sık ölmezdi. Yoksa burnu sürekli bir motor yağı karterinin ya da yağ deposunun altında olduğu için bugüne dek olan bitenlerden haberi olmamış mıydı?</p>

  <p>Mesajın üzerinde yanıp sönen kod numarasını tanımak için kopya çekmesine gerek bile yoktu. Üzüntü verici bir şekilde gitgide tanıdıklaşıyordu. Bir başka intihar. Kurbanın adını vermemişlerdi ancak bir ofis numarası vardı. Ve Juliette o katı ve adresi tanıyordu. Bacakları hala dün oraya gerçekleştirdiği iniş yüzünden bitap vaziyetteydi.</p>

  <p>“Hayır-” dedi, masasının kenarını kavrayarak.</p>

  <p>“Ben konuşayım ister-?” Peter telsizine uzandı.</p>

  <p>“Hayır, lanet olsun, hayır.” Juliette başını iki yana salladı. Masadan güç alıp kendini itti ve içinden affedilmiş klasörler taşan çöp tenekesini devirdi. Kucağındaki tomar düşüp aralarına karıştı.</p>

  <p>“Halledebili-” diye konuşmaya başladı Peter.</p>

  <p>“Ben hallederim,” dedi Juliette, eliyle kabul etmediğini anlatarak. “Lanet olsun.” Kafasını bir kez daha iki yana salladı. Ofis başının etrafında dönüyor, dünya bulanıklaşıyordu. Dengesini sağlayabilmek için kollarını iki yana açıp kapıya doğru tökezlediği esnada Peter bilgisayar ekranına yeniden gömüldü, ardından ufak kablosuyla birlikte faresini hareket ettirip bir şeylere tıkladı.</p>

  <p>“Hmm, Juliette-"</p>

  <p>Ancak o kendini çoktan kapının dışına atmıştı ve ızdıraplı iniş için güç topluyordu.</p>

  <p>“Juliette!"</p>

  <p>Ardından koşan Peter’a bakmak için arkasını döndü, adamın eli kalçasına bağlı cihazı sabitlemek üzere telsizinin üstündeydi.</p>

  <p>“Ne?" diye sordu Juliette.</p>

  <p>“Üzgünüm... Bunu... Bunu nasıl yapacağımı bilemiyorum-"</p>

  <p>“Söyle ne var," dedi Juliette, sabırsızlıkla. Bütün düşünebildiği boynuna geçirilmiş bir ilmekle havada asılı duran ufak Scottie’ydi. Kafasında boynundakinin bir elektrik kablosu olduğunu canlandırdı. Uykulardan uyandıran kabusu, marazi düşünceleri kafasında adamın ölüm anını sahneye koydu.</p>

  <p>“Özel bir mesaj aldım ve-"</p>

  <p>“Sen devam et, benim aşağı inmem lazım.” Merdivene doğru hareketlendi.</p>

  <p>Peter onu kolundan kavradı. Kabaca. Sıkı bir kavrayıştı.</p>

  <p>“Üzgünüm bayan, ancak sizi tutuklamam gere-"</p>

  <p>Juliette hızla ona doğru döndü ve adamın yüzündeki kendine güvensizliği gördü.</p>

  <p>“Ne dedin sen?"</p>

  <p>“Ben sadece görevimi yerine getiriyorum Şerif, yemin ederim." Peter metal kelepçelerine uzandı. Adam bir halkasını bileğine geçirip el yordamıyla diğerini ararken Juliette olanlara inanamayarak ona baktı.</p>

  <p>“Peter, neler oluyor? Görmem gereken bir arkadaşım var-"</p>

  <p>Peter kafasını iki yana salladı. “Bilgisayar sizin de şüpheliler arasında olduğunuzu söylüyor bayan. Ben sadece bana emredilenleri yerine getiriyorum-"</p>

  <p>Bu sözlerle birlikte ikinci halka da diğer bileğinin etrafına geçti ve Juliette başını eğip açmazına, kalakalmışlığına baktı. Artık genç arkadaşının boynundan asılı görüntüsünü kafasından silkeleyip atamayacaktı.</p>

  <p>Ziyaretçi izni vardı ancak Juliette kimin kendisini bu vaziyette görmesini isterdi ki? Hiç kimsenin. O yüzden sırtını parmaklıklara yaslayıp oturdu, dışarıdaki nahoş manzara görülmeyen bir güneşin yükselişiyle aydınlanıyordu, oturduğu zemin ise dosyalardan ve hayaletlerden arınmıştı. Yalnızdı, isteyip istemediğinden hiçbir zaman emin olmadığı bir işten çıkarılmış, ardında bir yığın ceset bırakmıştı. Yalın ve kafa bulandırmayan hayatı yün söküğü gibi çözülüp eline gelmişti.</p>

  <p>“Bunun geçici olduğuna eminim," dedi arkasından bir ses. Juliette dayandığı çelik parmaklıklardan sırtını çekip arkasında duran Bernard'ı bulmak için etrafına baktı. Adam parmaklıkları elleriyle kavramıştı.</p>

  <p>Juliette ondan uzaklaştı ve gri görüntüye sırtını dönerek karyolaya oturdu.</p>

  <p>“Benim yapmadığımı biliyorsun," dedi Juliette. “O benim arkadaşımdı." Bernard kaşlarını çattı. “Niçin burada gözetim altında tutulduğunu sanıyorsun? Çocuk intihar etti. Anlaşılan yaşanılan son trajediler onu çılgına çevirmiş. insanlar silonun alışkın olmadıkları yeni yerlerine yerleşip arkadaşlarından, ailelerinden uzakta kendilerine uygun olmayan bir işi seçtiklerinde karşılaşılan bir durum bu-"</p>

  <p>“O zaman neden tutukluyum?” diye sordu Juliette. Sonra birden aklına bu kadar çabuk çifte temizlik yapılamayabileceği geldi. ileride, koridorun sonunda Peter’ın sanki yakına gelmesine mani olan fiziksel bir bariyer varmışçasına volta attığını görebiliyordu.</p>

  <p>“Otuz dördüncü kata izinsiz giriş," dedi Bernard. “Silo sakinini tehdit, IT işlerini kurcalamak, IT mülkünü güvenli bölgelerin dışına çıkarmak-" “Bunlar uydurma," dedi Juliette. “Oraya çalışanlarından biri tarafından çağrıldım. Orada olmak için her türlü iznim vardı!"</p>

  <p>“Bakacağız," dedi Bernard. “Yani Peter ilgilenecek. Korkarım deliller için bilgisayarına el koyacak. Aşağıdaki insanlarım herhangi bir durum varsa bu iş için oldukça kalifiye-"</p>

  <p>“Senin insanların mı? Başkan olmaya mı yoksa IT’nin başı olmaya mı çalışıyorsun? Çünkü biraz araştırdım ve Antlaşma aynı anda ikisini de birden olamayacağını-"</p>

  <p>“Bunu çok yakında oylamaya sunacağız. Antlaşma daha önce de değişti. Şartlar gerektirdiğinde değiştirilebilmesine uygun olarak düzenlendi."</p>

  <p>“Yani benim ayak altından çekilmemi istiyorsun." Juliette parmaklıklara yaklaştı, böylelikle Peter Billings'i görebilecek ve onun da kendisini görmesini sağlayabilecekti. “Sanırım başından beri bunun peşindeydin? Değil mi?"</p>

  <p>Peter görüş alanının dışına sıvıştı.</p>

  <p>‘Juliette, Jules." Bernard kafasını iki yana sallayıp cık cıkladı. “Ayak altından çekilmeni istemiyorum. Silonun hiçbir üyesi için böyle bir şey isteyemem. Ben insanlar <span style="font-style:italic;">yerlerini</span> bilsin istiyorum. Nerede iyiyseler orada olsunlar. Scottie'nin mayası IT'ye uygun değildi, artık bunu anlıyorum. Ayrıca senin de En-Tepe için uygun olduğunu sanmıyorum.”</p>

  <p>“Ne yani, tekrardan Mekanik'e mi sürüldüm? Bu mudur? Uydurma bir suçlama yüzünden mi?”</p>

  <p>“Sürülmek ne kadar da çirkin bir sözcük. Eminim sen de bunu kastetmedin. Hem eski işini geri istemez misin? Orada daha mutlu değil miydin? Bu yerde daha önce gölgeliğini hiç yapmadığın ve öğrenmen gereken çok fazla şey var. Seni bu iş için biçilmiş kaftan görenler de eminim seni işe alıştıra alıştıra..."</p>

  <p>Sözünü yarıda kesti ve bir şekilde bu cümlenin ucunu açık bırakması çok daha kötü oldu; yalnızca duymak yerine resmin eksik parçalarını hayalinde canlandırmak zorunda kaldı. Jules bahçelerde altı üstüne henüz getirilmiş iki toprak tepecik resmetti kafasında, üzerlerine de birkaç matem meyvesi artığı atılmıştı.</p>

  <p>“Eşyalarını toplaman için sana müsaade edeceğim, yani delil için gerekli olmayanları. Sonra da aşağıya, eski yerine gitmene izin vereceğim. Yol boyunca şerif yardımcılarıma uğrayıp ilerleyişini rapor ettiğin takdirde hakkındaki bütün suçlamaları düşüreceğiz. Bunu da benim minik. .. af bayramımın bir uzantısı olarak kabul et.”</p>

  <p>Bernard gülümseyip gözlüklerini düzeltti.</p>

  <p>Juliette dişlerini gıcırdattı. O anda hayatı boyunca hiç kimsenin suratına yumruk atmadığını fark etti.</p>

  <p>Ve bu istikrara bir son vermesine engel olan tek şey hedefi doğru düzgün tutturamayıp parmak eklemlerini önündeki çelik parmaklıklardan birine vurarak kırma korkusuydu.</p>

  <p>***</p>

  <p>En-Tepe’ye geleli hemen hemen bir hafta olmuştu ve Juliette yanında getirdiğinden daha az eşyayla geri dönüyordu. Ona mavi renkli bir Mekanik tulumu tedarik edilmişti, ölçülerine göre oldukça büyüktü. Peter hoşça kal bile dememişti. Juliette bunun kızgınlık ya da suçlamadan çok utançtan kaynaklandığını düşündü. Peter ona kafeteryadan merdiven başına kadar eşlik etmişti ve Juliette elini sıkmak için arkasını döndüğünde onu ayak uçlarına bakarken bulmuştu. Başparmakları tulumunun içine gömülüydü, Juliette’in şerif rozeti ise eğik bir açıyla sol göğsünün üzerine takılıydı.</p>

  <p>Juliette silo boyunca gerçekleştireceği uzun yolculuğuna koyuldu. Tırmanışına nazaran daha az yorucu olacaktı ancak diğer yönlerden de daha tüketiciydi. Silonun başına ne gelmişti ve de nasıl? istemsizce kendisini bütün bu olanların arasında kalmış ve suçun bir kısmını omuzlamak yükümlülüğünde hissediyordu. Onu Mekanik’te bıraksalar, kendisini görmeye gelmeseler bunların hiçbiri yaşanmayacaktı. O hâlâ jeneratör şaftının hizasıyla ilgili söylenip duracak, kaçınılmaz arızayı beklediği için gece boyunca uyuyamayacak ve mekanizmayı yeniden onarmak yıllar alacağı için yedek güçle yaşamayı öğrenirlerken bir kaos ortamı oluşacaktı. Fakat onun yerine başka türlü arızalara, makinelerin değil de insanların devre dışı kalışlarına tanıklık etmişti. En çok da zavallı Scottie'ye; parlak bir gelecek vadeden, oldukça yetenekli, olgunluk çağından evvel hayata gözlerini yummuş o çocuğa üzülmüştü.</p>

  <p>Kısa bir süreliğine şerif olmuş, göğsünün üzerinde beliren yıldız göz açıp kapayıncaya kadar kaybolmuştu, buna rağmen Scottie’nin ölümünü soruşturmak için akıl almaz bir dürtü vardı içinde. Oğlanın kendini öldürmesiyle ilgili yanlış bir şeyler vardı. Belirtiler vardı, evet. Ofisini terk etmeye korkuyordu, ancak zamanında Walker'ın gölgeliğini yapmıştı ve belki de yaşlı adamın inzivaya çekilme huyunu da kapmış olabilirdi. Ayrıca son zamanlarda o genç kafası için fazla büyük sırlar barındırmaya da başlamış, Jules’e hemen gelmesini söyleyecek kadar korkmuştu; fakat Juliette çocuğu kendi gölgesi kadar iyi tanırdı ve içinde bir intihar isteği olmadığından emindi. Aniden Marnes'ın içinde de böyle bir istek olup olmadığını merak etti. Eğer Jahns şimdi yanında olsaydı, yaşlı Başkan Jules’e haykırır ve her ikisinin ölümünü de araştırmasını ister miydi? Kanıtların hiçbirinin gerçeklerle örtüşmediğini söyler miydi?</p>

  <p>“Yapamam,” dedi Juliette hayalete, yukarıya doğru yol almakta olan bir taşıyıcının geçerken kendisine bakmasına sebep olarak.</p>

  <p>Sonraki düşüncelerini kendisine sakladı. Babasının çalıştığı çocuk bakımevinin bulunduğu kata adım attığında merdiven sahanlığında durdu, içeri girip onu görmek konusunda yukarı çıkarken hissettiklerinden daha da güçlü bir istek vardı içinde. İlk seferinde gururu ona mani olmuştu. Şimdiyse sarmallar çizerek babasından uzaklaşır ve hafızasından uzun süre önce kovduğu hayaletleri düşündüğü için kendini azarlarken ayaklarını bir kez daha harekete geçiren şey utançtı.</p>

  <p>Otuz dörtte, IT'nin girişinde de durmayı düşündü. Scottie'nin ofisinde deliller olabilirdi, odayı temizlemelerine rağmen yok edemedikleri birkaç ipucu kalmış bile olabilirdi. Başını iki yana salladı. Şimdiden kafasında komplo teorileri yeşeriyordu. Üstelik, cinayet mahallini arkada bırakmak zor olsa da, o ofisin yakınlarına bir yerlere yaklaşmasına bile izin verilmeyeceğini biliyordu.</p>

  <p>Merdivenden inmeye devam eder ve IT'nin silodaki konumunu gözden geçirirken bunun da bir rastlantı olamayacağını düşündü. Orta-Katlar'ın merkezine yakın bir yerde bulunan ilk şerif yardımcısı ofisine bildirim yapmasına daha önünde otuz iki kat vardı. Şerif ofisi ise olduğu yerden otuz üç kat yukarıdaydı, bu da demek oluyordu ki IT silodaki bütün şerif yardımcısı ofislerine olabildiğince uzak konumdaydı.</p>

  <p>Bu paranoyakça düşüncenin ardından başını hayır dercesine salladı. Böyle tanı koyulmazdı. Babasına sorsa o da aynısını söylerdi.</p>

  <p>Öğle vakitlerinde ilk şerif yardımcısıyla buluştuktan, adam ona yemek yemesini hatırlattıktan ve ikram edilen bir parça ekmek ile meyveyi midesine indirdikten sonra Orta-Katlar’ın derinliklerine doğru oldukça tempolu bir şekilde yol aldı. Yukarı daireleri geride bırakırken Lukas'ın yaşadığı katı geçip geçmediğini ve adamın tutuklanışından haberdar olup olmadığını merak etti.</p>

  <p>Geçen haftanın ağırlığı onu merdivenlerden aşağı çekiyor gibiydi, yerçekimi botlarını emiyordu ve şerif olmanın baskısı da o ofisi gerisinde bıraktığı anda hafiflemişti. Mekanik'e yaklaştıkça bu. baskılar yavaş yavaş, utanç içinde dahi olsa arkadaşlarının yanına bir an önce dönme hevesiyle yer değiştiriyordu.</p>

  <p>Yüz yirminci katta En-Derin’in şerif yardımcısı Hank’e uğramak için durdu, onu uzun zamandır tanıyordu. Yanından geçenlerin suratları Juliette’e gitgide daha da aşina geliyor, insanlar el sallayarak ona selam veriyordu, sanki kendilerinden uzakta geçirdiği zamanlarda olan biten her şeyi tüm detaylarıyla biliyorlarmış gibi haletiruhiyeleri daha da kasvetli bir hal alıyordu. Hank onu ağırlayıp bir süre dinlenmesi için ikna etmeye çalıştı ancak Juliette yalnızca nezaket gereği ve matarasını yeniden dolduracak kadar durdu, ardından geriye kalan yirmi katı gerçekten ait olduğu yere doğru adımlamaya başladı.</p>

  <p>Knox onun geri dönmesinden büyük heyecan duymuş gibiydi. Adeta kemiklerini kıran bir kucaklamayla Juliette’e sarıldı, ayaklarım yerden kesti ve sakalıyla Juliette'in yüzünü tıraşladı. Adam makine yağı ve ter kokuyordu, Juliette’in hiçbir zaman tam olarak fark etmediği bir koku karışımıydı bu; çünkü En-Derin'de yaşadığı zamanlarda kendisi de öyle kokar, dolayısıyla bunu duymazdı.</p>

  <p>Eski odasına yürüyüşü sırtına atılan şaplaklar, iyi dilekler ve En-Tepe hakkında sorulan sorular nedeniyle sekteye uğradı. insanlar gırgırına ona şerif ayağı çekiyor, birlikte büyüdüğü ve alışık olduğu envai çeşit kaba şakaya maruz kalıyordu. Juliette tüm bunlara her şeyden daha çok üzüldü. Bir şeyler yapmak üzere yollara düşmüş ve sonucunda başarısız olmuştu. Ve buna rağmen arkadaşları onu yeniden aralarında görmekten mutluydu.</p>

  <p>İkinci vardiyadan Shirly, onun geldiğini ta koridorun sonundan seçebildi ve Juliette’e odasının kapısına kadar eşlik etti. Sanki Juliette kısa süreliğine tatile çıkmış gibi, olağan bir şekilde jeneratörün son durumunu ve yeni petrol kuyusunun randımanını anlattı. Odasının kapısına vardıklarında Juliette ona teşekkür etti, içeri girdi ve kapısının altından atılmış tüm notları kenara tekmeleyip kendisine yol açtı. Kayışını başının üstünden geçirip sırt çantasını yere bıraktı, sonra da yatağına yığıldı; ağlayacak gücü kalmamıştı, kendine olan güvenini de boşa çıkarmıştı.</p>

  <p>Gecenin bir yansı uyandı. Küçük görüntüleme terminali yeşil renkli, blok görünümlü sayılarla ona saati gösteriyordu: 02:14</p>

  <p>Juliette aslında kendisine ait olmayan tulumunun içinde eski yatağının kıyısına oturdu ve bir durum değerlendirmesi yaptı. Hayatı henüz sona ermemişti. Öyle olduğunu hissetmişti yalnızca. Yarın, her ne kadar kendisinden öyle bir şey beklemiyor olsalar da, kuyudaki işinin başında olacak ve en iyi yaptığı şeyi, silonun tıkır tıkır işlemesini sağlamaya devam edecekti. Silkinip kendine gelmesi, diğer düşünceleri ve sorumlulukları bir kenara bırakması gerekiyordu. Zaten şimdiden çok uzaklarda kalmış gibiydiler. Scottie'nin cenaze törenine katılacağından bile şüphe duyuyordu; naaşını gömülmek üzere ait olduğu yere, Derin'e göndermedikleri takdirde elbette.</p>

  <p>Duvar rafına istiflenmiş klavyeye uzandı. Her şeyin üzerinin yağ katmanlarıyla kaplı olduğunu gördü. Bunu daha önce hiç fark etmemişti. Tuşlar her bir vardiyadan eve taşıdığı kirlerden ötürü rezalet durumdaydı. Ekranı yağdan geçilmiyordu. Monitörün camını silip parlak yağ katmanını temizleme dürtüsüyle boğuştu, ancak odasını daha derinlemesine temizlemesi gerektiğine kanaat getirdi. Etrafındaki her şeyi daha lekesiz ve daha eleştirel gözlerle görüyordu artık.</p>

  <p>Nafile uykunun peşinden gitmek yerine sonraki günün çalışma kayıtlarına bir göz atmak, kafasını geçen haftayla ilgili bir şey düşünmekten alıkoyacak herhangi bir şey yapmak amacıyla monitörü uyku modundan çıkardı. Fakat görev yöneticisini açamadan önce gelen kutusunda birikmiş bir düzineden fazla mesajının olduğunu gördü. Hiç bu kadar çoğunu görmemişti. İnsanlar genelde geri dönüştürülmüş kağıtlara yazdıkları notları birbirlerinin kapısının altından içeri yollardı; ancak tutuklanma haberi patlak verdiğinden beri bir hayli uzaklardaydı ve o zamandan beri bilgisayar başına geçmemişti.</p>

  <p>Hesabına giriş yaptı ve en yeni mesaja tıkladı. Knox'tan gelmişti. Sadece bir noktalı virgül ve bir de parantez: yarım-jeton tutarında gülücük.</p>

  <p>Juliette kendini alamadı, o da gülümsedi. Teninde, Knox'ın kokusunu hâlâ alabiliyordu ve o anda, koca devden de belli olduğu üzere, merdivenlerden aşağıya fısıltılarla taşınan bütün sıkıntılar ile sorunların, geri dönüşünün yaptığı etkinin yanında devede kulak kaldığını anladı. Muhtemelen geçen hafta Knox'ın başına gelen en kötü şey ilk vardiyada Juliette'in yerine birini bulma sınavı olmuştu.</p>

  <p>Bir sonraki mesajı açtı, üçüncü vardiyanın ustabaşındandı, evine hoş geldin diyordu. Büyük olasılıkla ekibinin Juliette'in eski vardiyasının açıklarını kapatmak için yaptığı fazladan vardiya yüzündendi.</p>

  <p>Başka mesajlar da vardı. Shirly'nin bir günlük kazancına mal olmuş, kendisine iyi yolculuklar dileklerini ilettiği bir not vardı. Bütün bu mesajlar aşağı istikamette yolculuğuna başlamadan önce yukarıda eline geçmesini umdukları, yolculuğunu kolaylaştırmak, kendisinden nefret etmemesini, aşağıya indiğinde utanmamasını, hatta kendisini başarısız hissetmemesini sağlamak için yazılan destek mesajlarıydı. Juliette tüm bunların ne kadar düşünceli şeyler olduklarını gördüğünde gözlerinin dolduğunu fark etti. Kafasında bir masanın görüntüsü canlandı, Holston’ın masasıydı. Üzerinde atıl, birbirine dolanmış kablolar dışında hiçbir şey yoktu, bilgisayarı yerinden sökülmüştü. Bu mesajları zamanında okuması mümkün olmamıştı. Gözlerini sildi ve bu notları çarçur edilmiş jetonlar olarak değil de, En-Derin’de edindiği arkadaşlarının bol keseden harcamaları olarak görmeye çalıştı.</p>

  <p>Sırayla hepsini okuyup dağılmamaya çabaladı ve sonunda diğerlerinden farklı duran son mesaja geldi. Paragraflarcaydı. Juliette bunun resmi bir doküman olduğunu düşündü, belki de işlediği suçların bir listesi ya da hakkında alınan resmi karardı. Bu tarz mesajları yalnızca Başkan'ın ofisinde görmüştü, genelde bayramlarda her silo sakinine gönderilen notlardan biri gibiydi. Ancak bunun Scottie'den olduğunu gördü.</p>

  <p>Juliette oturduğu yerde doğruldu ve kafasını boşaltmaya çalıştı. Mesajı başından okumaya başladı, bir yandan da bulanık görüşüne lanetler okuyordu.</p>

  <p><span style="font-style:italic;">]--</span></p>

  <p><span style="font-style:italic;">Yalan söyledim. Bu şeyi silemedim. Daha fazlasını buldum. Şu sana bulduğum bant var ya? Şakan gerçek çıktı. Ve program -- büyük ekran için DEĞİL. Piksel yoğunluğu uyuşmuyor. 32,768 x 8,192! Bu boyutun ne için olduğundan emin değilim. 8" x 2"? Çok fazla piksel yapar.</span></p>

  <p><span style="font-style:italic;">Bilgileri bir araya getirmeye çalışıyorum. Taşıyıcılara güvenmiyorum, o yüzden mesajla yolluyorum sana. Masrafı salla, mesajla geri dönüş yap. Mekanik'e</span> geçiş <span style="font-style:italic;">yapmam lazım. Burada güvende değilim.</span></p>

  <p><span style="font-style:italic;">--S</span></p>

  <p>Juliette mesajı ikinci bir defa daha okudu, artık ağlıyordu. Onu bir şeylere karşı uyarmaya çabalayan bir hayaletin gerçek sesiydi bu, ama artık her şey için çok geçti. Ve bu kendi ölümünü planlayan bir hayaletin sesi değildi, ondan hiç şüphesi yoktu. Mesajın gönderim tarihine baktı; önceki gün henüz ofisine dönmeden, Scottie ölmeden önce yollanmıştı.</p>

  <p><span style="font-style:italic;">Öldürülmeden önce,</span> diye düzeltti kendini. Onu gizli gizli araştırma yaparken yakalamış olmalıydılar, ya da belki de ziyareti onları alarma geçirmişti. IT'nin neleri kontrol altında tuttuğunu merak etti, acaba mesaj hesabını da takip edebiliyorlar mıydı? Henüz bakmamış olmalıydılar, yoksa mesaj burada kendisini bekliyor olmazdı.</p>

  <p>Birden yatağından sıçradı ve kapının önündeki katlanmış notlardan birini kaptı. Sırt çantasından bir karakalem çıkarıp tekrar yatağına oturdu. Mesajın tamamını bütün o tuhaf heceleriyle beraber kağıda kopyaladı, her bir sayıyı iki defa kontrol etti ve mesajı sildi. Bitirdiğinde kollarında baştan aşağı bir ürperti hissetti, sanki görünmez birisi kendisiyle yarışa tutuşmuş ve Juliette kanıtla işini bitirmeden önce bilgisayarının kontrolünü ele geçirmeye çalışıyormuş gibi. Scottie’nin yeterince dikkatli davranıp gönderilen kutusundan notu silip silmediğini düşündü ve o an doğru düşünebildiği takdirde bunu yapmış olacağına kanaat getirdi.</p>

  <p>Kopyaladığı notu elinde tutarak yatağında geriye yaslandı, sonraki günün çalışma kayıtlan aklından uçup gitmişti. Onun yerine etrafında dönen, silonun kalbine doğru sarmallar çizerek ilerleyen tekinsiz dağınıklığı inceledi. Silo tepeden tırnağa pisliğe bulanmıştı. Büyük bir dişli çark sırası hizadan çıkmıştı. Geçen haftanın gürültüsünü, o gümlemeyi ve tangırtıyı, yuvasından fırlayıp arkasında cesetler bırakan o makineyi duyabiliyordu.</p>

  <p>Üstelik Juliette bunu duyabilen tek kişiydi. Bilen tek kişiydi. Ve işleri yoluna koymak için kime güvenebileceğini bilmiyordu. Ancak bildiği bir şey vardı: Bir şeyleri yeniden hizaya sokmadan önce gücü kesmek gerekiyordu. Ve ondan sonra olacakları bu defa ‘bayram’ diye adlandırmak mümkün olmayacaktı.</p>

  <p>Juliette saat beşte Walker'ın elektronik atölyesine çıktı, onu karyolasında uyuyor olarak bulmaktan korktu; fakat koridorun sonundan eriyik lehimin o kendine has kokusunu alınca rahatladı. Atölyeye girerken açık kapıya tıklattı ve Walker tonlarca yeşil baskılı devre kartlarının birinin üzerinden başını kaldırıp ona baktı, elindeki havyanın ucundan sarmallar çizen dumanlar yükseliyordu.</p>

  <p>‘Jules!" diye bağırdı. Yüzünün önündeki büyüteci gri kafasının üzerinden çıkarıp havyayla birlikte çelik tezgâha bıraktı. “Geri döndüğünü duydum. Bir not yazayım dedim ama..." Eliyle etrafındaki tellerden sarkan parça yığınlarını ve üzerlerine bağlanmış sipariş etiketlerini işaret etti. “Süper yoğunum," diye açıkladı.</p>

  <p>“Unut gitsin," dedi Juliette. Walker'a sarıldı, tenindeki ona özgü elektronik ateş kokusunu içine çekti. Onu hatırlatan bir kokuydu bu. Ve bir de Scottie'yi.</p>

  <p>“Bununla zamanını çalarak zaten kendimi yeterince suçlu hissedeceğim," dedi Juliette.</p>

  <p>“Ah?" Bir adım geri çekilip Juliette'i inceledi Walk, pamuk beyazı çalı kaşları ve kırışık cildi endişeden çizgi çizgi oldu. “Benlik bir iş mi var?" Bozuk bir şeyler ararcasına Juliette'i tepeden tırnağa süzdü, ömrü boyunca ufak tefek bozulmuş cihazlar getirilen bir adamın zamanla edindiği türden bir alışkanlıktı bu.</p>

  <p>“Aslında sadece fikir danışmaya geldim." Juliette tezgâh taburelerinden birine oturdu ve Walker da aynısını yaptı.</p>

  <p>“Anlat bakalım," dedi adam. Kolunun arkasıyla kaşlarında biriken teri sildi ve Juliette onun ne kadar yaşlandığını fark etti. Kafasında bu kadar çok beyaz saçın olmadığı zamanları, kırışıksız ve lekesiz bir tene sahip olduğu günleri hatırladı. Onun gölgesiyle yan yana olduğu zamanları anımsadı.</p>

  <p>“Scottie'yle ilgili," diye uyardı adamı.</p>

  <p>Walker başını bir yana çevirdi ve onayladı. Bir şeyler söylemeye çabaladı, yumruğunu birkaç defa göğsüne vurdu ve boğazını temizledi. Söyleyebildiği tek şey, “Çok yazık," oldu. Bir an zemine baktı.</p>

  <p>“Acelem yok," dedi Juliette ona. “Eğer zamana ihtiyacın varsa-"</p>

  <p>“O işi kabul etmesi için onu ben <span style="font-style:italic;">ikna ettim,"</span> dedi Walker, başını iki yana sallayarak. “Teklifin geldiği günü hatırlıyorum, reddedeceğinden korkmuştum. Yani benim yüzümden reddedeceğinden, anlarsın ya? Beni terk ederek büyük hayal kırıklığına uğratacağından korktuğundan, hep yanımda kalması gerektiğini düşündüğünden onu kabul etmesi için zorlamıştım." Başını kaldırıp Juliette’e baktı, gözleri parlıyordu. “Yalnızca dilediğini seçmekte özgür olduğunu anlamasını istemiştim. Onu kendimden uzaklaştırmak istememiştim."</p>

  <p>“Uzaklaştırmadın zaten," dedi Juliette. “Kimsenin öyle bir şey düşündüğü yok, sen de düşünme sakın."</p>

  <p>“Anlayamıyorum, orada mutluydu. Burası ona göre değildi."</p>

  <p>“Doğrusu bize göre fazla zekiydi. Bunu unutma. Hep öyle derdik."</p>

  <p>“Seni severdi," dedi Walker ve gözlerini sildi. “Hey gidi, çocuk sana nasıl da saygı duyardı."</p>

  <p>Juliette gözyaşlarının yeniden gözlerine akın ettiğini hissetti. Cebine uzandı ve notun arkasına geçirdiği mesajı çıkardı. Kendini kaybetmemek için orada bulunma nedenini unutmamalıydı.</p>

  <p>“Kolay yolu seçmek onun tarzı değil sanki-" diye mırıldandı Walker.</p>

  <p>“Hayır, değildi," dedi Juliette. “Walker, seninle bu odanın dışına çıkmaması gereken şeyler konuşmam gerek."</p>

  <p>Walk güldü. Ama daha çok hıçkırıklarını bastırmaya çalışır gibiydi. “Sanki bu odanın dışına çok çıkıyorum da," dedi.</p>

  <p>“Yani başka birine anlatılamaz. Hiç kimseye. Tamam mı?"</p>

  <p>Yaşlı adam başıyla onayladı.</p>

  <p>“Scottie'nin kendini öldürdüğünü düşünmüyorum."</p>

  <p>Walker elleriyle yüzünü kapadı. Öne doğru eğildi ve sallanarak ağlamaya başladı. Juliette taburesinden kalkıp yanına gitti ve kolunu titreyen sırtının üstüne koydu.</p>

  <p>“Biliyordum," dedi, avuçlarına hıçkırarak. “Biliyordum, biliyordum."</p>

  <p>Kafasını kaldırıp Juliette’e baktı, gözyaşları birkaç günlük kirli sakalının üzerinden boşalıyordu. “Kim yaptı bunu? Cezasını çekecekler, değil mi? Bunu kim yaptı, söyle bana Jules.”</p>

  <p>“Her kim yaptıysa bunun için çok yol almaları gerekmemiştir," dedi.</p>

  <p>“IT mi? Lanet olsun onlara."</p>

  <p>“Walker, bunu çözmek için yardımına ihtiyacım var. Scottie bana ölmeden... daha doğrusu sanırım öldürülmeden önce bir mesaj yolladı."</p>

  <p>“Bir mesaj mı yolladı?”</p>

  <p>“Evet. Bak, o günün erken saatlerinde onunla görüştüm. Benden aşağı gelip onu görmemi istedi.”</p>

  <p>“IT’de mi?"</p>

  <p>Başıyla onayladı. “Son şerifin bilgisayarında bir şeyler bulmuştum-"</p>

  <p>“Holston," dedi başını eğerek. “Son temizlikçi. Evet, Knox senden gelen bir şeyler getirmişti bana. Bir programa benziyordu. Ben de ona Scottie'nin bu konuda herkesten daha çok şey bildiğini söyledim ve ona yollattım.”</p>

  <p>“Doğru, haklıydın."</p>

  <p>Walker yanaklarını sildi ve başını evet dercesine salladı. “O hepimizden daha zekiydi.”</p>

  <p>“Biliyorum. Bana bir şeyler anlattı, bunun bir program olduğunu ve oldukça detaylı görüntüler yaratabildiğini söyledi. Dışarının görüntülerine benzer-"</p>

  <p>Adamın buna ne tepki vereceğini görmek için bir an bekledi. O sözcüğü farklı şekillerde kullanmak dahi bir tabuydu. Walker umursamamıştı. Juliette'in umduğu gibi çocukluk korkularını yeneli çok olmuştu. Ayrıca artık umursayamayacak kadar yalnız ve de üzgün olmalıydı.</p>

  <p>“Ancak yolladığı bu mesajda piksel gibi bir şeyin çok yoğun olmasından söz ediyor." Juliette ona mesajın kopyasını gösterdi. Walker büyütecini kavradı ve lastik bandını kafasına geçirdi.</p>

  <p>“Pikseller," dedi, burnunu çekerek. “Bir görüntüyü oluşturan minik noktalardan bahsediyor. Her biri bir piksel." Notu Juliette'in elinden aldı ve birazını daha okudu. “Orada güvende olmadığını söylüyor." Walker çenesini sıvazlayıp başını iki yana salladı. “Lanet olsun onlara."</p>

  <p>“Walker, ne tarz bir ekran sekiz inçe iki inç olabilir?" Juliette başını kaldırıp etrafına, atölyede dağınık bir şekilde duran bütün o kartlara, ekranlara ve karman çorman kablo makaralarına baktı. “Öyle bir şey var mı elinde?"</p>

  <p>“Sekize iki mi? Bir sunucunun ya da bir şeyin ön yüzünde yer alan bir ekrandır belki. Birkaç satırlık metni, iç sıcaklığı ve saat çevrimini göstermek için ideal bir boyutta ..." Başını iki yana salladı. “Ancak onlardan hiçbirini bu yoğunlukta bir pikselle yapamazsın. Mümkün olsa bile anlamsız olur. Gözlerin burnunun ucundaki bir pikseli yanındakinden ayıramazdı."</p>

  <p>Kirli sakalını kaşıdı ve notun bir kısmını daha okudu. “Bu bant ve şaka olayı ne? Neyi kastediyor?"</p>

  <p>Juliette yanına yanaştı ve nota bir göz attı. “Ben de bunu düşünüyordum. Bir süre önce benim için ayarladığı ısı bandını kastediyor olmalı."</p>

  <p>“Öyle bir şeyler hatırlıyor gibiyim."</p>

  <p>“O konuda çektiğimiz sıkıntıları anımsıyor musun? Sardığımız egzoz neredeyse tutuşuyordu. Malzemelerin tamamı bok gibiydi. Sanırım bant buraya ulaştı mı diye sormak için bir not yollamıştı, ben de ulaştı yazıp teşekkür etmiştim, bir de bant <span style="font-style:italic;">özel olarak tasarlansa</span> kendisini bu kadar iyi imha edemezdi diye eklemiştim."</p>

  <p>“Şaka bu muydu?" Walker taburesinde döndü ve dirseklerini tezgahının üzerine yerleştirdi. Karakalemle yazılmış harflere sanki Scottie'nin yüzüymüş gibi bakmaya devam etti, küçük gölgesi ona son bir kez önemli bir şeyler söylemek için geri dönmüştü.</p>

  <p>“Ve şakamın gerçek çıktığını söylüyor," dedi Juliette. “Son üç saattir bunu düşünüp birisiyle konuşmak için geberiyordum."</p>

  <p>Walker kaşları kaldırıp omzunun üzerinden ona baktı.</p>

  <p>“Ben bir şerif değilim Walk. Bu mayamda yok. Gitmemeliydim. Ancak biliyorum, herkes kadar eminim ki şimdi söyleyeceğim şey beni temizliğe mahkûm edecek-"</p>

  <p>Walker derhal taburesinden kayıp ondan uzaklaştı. Juliette buraya geldiği, çenesini tutamadığı, ilk vardiyasında vaktinde hazır bulunmadığı ve bütün bu olanları görmezden gelemediği için kendisine lanetler okudu.</p>

  <p>Walker atölyesinin kapısını kapatıp kilitledi. Juliette'e baktı, parmağını bir saniye dercesine kaldırdı ve hava kompresörünün yanına gidip bir hortum çıkardı. Sonra da basınç üretmesi için motoru çalıştırdı ve hortumun ucundan devamlı, gürültülü bir tıslama çıkmaya başladı. Oturağına döndü ve kompresörün korkunç gürültüsü eşliğinde yerine oturdu. Gözleri devam etmesi için yalvarır gibiydi.</p>

  <p>“Yukarıda üzerinde belirgin bir kıvrımı olan bir tepe var," dedi adama, sesini biraz yükseltmek zorunda kalarak. “Sen o tepeyi en son ne zaman gördün bilmiyorum, ancak üzerinde birbirine sokulmuş iki beden var, bir adam ve eşi. Dikkatli bakarsan bütün arazide buna benzer bir düzine biçim görebilirsin, bunların hepsi temizlikçi, her biri çürümenin farklı aşamalarındalar. Birçoğu yok olmuş elbette. Uzun yıllar boyunca çürüyüp kuma dönüşmüşler.”</p>

  <p>Walker, Juliette’in çizdiği görüntüyü reddedercesine başını salladı.</p>

  <p>“Kaç yıldır temizlikçilerin bir şansı olsun diye bu giysileri geliştiriyorlar? Yüzlerce diyebilir miyiz?"</p>

  <p>Adam başıyla onayladı.</p>

  <p>“Ancak henüz hiç kimse daha ileriye gidemedi. Ve <span style="font-style:italic;">bir defa bile</span> temizlik için gereğinden az zamanlan olmadı."</p>

  <p>Walker başını kaldırıp Juliette’in gözlerine baktı. “Şakan gerçek," dedi. “Isı bandı. Sorun çıkarması için tasarlanmış."</p>

  <p>Juliette dudaklarını büzdü. “Ben de öyle düşünüyorum. Ancak yalnızca bant için değil. Birkaç yıl önceki o contaları hatırlıyor musun? IT’den su pompasına gönderilen, hani bize yanlışlıkla gönderilenler?"</p>

  <p>“Biz de IT’dekilerin enayi ve ahmak olduklarını söyleyip kafa buluyorduk-"</p>

  <p>“Asıl enayi bizmişiz,” dedi Juliette. Bunu başka bir insanoğluna söyleyebilmek kendisini müthiş hissettirdi. Kafasında filizlenen yeni düşüncelerine çok iyi gelmişti bu. Ayrıca mesaj yollamanın masrafları konusunda haklı olduğunu, insanların birbirleriyle konuşmalarını istemediklerini de biliyordu. Düşünmenize ses etmiyorlardı, nasıl olsa sizi bütün o düşüncelerinizle birlikte gömebilirlerdi. Ancak birlikte çalışmanız, koordine olmanız ve fikir alışverişinde bulunmanız yasaktı.</p>

  <p>“Bizi petrole yakın olmamız için mi aşağıya yerleştirdiklerini sanıyorsun?" diye sordu Walker’a. “Hiç sanmam. Artık yemezler. Mekanik şeylerden anlayan herkesi kendilerinden olabildiğince uzakta tutmaya çalıştıklarını düşünüyorum. iki tedarik zinciri var, bir araya getirilmiş iki parça, tamamı kusursuz bir gizlilik içinde. Peki onları kim sorguluyor? Kim temizlik riskini göze alabiliyor?"</p>

  <p>“Scottie’yi öldürdüklerini mi düşünüyorsun?" diye sordu.</p>

  <p>Juliette başıyla onayladı. “Walk, sanırım vaziyet bundan da kötü." Biraz daha yakınma sokuldu. Kompresör tıkırdamaya devam ediyor, salıverilmiş havanın çıkardığı tıslama odayı dolduruyordu. <span style="font-style:italic;">“Herkesi</span> öldürüyorlar."</p>

  <p>Juliette ilk vardiyaya katıldığında saat altıydı, Walker'la aralarında geçen konuşmayı kafasında defalarca ve defalarca düşündü. Vardiyaya dâhil olurken bir miktar teknisyen tarafından aralıksız ve utandırıcı bir alkış yağmuruna tutuldu. Sevimsiz hâline yeniden bürünen Knox bir köşeden ona ters ters baktı. Juliette'e daha önceden hoş geldin demişti ve bunu bir daha yapmaktansa ölmeyi tercih ederdi.</p>

  <p>Önceki gece göremediği insanlara merhaba dedi ve yapılacak işler listesine şöyle bir baktı. Tahtada yazılanlar anlamlı gibiydi ancak onları anlamakta biraz zorlandı. Kafası hâlâ Scottie’deydi, kendisinden daha iri biri ya da birileri tarafından boğulurken perişan vaziyette mücadele ettiğini hayal ediyordu. Muhtemel delillerle dolu ufak bedenini düşündü, ancak çok yakında çiftlik topraklarındaki bitki köklerini besleyecekti. Tepenin üzerinde yatan, daha ileriye gitmelerine ve ufkun ötesinde yatan şeyi görmelerine izin verilmemiş o evli çifti düşündü.</p>

  <p>Kendisini zihinsel açıdan zorlamayacak bir iş seçti listeden ve zavallı Jahns ile Marnes'ın aşkının - eğer Marnes'ı doğru okuyabildiyse - ne denli trajik yaşandığını düşündü. Bütün bunları odanın tamamına anlatmanın cazibesi onu elden ayaktan kesiyordu. Etrafındaki Megan ile Ricks’e, Jenkins ile Marck’a baktı ve oluşturabileceği sıkı kardeşlik ordusunu düşündü. Silo köküne kadar çürümüştü, şeytani bir adam geçici başkan olmuştu, eskiden melek gibi bir şerifin olduğu yerde şimdi bir kukla oturuyordu, bütün iyi adam ve kadınlar ölmüştü.</p>

  <p>Hayali bile gülünçtü: Juliette bir grup mekanikere önderlik ederek üst katlara saldırıyor ve yanlış olan ne varsa düzeltiyordu. Peki ya sonra? Çocukken kendilerine öğretilen isyan bu muydu? Böyle mi başlıyordu? Kanı kaynayan aptal bir kadın, kaçıklar lejyonunun kalbini harekete mi geçiriyordu?</p>

  <p>Çenesini kapalı tuttu ve pompa dairesine yönlendi. Aşağıda tamir edilmesi gereken şeyler yerine yukarıda neler yapabileceğini düşünerek sabahçı mekanikerlerin akıntısına kapıldı. Yan merdivenlerin birinden aşağı indi, bir alet çantası bulmak için malzeme deposuna uğradı, ağır çantayı sırtlandı ve silonun yarısına kadar suyla dolmasını engellemek için durmaksızın çalışan pompaların bulunduğu derin kuyulara yollandı.</p>

  <p>Vardığında üçüncü vardiyadan transfer olmuş Caryl kuyu havzasının yakınındaki dağılmış betona yama yapıyordu. Kadın malasıyla ona selam verdi,Juliette de kafasını sallayıp kendisini gülümsemeye zorladı.</p>

  <p>Sorun çıkaran pompa bir duvarda atıl duruyordu; yanındaki yedek pompa canhıraş mücadele veriyor, kuru ve çatlamış contalarından su püskürtüyordu. Juliette suyun boyunu ölçmek için havzaya baktı. Bulanık yüzeyinin biraz üzerindeki duvara boyayla yazılmış bir ‘9’ güç bela okunuyordu. Juliette havzanın çapını ve neredeyse üç metrelik yüksekliğini göz önünde bulundurarak hemen bir hesap yaptı. iyi haber botlarının ıslanmasına daha en az bir günleri vardı. En kötü ihtimalle yedekteki onarılmış pompayı ötekinin yerine takar, arızalı olanı tamir etmedikleri için Hendricks’ten iyi bir azar işitirlerdi.</p>

  <p>Kendisinden daha ufak ve su sızdıran komşusundan gelen suyla sırılsıklam olmuş arızalı pompayı sökerken Juliette sabah ilhamının ona cömertçe sunduğu değişik bakış açısıyla yeni hayatını gözden geçirdi. Silo bugüne dek sorgusuz sualsiz kabul ettiği bir şeydi. Rahipler silonun her zaman var olduğunu, esirgeyen tanrı tarafından şefkatle yaratıldığını ve ihtiyaç duydukları her şeyi sağlayacağını söylerdi. Juliette’in bu hikayeye kafası bir türlü yatmıyordu. Birkaç yıl önce üç kilometre derinliği aşmayı ve yeni petrol rezervleri bulmayı başarmış ilk sondaj ekibinde yer almıştı. Altlarında kalan dünyanın boyunu ve genişliğini hissedebilmiş-ti. Sonra, mucizevi bir irtifada hareket eden ve adına bulut dedikleri o hayaletimsi duman tabakalarıyla dolu dış dünyanın manzarasını kendi gözleriyle görmüştü. Nasıl bir tanrı aşağıda bunca kaya ve yukarıda bunca gökyüzü yaratıp ikisinin arasına değersiz bir silo koyardı ki?</p>

  <p>Bir de bozuşmuş ufuk çizgisiyle çocuk kitaplarındaki resimler vardı, her ikisi de içlerinde ipuçları barındırıyor gibiydi. Rahipler ufuk çizgisinin insanların sınırlarını aşmaması gerektiğine dair bir kanıt olduğunu söylüyordu elbette. Peki ya soluk sayfalardan oluşan kitaplar? ilham verdikleri bütün sorunlardan ötürü ortadan kaldırılmış bir sınıf olan, tuhaf hayal güçleriyle yazarlar neciydi?</p>

  <p>Ancak Juliette o kitaplarda tuhaf hayal güçleri görmemişti. Çocukluğunu bir çocuk bakımevinde geçirmiş, başkaları almadığı sürece kitapları tekrar tekrar okumuştu ve içlerinde geçenler ile pazarda sahnelenen harikulade oyunlar ona her zaman yaşadıkları bu yıkık dökük silindirden daha çok şey ifade etmişti.</p>

  <p>Hortumda kalan suyu boşalttı ve pompayı motorundan ayırmaya başladı. Gördüğü çelik talaşlar yenmiş çark arızasını işaret ediyordu, bu da şaftı sökmek demekti. Bu işi daha önce sayısız kereler yaptığı için otomatik olarak çalışırken, hayatlarını o kitapların içinde sürdüren ve çoğu yaşayanların gözleri tarafından hiçbir zaman görülmemiş sayısız hayvanı hatırına getirdi. Tek tuhaf tarafının hepsinin insanlar gibi davranıp konuşması olduğunu düşündü. Kitapların bazılarında akrobatik hareketler yapan fareler ile tavuklar vardı ve o hayvan türlerinin bu yetilerden yoksun olduklarını biliyordu. Diğer tüm hayvanlar bir yerlerde yaşıyor ya da en azından bir zamanlar yaşamış olmalıydı. Bunu kalbinin derinliklerinde hissedebiliyordu, belki de o kadar hayal ürünü olmadıklarındandı bu. Hepsi aynı plana göre yaratılmış olmalıydı, tıpkı silonun bütün pompaları gibi. Hepsinin bir diğerinden baz alınarak yaratıldığını görebilirdiniz. Bir tasarım işe yaramıştı ve ilkini yaratan her kimse geri kalanları da o yaratmıştı.</p>

  <p>Silo, hayvanlar kadar anlam ifade etmiyordu. Tanrı tarafından tesis edilmemişti; muhtemelen IT tarafından tasarlanmıştı. Bu yeni bir teoriydi, ancak bunun doğruluğundan gitgide daha fazla emin oluyordu. Bütün önemli bölümler onların kontrolü altındaydı. Temizlik en ağır ceza ve en derin inanıştı, her ikisi de oranın gizemli duvarları arasında bir örgü gibi iç içe geçmiş ve orayı mesken edinmişti. Bir de Mekanik departmanı ile şerif yardımcısı ofislerinin yerleşim bölgeleri ve dağılımları vardı, bunlar da daha fazla ipucu demekti. Antlaşma'da geçen ve onlara dokunulmazlık sağlayan maddelere değinmeye gerek dahi yoktu. Şimdi bir de ikinci tedarik zincirini, arıza çıkarsınlar diye özel üretilmiş parçalar serisini ve dışarıda hayatta kalış süresinin kasten ilerleme kaydetmediğini keşfetmişlerdi. IT bu yeri kendisi kurmuştu ve onları içeride tutuyordu.</p>

  <p>Juliette bir cıvatayı neredeyse çıkarmak üzereydi, son derece tedirgindi. Caryl'e doğru döndü fakat genç kadın çoktan gitmişti, yaptığı yama mevcut olana göre grinin daha karanlık bir tonundaydı, donması ve kalan kısımlarla kaynaşması için beklemeye bırakılmıştı. Juliette yukarı baktı ve pompa dairesinin tavanından geçip duvarları aşan, birbirine karışan kablolarla boruları süzdü. Bir buhar borusu grubu kabloları eritmemek için kenarda bir yerde kümelenmişti; bir ısı bandı şeridi bu borulardan birinin üzerinden gevşek bir şekilde sarkıyordu. Yakında değiştirilmesi gerekecek, diye düşündü. Bu bant on ya da yirmi yıllık olmalıydı. Başına onca iş açan çalınmış bantları düşündü, dışarıda yirmi dakika dayanmaları bile büyük bir şanstı.</p>

  <p>Juliette o anda ne yapması gerektiğine kanaat getirdi. Göremesinler diye herkesin gözlerine çekilmiş yünü kaldıracak bir proje; o cümleyi ağzından kaçıracak ya da yüksek sesle umut edecek bir sonraki aptala yapılacak bir iyilik olacaktı bu. Üstelik çok da kolay bir işti. Juliette'in bir şey yapması gerekmeyecekti; bütün işi kendisi için onlar yapacaktı. Tek yapması gereken birilerini ikna etmekti ve bu işte de zaten oldukça iyiydi.</p>

  <p>Gülümsedi, bozuk pompa dişlisini arızalı pompadan çıkarırken parçalar kafasında yerlerine oturuyordu. Bu sorunu çözmek için bütün ihtiyaç duyduğu bir ya da iki yedek parçaydı. Siloda her şeyin yeniden sorunsuz işleyebilmesi için kusursuz bir çözüm olacaktı planı.</p>

  <p>***</p>

  <p>Juliette iki tam vardiya boyunca çalıştı, aletleri iade edip duşunu almadan önce kasları uyuşuk bir ağrıyla yandı. Tırnaklarını banyo lavabosunda sert bir fırçayla fırçaladı, onları En-Tepe temizliğinde tutmaya kararlıydı. Birinci kattaki kafeteryada verilen hafif tavşan yahnisi yerine yüksek enerjili yiyeceklerle dolu, uzun bir tabağı iple çekerek yemekhaneye doğru yollandı. Mekanik’in giriş holünden geçerken Knox’ı Şerif Yardımcısı Hank’le konuşurken gördü. Dönüp ona bakış biçimlerinden kendisi hakkında konuştuklarını anlayabiliyordu. Juliette'in karnına ağrılar saplandı. İlk aklına gelen babası oldu. Sonra da Peter. Değer verdiği daha başka kim kalmıştı elinden alabilecekleri? Nesi oluyordu bilmiyordu ama Lukas için kendisiyle iletişime geçmezlerdi.</p>

  <p>Keskin bir dönüş yapıp onlara doğru ilerledi, öyle ki ikisi de onu karşılamak üzere hareketlendi. Yüzlerindeki ifade Juliette’in bütün korkularını onaylar nitelikteydi. Korkunç bir şeyler olmuştu. Juliette Hank’in kelepçelerine uzandığını zor fark etti.</p>

  <p>“Üzgünüm Jules," dedi, yaklaştıklarında.</p>

  <p>“Ne oldu?” diye sordu Juliette. “ Babam mı?”</p>

  <p>Hank’in kaşları kafa karışıklığıyla çatıldı. Knox kafasını iki yana sallıyor ve sakalını çiğniyordu. Sonra şerif yardımcısını yiyecekmiş gibi süzdü.</p>

  <p>“Knox, neler oluyor?"</p>

  <p>“Jules, üzgünüm," Başını iki yana salladı. Sanki bir şeyler daha söylemek istiyormuş da takati yokmuş gibiydi. Juliette, Hank’in koluna doğru uzandığını hissetti.</p>

  <p>“Siloya karşı ağır suç işlemekten tutuklusunuz."</p>

  <p>Dizeleri hazin bir şiir okur gibi söylemişti. Çelik, bileğinin çevresini bir klik sesiyle sardı.</p>

  <p>“Antlaşma maddeleri gereğince yargılanacak ve cezalandırılacaksınız."</p>

  <p>Juliette, Knox'a baktı. “Bu da neyin nesi?" diye sordu. Sahiden de <span style="font-style:italic;">yeniden</span> mi tutuklanıyordu?</p>

  <p>“Suçluluğunuz kanıtlanırsa onurunuzu kurtarmanız için size son bir şans verilecektir."</p>

  <p>“Ne yapmamı istiyorsun?" diye fısıldadı Knox, tulumunun içindeki devasa kasları seğiriyordu. İkinci metal halka Juliette'in diğer bileğini bir klik sesi eşliğinde sararken Knox ellerini kenetleyip kuvvetle sıktı, Juliette’in iki eli artık birbirine kelepçelenmişti. Devasa Mekanik amiri şiddet uygulamaya hazırlanıyor gibiydi - ya da daha beterine.</p>

  <p>“Sakin ol Knox," dedi Juliette, başını ona çevirdi ve iki yana salladı. Kendisi yüzünden daha fazla insanın canının yanacağını düşünmek kaldıramayacağı ağırlıktaydı.</p>

  <p>“İnsanlık sizi bu dünyadan sürgüne yollayacaktır," diye ezberinde-kileri söylemeye devam etti Hank, sesi çatlıyordu, gözleri utanç gözyaşlarından ıslanmıştı.</p>

  <p>“Boş ver," dedi Juliette, Knox'a. Bakışlarını adamın arkasına, ikinci vardiyadan çıkan ve kız kardeşlerinin kelepçelenmesini izlemek için duran çalışanlara çevirdi.</p>

  <p>“O sürgünde günahlarınızdan arınacak, temizleneceksiniz," diye sonlandırdı Hank konuşmasını. Bir eliyle bileklerini birleştiren zinciri kavrarken başını kaldırıp Juliette'e baktı, yüzünden aşağı gözyaşları süzülüyordu.</p>

  <p>“Üzgünüm," dedi adam.</p>

  <p>Juliette ona kafa salladı, dişlerini sıktı, sonra da Knox’ı başıyla selamladı.</p>

  <p>“Sorun yok," dedi Juliette. Başını yukarı aşağı sallamaya devam ederek. “Sorun yok Knox, boş ver."</p>

  <p>Tırmanış üç gün sürecekti. Olması gerekenden daha uzundu, ancak protokoller vardı. Gündüz Hank'in ofisine yolculuk ettiler, oradaki nezarethanede bir gece geçirdi, ertesi sabah Şerif Yardımcısı Marsh Orta-Katlar’dan aşağı geldi ve Juliette'e ofisine kadar bir elli kat da o eşlik etti.</p>

  <p>Bu ikinci tırmanış gününde kendini uyuşmuş hissetti, yanlarından geçenlerin bakışları su yüzeyindeki yağ gibi kayıp gidiyordu. Kendi hayatı için endişe etmesi zordu; çünkü başkalarının kayıplarının çetelesini tutmakla çok meşguldü, üstelik bazılarına o sebep olmuştu.</p>

  <p>Marsh da tıpkı Hank gibi havadan sudan konuşmaya çabaladı, karşılık olarak Juliette'in söylemek istediği tek şey yanlış tarafta olduklarıydı. O şeytanın zıvanadan çıktığını söylemek istiyordu. Ancak çenesini tuttu.</p>

  <p>Orta-Katlar şerif yardımcısı ofisinde kendisine Hank'inkine benzer, aşina olduğu bir nezarethane gösterildi. Duvarekransızdı, yalnızca üstüne astar boya atılmış bir yığın briket vardı. Adam kapıyı kilitleyeme-den önce Juliette banka yığıldı ve saatler boyunca Peter'ın yeni şerif yardımcısının gelip yolculuğunun son ayağında kendisine yukarıya eşlik etmesi için gece olmasını, sonra da şafağın sökmesini bekledi.</p>

  <p>Juliette'in gözü sürekli bileğine gidiyordu, ancak Hank saatine el koymuştu. Adam muhtemelen onun nasıl kurulacağını bile bilmiyordu. O şey önünde sonunda tamire ihtiyaç duyacak ve o zaman da değersiz bir süs eşyasına, güzel kayışı nedeniyle ters yüz edilip kullanılacak kullanışsız bir şeye dönüşecekti.</p>

  <p>Bu Juliette'i beklediğinden daha fazla üzdü. Marsh geri gelip bir ziyaretçisinin olduğunu söylediğinde Juliette bileğini ovuşturup saatin kaç olduğunu öğrenmek için can atıyordu.</p>

  <p>Juliette karyolasında doğruldu ve sarkan ayaklarını rastgele salladı. Mekanik'ten kim Orta-Katlar’a gelirdi ki?</p>

  <p>Parmaklıkların diğer tarafında Lukas belirdiğinde bütün duygularını bastıran o sette çatlaklar oluştu. Boğazının daraldığını, çenesinin hıçkırıklarla savaşmaktan sızladığını, göğsündeki boşluğun neredeyse delinip infilak edeceğini hissetti. Lukas parmaklıkları kavradı ve başını dayadı, şakakları pürüzsüz çeliğe temas ediyordu, yüzünde ise buruk bir gülümseme vardı.</p>

  <p>“Selam," dedi Lukas.</p>

  <p>Juliette adamı zor tanıdı. Onu karanlıkta görmeye alışmıştı, merdivenlerde çarpıştıklarında da acelesi vardı. Göz alıcı biriydi, gözleri yüzüne nazaran daha yaşlıydı, açık kahverengi saçları Juliette’in tahminine göre alelacele aşağıya koşturmasından kaynaklı ter nedeniyle dümdüz geri yatmıştı.</p>

  <p>“Gelmen gerekmiyordu," dedi, ağlamamak için yumuşakça ve yavaşça konuşarak. Ancak onu esas üzen şey yeni yeni önem verdiğini fark ettiği birinin kendisini bu vaziyette görmesiydi. Bu çok küçük düşürücü bir durumdu.</p>

  <p>“Savaşacağız," dedi adam. “Arkadaşların imza topluyorlar. Pes etme."</p>

  <p>Başını iki yana salladı. “İşe yaramayacak," dedi. “Lütfen umuda kapılmayın.” Parmaklıklara yürüdü ve ellerini onunkilerin birkaç santim aşağısına doladı. “Beni tanımıyorsun bile."</p>

  <p>“Bunun bir saçmalık olduğunu biliyorum-" Lukas yüzünü çevirdi, bir gözyaşı yanağına akın etti. “Bir temizlik daha mı?" dedi, çatlak bir sesle. “Neden?"</p>

  <p>“İstedikleri bu," dedi Juliette. “Onları durdurmak imkansız."</p>

  <p>Lukas'ın elleri parmaklıklardan aşağı kaydı ve Juliette’inkilerin etrafına dolandı. Juliette kendi gözyaşlarını silmek için ellerini kurtaramadı. Omzunu kullanmak için kafasını eğmeyi denedi.</p>

  <p>“O gün yukarı seni görmeye geliyordum-" Lukas başını iki yana salladı ve derin bir nefes aldı. “Sana teklif etmeye-"</p>

  <p>“Yapma," dedi. “Lukas bunu yapma."</p>

  <p>“Anneme senden bahsettim."</p>

  <p>“Of, tanrı aşkına Lukas-"</p>

  <p>“Bu olamaz," dedi Lukas. Başını hayır dercesine salladı. “Olmaz. Gidemezsin."</p>

  <p>Juliette, adamın yüzüne tekrar baktığında kendi duyduğu korkudan çok daha büyüğünü onun gözlerinde gördü. Tek elini kurtardı ve diğerinin üzerindeki parmakları tek tek kaldırdı, sonra da onları ittirdi. “Bundan vazgeçmen gerek," dedi. “Üzgünüm. Başka birini bul. Sonun benim gibi olmasın. Bekleme-"</p>

  <p>“Birini buldum sanıyordum," dedi, hüzün dolu bir sesle.</p>

  <p>Juliette yüzünü gizlemek için arkasını döndü.</p>

  <p>“Git," diye fısıldadı.</p>

  <p>Parmaklıkların arkasındaki adamın, yıldızları bilen ancak kendisi hakkında hiçbir şey bilmeyen bu çocuğun varlığını hissederek kımıldamadan durdu. Ve bekledi, Juliette kendi kendine sessizce ağlarken bir yandan da Lukas'ın hıçkırıklarını dinledi, ta ki adamın ayaklarını sürüyerek kapıya yöneldiğini ve hazin adımlarının onu alıp uzaklara götürdüğünü duyana dek.</p>

  <p>***</p>

  <p>O geceyi de soğuk bir karyolada geçirdi; tutuklanma nedeninin söylenmediği, istemeyerek canını yaktığı kişileri saydığı bir başka gece daha. Sonraki gün, ardında çifte temizlik fısıltılarıyla birlikte yabancılar diyarına son bir tırmanış daha gerçekleştirdi. Juliette tırmanış esnasında bir transa daha girdi, sırasıyla önce bir bacağını ardından ötekini hareket ettirdi.</p>

  <p>Tırmanışın sonunda Peter Billings'in masasıyla kendi eski masasını geçip tanıdığı nezarethaneye yerleştirilmişti. Refakatçisi yorgunluktan yakınarak kendini Şerif Yardımcısı Marnes'ın cıyaklayan sandalyesine bıraktı.</p>

  <p>Juliette o üç uzun gün boyunca etrafında biçimlenen kabuğu, uyuşukluk hissi ve inançsızlıkla tatbik edilmiş o cilayı hissedebiliyordu. İnsanlar temkinli seslerle konuşmuyorlardı, sadece sesleri öyle tınlıyordu Juliette'in kulağında. Kendisinden uzak durmuyorlardı, yalnızca daha uzakta görünüyorlardı ona.</p>

  <p>Nezarethanedeki tek eşya olan karyolanın üzerine oturdu ve Peter Billings'in kendisini gizli tertiple suçlamasını dinledi. Harici bellek, gevşek bir plastik poşette içerideki tüm suyu yutmuş ve ölmüş bir akvaryum balığı gibi duruyordu. Nasıl oluyorsa yakma fırınından çıkarılmıştı. Kenarları kararmıştı. Bilgisayar çıktısı tomarı lekesizdi, sadece yer yer hamurlanmalar vardı. Bilgisayarında yaptığı aramaların detayları listelendirilmişti. Buldukları dataların çoğunun Holston'a ait olduğunu biliyordu, kendisine değil. Ancak bunu onlara anlatmanın bir manası olur muydu emin değildi. Ellerinde birkaç temizliğe yetecek kadar malzemeleri vardı zaten.</p>

  <p>Suçlan okunurken Peter'ın yanında, sanki onun kaderine gerçekten karar verecekmiş gibi, siyah tulumlu bir yargıç duruyordu. Juliette kararın çoktan verildiğini ve bunu kimin yaptığını biliyordu.</p>

  <p>Scottie'den bahsedildi, ancak bağlamı yakalayamadı. Hesabındaki şu mesajı yakalamış olabilirlerdi belki. Hani olur ya, belki de ölümünden onu sorumlu tutmuşlardı. Kemikler kemiklerle gömülmüş, sırlar ise aralarında kalmıştı.</p>

  <p>Onları dinlemeyi bıraktı ve onun yerine omzunun üzerinden ufak bir kasırganın düzlüklerde doğup tepelere doğru döne döne ilerleyişini izledi. Sonunda ufak bir bayıra toslayarak dağıldı, birçok temizlikçinin cesedi gibi yok oldu ve kendini yakıcı meltemin kucağına bırakıp usul usul eriyip gitti.</p>

  <p>Bernard ortalıklarda yoktu. Ya çok korkaktı ya da keyfi çok yerindeydi; Juliette hangisi olduğunu hiçbir zaman bilemeyecekti. Başını eğip ellerine, tırnaklarının arasındaki ince yağ çizgisine baktı; çoktan ölmüştü, bunu biliyordu. Nedense umursamadı. Kendisinden önce de sonra da cesetler olacaktı. O yalnızca ayak sürüyen bir şimdiki zamandı; makinenin bir dişlisiydi; metal dişlerinden bir parça kopup düzeneğe daha fazla zarar verinceye dek gıcırdayarak dönen ve yıpranan, sonrasında sökülüp yenisiyle değiştirilecek basit bir çarktı.</p>

  <p>Pam ona kafeteryadan en sevdiği yiyecekler olan yulaf ezmesi ve kızarmış patates getirdi. Parmaklıkların dış tarafına, dumanı tüter vaziyette bıraktı onları. Notlar gün boyunca Mekanik'ten yukarı taşınıp kendisine ulaştırıldı. Juliette hiçbir arkadaşının kendisini ziyaret etmemesinden memnuniyet duydu. Zaten sessiz sesleri dahi gereğinden yüksekti.</p>

  <p>Juliette’in gözleri sonunda gözyaşlarını döktüler, vücudunun geri kalanı titreyemeyecek ya da hıçkıramayacak denli uyuşmuştu. Gözyaşları baldırlarına damlarken Juliette o tatlı notları okudu. Knox'ınki kuru bir özürden ibaretti. Adamın, ömrü boyunca pişmanlık duyacağını anlatan aciz bir not yazmaktansa ölmeyi ya da - kalkıştığı için sürgün edilse bile - başka bir şeyler yapmayı tercih edeceğini düşündü. Diğerleri daha spiritüel mesajlar yollamıştı, ezberledikleri kitaplardan alıntılar yaparak öteki dünyada yeniden beraber olacaklarına dair sözler veriyorlardı. Belki de aralarında onu en yakından tanıyan Shirly rafineriye yeni takılan santrifüj ile jeneratör hakkındaki gelişmeleri aktarmıştı. Her şeyin sorunsuz devam edeceğini ve bunun büyük oranda onun sayesinde olduğunu yazmıştı. Bu mesaj öyle iç rahatlatıcıydı ki Juliette en zayıf hıçkırığını bunu okuduktan sonra koyuverdi. Arkadaşlarının siyah düşüncelerinin bazılarını kendisine aktarmak amacıyla karakalemle yazdıkları kelimeleri parmaklarıyla okşadı.</p>

  <p>En sona anlam veremediği tek not olan Walker’ınki kalmıştı. Güneş merhametsiz arazinin üzerinde batmaya başlar ve rüzgâr gece için yatışarak tozların yere konmalarına müsaade ederken adamın o sözlerle neyi kastettiğini anlamak adına mektubu tekrar tekrar okudu.</p>

  <p><span style="font-style:italic;">Jules-</span></p>

  <p><span style="font-style:italic;">Korkmak yok. Şimdi gülme vakti. Hakikat bir şaka ve Tedarik sağlam. -Walk</span></p>

  <p><span style="font-style:italic;">***</span></p>

  <p>Nasıl uyuyakaldığından emin değildi, uyandığında karyolasının etrafında soyulmuş boya parçaları gibi duran kâğıtlar vardı, gelen notlardan daha fazlası geceleyin parmaklıklardan içeri yollanmıştı. Juliette başını çevirdi ve orada birinin olduğunu fark ederek karanlığa doğru baktı. Parmaklıkların ardında bir adam duruyordu. Juliette hareketlendiğinde adam geri çekildi, bir alyans çeliğin çeliğe çarpmasıyla çınladı. Apar topar karyoladan kalktı ve uykulu bacaklarıyla parmaklıklara koştu. Titreyen elleriyle parmaklıkları kavradı ve figür siyahlığa karışırken karanlığa doğru baktı.</p>

  <p>“Baba-?” diye bağırdı, parmaklıkların arasından dışarı uzanarak.</p>

  <p>Ancak adam dönmedi. Uzun figür adımlarım hızlandırdı, gitgide gözden kayboluyordu, artık bir göz yanılgısıydı yalnızca, bir çocukluk hatırası kadar uzaktı.</p>

  <p>***</p>

  <p>Sonraki gün doğumu seyredilesiydi. Alçak kara bulutlarda nadir görülen bir seyreklik vardı ve bu sayede sızan altın sansı ışık hüzmeleri tepelerin yanlarında süzülen dumanlan açık ediyordu. Juliette karyolasına uzanıp yanaklarım ellerinin arasına alarak ışığa yenik düşen loşluğu seyretti. Parmaklıkların dışından içeri elini sürmediği yulaf ezmesinin kokuları sızıyordu. IT'de üç gecedir Tedarik’ten temin edilmiş lanetli parçalarla kendisine özel ölçülerde bir kıyafet hazırlamaya çalışan adam ve kadınları düşündü. Kıyafet yalnızca temizlik yapmasına yetecek kadar hayatta kalması için zamanlanacaktı, daha ötesi olmayacaktı.</p>

  <p>Elleri kelepçeli çetin tırmanışı ve uyuşuk kabullenmişliğinin onu ele geçirdiği günlerle geceler boyunca temizlik yapacağı düşüncesi şimdiye dek, yani bu görevi gerçekleştireceği günün sabahına kadar hiç aklının ucundan geçmemişti. Mutlak bir kesinlikle ondan beklediklerini yerine getirmeyeceğini biliyordu. Daha öncekilerin, bütün temizlikçilerin böyle söylediğini de biliyordu ve hepsi de ölümlerinin eşiğinde büyülü, belki de ruhani bir değişim tecrübe edip her şeye rağmen istenileni yerine getirmişlerdi. Ancak onun En-Tepe’de uğruna bu temizliği yapacağı kimsesi yoktu. Mekanik’ten çıkan ilk temizlikçi değildi belki, ancak reddedecek ilk kişi olmaya kararlıydı.</p>

  <p>Peter'ın kendisini nezarethanesinden alıp sarı kapıya götürdüğü süre boyunca yineledi bunu. IT’den bir teknisyen içeride bekliyor ve kıyafetine son rötuşları yapıyordu.</p>

  <p>Juliette onun talimatlarını soğuk bir tarafsızlıkla dinledi. Kıyafetin tasarımındaki bütün zayıflıkları gördü. Eğer Mekanik'te çifte vardiya çalışıp su baskınını önlemek, petrol çıkarmak ve elektriğin devamlılığını sağlamak gibi işlerle o kadar meşgul olmasaydı uykusunda dahi bu kıyafetten daha iyisini yapabileceğine kanaat getirdi. Pulları ve contaları inceledi, pompalarda kullanılanların aynılarıydı, ancak biliyordu ki parçalanmak üzere tasarlanmışlardı. Kıyafetin dış katmanını oluşturmak üzere üst üste bindirilerek yapıştırılmış ısı bandının parlak yüzünün bilerek adi malzemeden yapıldığını biliyordu. Az kalsın hepsinin en son ve en iyi model olduğunu vadeden teknisyenin gözüne bunları bir bir sokacaktı. Adam Juliette’in fermuarlarını çekti, eldivenlerini taktı, botlarını giymesine yardım etti ve numaralandırılmış cepleri izah etti.</p>

  <p>Juliette, Walker’ın notundaki mantrayı tekrarladı: <span style="font-style:italic;">Korkmak yok. Korkmak yok. Korkmak yok.</span></p>

  <p>Şimdi gülme vakti. Hakikat bir şaka. Ve Tedarik sağlam.</p>

  <p>Teknisyen onun eldivenlerini ve fermuarların üzerindeki cırt cırtların sıkıca kapanıp kapanmadığını kontrol ederken Juliette de Walker’ın notundaki bilmeceye kafa yordu. Tedarik’i neden büyük harfle yazmıştı ki? Ya da doğru mu hatırlıyordu acaba? Artık emin değildi. Bir bant şeridi önce bir botunun sonra da diğerinin etrafına dolandı. Juliette bütün bu gösteriye gülüp geçti. Bütün hepsi öyle anlamsızdı ki. Onu en azından bedeninin işe yarayabileceği çiftlik topraklarına gömmelilerdi.</p>

  <p>Sıra en son başlığa geldi, göze çarpan bir özenle yerinden alındı. Teknisyen metal kafa kelepçesini boğazına göre ayarlarken, Juliette'in başlığı bir süre tutması gerekti. Başını eğip vizördeki yansımasına baktı, gözleri hatırladığından daha çökük ve yaşlı görünüyordu, yine de kendini şu anda hissettiğinden çok daha gençtiler. Sonunda başlık kafasına geçti, oda siyah camın ardından loş görünüyordu. Teknisyen ona argon gazını ve çıkışını takiben odaya dolacak alevleri hatırlattı. Çabucak çıkmalıydı yoksa onu içeride daha beter bir son bekliyordu.</p>

  <p>Teknisyen, Juliette’in bu konuyu düşünüp taşınması için yanından ayrıldı. Ardındaki sarı kapı gürültüyle kapandı, kapıyı kapatmaya yarayan volan bir hayalet tarafından çevriliyormuş gibi içeriden döndü.</p>

  <p>Juliette içeride kalıp alevlere boyun eğmeyi düşündü, böylelikle o ruhani uyanışa kendisini ikna etmek için fırsat vermemiş olurdu. Bu hikaye sarmallar çizerek Mekanik’e ulaştığında hakkında ne düşünürlerdi? Bazıları inatçılığı için kendisiyle gurur duyardı, biliyordu. Bazıları da kemiği kömüre çeviren alevleri seçtiği için dehşete kapılırdı. Hatta küçük bir kısmı dışarıya adım atmaya cesareti olmadığını, dış dünyayı kendi gözleriyle görme şansını elinin tersiyle geri çevirdiğini bile düşünürdü.</p>

  <p>Dışarısının toksinlerini uzakta tutabilmek için gerekli iç basıncı sağlamak amacıyla odaya argon dolmaya başladığında kıyafeti büzüştü. İstemsizce kapıya doğru adım attığını fark etti; neredeyse iradesine karşı koyarcasına. Kapı açıldığında, odadaki plastik örtüler bütün boruların ve alçak bankın üzerinde yassılaştığında,Juliette sonunun geldiğini biliyordu. Önündeki kapı aralandı, silo bir bezelye kabuğu gibi yarılıp yoğunlaşan buhar pusunun arasından dışarının görüntüsünü bahşetti ona.</p>

  <p>Botlarından biri o aralıktan dışarı kaydı, diğeri de onu takip etti. Ve Juliette dünyaya adım attı, sonunu kendi tayin edecekti, bu zaman ayarlı kapıdan çıkarak da olsa onu ilk defa kendi gözleriyle, aşağı yukarı sekiz inçe iki inç boyutlarındaki cam katmanından görmekte kararlıydı.</p>

  <p>Programın esrarını çözüşü de işte tam o andı.</p>

  <p>Teknisyenleri Peter'ın ofisindeki malzemelerini toplarken Bernard da kafeteryadan temizliği izliyordu. Bu şeyleri yalnız izlemeye alışkındı, teknisyenleri ona nadiren eşlik ederdi. Ekipmanlarını yüklenip ofisin dışına çıktılar ve doğrudan merdivene yöneldiler. Bernard kendi adamlarının arasında bile neden olduğu batıl inançlar ve korkulardan bazen utanç duyuyordu.</p>

  <p>Juliette Nichols'ın önce başlığının tepesi, sonra da parlak tayfı yeryüzünde sendeledi. Rampayı hantal adımlarla çıktı, hareketleri zoraki ve güvensizdi. Bernard duvardaki saati kontrol etti ve meyve suyu dolu bardağına uzandı. Bir başka temizlikçinin dışarıda gördükleri karşısında verdiği tepkiyi ölçüp ölçemeyeceğini merak ederek arkasına yaslandı: değerli bir yaşamla bezenmiş, körpe, aydınlık ve temiz bir dünya; taze bir meltemle sallanan çimler; tepelerin üzerinden eliyle gel işareti yapan hafif ışıltılı bir akropolis.<a id="footnote1"></a><sup><a href="#bookmark0">1</a></sup></p>

  <p>Bugüne dek yaklaşık bir düzine temizlik izlemiş, tüm çevrelerini görmek için gerçekleştirdikleri o ilk tekli pirueti izlemekten her zaman büyük keyif almıştı. Sensörlerin önünde dans ederek ailesini gerisinde bırakan, sevdiklerine dışarı gelmeleri için el eden ve vizör ekranlarında gördükleri bütün sahte güzellikleri, olmayan izleyicilerine boşu boşuna, bir pantomim sanatçısı gibi ifade etmeye çalışan adamlar görmüştü. Yüzlerinin dibindeki haşereleri uçan kuşlar sanıp da çıldırmışçasına onlara uzanan insanlar görmüştü. Hatta bir temizlikçi rampadan gerisin geri inip bir şeyler anlatmak istercesine kapıyı dövmüş, sonunda pes edip temizliğe koyulmuştu. Bu binbir çeşit reaksiyon işe yaramış bir sistemin gurur verici hatırlatmaları değildi de neydi? Bireysel psikolojileri ne durumda olursa olsun sahte umutlarının görüntüsü onları sonunda yapmayacaklarına yemin ettikleri şeyi yapmaya sürüklüyordu.</p>

  <p>Belki de Başkan Jahns'in olanları hazmedemeyip hiçbir zaman izlememiş olmasının nedeni buydu. Ne gördükleri, ne hissettikleri, neye tepki gösterdikleri hakkında hiçbir fikri yoktu onun. Ertesi sabah hazımsızlığıyla yukarı gelir, içine bir gün doğumu çeker, kendince yas tutar ve silonun geri kalanı da bütün bunlar için ona bir alan yaratırdı. Ancak Bernard, kendisinin ve seleflerinin kusursuzlaştırmak için yoğun çaba sarf ettiği bu dönüşümü, bu hayali hep el üzerinde tutmuştu. Gülümsedi, taze meyve suyundan bir fırt çekti ve Juliette yanıltılan hislerinin etkisiyle dışarıda bocalarken onu dikkatle izledi. Sensör lenslerinde bugüne dek görülmüş en ince kir tabakası vardı, şöyle bastırıp ovalamaya dahi gerek yoktu, ancak Bernard geçmişte yaşanmış çifte temizliklerden onun yine de temizliği yapacağını biliyordu. Henüz yapmayan çıkmamıştı.</p>

  <p>Bir başka fırt daha çekti ve Peter'ın gelip seyretme cesareti bulup bulamadığını merak ederek Şerif Ofisi'ne baktı; fakat kapı kapalıydı, sadece ufacık bir aralık vardı. Bu çocuktan çok ümitliydi. Bugün şerif, yarın da belki başkan olacaktı. Bernard bu mevkii kısa bir süre için daha elinde bulunduracaktı, belki bir ya da iki seçim kadar; ancak biliyordu ki onun yeri IT’ydi ve bu iş ona göre değildi. Ya da belki de diğer işinin yerine birini bulmak daha güçtü.</p>

  <p>Bakışlarını Peter’ın ofisinden ayırıp yeniden ekrana döndü ve karton bardaktaki meyve suyunu elinden düşürecek gibi oldu.</p>

  <p>Juliette Nichols'ın gümüşi formu şimdiden tepeye doğru yorgun argın yol alıyordu. Sensörlerdeki kir öylece duruyordu.</p>

  <p>Bernard sandalyesini devirerek birdenbire ayağa dikildi. Sanki onu yakalayabilecekmiş gibi duvarekrana doğru sendeledi.</p>

  <p>Sonra, Juliette o siyah renkli kıvrım boyunca hızla tırmanıp orada öylece duran diğer iki temizlikçinin bedenlerinin yanında bir süre duraklarken Bernard şaşkına dönmüş bir vaziyette olanları izledi. Yeniden saate baktı. Eli kulağındaydı. Tam bu aralardı. Yere yığılıp başlığını çıkarmaya çalışacaktı. Tozlu yere iki büklüm uzanacak, bir buluta tekme savuracak ve ölü bir kalıntıya dönüşene dek bayırdan aşağı kayacaktı.</p>

  <p>Ancak yelkovan sorunsuzca güzergahında yol aldı; Juliette de öyle. İki temizlikçiyi arkasında bıraktı, bacakları hâlâ kuvvetle tepeyi tırmanıyordu; sağlam adımlan onu uzaklara, vardığında duraksadığı tepenin doruğuna taşıdı ve görüş alanının dışına çıkmadan önce kim-bilir-neye bir bakış attı.</p>

  <p>***</p>

  <p>Merdivenden aşağı doğru koştururken Bernard'ın eli meyve suyuyla yapış yapıştı. Sıkıp ezdiği karton bardağı üç kat boyunca yumruğunun içinde tuttu, teknisyenlerine yetişti ve sırtlarına fırlattı. Çöp küresi sekti ve alt katlardan birine konmak üzere boşluktan aşağıya doğru düşmeye başladı. Bernard şaşkına dönmüş adamlarına küfretti ve koşmaya devam etti, ayaklan birbirine dolanıp onu yere serecek derecede yaklaştı. Bir düzine kat aşağıda, son haftalarda ikinci berrak gün doğumunu izlemek umuduyla yukarı tırmanan silo sakinleriyle neredeyse çarpışıyordu.</p>

  <p>Nihayet otuz dördüncü kata ulaştığında bitap vaziyetteydi ve nefesi kesilmişti, gözlükleriyse burnunun terli kemerinin üzerinde kayıyordu. Çift kanatlı kapıdan hızla geçti ve alçak metal kapıyı açmaları için bağırdı. Bernard kısa ve kalın metal kola çarpmadan hemen önce, ürkmüş bir görevli dediklerine boyun eğip okuyucuya kendi kartını okuttu. Koridorda koşarak yol aldı ve bütün silonun en çok güçlendirilmiş kapısına ulaşmadan önce iki dönemeci gerisinde bıraktı.</p>

  <p>Kartını geçirip güvenlik kodunu tuşları dövercesine girdikten sonra hemen eşiği geçip masif çelikten yapılma kalın duvarı aştı. Sunucularla dolu oda hayli sıcaktı. Tek tip siyah kasalar, insan emeğinin zanaatına ve mühendisliğine dikilmiş birer anıt gibi parke zeminden yükseliyordu. Bernard aralarından ilerledi, kaşlarında ter birikmişti, ışık gözlerini kamaştırıyordu, üst dudağıysa damlayan terlerden sırılsıklamdı. Ellerini makinelerin ön taraflarına sürdü. Yanıp sönen ışıklar onun öfkesini yatıştırmak isteyen mutlu gözler, çıkardıkları elektrik vızıltısı efendilerini teskin etmeyi uman fısıltılar gibiydi.</p>

  <p>Hiçbiri işe yaramadı. Bernard'ın tek hissettiği şey içinde kabaran korkuydu. Tekrar tekrar nerede yanlış yapılmış olabileceğini düşündü. Juliette hayatta kalacağından değildi bu korku, hayatta kalmasına imkân yoktu; ancak bu makinelerdeki bilgileri muhafaza etmekten daha da önemli görevi kimsenin görüş alanının dışına çıkmasına izin vermemekti. Bu en büyük emirdi. Nedenini anlıyor ve sabahki başarısızlığından ötürü tir tir titriyordu.</p>

  <p>Odanın diğer ucundaki sunucunun yanma vardığında içerisinin sıcaklığına küfretti. Tepedeki havalandırmalar En-Derin'deki serin havayı taşıyıp sunucu odasına dolduruyordu. Arka taraftaki geniş fanlarsa ısıyı çekip silonun daha aşağılarına pompalayarak üç haneli katlardaki soğuk havayı ve pis kokulan insanların yaşam standartlarına uygun hâle getiriyordu. Bernard elektrik tatilini, sıcaklıkların yükselip sunucularını tehdit ettiği o haftayı hatırlayarak havalandırmalara ters ters baktı. Tek nedeni bozulan jeneratörlerdi ve sorumlusu da görüş alanının dışına çıkan şu kadındı. Aklına gelen bu ayrıntı, içindeki alevleri daha da körükledi. Havalandırmaların kontrolünü Mekanik’teki o yağdanlıkçılara, medeniyetten bihaber tamirci parçalarına bırakan tasarıma küfrü bastı. Derin'deki çirkin ve gürültülü makineleri, sızan egzozu ve yanık yağ kokusunu düşündü. Orayı yalnızca bir defa, bir adamı öldürmek için görmesi gerekmişti, ama o bile yetmişti de artmıştı bile.</p>

  <p>O gürültülü motorlan kusursuz sunucularla kıyaslaması bile IT’den bir daha dışarı çıkmamasına yeterdi. Yığınla datanın baskısı altında ısınan silikon çiplerin keskin kokuların saldığı yer burasıydı. Paralel olarak yol alan, özenle demetlenen, etiketlenip kodlanan ve her saniye gigabaytlarca görkemli bilgiyle dalgalanan kabloların üzerine sanlı kauçuğun kokusunu alabileceğiniz yer burasıydı. Son isyanda içi boşaltılan hard-disklerin silinen datalarla yeniden dolduruluşunu yönettiği yer burasıydı. Burası bir insanın düşünebileceği bir yerdi; çünkü çevresindeki makineler de sessizce aynı şeyi yapıyor olurdu.</p>

  <p>Amma velakin bu havalandırmaların devamı aşağı katlardaki pislik yuvalarına açılıyordu. Bernard başındaki teri eliyle sildi, sonra da elini tulumunun kıçına sürttü. O kadının, ilk önce malzemesini elinden <span style="font-style:italic;">çalıp</span> karşılığında da Jahns’ten en yüksek adalet mevkiine atanmasını, şimdi de temizliğe cüret etmeyip uzaklaşmasını düşünmek... vücut sıcaklığını tehlikeli oranlarda yükseltiyordu.</p>

  <p>Sıranın sonundaki sunucunun yanına vardı ve duvarla arkasındaki boşluğa tıkıştı. Boynunda taşıdığı anahtarı kasa kilitlerinin yağlı aksamlarına taktı. Her bir kilidi çevirişinde Juliette'in çok uzağa gidemeyeceğini kendine hatırlattı durdu. Hem zaten bu ne kadar büyük bir sorun teşkil edebilirdi ki? Daha da önemlisi yanlış giden neydi? Zamanlama her zaman kusursuz olurdu. Hep öyle olmuştu.</p>

  <p>Sunucunun arkasındaki panel açıldı ve büyük bir bölümü boş olan kasanın içini açığa çıkardı. Bernard anahtarı tekrardan tulumunun içine soktu ve siyah çelikten paneli bir kenara koydu, metal dokunanın canına okuyacak kadar sıcaktı. Sunucunun içine iliştirilmiş bez bir örtü vardı. Bernard katlanmış örtüyü açtı ve uzanıp plastik kulaklıklı mikrofonu çıkardı. Kulağına taktı, mikrofonun yerini ayarladı ve kablosunu açtı.</p>

  <p>Bu işi kontrolüm altında tutabilirim, diye düşündü. O IT'nin başıydı. Başkandı. Peter Billings onun adamıydı. İnsanlar durağanlığı severdi, o da bu aldatmacayı devam ettirebilirdi. insanlar değişiklikten korkuyorlardı, dolayısıyla bunu örtbas edebilirdi. Her iki ofisi de kendisi idare ediyorken kim kendisine karşı durabilirdi ki? Kim kendisinden daha kalifiyeydi? Bunu açıklayabilirdi. Her şey yoluna girecekti.</p>

  <p>Yine de doğru jakı bulup kabloyu takarken feci derecede, hiç korkmadığı kadar korkuyordu. Kulaklıktan derhâl bir bip sesi duyuldu, bağlantı otomatik olarak kurulmaya başladı.</p>

  <p>IT’yi hâlâ belli bir mesafeden yönetebilir, bunun yeniden yaşanmasına mani olabilir, raporlarının başında daha çok vakit geçirebilirdi. Her şey kontrol altındaydı. Kulaklık tıkırdayıp bip sesi kesildiğinde kendisini teskin ettiği cümle buydu. Her ne kadar selam vermeyi reddetseler de birinin çağrıyı yanıtladığını biliyordu. Bu sessiz yanıtın ardında bir huzursuzluk olduğunu hissetti.</p>

  <p>Bernard da selamlaşmaları es geçti. Doğrudan söylemesi gereken şeye girişti.</p>

  <p>“Silo bir? Burası silo on sekiz." Dudaklarındaki teri yaladı ve mikrofonunu düzeltti. Avuçlarının içi bir anda buz kesti ve sırılsıklam oldu, işeyesi geldi.</p>

  <p>“Burada, eee... Burada... Iıı. .. Burada ufak bir sorun yaşıyor olabiliriz-”</p>

  <p><a id="bookmark0"></a><a href="#footnote1">1</a></p>

  <p>(Yun.): Yukarıda bulunan şehir-yhn.</p>

  <p>1562 yılında Arthur Brooke tarafından yazılan, Romeo ve Juliet’in esin kaynağı olan ünlü şiir -yhn.</p>
</body>
</html>