<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <p>Lukas farkı düşündü. Neden bilmiyordu ama Juliette’le arasında geçen bir konuşma geldi aklına, kadının ona durmadan söyleyip durduğu bir şey-</p>

  <p>“Sanırım biliyorum,” dedi.</p>

  <p>“Hadi ya?” Bernard gözlüğünü burnunun üstünde geriye ittirdi ve ona baktı. “Öyleyse bildiğini <span style="font-style:italic;">sandığın</span> şeyi anlat bakalım.”</p>

  <p>“Umutlarımız, bizden öncekilerin icraatları, dünyanın ne <span style="font-style:italic;">olabileceği</span> ... işte Miras’ımız bu.”</p>

  <p>Bernard'ın dudakları bir tebessümle gerildi. Eliyle Lukas’a devam etmesini işaret etti.</p>

  <p>“Engel olamadığımız kötü şeyler ve bizi bu noktaya getiren hatalar... bunlar ise geçmişimiz.”</p>

  <p>“Ve bu fark ne anlama geliyor? Ne demek sence?”</p>

  <p>“Olmuş bitmiş şeyleri değiştiremeyeceğimiz, ama olacakları etkileyebileceğimiz anlamına geliyor."</p>

  <p>Bernard ufak elleriyle alkış tuttu. “Fevkalade."</p>

  <p>“Ve bu-" Lukas arkasını döndü ve bir elini kalın kitabın üstüne koydu, “-Düzen. Geçmişimizle geleceğe dair umutlarımız arasında sıkışıp kalmış bütün kötü şeylerin üstesinden nasıl geleceğimizi anlatan bir yol haritası <span style="font-style:italic;">bu.</span> Bunlar mani olabileceğimiz, düzeltebileceğimiz şeyler."</p>

  <p>Bernard kaşlarını kaldırdı, sanki kadim bir hakikate yeni bir açıdan bakıyor gibiydi. Nihayet gülümsedi, bıyığı kıvrılmış, gözlüğü burnunun kırış kırış olmuş tepesinde konumlanmıştı.</p>

  <p>“Sanırım neredeyse hazırsın," dedi. “Yakında." Bernard bilgisayarının başına döndü ve eli fareye uzandı. “Çok yakında."</p>

  <p>• Silo 17 •</p>

  <p>Tuhaftır ki Mekanik’e inişi huzur doluydu, hatta büyüleyici bile denebilirdi. Juliette yeşil taşkın sularında yol aldı, merdivenlerin ayaklarının altında belirip sarmal çizmeye başladığı her seferinde kendini tırabzanlardan uzağa ittirdi. Duyduğu tek şey başlığına tıslayarak giren ve öbür taraftan fokurtularla çıkan havanın sesiydi. Lehim taneciklerine benzeyen, sonu gelmez hava kabarcıkları vizörüne sürtünüp geçiyor ve yerçekimine meydan okurcasına yukarı yönde yol alıyorlardı.</p>

  <p>Juliette bu gümüşi kürelerin birbirlerini kovalayışını ve metal merdivenlerde çocuklar gibi oyun oynamalarını seyretti. Bir kısmı tırabzanlara değdikleri gibi patlıyor, arkalarında yüzeye yapışan, hareket eden ve çarpışan minik gaz noktacıkları bırakıyorlardı. Diğerleriyse döne döne merdivenin iç kısımlarına doğru yoluna devam ediyordu. Basamakların alt boşluklarında biriken bu gümüşi küreler birleşerek titreşen, büyük kabarcıklar oluşturuyor ve Juliette’in başlığının tepesinden yayılan ışığı yakalıyorlardı.</p>

  <p>Nerede olduğunu, ne yaptığını unutması işten bile değildi. Aşina olduğu şeyler gözüne çarpık ve tuhaf gelir olmuştu. Vizörünün plastik kubbesinden her şey olduğundan daha büyük gözüküyordu ve bir nebze bile dibe batmadığını, aksine büyük merdivenin yükseldiğini, kendisini yeryüzünün derinliklerinden yukarıya ittiğini ve bulutlara doğru yol aldığını hayal etmek çok kolaydı. Hatta eldivenli ellerinden ve takviyeli karnının üzerinden kayıp giden halat bile aşağı inmesine yardım eden bir hattan çok, kendisini merhametsizce yukarı çeken bir şey gibi geliyordu.</p>

  <p>Öyle ki Juliette’in ne kadar derinde olduğunu hatırlaması için sırtını geriye yaslayıp dümdüz yukarı bakması gerekti. Bir-iki merdiven sahanlığını daha katettikten sonra acil durum ışıklarının yeşil parıltısı ürkütücü bir karanlığa dönüştü. El fenerinin ışığı önünü zar zor aydınlatıyordu. Juliette derin derin nefes aldı ve kendine silodaki bütün oksijenin elinin altında olduğunu hatırlattı. Omuzlarında aşırı miktarda sıvı ağırlık taşıdığı ve canlı canlı gömüldüğü hissini görmezden gelmeye çalıştı. Eğer mecbur kalır ya da panikleyecek olursa tek yapması gereken ağırlıkları kesip atmaktı. Aşçı bıçağıyla atacağı tek bir kesikle doğruca yüzeye yükselirdi. Aşağı yönde yolculuğuna devam ederken bunu tekrarladı durdu. Halatı tutan ellerinden birini bırakıp bıçağın bulunduğu cebi yoklayarak hâlâ orada olduğundan emin oldu.</p>

  <p>“YAVAŞLA!” diye bir ses geldi telsizinden.</p>

  <p>Durana dek halatı iki eliyle sımsıkı kavradı. Solo'nun yukarıda olduğunu, özenle sarılmış makaralarından ayrılan hava hortumunun ve elektrik kablolarının başında beklediğini hatırlattı kendine. Adamın iplere dolandığını, tek ayak üstünde oradan oraya zıpladığını hayal etti. Kabarcıklar taşma valfından peşi sıra çıkıp açık yeşil suda titreşerek yüzeye doğru yükseldi. Başını geriye yaslayıp kabarcıkların gergin halatın çevresinde dönüşünü izlerken Solo'nun neden bu kadar geciktiğini merak etti. Sarmal basamakların alt yüzlerinde oluşan cıva gümüşü rengindeki hava boşlukları âdeta dans ediyor, Juliette'in inişinin yarattığı türbülansla titreşiyorlardı-</p>

  <p>“TAMAM.” Ense tarafındaki telsiz hoparlörü hışırdadı. “BURADA HER ŞEY YOLUNDA.”</p>

  <p>Solo'nun sesinin şiddeti Juliette'i irkiltti ve başlığı takmadan önce bunu kontrol etmiş olmayı diledi. Artık ayarlaması mümkün değildi zira.</p>

  <p>Çınlayan kulaklarla, huzur dolu inişinin sessizliği ve heybeti bozulmuş hâlde bir kat daha indi, kablo ile hava hortumundaki gevşekliği inceleyip çekme yapıyorlar mı diye bakmak için hızını sabit tutuyor ve yavaş ilerliyordu. Yüz otuz dokuzuncu katın sahanlığının yakınından geçerken kapılardan bir tanesinin yerinde olmadığını gördü; öbür kapı da vahşice menteşelerinden içe göçmüştü. Bütün katı su basmış olmalıydı, bu da pompaların daha çok su tahliye etmesi gerekeceği anlamına geliyordu. Sahanlık gözden kaybolmadan hemen önce, koridorun ilerilerinde kara silüetler, suda sürüklenen gölgeler gördü. Nicedir ölü olan adam görüş alanından çıkmadan evvel başlığına takılı el feneri cesedin solgun ve şiş yüzünü az da olsa aydınlatabildi.</p>

  <p>Juliette daha fazla cesetle karşılaşabileceğini hiç düşünmemişti. Yani boğulmuş olanlarla elbette, çünkü su taşkınının hiç kimseyi hazırlıksız yakalayamayacak kadar yavaş yükselmiş olması gerekiyordu; ancak En-Derin'de yaşanmış herhangi bir vahşet silonun buz tutmuş derinliklerinde muhafaza edilmiş olabilirdi elbette. Etrafındaki suyun soğuğu sonunda kıyafetinin içine sızmayı başarmış gibi görünüyordu. Ya da Juliette'e öyle geliyordu.</p>

  <p>Yukarı bakıp hatlarda gevşeklik olup olmadığını kontrol etmeyi sürdürürken botları merdivenin zeminine gürültüyle çarptı. Dizleri inişinin ürkütücü biçimde sonlanması sebebiyle zangır zangır titriyordu. Aşağı inmesi kuru zeminde yolculuktan çok daha az vakit almıştı.</p>

  <p>Juliette dengesini korumak için bir eliyle halatı sımsıkı kavrarken diğer elini de yoğun ve yeşil yeraltı suyu tabakası içinde salladı. Çenesini telsiz düğmesine bastırdı. “İndim,” dedi Solo’ya.</p>

  <p>Deneme kabilinden birkaç hantal adım atıp kollarını sallayarak Mekanik'in girişine doğru yarı yürüdü yarı yüzdü. Merdiven boşluğundan gelen ışık güvenlik kapılarının arkasına şöyle böyle ulaşıyordu. Onların ötesindeyse hem yabancı olduğu hem de çok iyi bildiği bir evin yağlı derinlikleri kendisini bekliyordu.</p>

  <p>“SENİ DUYUYORUM,” diye yanıt verdi Solo, kısa süreli bir gecikmeyle.</p>

  <p>Solo’nun sesi başlığının içinde takırtılar eşliğinde yankılanırken Juliette kaslarının gerildiğini hissetti. Sesi ayarlayamamak onu delirtecekti.</p>

  <p>On kadar tereddütlü adım attıktan sonra suda yürümenin tuhaflığına alıştı ve ağırlık bağlı botlarını çelik döşemenin üzerinde sürüklemeyi öğrendi. Kıyafetinin şişkinliği ve kollarıyla bacaklarının giysinin iç kısmına sürtünüp durması sebebiyle kendini bir baloncuğun içindeymiş gibi hissediyor, sanki vücudunu onun iç çeperine savurarak hareket etmesini sağlıyor gibiydi. Durdu ve kafasını çevirip merdivenlere takılmadığından emin olmak için önce hava hortumuna, sonra da aşağı inerken tutunduğu halata baktı. Halat bu mesafeden bile merdivenin su altında kalmış kısmında öylece asılı duran, mümkün olamayacak kadar ince bir ipi andırıyordu. Juliette'in yürürken sebep olduğu dalgalanma nedeniyle sanki ona güle güle dercesine sallanıyordu.</p>

  <p>Juliette buna herhangi bir anlam yüklememeye çalıştı; yüzünü Mekanik’in girişine döndü. <span style="font-style:italic;">Bunu yapmak zorunda değilsin,</span> diye hatırlattı kendine. iki, belki de üç tane daha küçük pompa bağlayabilir, bunların yanında bir de hidrofonik tesisatını suyu akıtmakta kullanabilirdi. Öyle bir tesisatı kurmak aylar alabilir, su seviyesinin düşmesiyse yıllarca sürebilirdi; ama er ya da geç bu katlarda su kalmaz ve Solo'nun ona bahsettiği şu gömülü kazıcıların peşine düşebilirdi. Asgari düzeyde tehlikeyle halledilebilirdi; tabii akıl sağlığına vereceği zarar düşünülmezse.</p>

  <p>Ayrıca evine dönmek istemesinin tek nedeni intikam almaksa, şayet tek motivasyonu buysa, beklemeye karar verebilir ve emniyetli yolu seçebilirdi. O anda bile botlarını ağırlıklardan kurtarıp merdivenlerden yukarıya doğru hızla yükselmenin, tıpkı çocukluğunda hep düşünü kurduğu gibi katları uçarak geçmenin cazibesine kapılır gibiydi. Kolları iki yana açık, neşeyle dolu, özgürce...</p>

  <p>Ama Lukas arkadaşlarının içine düştüğü korkunç durumdan, silodan ayrılmasının neden olduğu karışıklıklardan onu devamlı haberdar ediyordu. Sunucuların aşağısındaki duvara monte edilmiş ve gece gündüz vahşet dolu sesleri aktaran bir telsizi vardı. Solo'nun yeraltı dairesi de aynı telsizle donatılmıştı, ama onunki yalnızca silo on yedinin portatif telsizleriyle iletişim kurabiliyordu. Bu yüzden Juliette onu kurcalamaktan vazgeçmişti.</p>

  <p>Bir yanı sesleri duyamadığı için mutluydu. Çatışmayı dinlemek zorunda kalmak istemiyordu; yalnızca evine gitmek ve onu sonlandırmak istiyordu. Bu onda ümitsiz bir takıntı hâlini almıştı artık: silosuna geri dönmek. Evinden sadece kısa bir yürüyüş mesafesi kadar uzaklıkta olduğunu fakat o kapıların sadece insanların canına kıymak için açıldığını bilmek onu çıldırtıyordu. Hem geri dönmesinin ne yararı olacaktı ki? Temizlikten sağ çıkmış olması ve hakikati ifşa etmesi Bernard ile IT'nin geri kalanının foyasını ortaya çıkarmaya yetecek miydi?</p>

  <p>Gerçi bunu başarabildiği takdirde aklında daha delice planları da vardı. Birer hayalden ibarettiler belki, ama ona ümit veriyorlardı işte. Bu yerin inşasında kullanılan kazıcılardan birini, kim bilir ne kadar süren dikey ve zahmetli kazısının sonlandığı yere gömülüp saklanmış şu makinelerden bir tanesini tamir etmek ve sonra da toprağı kazarak silo on sekizin En-Derin'ine ulaşmak vardı mesela. Ablukayı yardığını, kendi insanlarını buranın kupkuru koridorlarına getirip bu ölü yeri tekrar <span style="font-style:italic;">çalışır hale getirmeyi</span> hayal etti. Onca yalan ve hile hurda olmaksızın bir siloyu idare ettiklerini hayal etti.</p>

  <p>Juliette güvenlik kapısına doğru yavaşça ve güçlükle yol alırken kafasında bu çocukça ancak teşvik edici hayaller vardı. Güvenlik turnikesine yaklaştığında cansız ve korumasız kapının aşağıda gerçekleştireceği bu yürüyüş sırasında önüne çıkan ilk gerçek engel olduğunu gördü. Üstünden atlayıp geçmek kolay olmayacaktı. Sırtını makineye verip ellerini iki yana koydu ve kart okutma panelinin üzerine ucu ucuna oturabilene dek ağır botlarıyla alçak kasayı tekmeleyip itti.</p>

  <p>Bacaklan kaldıramayacağı kadar ağırdı... en azından turnikenin öbür tarafına savuramayacağı kadar. Kıyafetin suya batmazlığına karşı koymak için bağladığı ağırlıklar ihtiyaç duyduğundan çok daha fazlasını karşılar hâle gelmişti. Kalçalarını iyice sağlama alana dek turnike kasasının üzerinde geri geri kaydı, sonra da yan dönmeye çalıştı. Kalın eldivenlerinden birini dizinin altına sardı ve botunu kasanın üzerine çıkarana dek geriye doğru kaykıldı. Biraz dinlendi, hızlı hızlı nefes aldı ve başlığının içini boğuk bir kahkahayla doldurdu. Böylesine basit, böylesine tehlikesiz bir şeyi yapabilmek için onca çaba sarf etmek gülünç gelmişti. Bir botu hâlihazırda havadayken öbürünü kaldırmak daha da kolay olmuştu. Bir taşıyıcı hareketliliğiyle geçirdiği haftalar yüzünden hâlâ sızlayan karın ve kalça kaslarının nihayet bir işe yarayıp lanet ayağını kaldırabilmesine yardım ettiklerini hissetti.</p>

  <p>Rahatlayarak başını iki yana salladı, ensesinden aşağı bir damla ter süzüldü ve aynı manevrayı dönüş yolculuğunda da tekrarlayacak olması şimdiden canını sıktı. Öbür tarafa atlamak zor olmadı: bütün işi ağırlıklar yaptı. Bir süre durup bileğine bağlı kablolar ile kelepçeye takılı hava hortumunun birbirine dolanmadığından emin oldu, sonra da ana koridoru adımlamaya koyuldu, tek ışık kaynağı başlığının tepesindeki el feneriydi.</p>

  <p>“İYİ MİSİN?” diye sordu Solo, adamın sesi Juliette'i bir kez daha ürkütmüştü.</p>

  <p>“İyiyim,” dedi. Bağlantıyı açık tutmak için çenesini göğsüne bastırmaya devam etti. “Sana ihtiyacım olursa haber veririm. Sesin biraz yüksek geliyor. Ödümü koparıyor.”</p>

  <p>Bağlantı düğmesini serbest bıraktı ve dönüp cankurtaran halatının ne alemde olduğuna baktı. Taşma valfından çıkan baloncuklar, el fenerinin ışığı altında minik mücevherler misali tavan boyunca dans ediyorlardı-</p>

  <p>“ANLAŞILDI. TAMAM.”</p>

  <p>Yerden güçlükle kaldırabildiği botlarını sırasıyla hareket ettirerek ana yol ayrımını ağır adımlarla katetti ve yemekhaneyi arkasında bıraktı. Soldaki koridoru takip edip karşısına çıkacak iki dönemeci alırsa</p>

  <p>Walker'ın atölyesine varırdı. Acaba orası her zaman bir atölye olarak mı kullanılmıştı? En ufak bir fikri dahi yoktu. Bu siloda depo olarak kullanılıyor da olabilirdi pekâlâ. Ya da bir daire.</p>

  <p>Kendi küçük dairesi tam aksi istikamette olmalıydı. O tarafa bakmak için döndüğünde fenerinin konik ışığı karanlığı dağıttı ve tavana vurmuş, boru ve kanalizasyon hatlarının arasında dolanan bir cesedi açığa çıkardı. Başını başka yöne çevirdi. Bu cesedin George’a, Scottie'ye ya da değer verdiği ancak yitirdiği başka birine ait olduğunu hayal etmek çok kolaydı. Hatta onunki bile olabilirdi.</p>

  <p>Ayaklarını sürüyerek giriş merdivenlerine doğru ilerledi, vücudu yoğun fakat berrak suyun içinde sendeliyordu, ha düştüm ha düşeceğim korkusunu her an ensesinde hissetse de botlarının ağırlığı ve kıyafetinin uyguladığı kaldırma kuvveti onu dimdik ayakta tutuyordu. Onu aşağı indirecek kare biçimli basamakların tepesinde durdu.</p>

  <p>“İnmek üzereyim,” dedi, çenesini eğerek. “Her şeyin çalıştığından emin ol. Ve lütfen bir sorun çıkmadıkça yanıt verme. Son konuşmamızdan beri kulaklarım hâlâ çınlıyor."</p>

  <p>Juliette çenesini bağlantı düğmesinden çekti ve ilk birkaç basamağı indi, Solo'nun kulağına bir şeyler haykırmasını beklese de adamdan ses çıkmadı. Kabloyla hortumu sımsıkı tutmayı sürdürdü ve karanlığa doğru inerken ikisini de kare merdivenin keskin köşelerinin etrafından dolaştırdı. Dört bir yanını saran simsiyah suyun huzurunu kaçıran tek şey kendisinden yükselen baloncuklar ve kapsamlı, fener ışığı destekli görüş alanının cılız konisiydi.</p>

  <p>Altı kat aşağı indiğinde hortum ve kabloyu çekmesi zorlaştı, basamaklara çok fazla sürtünüyorlardı. Durdu ve olabildiğince fazlasını etrafında toplayarak ağırlıksız suda sürüklenmeye bıraktı. Hem kablonun hem de hortumun üzerinde özenerek hazırladığı birkaç bağlantı yeri eldivenlerinin arasından kayıp gitti. Duraksadı ve ne durumda olduklarını görmek için hava hortumunun bantlanıp yapıştırılmış ek yerlerini kontrol etti. İçlerinden birinden minicik baloncuklar çıkıyor, zifiri karanlık suda gözenekli ve dalgalı bir sıra oluşturuyorlardı. Önemli bir şey değildi.</p>

  <p>Merdivenlerin dibinde su çukuruna ulaşmasına yetecek kadar kablo biriktiğinde döndü ve vazifeşinasça hedefine doğru yürümeye koyuldu. En zor kısmı geride bırakmıştı. Çektiği hava serin ve tazeydi, kulağına tıslıyordu. Fazla basınç öbür valftan çıkıyor, ne zaman başını çevirse dışarı çıkan baloncuklar bir hava perdesi oluşturuyordu. Hedefine ulaşmaya yetecek kadar kablosu ve hortumu vardı, üstelik bütün aletleri de yerli yerindeydi. Daha da aşağılara inmeyeceğini bildiğinden artık rahatlayabilirdi. Tek yapması gereken elektrik kablolarını bağlamaktı, yani iki basit bağlantı sonrasında geri dönecekti.</p>

  <p>Hazır hedefine bu kadar yaklaşmışken özgür kalmayı, bu silonun Mekanik bölümünü kurtarmayı, önce jeneratörlerinden bir tanesini sonra da gömülüp gizlenmiş kazıcılardan birini diriltmeyi aklından geçirmekte bir beis görmedi. İlerleme kaydediyorlardı. Arkadaşlarını kurtarmak için yola çıkmıştı. Sinir bozucu tersliklerle geçen haftalardan sonra her şey çocuk oyuncağı gibi geliyordu.</p>

  <p>Juliette çukur odasını tam da olacağını düşündüğü yerde buldu. Botlarını usul usul kaydırarak ortadaki oyuğun kenarına ilerledi. Öne eğilince el fenerinin ışığı suyun yüksekliğini gösteren rakamları aydınlattı. Siloyu basan sular düşünüldüğünde bu rakamlar oldukça komik kaçıyordu. Komik ve bir o kadar da üzücü. Bu silo, insanlarını yan yolda bırakmıştı.</p>

  <p>Ama sonra Juliette kendini düzeltti: asıl bu <span style="font-style:italic;">insanlar</span> silolarını yan yolda bırakmıştı.</p>

  <p>“Solo, pompanın oradayım. Kabloyu bağlayacağım.”</p>

  <p>Pompa filtresinin döküntülerin altında kalmadığından emin olmak için çukurun dibine dikkatle baktı. Aşağıdaki su fevkalade temizdi. Kendi silosunun çukurunun dibinde çalışırken beline kadar gelen petrol ve kir tabakası kim bilir kaç galonluk yeraltı suyu sızıntısına dağılmıştı. Sonuç, muhtemelen içebileceği kadar berrak bir su olmuştu.</p>

  <p>Juliette’i bir titreme aldı, derinlerdeki su soğukluğunun üzerindeki katmanları aşarak vücut ısısını düşürmekte olduğunu fark etti aniden. Çok bir şey kalmadı, dedi kendine. Duvara monte edilmiş devasa pompaya doğru yürüdü. Beli kalınlığındaki borular yere doğru eğim yapıyor ve bir yılan gibi kıvrılarak çukurun kenarına kadar ilerliyordu. Duvarın üzerinden yukarı yönde çıkan taşma boruları da benzer ölçülerdeydi ve tepedeki karmakarışık Mekanik kanalizasyonuyla birleşiyorlardı. Büyük pompanın yanında dikilip bileğine bağlı kabloları sökmeye çalışırken bir mekaniker olarak üstesinden geldiği son işi hatırladı. Benzer bir pompanın şaftını sökmüş, eski ve kırık bir çarkla karşılaşmıştı. Cebinden bir yıldız tornavida seçip pozitif kutup başını gevşetmeye başladığında, elektrikler kesildiği sırada <span style="font-style:italic;">bu</span> pompanın da benzer durumda olmaması için dua etti. Buraya tekrar inip aleti onarmak zorunda kalmak istemiyordu. En azından bunu kuru botlarıyla yapabilinceye dek. ..</p>

  <p>Pozitif güç hattı beklediğinden de kolay söküldü. Juliette yeni hattı büküp yerine bağladı. Başlığının içini dolduran hırıltılı nefes alış verişleri kendisine eşlik eden tek şeydi. Yeni kabloyu kutup başına sıkıca dolarken bu hırıltıları duyabilmesinin nedeninin gelen havanın yanağına tıslamaması olduğunu fark etti.</p>

  <p>Juliette dondu kaldı. Plastik başlığın kulağına denk düşen kısmına hafifçe vurdu ve taşma valfından hâlâ baloncuklar çıktığını, ama akışta bir yavaşlama olduğunu gördü. Kıyafetinin içinde hâlâ basınç vardı, ancak içeri girmeye zorlanan havadan artık eser yoktu.</p>

  <p>Çenesiyle telsizin düğmesine bastırdı, başlık kelepçesinin etrafında biriken terin çenesinin yan tarafına doğru aktığını hissetti. Boynundan yukarısı tere batmışken nasıl oluyordu da ayaklan buz kesmişti?</p>

  <p>“Solo? Ben Juliette. Beni duyabiliyor musun? Neler oluyor yukarıda?”</p>

  <p>Bekledi, dönüp el fenerini hava hortumuna doğrulttu ve herhangi bir dolanmanın izini sürdü. Hâlâ oksijeni mevcuttu, kıyafetinin içinde hava vardı. Adam niye cevap vermiyordu ki?</p>

  <p>“Alo? Solo? Lütfen bir şeyler söyle.”</p>

  <p>Başlığının üzerindeki el fenerinin düzeltilmesi lazımdı, ama kafasının içinde çalışan sessiz bir saatin tik-taklarını duyabiliyordu. Tam olarak ne kadar havası kalmıştı? Buraya inmesi muhtemelen bir saat sürmüştü. Hava bitene kadar Solo kompresörü onarmış olurdu. Daha çok zamanı vardı. Belki de şu anda kompresöre benzin dolduruyordu. Negatif kutbu sökmeye uğraştığı tornavidası yuvasından kayarken, daha çok zamanın var, dedi kendi kendine. Ama kör olası şey sıkışmıştı.</p>

  <p>İşte buna, yani bozuk bir şeyle uğraşmaya hiç vakti yoktu. Pozitif uçlu kabloyu çoktan bağlamış ve sıkıca kapatmıştı. Başlığına bağlı el fenerini düzeltmeye çalıştı; fazla yükseği aydınlatıyordu: yürümek için ideal, çalışmak için ise berbattı. Işığı hafifçe kımıldatıp kısmen de olsa yönünü büyük pompaya çevirebildi.</p>

  <p>Topraklama teli ana mahfazanın herhangi bir kısmına bağlanabiliyordu, değil mi? Hatırlamaya çalıştı. Olay topraklamada bitiyor olmalıydı. Yoksa bitmiyor muydu? Niçin hatırlayamıyordu? Düşünmek niçin bu kadar güçleşmişti?</p>

  <p>Siyah kablonun ucunu düzleştirdi ve gevşek bakır telleri şişkin parmaklarıyla bükmeye uğraştı. Elindeki ham bakır demetini arkadaki metal havalandırma kapağının deliklerinden içeri ittirdi; bu kapak pompanın geri kalanına bağlıymış gibi duran iletken bir metal parçaydı. Teli ufak bir cıvataya dolayıp kaçmasın diye fazla kısmına bir düğüm attı ve kendini bunun işe yarayacağına, bu kadarının lanet aleti çalıştırmaya yeteceğine inandırmak için çabaladı. Walker olsa bilirdi. Ona bu kadar ihtiyacı varken nerelerdeydi ki sanki?</p>

  <p>Boynundaki telsize birisi adının bir kısmını uzaklardan sesleniyor gibiydi, telsiz ardından parazit sesine teslim oldu ve yeniden sessizliğe gönüldü.</p>

  <p>Juliette soğuk ve karanlık suda sendeledi. Kulakları telsiz gürültüsünden ötürü çınlıyordu. Tam Solo'ya telsizi ağzından uzaklaştırmasını söylemek üzere çenesini eğmişti ki başlık vizörünün camından dışarı baktı ve baloncukların artık taşma valfından çıkıp görüş alanının önünde bir hava perdesi oluşturmadıklarını fark etti. Kıyafetinin içindeki basınç gitmişti.</p>

  <p>Artık kıyafetin içinde Juliette'i tehdit eden bambaşka bir basınç vardı.</p>

  <p>• Silo 18 •</p>

  <p>Walker kendini bir anda kare merdivenlerden itile kakıla aşağı indirilirken buldu, bir başka çelik levha grubunu dar geçidin üzerine kaynatmaya uğraşan bir mekaniker ekibinin yanından geçtiler. El yapımı telsiz parçalarının büyük kısmı iki eliyle sımsıkı tuttuğu yedek parça kutusunun içerisindeydi. Yukarıdaki saldırıdan kaçan mekaniker kalabalığını yararak geçerken elektrik aksamlarının birbirlerine çarpıp takırdamalarını izledi. Shirly hemen önünde, kalan telsiz parçalarını göğsüne bastırmış hâlde taşıyor, sarkan anten telleri kadının peşinden sürükleniyordu. Walker, tellere dolanmamak için yaşlı ayaklarıyla bir o yana bir bu yana sıçrıyor ve büyük bir çaba sarf ediyordu.</p>

  <p>“Koşun! Koşun! Koşun!” diye bağırdı birisi. Herkes itişip kakışıyordu. Arkalarından ateşlenen silahların sesi giderek daha yakından duyulmaya başlarken havadan yağan vızıltılı ve altın sansı bir kıvılcım yağmuru Walker’ın yüzünü yaladı. Gözlerini kısıp ışıltılı sağanağın içinden hızla geçtiği sırada çizgili tulumlar giyen bir madenci ekibi, başka bir çelik levha taşıyarak yanlarından hızla yukarı çıktı.</p>

  <p>“Bu taraftan!” diye seslendi Shirly, onu çekiştirerek. Sonraki kata indiklerinde kadın onu bir kenara çekti. Zavallı bacakları diğerlerine ayak uydurmakta zorlanıyordu. Silindir biçimindeki bir çanta yere düştü; silahlı, genç bir adam arkasını dönüp doğruca çantaya koştu.</p>

  <p>‘Jeneratör odası,” dedi Shirly, eliyle işaret ederek.</p>

  <p>insanlar çift kanatlı kapıdan içeri akmaya başlamıştı bile. Jenkins orada dikilmiş, trafiği yönlendirmekle uğraşıyordu. Tüfekli birkaç kişi bir petrol sondaj kulesinin yanına mevzilenmişti, kulenin karşı ağırlık ucu başını eğmiş, çoktan teslim olmuşçasına kıpırdamadan öylece duruyordu.</p>

  <p>“Onlar ne?” diye sordu Jenkins, kapıya yaklaştıklarında. Başıyla Shirly'nin kollarındaki kablo demetini işaret etti. “Şey mi-?”</p>

  <p>“Telsiz, efendim.” Shirly başıyla onayladı.</p>

  <p>“Bir işimize yarar ki sorma gitsin.” Jenkins iki kişiye daha içeri girmelerini işaret etti. Shirly’le Walker sıkışarak önlerinden çekildiler.</p>

  <p>“Efendim-”</p>

  <p>“Adamı içeri sok," diye bağırdı Jenkins, Walker'ı kastederek. “Boşuna yolu tıkamasın."</p>

  <p>“Ama efendim, bence diyeceklerimi duymak ister-”</p>

  <p>“Hadisenize, ilerleyin!” Jenkins arkada kalıp da sallana sallana yürüyenlere bağırdı. Acele etmeleri gerektiğini yaptığı el işaretiyle destekledi. Geriye yalnızca cıvata anahtarlarım silahlarla takas etmiş mekanikerler kalmıştı. Bu oyuna alışkın olduklarım gösterircesine pozisyon aldılar, kollarını tırabzanlara dayadılar ve uzun çelik namlularını aynı yöne doğrulttular.</p>

  <p>“Ya içeri ya dışarı,” dedi Jenkins Shirly'ye, kapıyı kapatmaya başlayarak.</p>

  <p>“Hadi,” dedi Shirly, uzunca bir süredir tuttuğu nefesini koyuverdi. “içeri girelim.”</p>

  <p>Walker uyuşmuş bir şekilde kadına itaat etti, bir yandan da yanına almama hatasına düştüğü parçaları ve aletleri düşünüyordu; artık hepsi de birkaç kat yukarısındaydı ve belki de sonsuza dek yitirmişti onları.</p>

  <p>***</p>

  <p>“Hey, şu insanları kumanda odasından çıkartın!”</p>

  <p>Shirly içeri girer girmez jeneratör odasının bir ucundan diğerine koştu, teller arkasından sürükleniyor, sert alüminyumdan yapılma anten parçaları yerde sekiyordu. “Dışarı!”</p>

  <p>Mekanikerlerden ve Tedarik'in sarı tulumlarım giymiş birkaç kişiden oluşan grup, küçük kumanda odasını süklüm püklüm boşalttı. Sonra da jeneratör odasına ismini veren ve mağaramsı yerin büyük bir kısmını kaplayan devasa makinenin etrafındaki tırabzanların arkasına konuşlanmış diğerlerine katıldılar. Neyse ki gürültü tahammül edilebilir düzeydeydi. Shirly takırdayan şaftın ve gevşek motor yatağı gümbürtüsünün kulakları sağır edecek düzeyde olduğu vakitlerde, bütün bu insanların burada günlerce sıkışıp kaldığını gözünün önüne getirdi.</p>

  <p>“Size diyorum, kumanda odamı boşaltın.” Kalan son birkaç kişiye de odadan çıkmalarım işaret etti. Shirly, Jenkins'in bu katı niçin tecrit ettiğini biliyordu. Çünkü ellerinde kalan son <span style="font-style:italic;">güç,</span> kelimesi kelimesine bir güçtü: elektrik. Son adamı da hassas kollarla, göstergelerle ve ekran verileriyle dolu küçük odadan çıkarttı ve vakit kaybetmeden yakıt seviyelerini kontrol etti.</p>

  <p>İki tank da ağzına kadar doluydu, yani en azından <span style="font-style:italic;">bu kadarını</span> doğru düzgün planlayabilmişlerdi. Hiç olmazsa ellerinde birkaç haftalık <span style="font-style:italic;">güç</span> vardı. Öbür kollara ve göstergelere baktı, tel yığınını hâlâ sıkıca göğsüne bastırmaktaydı.</p>

  <p>“Bunu nereye-?" dedi Walker, kutusunu uzatarak. Odadaki yegâne düz yüzeyler bile düğmelerle ve insanın dokunmak istemeyeceği türden zımbırtılarla doluydu. Walker bu durumu anlayışla karşılamışa benziyordu.</p>

  <p>“Sanırım yere," dedi Shirly, sonra da yükünü yere bıraktı ve kapıyı kapatmaya gitti. Dışarı kışkışladığı insanlar, camdan içeri bakıp klimalı odadaki birkaç yüksek tabureyi imrenerek süzüyorlardı. Shirly onları görmezden geldi.</p>

  <p>“İhtiyaç duyduğumuz her şey burada mı? Her şeyi almış mıyız?"</p>

  <p>Walker telsiz parçalarını kutudan çıkardı ve bükülmüş tellerle karmakarışık aksamlara bakarak cık cıkladı. “Elektriğimiz var mı?" diye sordu, transformatörün fişini elinde tutarken.</p>

  <p>Shirly bir kahkaha patlattı. “Walk, şu an nerede olduğunun farkında-sın, değil mi? Elbette ki elektriğimiz var." Kabloyu aldı ve ana panelin üzerindeki prizlerden birine taktı. “Her şeyi almış mıyız? Aleti tekrar kurup çalıştırabilir miyiz? Walk, duyduklanmızı Jenkins’in de işitmesi lazım."</p>

  <p>“Biliyorum." Kafasını yukarı aşağı salladı ve alet edevatı ayırmaya başladı, bir yandan da bazı gevşek telleri yeniden büktü. “Şunu asmamız gerek.” Başını kollarının arasındaki arapsaçına dönmüş antene doğru salladı.</p>

  <p>Shirly yukarı baktı. Hiç çatı kirişi yoktu.</p>

  <p>“Onu şuradaki tırabzana asıver," dedi Walker. “Kablo dümdüz gelsin, ucu da buraya yetişsin."</p>

  <p>Shirly düğüm olmuş kabloları arkasından peşi sıra sürükleyerek kapıya doğru ilerledi.</p>

  <p>“Dikkat et, metal kısımlar tırabzana değmesin sakın!” diye seslendi Walker arkasından.</p>

  <p>Shirly yardım etmeleri için yanına kendi vardiya ekibinden bir-iki mekaniker aldı. Ne yapılması gerektiğini anlar anlamaz işi devraldılar ve Shirly adamın yanına dönerken onlar da düğümleri çözmek üzere ekipçe organize oldular.</p>

  <p>Kapıyı arkasından kapatırken, “Çok uzun sürmez," dedi; antenin kablosu, kapı ile takviyeli pervazının arasından sıkışmadan geçebiliyordu.</p>

  <p>“Her şey tamam gibi," dedi Walk, başını kaldırıp Shirly'ye bakarak. Adamın gözlerinin altı çukurlaşmıştı, saçı darmadağındı ve beyaz sakalları terden parıl parıldı. “Hassiktir," dedi, eliyle alnına bir şaplak atarak. “Hoparlörleri unuttuk."</p>

  <p>Walker'ın sövdüğünü duyunca kritik bir şeyi unuttuklarını zanneden Shirly'nin az kalsın yüreğine iniyordu. “Burada bekle," dedi kadın, sonra da bir koşu çıkıp kulaklık dolabına gitti. Kablosu sarkan setlerden birini aldı, kumanda odasındakilerle birincil yahut ikincil jeneratörün başında görevli olanların eskiden aralarında konuşurken kullandıkları türdendi. Yüzlerinde meraklı ve korkmuş bir ifade bulunan kalabalığın arasından ağır ağır koşarak kumanda odasına girdi. Kendisinin de diğerleri gibi korkuya kapılması gerektiği, gerçek savaşın yaka döke enselerine yapıştığı fikri kafasına dank etti. Ama düşünebildiği tek şey savaşın bastırdığı seslerdi. Merakı korkusuna baskın gelmişti. Kendini bildi bileli bu böyleydi.</p>

  <p>“Şunlara ne dersin?"</p>

  <p>Kapıyı arkasından kapattı ve Walker'a kulaklıkları gösterdi.</p>

  <p>“Harika," dedi adam, gözleri şaşkınlıktan fal taşı gibi açılmıştı. Kadının gıkını çıkarmasına fırsat vermeden çoklu çakısıyla jakını kesti ve telleri sıyırmaya başladı. “Neyse ki burası sakin," dedi gülerek.</p>

  <p>Shirly de güldü ve birdenbire ne haltlar çevirdiklerini merak etti. Ne yapacaklardı ki, şerif yardımcıları ve IT'li güvenlikçiler buraya gelip onları sürükleyerek götürünceye kadar yerlerinde oturmaya devam edip tellerle mi oyalanacaklardı?</p>

  <p>Walker kulaklık başlarını bağladı ve içlerinden zayıf bir parazit tıslaması duyuldu. Shirly aceleyle adamın yanına geldi, yere oturdu ve eli titremesin diye Walker'ın bileğini tuttu. Kulaklıklar elleriyle birlikte tiril tiril titriyorlardı.</p>

  <p>“Şey yapman lazım-" Üzerine beyaz çizgiler çizdiği çevirmeli düğmeyi gösterdi Shirly'ye.</p>

  <p>Shirly kafa salladı ve boyayı almayı unuttuklarını fark etti. Düğmeyi tutup üzerindeki çizgileri yakından inceledi. “Hangisi?" diye sordu.</p>

  <p>“Hayır." Shirly tam frekansı buldukları seslerden birine doğru ayarlamaya başlamışken, Walker kadını durdurdu. “Diğer tarafa doğru. Kaç tane olduğunu görmem-” Elinin içine öksürdü. “Kaç tane olduğunu görmemiz lazım.”</p>

  <p>Kadın kafa salladı ve düğmeyi boyanmamış, siyah kısma doğru yavaşça çevirdi. ikisi de nefesini tutmuştu, ana jeneratörün uğultusu kalın kapıdan ve çift camlı bölmeden zar zor duyuluyordu.</p>

  <p>Shirly bir yandan düğmeyi çevirirken bir yandan da Walker’ı süzdü. Yakalandıkları zaman Walker'a ne olacağını düşündü. Hepsini temizliğe mi mahkûm edeceklerdi? Yoksa o ve diğer birkaç kişi bu olayla hiçbir ilgilerinin olmadığını iddia edebilecekler miydi? Öfkelerinin, intikam arzularının sonuçlarım düşününce içini bir hüzün kapladı. Kocası ölmüştü, ondan koparılmıştı, peki ne uğruna? insanlar ölüyordu, peki ne uğruna? Her şeyin çok farklı bir şekilde gelişebileceğini düşündü. Kâh gerçekdışı kâh gerçekçi ümitlerle güç dengelerinin değişebileceğini, çözümü imkânsız ve zorlu sorunları bir çırpıda çözebileceklerini hayal etmişlerdi hepsi de. Bunlar yaşanmadan önce kendisine haksızca muamele ediliyordu, ama hiç değilse güvendeydi. Adaletsizlikler vardı, ama bir yanda da âşık olduğu adam duruyordu. Bu, her şeyi sineye çekmeye yeter miydi? Hangi fedakârlık daha anlamlıydı?</p>

  <p>“Az daha hızlı,” dedi Walker, sessizlik tahammülsüzlüğü beraberinde getiriyordu. Bir-iki parazite isabet ettiler, ama kimsenin konuştuğu yoktu. Shirly düğmeyi çevirme hızını çok az arttırdı.</p>

  <p>“Sence anten-?” diye sormaya başladı.</p>

  <p>Walker elini kaldırdı. Kucağındaki ufak hoparlörlerden bir ses duyuldu. Düğmeyi geri çevirmesi gerektiğini anlatmak için başparmağını yana doğru salladı. Shirly dediği gibi yaptı. Tam bu odada, bundan önceki gürültülü jeneratörü ayarlarken kazandığı yeteneklerden faydalanarak, sesin ardından düğmeyi ne kadar çevirdiğini hatırlamaya çalıştı— <span style="font-style:italic;">“-Solo? Ben Juliette. Beni duyabiliyor musun? Neler oluyor yukarıda?”</span> Shirly düğmeyi düşürdü. Lehimlendiği telin ucundan sallanıp yere çarpışını izledi.</p>

  <p>Elleri uyuşmuştu. Parmak uçları karıncalanıyordu. Dönüp Walker’ın kucağına, hayaletsi sesin yükseldiği yere bakakaldı ve o sırada adamın da şaşkın şaşkın kendi ellerine baktığını gördü.</p>

  <p>İkisi de hiç kıpırdamadan durdular. Ses ve isim şüpheye hiç mahal vermiyordu.</p>

  <p>Şaşkınlıkla karışık sevinç gözyaşları, ışıldayarak Walker’ın sakalından aşağı aktı ve kucağına damladı.</p>

  <p>• Silo 17 •</p>

  <p>Juliette gevşek hava hortumunu iki eliyle tutup sıktı. Bu hareketinin mükâfatı olarak vizörünün önünde birkaç cılız baloncuk toplandı; borunun içindeki basınç gitmişti.</p>

  <p>Bir küfür fısıldadı, çenesini telsize doğru eğdi ve Solo'ya seslendi. Kompresöre bir şey olmuştu. Solo onu halletmekle uğraşıyor, belki de yakıt dolduruyor olmalıydı. Bu işi yaparken kompresörü kapatmamasını tembihlemişti ona. Sonra ne yapacağını bilemez, aleti baştan başlatamazdı. Bu konuyu hiç enine boyuna düşünmemişti; solunabilir havadan, her türlü hayatta kalış umudundan çok çok uzaktaydı.</p>

  <p>Çekinerek nefes aldı. Kalan tüm oksijeni kıyafetin ve hortumun içinde hapsolanlardı. Ciğerlerinden alacağı güçle hortumdaki havanın ne kadarını içine çekebilirdi? Çok fazla bir beklentisi yoktu.</p>

  <p>Su çukurundaki büyük pompaya, alelacele çektiği tellere, suda uzanan gevşek kablo hattına son bir kez baktı. Telleri titreşime ve istenmeyen çektirmelere karşı emniyete alacak vakti bulabileceğini ummuştu. Artık bunların bir önemi yoktu; en azından onun için. Pompayı iterek kendini uzaklaştırdı, suyun içinde kollarını çırptı ve kendisini itebileceği ya da çekebileceği hiçbir şey barındırmayarak ona köstek olan yoğun sıvıda güçlükle ilerledi.</p>

  <p>Ağırlıklar onu yavaşlatıyordu. Juliette onlardan kurtulmak için eğilmeye yeltense de bunu yapamadığını fark etti. Suya batmaya direnen kolları, kıyafetinin bükülmezliği... cırt cırtlı kayışlara uzanmaya çalıştı, ama başlığının büyütülmüş vizöründen parmaklarının lanet şeylere erişmesine ramak kalışını seyretti.</p>

  <p>Derin bir nefes aldı, burnundan süzülen ter başlığının içine damlıyordu. Tekrar denedi ve bu sefer neredeyse başarıyordu, parmak uçları siyah kayışlara dokundu dokunacaktı. iki eliyle birden uzandı, oflayıp pufluyordu, kör olası kaval kemiklerine dokunmak gibi basit bir hareket için omuzları yerinden çıkacaktı resmen...</p>

  <p>Ama başaramadı. Pes etti ve başının tepesinden çıkan zayıf, beyaz ışık konisinin içinde göze çarpan kablo ve hortum ikilisini takip edip koridor boyunca ayaklarını sürüyerek birkaç adım daha attı. Yaptığı bağlantının zayıflığını göz önünde bulundurarak kabloya takılmamaya çalıştı, kazara bir defa bile asılması hâlinde neler olabileceğini biliyordu. Derin nefes almak için boğuşurken bile kafası o mekanikerlere has işleyişini koruyordu. Hazırlanmaya daha uzun zaman ayırmadığı için kendine sövdü.</p>

  <p>Bıçak! Bıçağını hatırladı ve ayaklarım sürümeyi bıraktı. Keskin aleti karnının üzerine dikili el yapımı kılıfından çıkardı; metal kısmı el fenerinin ışığında parıldadı.</p>

  <p>Juliette eğildi ve bıçağın ek uzunluğundan faydalanarak sivri ucunu kıyafetiyle kayışlardan birinin arasına sokup kaydırdı. Etrafını kuşatan su karanlık ve yoğundu. Başlığından çıkan kısıtlı ışıkta, galonlarca taşkın suyunun altındaki Mekanik’in dibinde kendisini daha da küçük ve yalnız hissetti, hayatında hiç korkmadığı kadar korkuyordu.</p>

  <p>Düşürürse olacaklardan korkarak bıçağı sımsıkı kavradı ve karın kaslarım zorlayarak kayışı kesmeye koyuldu. Ayakta mekik çekmeye benziyordu. Kayışlara elinde testere varmışçasına saldırdı, sarf ettiği çabadan dolayı başlığının içinde bir küfür koyuverdi, ileri geri sallanmasından ötürü onlarına bir acı saplanmıştı... derken ağırlıklar kayışlarından kurtuluverdiler. Yuvarlak demir parçası düşüp çelik levha döşemede sessizce çınladığında baldırını aniden çırılçıplak ve hafif hissetti.</p>

  <p>Juliette’in vücudu suyun içinde bir yana doğru yattı, tek ayağı onu yere mıhlarken öbür ayağı kalk gidelim diyordu. Bıçağı dikkatle ikinci kayışın altına soktu, kıyafetini kesmekten ve kıymetli baloncukların dışarı sızdığını görmekten korkuyordu. Gözü kara bir güç sarf edip tıpkı biraz önce yaptığı gibi bıçağı siyah kayışın içinde bir ileri bir geri hareket ettirdi. Büyütülmüş görüş alanına naylon iplikler girdi, akan terler başlığının içine saçıldı, bıçak kumaşı yırttı geçti ve ağırlık serbest kaldı.</p>

  <p>Botları arkasında havalanıp onu baş üstü pozisyona getirmeye çalışırken Juliette bir çığlık attı. Gövdesini döndürüp elinden geldiğince kollarını çırpsa da başlığı koridorun tavanındaki boru tesisatına çarptı.</p>

  <p>Şiddetli bir çarpma sesiyle birlikte etrafını kuşatan su karanlığa gömüldü. El yordamıyla fenerini arayıp onu tekrar açmaya çalıştıysa da artık yerinde olmadığını fark etti. Karanlıkta koluna bir şey çarptı. Bir eliyle bıçağını tutarken diğeriyle de çarpan nesneyi bulmaya çalıştı ve eldivenli parmaklarının arasından kayıp gittiğini hissetti. Bıçağı yerine koymaya uğraşırken elindeki tek ışık kaynağı da zemine düşüp gözden kayboldu.</p>

  <p>Juliette hızlı soluk alış verişleri dışında başka hiçbir şey duymuyordu. İşte öylece, tavana mıhlanmış bir hâlde ölüp gidecekti, koridorlara gömülü diğer balon cesetlerden biri olacaktı. Öyle ya da böyle sanki kaderinde bu kıyafetlerden birinin içinde can vermek vardı. Boruları tekmeleyerek kendini ittirmeye ve vücudunu kurtarmaya çalıştı. Ne yöne doğru gidiyordu? Ne tarafa bakıyordu? Zifiri karanlık tarafından yutulmuştu. Hemen önündeki kollarını dahi göremiyordu. Gözlerinde hiçbir sorun olmadığını <span style="font-style:italic;">bilmek</span> ancak sonucunda hiçbir şey görememek kör olmaktan da beterdi. Panik kendini devamlı taze tutmayı başarırken, kıyafetinin içindeki hava bayatlamaya devam ediyordu.</p>

  <p>Hava.</p>

  <p>Elini başlığının kelepçesine götürdü ve hortumu el yordamıyla buldu, eldivenleri yüzünden onu çok fazla hissedebildiği söylenemezdi. Juliette hortumu kendine doğru çekmeye başladı, önce bir eliyle sonra diğeriyle asıldı durdu, dipsiz bucaksız bir kuyudan kova çekmeye benziyordu bu.</p>

  <p>Kilometrelerce hortum ellerinin arasından kayıp geçmişti sanki. Çektikçe etrafına saçılan fazlalık hortum birbirine düğümlenmiş çubuk makarnalar misali çevresinde birikiyor, kâh vücuduna çarpıyor kâh teğet geçiyorlardı. Juliette’in nefes alışlarına iyice çaresizlik hâkim olmaya başlamıştı. Panikliyordu. Kesik kesik soluk alışlarının ne kadarı adrenalin ve korku kaynaklıydı? Peki ya ne kadarı paha biçilemez oksijenini tüketmesinden kaynaklıydı? Aniden çektiği hortumun kesilmiş olabileceğinden, merdivenlere sürtüne sürtüne koptuğundan, serbest ucunun her an parmaklarının arasından kayıp gidebileceğinden, canhıraş bir çabayla bir defa daha asıldığında ellerinin bu defa cankurtaran halatını değil de yalnızca siyaha boyanmış suları çekebileceğinden korktu ...</p>

  <p>Ama sonra <span style="font-style:italic;">hayat</span> dolu, gergin bir hortum parçasını tuttu elleri. İçinde hava barındırmayan, ama kendisini çıkışa yönlendiren sert bir cisim.</p>

  <p>Juliette başlığının içinde haykırdı ve tutacak başka bir şey daha bulabilmek için uzandı. Kendini çekti, başlığı bir boruya çarptı ve onu tavandan biraz da olsa uzaklaştırdı. Karanlıkta halatın devamına uzandı, buldu, kavradı, asıldı; boğulanların ve ölülerin tek yiyeceği olan zifiri karanlık çorbasında sürüklenirken tek düşünebildiği onlardan biri olmadan, son oksijen ciğerlerine dolmadan önce onlardan ne kadar uzaklaşabileceğiydi.</p>

  <p>• Silo 18 •</p>

  <p>Lukas'la annesi sunucu odasının açık kapısının kalın eşiğinde oturuyordu. Başını eğip kadının ellerine baktı, her ikisi de Lukas'ınkilerin etrafına dolanmıştı. Kadın ellerinden birini bırakıp biricik oğlu Lukas'ın omzunu pisleten bir ip parçasını aldı.</p>

  <p>“Sonucunda da terfi alacaksın, öyle mi?” diye sordu kadın, oğlunun içliğinin omzunu düzeltirken.</p>

  <p>Lukas başıyla onayladı. “Evet, hem de ne terfi.” Bakışları kadını aşıp Bernard'la Şerif Billings’in koridorda kısık sesle konuştukları noktaya kaydı. Bernard ellerini tulumunun şişkin karnının içine sokmuştu. Billings ise gözlerini aşağı dikmiş silahını inceliyordu.</p>

  <p>“Eh, çok sevindim bir tanem. En azından yokluğunda tesellim olur.”</p>

  <p>“Çok süreceğini sanmıyorum.”</p>

  <p>“Oy kullanabilecek misin peki? Yavrumun böyle önemli yerlere geldiğine inanamıyorum!”</p>

  <p>Lukas yüzünü kadına döndü. “Oy mu? Seçim ertelendi diye biliyordum.”</p>

  <p>Kadın başını iki yana salladı. Yüzü bir ay öncesine göre daha kırış kırış, saçları ise daha beyazdı sanki. Lukas bütün bunların bu kadar kısa süre zarfında olup olamayacağını merak etti.</p>

  <p>“Yapılacak,” dedi annesi. “Şu asilerin çıkardığı sıkıntılar yakında bitiyormuş.”</p>

  <p>Lukas, Bernard’la Şerife bir bakış attı. “Oy kullanabilmem için bir yol bulacaklarından eminim,” dedi annesine.</p>

  <p>“Ne güzel. Senin gibi bir oğlum olduğu için kendimle gurur duyuyorum.” Eliyle ağzını kapayıp boğazını temizledi, sonra da yeniden Lukas’ın elini tuttu. “Peki seni iyi besliyorlar mı? Yani tayının düzenli geliyor mu?”</p>

  <p>“Hem de yiyebileceğimden daha çok.”</p>

  <p>Kadının gözleri büyüdü. “O zaman maaşında da artış olur herhâlde-?”</p>

  <p>Lukas omuz silkti. “Emin değilim. Olur herhâlde. Ayrıca, sana da göz kulak ola-”</p>

  <p>“Bana mı?” Elini göğsüne bastırıp sesini yükseltti. “Sen benim için hiç meraklanma.”</p>

  <p>“Meraklandığımı biliyorsun. Hey, anne bak, ben- ah, süremiz doldu sanırım.” Başıyla koridoru işaret etti. Bernard’la Peter yanlarına doğru geliyorlardı. “Anlaşılan işimin başına dönmem gerekiyor.”</p>

  <p>“Ah, şey, elbette.” Kadın kırmızı tulumunun ön kısmını düzeltti ve Lukas’ın onu ayağa kaldırmasına müsaade etti. Dudaklarını büzdü ve Lukas da ona yanağını uzattı.</p>

  <p>“Minik yavrum benim," dedi, Lukas'ı şapır şupur öpüp kolunu sıkarken. Geriye doğru bir adım attı ve oğluna gururla baktı. “Kendine çok dikkat et.”</p>

  <p>“Ederim anne."</p>

  <p>“Egzersizlerini de aksatayım deme sakın."</p>

  <p>“Anne tamam, aksatmam."</p>

  <p>Bernard yanlarında durdu ve ikilinin arasında geçen bu diyalog karşısında gülümsedi. Lukas’ın annesi döndü ve silonun Geçici Başkan'ını tepeden tırnağa süzdü. Uzandı ve Bernard'ın göğsüne arkadaşça vurdu. “Sağ olun,” dedi, sesi çatallanmıştı.</p>

  <p>‘Tanıştığımıza çok memnun oldum Bayan Kyle.” Bernard kadının elini tuttu ve ona Peter’ı işaret etti. “Şerif size eşlik edecek.”</p>

  <p>“Elbette.” Kadın son bir defa arkasını döndü ve Lukas’a el salladı. Biraz utanır gibi olsa da Lukas da ona karşılık verdi.</p>

  <p>“Zarif bir hanımefendi," dedi Bernard, ikilinin uzaklaşmasını izlerken. “Bana annemi hatırlatıyor.” Lukas'a döndü. “Hazır mısın?"</p>

  <p>Lukas’ın, yaşadığı isteksizlikten, tereddüdünden bahsedesi vardı. <span style="font-style:italic;">“Sanırım,"</span> diyesi vardı hatta ama onun yerine kamburunu düzeltti, terli ellerini ovuşturdu ve başıyla kendinden emin bir jest yaptı. Sahte bir özgüvenle, “Kesinlikle,” demeyi başardı.</p>

  <p>“Harika. Hadi bunu resmiyete dökelim.” Sunucu odasına yollanmadan önce Lukas’ın omzunu sıktı. Lukas ise kalın kapının arka tarafına geçip ittirmeye başladı ve koca menteşeler gıcırdayarak kapanırken kendisini yavaş yavaş içeriye hapsetti. Elektrikli kilitler otomatik olarak devreye girip gürültüyle kapandı. Güvenlik paneli bir bip sesi çıkardı ve yanıp sönen neşeli yeşil ışığı yerini tehditkar bir kırmızı göze bıraktı.</p>

  <p>Lukas derin bir nefes aldı ve sunucuların arasından kendisine bir yol seçti. Bir yandan Bernard’dan farklı bir yol çizmeye çalışırken diğer yandan da daha önceden geçtiği yollardan uzak durmaya çalışıyordu.</p>

  <p>Monotonluktan kurtulmak için, hapishanesinden bir rutin dahi olsa eksilsin diye daha uzun bir güzergâh seçti.</p>

  <p>Lukas varana kadar Bernard çoktan sunucunun arkasını açmıştı. Aşina olduğu kulaklıkları Lukas’a uzattı.</p>

  <p>Lukas kulaklıkları aldı ve ters taktı, mikrofon ensesinden aşağı sarkıyordu.</p>

  <p>“Böyle mi?”</p>

  <p>Bernard ona güldü ve parmağını döndürdü. “Öbür türlü,” dedi, Lukas kulaklıkların altından onu duyabilsin diye sesini yükselterek.</p>

  <p>Lukas kulaklıkları beceriksizce tutmaya çalıştı, kablosu koluna dolandı. Bernard bu esnada onu sabırla bekledi.</p>

  <p>“Hazır mısın?” diye sordu Bernard, Lukas onları adamakıllı takmayı başardığında. Bir elinde boştaki jak vardı. Lukas başıyla onayladı. Bernard'ın dönüp jakı yuvalardan birine uzatışım izledi. Adamın elinin aşağıya, sağa doğru kayışını ve jakı on yedi numaraya sertçe takışını, sonra da dönüp en sevdiği meşgalesini, yani gizli aşkını yüzüne vurduğunu hayal etti...</p>

  <p>Ama patronunun küçük eli bir kez olsun bile sallanmadı; jak tık diye yuvasına oturdu. Lukas bunun nasıl hissettirdiğini, yuvanın onu nasıl da sıkıca sardığını, sanki onu buyur ediyormuş gibi bir hissiyat yarattığını, yaylı plastik tutucunun şak diye sıkışmasıyla insanın parmak uçlarının nasıl da titreştiğini oldukça iyi biliyordu ...</p>

  <p>Jakın üstündeki ışık yanıp sönmeye başladı. Lukas aşina olduğu vızıltıyı işitti yine. Juliette'in sesini duymayı, onun yanıt vermesini bekledi.</p>

  <p><span style="font-style:italic;">Tık.</span></p>

  <p>“İsim.”</p>

  <p>Lukas'ı kaskatı kesen bir ürperti tüm vücuduna yayıldı, tüyleri diken diken oldu. Derinden gelen, yankılı, sabırsız ve ilgisiz ses bir yıldız parıltısı gibi gelip geçivermişti. Lukas dudaklarını yaladı.</p>

  <p>“Lukas Kyle,” dedi, kekelememeye çalışarak.</p>

  <p>Bir duraksama oldu. Bir yerlerde, birisinin bunu kâğıda döktüğünü ya da dosyalara göz gezdirdiğini veya elindeki bu bilgiyle korkunç bir şeyler çevirdiğini hayal etti. Sunucunun arkasındaki sıcaklık boğucu olmaya başladı. Hattın diğer ucundaki sessizlikten bihaber olan Bernard kendisine gülümsüyordu.</p>

  <p>“IT'de gölgelik yaptın."</p>

  <p>O ses malûmu ilân etmişti aslında, ama Lukas yine de başıyla onaylayıp cevap verdi.</p>

  <p>“Evet efendim."</p>

  <p>Avucunun içiyle alnında biriken teri sildi, sonra da elini tulumunun kıçına sürerek temizledi. Oturmak, kırk numaralı sunucuya sırtını dayamak ve öylece gevşemek istiyordu. Ama Bernard kendisine gülümsüyordu, bıyıklan kalkık, gözlük camlarının ardındaki gözleri ardına dek açıktı.</p>

  <p>“Silo’ya karşı öncelikli vazifen nedir?”</p>

  <p>Bernard onu bu muhtemel sorulara karşı hazırlamıştı.</p>

  <p>“Düzen'i sağlamak.”</p>

  <p>Sessizlik. Haklı ya da haksız olduğunu belirten ne bir yanıt vardı, ne de bir ipucu.</p>

  <p>“Her şeyden önce neyi koruyacaksın?”</p>

  <p>Ses tekdüzeydi ama etkileyici bir ciddiyet taşıyordu. Ürkütücüydü ama her nasılsa sakindi. Lukas dilinin damağının kuruduğunu hissetti.</p>

  <p>“Yaşam'ı ve Miras’ı,” diye söyledi ezberden. Ama bu ezber edilmiş bilgide yanlış bir şeyler varmış gibi geliyordu. Ayrıntılara inmek ve sesin sahibine, güçlü ve ayık bir baba misali, bunların neden önemli olduğunu <span style="font-style:italic;">bildiğini</span> anlatmak istiyordu. Aptal değildi. Ezberletilmiş gerçeklerden daha fazla söyleyecek şeyi vardı.</p>

  <p>“El üzerinde tuttuğumuz bu şeyleri korumak için ne gerekir?”</p>

  <p>Duraksadı.</p>

  <p>“Fedakârlık gerekir,” dedi Lukas, fısıltıyla. Juliette’i düşündü - ve Bernard'ın karşısında takındığı soğukkanlı tutum hemen hemen ufalanıp gidiyordu. Emin olamadığı, <span style="font-style:italic;">anlamadığı</span> şeyler vardı. Bu da onlardan biriydi. Verdiği cevapla yalan söylemiş gibi hissediyordu. Feda edilenlerin buna değdiğinden şüphe duyuyordu, tehlike o kadar büyüktü ki insanların, <span style="font-style:italic;">iyi insanların</span> ölümlerine hükmediyorlardı-</p>

  <p>“Kıyafet Laboratuvarı’nda ne kadar zaman geçirdin?"</p>

  <p>Ses tonu değişmişti, bir nebze rahatlamış gibiydi. Lukas törenin bitmiş olma ihtimalini sorguladı. <span style="font-style:italic;">Bu kadarcık</span> mıydı? Sınavı geçmiş miydi? Tuttuğu nefesini koyuverdi, mikrofonun bu sesi almadığını umdu ve gerginliği üzerinden atmaya çalıştı.</p>

  <p>“Çok değil efendim. Berna- Eee, patronum da laboratuvardaki mesai günlerimi bir an önce belirlemeyi çok istiyor ama bildiğiniz üzere durum şu an-”</p>

  <p>Bernard'a baktı, adam gözlüğünün bir kenarını sıkmakta ve Lukas’ı izlemekteydi.</p>

  <p>“Evet, biliyorum. Aşagı katlarda karşılaştığınız şu sorun nasıl gidiyor?”</p>

  <p>“Ee, şey, beni yalnızca genel gelişmelerden haberdar ediyorlar, ama her şey yolunda gibi-” Boğazını temizledi ve aşağıdaki odada bulunan telsizden duyduğu silah ve vahşet seslerini düşündü. “Gelişmeler var, çok uzun sürmeyecektir.”</p>

  <p>Uzun bir duraksama yaşandı. Lukas kendini derin nefes almaya ve Bernard'a gülümsemeye zorladı.</p>

  <p>“Olanları geri alma şansın olsaydı, sen bundan farklı bir karar alır mıydın Lukas? Ta en başında?”</p>

  <p>Lukas vücudunun sağa sola sallandığını, dizlerinin biraz uyuştuğunu hissetti. Yeniden o konferans masasının üzerindeydi; yanağı kara çeliğe dayalıydı; tam göz hizasından, çarpı biçimli nişangâhın minicik deliğinden lazer gibi uzayıp giden bir çizgi geçmekteydi; çizginin ucunda elinde bomba tutan, gri saçlı bir kadın vardı. O çizginin üzerinden mermiler yağıyordu. Kendi mermileri.</p>

  <p>“Hayır efendim,” diyebildi nihayet. “Her şey Düzen’de yazdığı gibiydi efendim. Asayiş berkemal.”</p>

  <p>Bekledi. Bir yerlerde birisinin kendisiyle ilgili bir yargıya varmakla meşgul olduğunu hissetti.</p>

  <p>“Silo on sekizin bir sonraki yönetiminden ve fonksiyonundan sen sorumlusun,” dedi ses, monoton bir şekilde.</p>

  <p>‘Teşekkür ederim efendim.”</p>

  <p>Lukas kulaklığa uzandı, Bernard'ın da bir şeyler konuşmak isteyebileceği veya işin resmileştiğini duymak isteyebileceği ihtimaline karşılık cihazı çıkarıp ona uzatmaya hazırlanıyordu.</p>

  <p>“işimin en kötü yanı ne biliyor musun?” diye sordu ekolu ses.</p>

  <p>Lukas ellerini indirdi.</p>

  <p>“Nedir efendim?”</p>

  <p>“Burada öylece durup, haritamdaki bir siloya bakıp, üzerine kırmızı bir çarpı atmak. Bunun nasıl bir his olduğunu hayal edebiliyor musun?”</p>

  <p>Lukas başım iki yana salladı. “Edemiyorum efendim.”</p>

  <p>“Binlerce evladını bir anda yitiren bir ebeveyn gibi.”</p>

  <p>Bir duraklama.</p>

  <p>“Evlatlarını yitirmemek için onlara karşı acımasız olmalısın.”</p>

  <p>Lukas babasını düşündü.</p>

  <p>“Evet efendim.”</p>

  <p>“Dünya Düzeni Operasyon Elli'ye<a id="footnote1"></a><sup><a href="#bookmark0">1</a></sup> hoş geldin, Lukas Kyle. Eğer kafanda bir soru işareti varsa onları cevaplayacak kadar vaktim var. Ama kısaca.”</p>

  <p>Lukas hiç sorum yok demek istedi; hattan ayrılmak istedi; Juliette'i arayıp onunla konuşmak, böylece bu çılgın ve boğucu odanın havasında bir parça akıl sağlığı solumak istiyordu. Ama Bernard'ın kendisine bilgisizliğini kabullenmeyle ilgili söylediklerini, bunun niçin asıl bilginin anahtarı olduğunu hatırladı.</p>

  <p>“Tek bir sorum var efendim. Bana önemli olmadığı söylendi ve niçin böyle dediklerini anlayabiliyorum, ancak cevabını bilirsem buradaki vazifemi daha kolay yerine getirebileceğimi düşünüyorum.”</p>

  <p>Bir cevap almak için durdu, ama belli ki ses soruyu sormasını bekliyordu.</p>

  <p>Lukas boğazını temizledi. “Başka-?” Mikrofonunu düzeltip ağzına yaklaştırdı ve Bernard'a bir bakış attı. “Bütün bunlar nasıl başladı?”</p>

  <p>Emin değildi, belki de sunucu fanlarından bir tanesi pırpır etmeye başlamış da olabilirdi, ama Lukas adamın iç çekişini duyduğundan neredeyse emindi.</p>

  <p>“Öğrenmeyi ne kadar çok istiyorsun?”</p>

  <p>Lukas bu soruyu dürüstçe cevaplamaktan korktu. “Hayat memat meselesi değil,” dedi, “ama neleri başardığımıza, nelerin üstesinden geldiğimize dair bir bilgilendirmeye hayır demem. Bu cevap benim-bizim hayatımıza bir amaç katacaktır diye düşünüyorum, anlatabiliyor muyum?”</p>

  <p><span style="font-style:italic;">“Sebep</span> amacın kendisi,” dedi adam, şifreli konuşurcasına. “Sana cevabı söylemeden önce, senin bu konuda ne düşündüğünü bilmek istiyorum.”</p>

  <p>Lukas yutkundu. “Ne düşündüğümü mü?”</p>

  <p>“Herkesin kafasında bir fikir olur. Senin olmadığını mı söylüyorsun yani?”</p>

  <p>Bu sohbet ekolu sesin hoşuna gitmişe benziyordu.</p>

  <p>“Öngörebildiğimiz bir şey olduğunu düşünüyorum,” dedi Lukas. Bernard’a baktı ve adamın kaşlarını çatmış, başını başka yöne çevirmiş olduğunu gördü.</p>

  <p>“Bu da ihtimallerden biri.”</p>

  <p>Bernard gözlüğünü çıkardı ve camını içliğinin koluna silmeye koyuldu, bakışlarını ayaklarına dikmişti.</p>

  <p>“Şunu bir düşün-” Derin ses durakladı. “Ya sana bütün dünyada yalnızca elli silo olduğunu ve bizim de o dünyanın mini minnacık bir parçasında bulunduğumuzu söylesem?”</p>

  <p>Lukas bunu akıl süzgecinden geçirdi. Başka bir teste daha tabi tutuluyor gibiydi.</p>

  <p>“Bir tek biz-” Az kalsın ellerinde kaynak olan yegâne kişilerin onlar olduğunu söyleyecekti, ama Miras'ı bunun gerçek olmadığını bilecek kadar okumuştu. Eskiden dünyanın büyük kısmında, tepelerin üzerinde yükselen binalar olduğu yazıyordu onlarda. Bu silolardan çok daha fazlası hazırlanabilirdi. “Olacaklardan <span style="font-style:italic;">haberdar olan</span> bir tek biz vardık,” diye tahmin yürüttü Lukas.</p>

  <p>“Harika. Peki, bunun sebebi ne olabilir?”</p>

  <p>Bundan nefret ediyordu. Cevabı çözmeyi değil, kendisine doğrudan söylenmesini istiyordu.</p>

  <p>Ve sonra, kablolar birbirine bağlanır gibi, bir devreden ilk defa geçiveren bir akım misali, gerçek kafasına dank etti.</p>

  <p>“Bunun sebebi-” Vereceği cevabı kafasında oturtmaya, böyle bir fikrin muhtemelen hakikate parmak basacağını tahayyül etmeye çalıştı. “Bunun sebebi önceden bilmemiz değil,” dedi Lukas, güçlükle nefes alarak. “Sebebi bunu <span style="font-style:italic;">yapanların</span> bizler oluşu.”</p>

  <p>“Evet,” dedi sesin sahibi. “Artık biliyorsun.”</p>

  <p>Başka bir şey daha söyledi, ama zar zor duyuluyordu, sanki başkasına söyler gibiydi. “Vaktimiz doldu, Lukas Kyle. Yeni görevin için seni tebrik ederim.”</p>

  <p>Kulaklıklar âdeta başına yapışmış, yüzü terden sırılsıklam olmuştu. “Teşekkürler,” demeyi başardı.</p>

  <p>“Ah, Lukas?”</p>

  <p>“Evet efendim?”</p>

  <p>“Bundan sonra ayaklarının bastığı yere yoğunlaşmanı öneririm. Artık yıldızlarla uğraşmak yok, oldu mu evlat? Çoğunun yerini zaten biliyoruz.”</p>

  <p>• Silo 18 •</p>

  <p><span style="font-style:italic;">“Alo? Solo? Lütfen bir şeyler söyle."</span></p>

  <p>Demonte edilmiş kulaklıkların ufak hoparlörlerinden dahi bu sesin sahibini karıştırmak imkânsızdı. Ses, sahibi ortada olmaksızın kumanda odasında, yani sesin sahibine yıllarca ev sahipliği yapmış mekânda yankılandı. Shirly’nin onu bu kadar hızlı tanımasını sağlayan şey de bulundukları yer olmuştu zaten; konuşanın ondan başkası olamayacağından emin olarak sihirli telsize bağlanmış ufak hoparlörlere baktı.</p>

  <p>Ne o ne de Walker nefes almaya cesaret edebiliyordu. Sonsuz gibi gelen bir süre boyunca öylece beklediler, sonunda sessizliği bozan kadın oldu.</p>

  <p>“Bu Juliette'ti,” dedi, fısıltıyla. “Nasıl oluyor da-? Sesi burada, Derin'de <span style="font-style:italic;">kısılı</span> mı kalmış? Havada? Bunları ne kadar zaman önce söylemiş olabilir?”</p>

  <p>Shirly işin bilimsel yanının nasıl işlediğini bilmiyordu; bu bilgi ona verilen ücret derecesinin ötesinde kalıyordu. Walker kulaklığa bakmaya devam etti, ne kıpırdıyor ne de konuşuyordu, sakalını ıslatan gözyaşları ışıl ışıldı.</p>

  <p>“Bunlar... Antenle yakaladığımız bu <span style="font-style:italic;">dalgalar,</span> bulunduğumuz yerde oradan oraya sekiyorlar mı?” diye sordu kadın.</p>

  <p>Bu dediğinin önceden duydukları <span style="font-style:italic;">bütün</span> sesler için de geçerli olup olmadığını merak etti. Belki de bütün yaptıkları <span style="font-style:italic;">geçmişte</span> yaşanmış konuşmaları yakalamaktı. Bu mümkün olabilir miydi? Bir çeşit elektriksel yankı gibi mesela? Nedense bu fikir alternatif seçeneğe göre daha az şok edici gelmişti ona.</p>

  <p>Walker ona döndü, yüzünde garip bir ifade vardı. Ağzı yan açık vaziyetteydi, ama dudaklarının kenarında bir kıvrım görülüyordu, gitgide daha da belirginleşen bir kıvrımdı bu.</p>

  <p>“Çalışma mantığı öyle değil,” dedi. Kıvrım gülümsemeye dönüştü. “Duydukların <span style="font-style:italic;">şimdi</span> söylendi. Bunların hepsi şu <span style="font-style:italic;">anda</span> oluyor." Shirly'yi kolundan kavradı. “Sen de duydun, değil mi? Delirmedim. Konuşan gerçekten de Juliette’ti, değil mi? Yaşıyor. Başarmış.”</p>

  <p>“Hayır ...” Shirly başını iki yana salladı. “Walk, sen neden bahsediyorsun? Juliette <span style="font-style:italic;">yaşıyor</span> mu? Neyi başarmış?”</p>

  <p>“Sen de duydun.” Telsizi işaret etti. “Öncesini. Konuşmaları. Temizliği. <span style="font-style:italic;">Dışarıda</span> başkaları da var. <span style="font-style:italic;">Bizden</span> başkaları da var. O da <span style="font-style:italic;">onlarla,</span> Shirly. Bunlar <span style="font-style:italic;">tam şu anda oluyor."</span></p>

  <p>“Yaşıyor."</p>

  <p>Shirly telsize baktı, olanları algılamaya çalışıyordu. Arkadaşı hâlâ <span style="font-style:italic;">bir yerlerdeydi.</span> Hâlâ nefes alıyordu. Juliette'in bedeninin tepelerin üstünde tam bir sükûnetle yattığı ve rüzgârın onu yavaş yavaş aşındırdığı görüntüsü zihnine öyle yerleşmişti ki ... Şimdiyse Juliette'in bir yerlerde hareket ettiğini, nefes aldığını, telsizle konuştuğunu kafasında canlandırıyordu.</p>

  <p>“Onunla konuşabilir miyiz?” diye sordu.</p>

  <p>Aptalca bir soru olduğunu biliyordu. Ama Walker yerinden sıçramış, yaşlı bacakları yerden kesilmişti.</p>

  <p>“Ah, tanrım. Tanrım, evet." Bütün ıvır zıvır aksamları yere koydu, elleri hâlâ titriyordu, ama Shirly bu seferkinin heyecandan olduğuna karar verdi. <span style="font-style:italic;">ikisini</span> de saran korkudan eser kalmamış ve odayı terk etmişti, içinde bulundukları küçük yerin haricinde kalan dünya kararıp anlamını yitirmeye başlamıştı.</p>

  <p>Walker yedek parça kutusunu karıştırdı. Birkaç aleti yere boşalttı ve kutunun dibini eşeledi.</p>

  <p>“Yo,” dedi. Döndü ve yerdeki parçalara göz gezdirdi. “Yo, yo, yo.”</p>

  <p>“Ne oldu?” Shirly adam daha iyi görebilsin diye yan yana dizili ak-samların yanından çekildi. “Ne eksik? Şurada bir mikrofon var.” Kısmen demonte edilmiş kulaklıkların olduğu yeri gösterdi.</p>

  <p>“Verici. Küçük bir devre kartı. Tezgâhın üzerinde kaldı herhâlde."</p>

  <p>“Her şeyi kutunun içine doldurdum.” Shirly'nin sesi yüksek ve gergindi. Plastik kabın yanına gitti.</p>

  <p><span style="font-style:italic;">“Öbür</span> tezgâhımda. Gerekli değildi. Jenks'in tek istediği <span style="font-style:italic;">karşıyı dinlemekti."</span> Eliyle telsizi işaret etti. “Ne istediyse onu yaptım. Sinyal göndermemiz gerekeceğini nereden bilebilirdim ki?”</p>

  <p>“Bilemezdin," dedi Shirly. Elini adamın koluna koydu. Walker'ın kötü bir ruh hâline bürünmek üzere olduğu belliydi. Adamın o noktaya ulaştığı anlara yeterince tanıklık etmişti, bunu hemen başarmasını sağlayan kestirme yolları olduğunu da biliyordu. “Burada kullanabileceğimiz bir şey var mı? Düşün Walk. Konsantre ol.”</p>

  <p>Adam başını iki yana salladı, parmağıyla kulaklıkları gösterdi. “Bu mikrofon işimizi görmez. Bir tek ses geçiyor. Ufak membranlar titreş-” Döndü ve Shirly’ye baktı. “Dur bir dakika, bir şey var aslında.”</p>

  <p>“Burada mı? Nerede?”</p>

  <p>“Maden deposunda olması lazım. Vericiler.” Elinde bir kutu tutuyormuş da üzerindeki düğmeyi çeviriyormuş gibi yaptı. “Patlayıcı kapsülleri için. Bir tanesini geçen ay tamir etmiştim. İşimize yarar.”</p>

  <p>Shirly ayağa kalktı. “Gidip getireyim,” dedi. “Sen burada kal.”</p>

  <p>“Ama merdiven...”</p>

  <p>“Güvenli. Aşağı iniyorum sonuçta, yukarı çıkmıyorum.”</p>

  <p>Adam başını yukarı aşağı salladı.</p>

  <p>“Bir değişiklik yapayım deme.” Telsizi işaret etti. “Başka ses aramak yok. Sadece onunki. O şekilde bekle.”</p>

  <p>“Herhalde.”</p>

  <p>Shirly eğildi ve adamın omzunu sıktı. “Hemen dönerim.”</p>

  <p>Dışarı çıktığında kendisine çevrilen onlarca yüzle karşılaştı, fal taşı gibi açılmış gözleri ve bir karış sarkmış çeneleri yüzlerine korku dolu, sorgulayıcı bir ifade katıyordu. Jeneratörün uğultusunu bastırarak Juliette’in hayatta olduğunu, yalnız olmadıklarını, yaşayan başka insanların da bulunduğunu ve kendilerine yasaklanan dış dünyada bir yerlerde nefes alabildiklerini haykırmak geldi içinden. Ama buna vakti yoktu. Aceleyle tırabzanların yanına gitti ve Courtnee’yi buldu.</p>

  <p>“Hey-”</p>

  <p>“İçeride her şey yolunda mı?” diye sordu Courtnee.</p>

  <p>“Evet, sorun yok. Bana bir iyilik yap, olur mu? Benim için Walker’a göz kulak ol.”</p>

  <p>Courtnee tamam anlamında başını salladı. “Sen nereye-?”</p>

  <p>Ama Shirly çoktan gitmişti, ana kapıya doğru koşturuyordu. Girişteki sıkış tepiş kalabalığın arasından güçlükle geçti. Jenkins, Harper’la beraber dışarıdaydı. Shirly yanlarından aceleyle geçerken konuşmayı kestiler.</p>

  <p>“Hey!” Jenkins onu kolundan yakaladı. “Hangi cehenneme gittiğini sanıyorsun sen?”</p>

  <p>“Maden deposuna.” Kolunu çevirerek adamın elinden kurtardı. “Hemen dönerim-”</p>

  <p>“Hiçbir yere <span style="font-style:italic;">gitmiyorsun.</span> Birazdan merdiveni patlatacağız. Şu salaklar adım adım avucumuza düşüyorlar.”</p>

  <p><span style="font-style:italic;">“Ne</span> yapacağız dedin?”</p>

  <p>“Merdiven,” diye tekrar etti Harper. “Patlayıcı düzeneği kurduk. Bir aşağı inmeye başlasınlar hele-” Ellerini birleştirip top gibi yaptı ve sonra da onları açarak patlamayı canlandırdı.</p>

  <p>“Anlamıyorsun-” dedi Shirly, gözlerini Jenkins’e çevirerek. “Telsiz için lazım.”</p>

  <p>Kaşlarını çattı. “Walk şansını tepti.”</p>

  <p><span style="font-style:italic;">“Bir sürü</span> sinyal alıyoruz,” dedi ona. “Ona bir parça lazım. Hemen döneceğim, yemin ederim.”</p>

  <p>Jenkins, Harper'a baktı. “Patlamaya ne kadar var?”</p>

  <p>“Beş dakika efendim.” Kafasını belli belirsiz salladı.</p>

  <p>“Dört dakikan var,” dedi Jenkins, Shirly’ye. “Ama unutma-”</p>

  <p>Shirly cümlenin geri kalanını duymadı. Botları çoktan çeliği dövmeye, onu merdivene doğru taşımaya başlamıştı bile. Önce üzüntüden başını eğmiş petrol sondaj kulesinin, sonra da şaşkına dönmüş bir tabur silahlı adamın yanından hızla geçti, hepsinin namlusu tek bir noktaya doğrultulmuştu.</p>

  <p>Basamakların başına vardı ve hemen köşeyi döndü. Birisi yarım kat yukarıdan alarm verdi. Aşağı kata inmeden önce, bir anlığına ellerinde dinamit lokumları tutan iki madenci çarptı gözüne.</p>

  <p>Bir sonraki katı da döndü ve maden kuyusuna doğru koşmaya başladı. Koridorlar sessizdi, yalnızca kendi nefes alış verişleri ve botlarının çıkardığı <span style="font-style:italic;">pat pat</span> patlar duyuluyordu.</p>

  <p>Juliette. Yaşıyor.</p>

  <p><span style="font-style:italic;">Temizliğe</span> gönderilen biri yaşıyor.</p>

  <p>Bir sonraki koridora saptı ve En-Derin işçilerinin, madencilerin ve petrolcülerin kaldığı dairelerin; artık toprakta delik açmak yerine silahlarla ateş açmakla, alet edevatlarını değil de tüfek kullanmakla meşgul olan insanların yaşadığı yerin yanından koşarak geçti.</p>

  <p>Öğrendiği bu yeni bilgi, bu akıl almaz haber, bu sır yüzünden yaşanmakta olan çatışma gerçeküstü gelmeye başlamıştı. Önemini yitirmişti. Bu duvarların ardında gidilebilecek başka yerler de varsa insanlar niye savaşsındı ki? Hele ki arkadaşı hâlâ oradaysa? Onların da oraya gitmesi gerekmez miydi?</p>

  <p>Depoya vardı. Muhtemelen iki dakikasını almıştı. Kalbi güm güm atıyordu. O geri dönene dek Jenkins merdivenlere bir şey yapmazdı. Rafların arasında dolaşıp kutulara ve çekmecelere göz gezdirdi. Aradığı şeyin neye benzediğini biliyordu. Buralarda bir yerde onlardan birkaç tane olmalıydı. Neredeydiler?</p>

  <p>Dolapları kontrol etti, içlerine asılı kirli tulumları etrafa saçtı, baretleri gelişigüzel fırlattı. Hiçbir şey bulamadı. Ne kadar vakti kalmıştı?</p>

  <p>Sonra ustabaşının ufak bürosuna bakmaya gitti, kapıyı ardına kadar açarak masaya atıldı. Çekmecelerden bir şey çıkmadı. Duvarda asılı raflarda da bir şey yoktu. En alttaki büyük çekmecelerden biri açılmıyordu. Kilitliydi.</p>

  <p>Shirly bir iki adım geriledi ve metal çekmecenin ön yüzüne bir tekme attı. Çeliğe botunun burnuyla vurdu, yetmedi bir kez daha vurdu. Çekmenin ağzı yamuldu ve üst çekmeceyle arasında bir açıklık oluştu. Uzandı, gevşek kilidi söküp çıkardı ve yamulan çekmece gıcırdayarak açılıverdi.</p>

  <p>Patlayıcılar. Dinamit lokumları. Ateşlemede kullanılmak üzere lokumlara eklendiğini bildiği bir iki ufak röle gözüne çarptı. Hemen altlarındaysa Walker'ın ihtiyaç duyduğu vericiden üç tane birden buldu.</p>

  <p>Shirly iki verici, birkaç da röle kapıp cebine attı. İki de dinamit lokumu aldı - sırf orada oldukları ve işe yarayabilecekleri için - sonra da bürodan çıktı, depoyu boydan boya katetti ve merdivenlere koştu.</p>

  <p>Çok vakit kaybetmişti. Nefes almaya çabaladığında göğsünde bir soğukluk, bir boşluk ve rahatsızlık hissetti. Heri adım atmaya, daha fazla yol katetmeye, geriye kalan yolu mümkün olan en kısa sürede tüketmeye odaklanarak olabildiğince hızlı koştu.</p>

  <p>Koridorun sonundan döndüğünde, bu çatışmanın ne kadar boş olduğunu düşündü yeniden. Çatışmanın çıkış sebebini hatırlamak güçtü. Knox da, McLain de ölmüştü. Bu iki büyük lider hâlâ hayatta olsalardı insanları hâlâ savaşıyor olurlar mıydı acaba? Yoksa çok önceden bambaşka bir hamle mi yaparlardı? Daha aklıselim bir şeyler?</p>

  <p>Merdivenlere vardığında tüm bu çılgınlığa sövdü. Beş dakikanın dolduğundan emindi. Bir patlamanın tepesinde yankılanmasını, gaddarca bir darbeyle onu sağır etmesini bekledi. Basamakları ikişer ikişer tırmanıp merdivenin tepesindeki son dönemeci de döndüğünde madencilerin gitmiş olduklarını gördü. Endişeli gözler, el yapımı namluların ardından ona bakıyorlardı.</p>

  <p>“Çabuk!” diye bağırdı biri, eliyle acele etmesini işaret ederek.</p>

  <p>Shirly, elinde tüfeğiyle çömelmiş Jenkins'e dikti gözlerini, onun hemen yanında da Harper vardı. İki adama doğru koşarken neredeyse sahanlıktan sarkan tellere takılıyordu.</p>

  <p>“Şimdi!” diye bağırdı Jenkins.</p>

  <p>Birisi patlayıcıları ateşledi.</p>

  <p>Shirly’nin ayaklarının altındaki zemin sarsılıp kabardı ve kadını yüzükoyun yere yapıştırdı. Çelik zemine sertçe kapaklandı, çenesi karo biçimindeki kaplamalara sürttü, neredeyse elindeki dinamiti düşürecekti.</p>

  <p>Dizlerinin üzerine doğrulduğunda kulakları hâlâ çınlıyordu. Adamlar tırabzanların arkasında hareket ediyor, silahlar yamulup parçalanan çeliğin üzerindeki yeni bir açıklıktan sızan duman tabakasının içine doğru ateş ediyordu. Karşı tarafın yaralılarının çığlıkları uzaklardan duyulabiliyordu.</p>

  <p>Adamlar çatışırlarken Shirly ceplerini yokladı ve vericileri kontrol etti.</p>

  <p>Jeneratör odasının kapısına doğru, Walker’ın yanına geri koşarken, savaşın gürültüsü bir kez daha duyulmaz olmaya, önemsizleşmeye başlamıştı sanki. Dudağı kanıyordu, ama kafası daha mühim konulara yoğunlaşmakla meşguldü.</p>

  <p>• Silo 17 •</p>

  <p>Juliette soğuk ve karanlık suların içinde ilerliyor, tavana ya da duvarlara - hangisi olduğunu anlamasına imkân yoktu - körlemesine çarpıyordu. Önünü görmeden ve umarsız atılımlarla gevşek hava hortumunu topluyordu, ne kadar hızlı ilerlediği hakkında hiçbir fikri yoktu. Ta ki merdivenlere çarpana dek... Burnu başlığının iç kısmına çarparak ezildi ve etrafını saran karanlık bir anlığına da olsa bir ışık parıltısıyla omuz omuza verdi. Sersemlemiş bir hâlde olduğu yerde asılı kaldı, hava hortumu elinden kayıyordu.</p>

  <p>Duyularım kademeli olarak geri kazanırken onun için her şey demek olan hortumu el yordamıyla bulmaya çalıştı. Eldiveni bir şeye dokundu, o şeyi sıkıca kavradı ve tam kendini ileriye doğru çekmek üzereydi ki bunun ötekine nazaran daha ince olan elektrik kablosu olduğunu fark etti. Bıraktı ve göz gözü görmez karanlıkta kollarım öne uzatıp ilerledi. Botları bir şeye çarptı, tavana mı yoksa zemine mi olduğunu söylemek imkânsızdı. Ters yöne döndüğünü, sersemlediğini, yolunu kaybettiğini hissetmeye başlamıştı.</p>

  <p>Vücudu sert bir yüzeye temas etti; <span style="font-style:italic;">yukarı</span> yönde sürüklendiği sonucuna vardı, yani hortumdan uzağa.</p>

  <p>Tavan olduğunu düşündüğü şeyi tekmeleyerek kendini uzağa ittirdi ve aşağı olduğunu ümit ettiği yönde yüzdü. kolları bir şeye dolandı - takviyeli göğsünün üzerinde hissetti bunu - ve onu yakaladı. Yine elektrik kablosuyla karşılaşacağını sanmıştı, ancak tuttuğu şeyin artık ona hava bahşetmese bile cömertçe çıkış yolunu gösteren süngersi hava hortumu olduğunu fark etti.</p>

  <p>İlk çekişinde hortum bir karşı güç uygulamayınca diğer yönü denedi. Hortum gerildi. Kendini bir kez daha merdivenlere doğru çekti, sağa sola çarparak homurdandı ve hattı izlemeye devam etti. Hortum yukarıya doğru devam edip bir köşeyi dönüyordu. Duvarların, tavanın ve basamakların görünmez saldırılarım savuşturmak için kendisini çekmeye, kolunu önüne siper etmeye başladı. Çarpa çarpa altı kat merdiven çıktı, ilerlediği her santim başka bir savaştı, her biri hiç bitmeyeceğini sandığı mücadeleler gerektiriyordu.</p>

  <p>Yukarı vardığında nefessiz kalmıştı, kesik kesik soluyordu. Sonra nefes nefese değil, <span style="font-style:italic;">oksijensiz</span> kaldığını anladı. Kıyafetin içinde kalan son havayı da harcamıştı. Haşatı çıkmış onlarca metrelik hortum hemen arkasında, görünmez halde duruyordu; içinde hava namına bir şey kalmamıştı.</p>

  <p>Bir yandan koridorda ilerlemeye çabalarken bir yandan da telsizi yeniden denedi, kıyafeti onu tavana çekmeye devam ediyordu ama başlangıçtaki kadar batmazlığı kalmamıştı.</p>

  <p>“Solo! Beni duyuyor musun?”</p>

  <p>Üzerinde hâlâ ne kadar su bulunduğunu, havayla arasında yer alan tüm o su basmış katları, yüzlerce metrelik taşkını düşünmek... boğucuydu. Kıyafetinin içindeki havanın tükenmesine ne kadar kalmıştı? Dakikalar mı? Peki merdivenin tepesine yüzmesi ya da sürüklenmesi ne kadar sürerdi? Çok çok daha uzun. Şu zifiri karanlık koridorlardan birinde oksijen tüpleri olsa gerekti, ama nasıl bulacaktı ki onları? Burası kendi evi değildi. Aramaya vakti yoktu. Elindeki tek şey merdiveni bulmasını, hızla yüzeye çıkmasını emreden çılgınca dürtüydü.</p>

  <p>ite kaka son köşeyi de döndü ve ana koridora ulaştı. Kasları alışılmadık biçimde kullanılmaktan, üzerindeki sert ve şişkin kıyafet ile akışkan bir ortamla mücadele etmekten dolayı inim inim inliyordu. Derken mürekkebimsi suyun aydınlanarak zifiri karanlıktan kömür siyahına dönüştüğünü fark etti. Körlüğü hafifçe <span style="font-style:italic;">yeşile</span> boyandı.</p>

  <p>Juliette bacaklarını çırptı ve tavana çarpa çarpa hortumu toplamaya devam etti. Güvenlik merkezinin ve merdivenin hemen önünde olduğunu sezinliyordu. Buna benzer koridorlardan binlerce kez geçmişti zamanında; hatta iki defa da ana şalter attığında, mutlak bir karanlıkta geçmek zorunda kalmıştı. Tıpkı buna benzer koridorlarda sendeleye sendeleye ilerleyişini, iş arkadaşlarına her şeyin düzeleceğini, yerlerinden ayrılmamalarını, sorunu çözeceğini söylediği zamanları hatırladı.</p>

  <p>Şimdi aynı şeyi kendine uygulamaya çalıştı: her şeyin yoluna gireceğine dair kendine yalan söyledi, ilerlemeye devam etmesini ve panik yapmamasını sağlamaya çalıştı.</p>

  <p>Güvenlik kapısına vardığında başı dönmeye başladı. Hemen önündeki su, küf yeşili bir renkte ışıldıyor ve çok davetkâr gözüküyordu. Körleme ilerleyişinin nihayete eriş noktasıydı, başlığı artık ne olduğunu bilmediği şeylere çarpmayacaktı.</p>

  <p>Kolu güç kablosuna takılır gibi oldu; kolunu sallayarak ondan kurtuldu ve kendini önündeki yüksek su sütununa, sular altında kalmış dev bir kamışa, batmış merdivene doğru taşıdı.</p>

  <p>Oraya varamadan önce ilk spazmını yaşadı, tıpkı bir hıçkırık gibiydi, bedeni kendiliğinden ve şiddetle soluyacak hava arıyordu. Hortum ellerinden kaydı, nefes alma arayışı göğsünü patlama noktasına getirmişti. Başlığını çıkarıp suyun içinde derin derin solumanın cazibesine boyun eğmek üzereydi. içinden bir ses ona suyun altında soluk alabileceğini, kendine bir şans tanıması gerektiğini söylüyordu. Tek bir kez dene yeter. Kıyafetinin içine kendi kendine doldurduğun toksinlerden yeğdir diyordu; zaten kıyafeti de o tür gazlan <span style="font-style:italic;">dışarıda</span> tutmak için tasarlanmamış mıydı?</p>

  <p>Boğazı tekrar kasıldı ve kendini merdivene doğru çekerken başlığının içinde öksürmeye başladı. Cıvata anahtarının aşağıda tuttuğu halat oradaydı. Ona doğru yüzdü, çok geç olduğunun farkındaydı. Asıldığında ipin ucunun hiçbir yere bağlı olmadığını hissetti; halatın gevşek ucu suda sarmallar çizerek kendisine doğru irtifa kaybediyordu.</p>

  <p>Hafifçe yüzeye doğru yükseldi, kıyafetinin batmazlığı neredeyse tükenmişti, yukarıya doğru hızlıca çıkamayacaktı. Boğazı bir kez daha kasıldı, başlığını çıkarması gerekiyordu. Sersemlemişti, birazdan bayılacaktı.</p>

  <p>Juliette el yordamıyla metal kelepçenin üzerindeki mandalları aradı. Dejavu hissi karşı konulmazdı. Ama bu defa sağlıklı düşünemiyordu. Çorbayı, iğrenç kokuyu ve karanlık soğuk hava dolabından sürünerek çıkışını hatırladı. Bıçağı hatırladı.</p>

  <p>Göğsünü yoklayınca kılıfından çıkıntı yapan bıçak sapını hissetti. Öbür aletlerden bazıları bulundukları ceplerden kayıp çıkmıştı ve kaybolmamaları için bağlandıkları tellerin ucunda sallanıyorlardı. Fakat artık sadece sıkıntı çıkaran, Juliette’i aşağı çeken fazlalık yüklere dönüşmüşlerdi.</p>

  <p>Merdiven boşluğuna doğru hafifçe yükseldi. Vücudu soğuktan dolayı titriyor, solunabilir hava olmadığı için sarsılıyordu. Ne nerede olduğunu ne de olduğu yerde bulunma nedenini hatırlıyordu; tuhaf biçimde başının etrafında asılı duran zehirli sis tabakasının, içine hap-solduğu kubbenin onu öldürdüğünün bilincindeydi yalnızca. Bıçağın ucunu birinci mandala dayadı ve sertçe bastırdı.</p>

  <p>Bir şey çıt etti ve ensesine doğru püsküren serin suyu hissetti. Kıyafetinden cılız bir kabarcık yükseldi ve vizörünün tepesine yerleşti. El yordamıyla öbür mandalı da bulup bıçağı içine soktu ve başlığı fırlayıp gitti. Su yüzüne akın etti, kıyafetini doldurdu, hissizleştiren soğuğuyla bedenini sarstı ve onu aşağı çekerek, batırarak geldiği yere doğru sürüklemeye başladı.</p>

  <p>***</p>

  <p>Dondurucu soğuk Juliette’i aniden kendine getirdi. Yeşil suyun yakıcılığı nedeniyle gözlerini kırpıştırdı ve elinde bir bıçak tuttuğunu gördü, yuvarlak başlığı bir baloncuk misali karanlıkta fırıl fırıl dönerek yanlış yöne doğru gidiyordu. Kendisi de başlığının peşinden, ciğerlerinde sıfır havayla yavaş yavaş dibe batıyordu, onlarca metrelik su kütlesinin üzerine uyguladığı basıncı duyumsayabiliyordu.</p>

  <p>Bıçağı göğsünün yanlış cebine koydu ve karanlıkta çırpınıp durduğu sırada yerlerinden çıkan tornavidalarla somun anahtarlarını gördü. Sonra hâlâ yüzeyle arasındaki dört kat boyunca yükselmeye devam eden oksijen hortumuna doğru ayak çırptı.</p>

  <p>Hava baloncukları kelepçeden dışarı sızıp boynunu aşarak saçlarının arasından yukarı yükseliyorlardı. Juliette hortumu tuttu ve dibe çöküşünü sonlandırıp kendini yukarı çekti; boğazı içine biraz hava, su ya da herhangi bir şey alması için âdeta yalvarıyordu. Yutkunma dürtüsüne hâkim olamıyordu. Tam kendini yukarı çekmeye başlamıştı ki basamakların alt yüzlerinde parıldayan bir umut ışıltısı gördü.</p>

  <p>Hapsolmuş kabarcıklar. Belki de aşağı inişinden kalmaydılar. Sarmal basamakların boş alt yüzlerinde sıvı lehimler misali hareket ediyorlardı.</p>

  <p>Juliette gırtlaktan bir ses çıkarttı, apaçık bir çaresizlik ve yorgunluk çığlığıydı bu. Suyu pençeleyip batan kıyafetiyle mücadele ederek batık merdivenin tırabzanına tutundu. Vücudunu yukarı çekip tırabzanları tekmeleyerek en yakındaki kabarcık parıltısının yanına gitti, basamağın kenarını kavradı ve ağzını dosdoğru metal alt yüzeye doğru uzattı.</p>

  <p>Oksijensizlikten hıçkırırken refleks olarak solumaya çalıştı ve bu sırada da epey su yuttu. Başını aşağı indirdi ve öksürdü, aynı anda burnuna dolan sıvı genzini yaktı. Ciğerlerini hemen hemen dolduracak kadar su yutmuştu, kalbinin her an göğsünden fırlayacakmış gibi küt küt attığını hissediyordu. Yüzünü tekrardan basamağın paslı alt yüzüne bastırıp büzülü ve titrek dudaklarıyla içine azcık hava çekmeyi başardı.</p>

  <p>Görüş alanında yanıp sönen ışıklar yok olmaya başlamıştı. Başını eğdi ve basamaklardan uzağa doğru soluğunu koyuverdi, ağzından çıkan baloncukların yükselişini izledi, sonra da bir nefes daha çekmek için yüzünü yaklaştırdı.</p>

  <p>Hava.</p>

  <p>Gözlerini kırpıştırarak yaşadığı yorgunluktan, hüsrandan ve son olarak da rahatlamadan kaynaklanan gözyaşlarını defetti. Metal basamakların oluşturduğu dolambaçlı labirente baktığında, çılgınca devinimlerinin kımıldattığı hapsolmuş hava nedeniyle çoğunun bükülgen aynalar gibi titreştiğini gördü ve eşsiz bir yol kestirdi gözüne. Bacaklarını çırpıp basamak boşluklarına iki eliyle asılarak her seferinde kendini birkaç basamak yukarı çekti, her basamağın altındaki birkaç santimlik boşluklarda birikmiş minik hava kabarcıklarını içti ve bir yandan da karo kabartmalı çelik basamakların yüzlerce yıl önce yapılmış sağlam kaynaklarına şükretti. Bu basamaklar dayanıklı olacak, inip çıkan milyonlarca botun ağırlığını taşıyabilecek şekilde tasarlanmışlardı ve şimdi de Juliette’in aşağı inişi sırasında açığa çıkan gaz fazlalıklarını tutuyorlardı. Dudakları her birine sürtünüp geçiyor, metal ve pas tadına rağmen kurtuluşunu ona hediye eden basamaklara minnet borcunu bir bakıma öpücükleriyle ödüyordu .</p>

  <p>***</p>

  <p>Etrafını saran yeşil acil durum ışığı daimi olduğundan, Juliette geride bıraktığı sahanlık adedinin farkına varmadı. O yalnızca aldığı her nefesle birlikte birkaç basamak daha aşmaya konsantre olmuştu. Beş basamak, altı basamak. .. Havasız kalıncaya dek devam eden uzun bir tırmanış, baloncukların nefes alamayacağı kadar ince olduğu bir yerde bir başka ağız dolusu su, kendisini aşağı çeken kıyafetine ve üzerinden sarkan aletlerine karşı sonu gelmez bir yükseliş. Durup onları kesip atmayı bile düşünemedi. Sadece ayak çırp ve asıl, ellerini üst üste koy, basamakların alt yüzeylerinde kal, derin ve sağlam bir nefes çekip oradaki havayı sömür, soluğunu yukarıdaki basamaklara doğru verme, yavaş yavaş, işte böyle ... Beş basamak daha. Bu bir oyundu, tıpkı seksek gibi, bir atlayışta beş kare birden, hile yok, çizgilere dikkat et; bu işte iyiydi, gittikçe de ustalaşıyordu.</p>

  <p>Derken dudaklarında iğrenç bir yanma hissetti, toksikleşmeye başlayan suyun korkunç tadını aldı; başı bir sonraki basamağın alt yüzüne doğru yaklaştı ve benzin kokan, yapışkan bir petrol tabakasının içinden geçti.</p>

  <p>Juliette son kalan nefesini de koyuverdi ve yüzünü silerek öksürdü, başı hâlâ basamakların altındaydı. Hırıltıyla soludu, güldü ve kendini merdivenden uzağa ittirdi. Başını basamakların kenarına çarptı. Özgürdü. Tırabzanın öteki tarafına geçerken başını kısacık bir süreliğine suyun altına daldırdı, yüzeyde birikmiş benzin ve petrolden ötürü gözleri yandı. Gürültüyle su sıçratıp Solo’ya seslenerek tırabzanın üstüne tırmandı ve nihayet tir tir titreyen takviyeli dizleri basamağı buldu.</p>

  <p>Kurtulmuştu. Kolları uyuşmuş bir hâlde yukarısındaki kuru basamaklara tutundu. Boynunu büktü, zorlukla ve hırıltıyla nefes alıyordu. Başardım diye bağırmaya yeltendiyse de ağzından sadece bir inilti çıktı. Üşümüştü. Donuyordu. Kendini sessiz basamakların üzerine çekerken kolları titriyordu. Ne kompresörden yükselen bir tıkırtı vardı, ne de yardımcı olmak için uzatılan bir el.</p>

  <p>“Solo."</p>

  <p>Sahanlığa varıncaya dek sürünerek beş-altı basamak çıktı ve dönüp sırt üstü uzandı. Aletlerinden bazıları alttaki basamaklara takılmıştı, ceplerinde bağlı oldukları noktalardaki asılmayı hissedebiliyordu. Kıyafetinin içinde biriken su boyun bölgesinden dışarıya tahliye oluyor, bu esnada bir kısmı da kulaklarına kaçıyordu. Başını çevirdi - şu buz gibi kıyafetten kurtulması gerekiyordu - ve Solo’yu gördü.</p>

  <p>Adam yerde yanlamasına yatıyordu, gözleri kapalıydı, başından aşağı kan akıyordu, hatta bir kısmı çoktan kurumuştu.</p>

  <p>“Solo?"</p>

  <p>Tir tir titreyen elleriyle uzanıp adamı dürttü. Kendisine ne yapmıştı böyle?</p>

  <p>“Hey. Lanet olsun, uyansana be.”</p>

  <p>Titremekten Juliette’in dişleri takırdıyordu. Adamı omzundan tuttu ve sertçe sarstı. “Solo! Yardıma ihtiyacım var!"</p>

  <p>Solo’nun tek gözü biraz aralandı. Birkaç defa gözlerini kırpıştırdı, sonra da iki büklüm olup öksürdü, yüzünden akan kan sahanlığa damlıyordu.</p>

  <p>“Yardım et," dedi Juliette. Asıl Solo’nun ona ihtiyacı olduğunu fark etmeksizin sırt kısmındaki fermuarı el yordamıyla bulmaya çalıştı.</p>

  <p>Solo avucuna öksürdü ve yeniden sırt üstü pozisyonuna döndü. Başındaki yaradan kan akmaya devam ediyor, kurumuş bölümler akan taze kanla yeniden boyanıyordu.</p>

  <p>“Solo?”</p>

  <p>Adam bir inilti koyuverdi. Juliette sürünerek biraz daha yaklaştı, vücudunu neredeyse hissetmiyordu. Solo bir şeyler mırıldandı, ancak sesi duyulamayacak kadar kısık bir hırıltıdan ibaretti.</p>

  <p>“Hey-” Yüzünü adamınkine yaklaştırdı, dudaklarının şiştiğini ve uyuştuğunu hissedebiliyor, ağzına hâlâ yakıt tadı geliyordu.</p>

  <p>“İsmim o değil. ..”</p>

  <p>Adam bir kan bulutu öksürdü. Sahanlığın üzerindeki kolunu ağzını kapatmak niyetiyle birkaç santim kaldırsa da bunu başaramadı.</p>

  <p>“İsmim o değil,” dedi yeniden. Başını bir sağa bir sola salladı ve Juliette nihayet adamın ağır yaralandığını fark edebildi. Bilinci adamın durumunun ciddiyetini anlayabilecek seviyeye gelebildi.</p>

  <p>“Kıpırdama,” diye inledi Juliette. “Solo, hareket etmemelisin.”</p>

  <p>Ayağa kalkmaya, vücudunu hareket ettirmeye çalıştı. Solo gözlerini kırpıştırdı ve ona baktı, bakışlarında bir donukluk göze çarpıyordu, kır sakalları kan yüzünden kızıla çalmıştı.</p>

  <p>“Solo değil,” dedi, sesi zar zor çıkıyordu. “Adım Jimmy-”</p>

  <p>Yine öksürdü, gözleri yuvalarında geriye doğru kaydı.</p>

  <p>“-ve belli ki-”</p>

  <p>Gözkapakları düşüp kapanıverdiler, sonra da acının etkisiyle buruştular.</p>

  <p>“-belli ki-”</p>

  <p>“Benimle kal,” dedi Juliette, sıcak gözyaşları buz gibi yüzünden aşağı süzülürken.</p>

  <p>“-belli ki başından beri yalnız falan <span style="font-style:italic;">değilmişim,"</span> dedi fısıltıyla, yüz çizgileri gevşedi, başı soğuk çelik sahanlığın üzerine düşüverdi.</p>

  <p>• Silo 18 •</p>

  <p>Sobanın üzerinde bir demlik fokurduyor, tepesinden buharlar yükseliyor, su damlacıkları demliğin kenarından özgürlüklerine atlıyorlardı. Lukas kapaklı teneke kutudan bir tutam çay yaprağı çıkarıp ufak süzgecin içine koydu. Küçük süzgeci kupasının üstüne yerleştirirken elleri titriyordu. Demliği kaldırdığında yanan sobanın üzerine biraz su döküldü; dökülen damlalar bir yanık kokusu eşliğinde cızırdayıp buharlaştı. Lukas kaynar suyu yaprakların üzerinde gezdirirken göz ucuyla Bernard'ı izledi.</p>

  <p>“Anlayamıyorum,” dedi, sıcaklığının avuçlarına nüfuz etmesi için kupayı iki eliyle kavrayarak. “Bir insan nasıl-? <span style="font-style:italic;">Bilerek ve isteyerek</span> böyle bir şeyi nasıl <span style="font-style:italic;">yapabilirsin ki?"</span> Başını iki yana salladı ve gözlerini kupasına dikti, birkaç gözü pek yaprak parçası süzgecin dışına fırlamayı başarmıştı. Bernard'a baktı. “Peki senin bundan haberin var mıydı? Nasıl-? Nasıl <span style="font-style:italic;">haberin</span> olabilir ki?”</p>

  <p>Bernard kaşlarını çattı. Bir eliyle bıyığını sıvazlarken diğer eli göbeğinin üzerinde duruyordu. “Keşke <span style="font-style:italic;">olmasaydı,"</span> dedi Lukas’a. “Artık bazı gerçeklerin, bazı bilgilerin neden öğrenilir öğrenilmez unutulmaları gerektiğini daha iyi anlamışsındır. Merak, bu tarz közleri alevlendirerek bu siloyu yakıp kül edebilir.” Botlarına baktı. “Ben de çoğu şeyi aynı senin gibi kendi kendime öğrendim, başlangıçta yalnızca bu işi yapmak için bilmemiz gerekenleri biliyordum. Zaten bu yüzden seni seçtim Lukas. Sadece sen ve birkaç kişi daha bu sunucularda neyin saklandığına dair bir fikre sahip. Kaldı ki sen dahasını da öğrenmeye çoktan hazırsın. Kırmızı ya da yeşil tulum giyen birine bunları anlattığını düşünebiliyor musun?” Lukas hayır dercesine başını salladı.</p>

  <p>“Aynı şey daha önce de yaşanmıştı, biliyor musun? Onuncu silo da tıpkı böyle düşmüştü. Bense orada oturup-” Kitapların, bilgisayarın ve hışırtılı sesler çıkaran telsizin bulunduğu küçük çalışma odasını işaret etti. “-anbean silonun düşüşünü dinledim. Bir meslektaşımın gölgesinin, kapıldığı deliliği kendisini dinleyenlere yayınlamasını dinledim.” Lukas çayının demlenişini izledi. Bir avuç yaprak siyaha çalan suyun sıcak akıntılarında yüzmekle meşgulken kalanlar da süzgecin hapsindeydiler. ‘Telsiz kontrolleri işte bu yüzden kilitli,” dedi.</p>

  <p>“Ve <span style="font-style:italic;">sen de</span> aynı nedenle burada kilitlisin."</p>

  <p>Lukas başıyla onayladı. Bu kadarını zaten tahmin etmişti.</p>

  <p>“Sen ne kadar kilitli kalmıştın burada?” Bakışlarını Bernard'a çevirdi ve bir sahne zihninde şimşek gibi çaktı: annesinin onu ziyareti sırasında Şerif Billings'in silahını incelemesi. Konuşmalarını dinlemiş olabilirler miydi? Ağzından bir şey kaçırsaydı onu vuracak mıydı? Annesini de mi?</p>

  <p>“Gölgebüyütenim hazır olduğuma, öğrendiğim şeyleri kabul edip iyice kavradığıma kanaat getirene dek iki aydan biraz fazla süre geçirdim burada.” Kollarını karnında kavuşturdu. “O soruyu sormamış olmanı, parçaları bu kadar çabuk birleştirmemeni tercih ederdim. Bunları biraz görüp geçirdikten sonra keşfetmen çok daha iyi olurdu."</p>

  <p>Lukas dudaklarını büzdü ve başıyla onayladı. Amiriyle, daha derin bir bilgi birikimine sahip biriyle, daha bilge olan bir adamla bu türden bir konuşma yapmak garipti. Bunun ancak bir adamın babasıyla yapacağı türden bir konuşma olduğunu düşündü, tabii sohbetin içeriği bütün dünyanın planlı ve programlı yıkımından farklı bir şey olurdu.</p>

  <p>Lukas başını eğdi ve demlenen yaprakların kokusunu içine çekti. Nane kokusu stresin kaynağına doğrudan müdahale eden, beynin derinliklerindeki zevk merkezine saldırıp onu sakinleştiren bir rayihaya sahipti. Derin bir soluk alıp nefesini tuttu, bir süre bekledikten sonra da salıverdi. Bernard deponun köşesindeki küçük sobanın yanına gitti ve kendi kupasını hazırlamaya koyuldu.</p>

  <p>“Nasıl becerdiler bunu?" diye sordu Lukas. “Bu kadar kişiyi öldürmeyi yani. Nasıl yaptıklarını biliyor musun?”</p>

  <p>Bernard omuzlarını silkti. Bir parmağıyla teneke kutunun kenarına vurup başka bir süzgecin içine bir miktar çay döktü. “Tek bildiğim bunu hâlâ yapıyor olabilecekleri. Kimse bunun daha ne kadar süreceğini konuşmuyor. Kurtulan küçük bir grubun yeryüzünde bir yerlerde saklanıyor olabileceğinden korkuluyor. Eğer kurtulan birileri varsa Operasyon Elli'nin hiçbir anlamı kalmaz. Nüfusun homojen dağılması gerekiyor-"</p>

  <p>“Konuştuğum adamın dediğine göre, tek <span style="font-style:italic;">kurtulanlar</span> bizlermişiz. Sadece elli silo-”</p>

  <p>“Kırk yedi,” dedi Bernard. “Ve bildiğimiz kadarıyla <span style="font-style:italic;">tek</span> kurtulanlar bizleriz. Sanmıyorum ki başkaları da bu kadar iyi hazırlanmış olsun. Ama bir ihtimal her zaman vardır. Topu topu birkaç yüzyıl geçti üzerinden."</p>

  <p>“Birkaç <span style="font-style:italic;">yüz</span> mü?" Lukas sırtını tezgâha dayadı. Kupayı kaldırdı, ama nane kokusu tesirini yitirmeye başlamıştı. “Yani bundan yüzyıllar önce, verdiğimiz bir kararla-"</p>

  <p>“<span style="font-style:italic;">Verdikleri."</span> Bernard buharı hâlâ tüten suyla kupasını doldurdu. “Onlar karar verdiler. Buna kendini dâhil etme. Hele ki beni hiç."</p>

  <p>“Tamam, dünyayı yok etmeye karar <span style="font-style:italic;">verdiler.</span> Her şeyi ortadan kaldırdılar. iyi ama neden?"</p>

  <p>Bernard kupasını sobanın üzerine koyup demlenmeye bıraktı. Gözlüklerini çıkartarak buğulanan camlarını sildi, sonra onunla çalışma odasını, kocaman kitap raflarıyla dolu duvarları işaret etti. “Mirasımızın o berbat maddeleri yüzünden, nedeni bu. En azından hayatta olsalardı <span style="font-style:italic;">ben</span> böyle diyeceklerini düşünüyorum." Sesini alçalttı ve, “tanrıya şükür ki değiller," diye mırıldandı.</p>

  <p>Lukas’ı bir ürperti aldı. Şartlar ne olursa olsun, bir insanın böyle bir karar alabileceğine hâlâ inanamıyordu. Yüzlerce yıl önce yıldızların altında yaşamış milyarlarca insanı düşündü. Hiç kimse bu kadar çok kişiyi öldüremezdi. Hangi insan bunca canın kaderine hükmetme yetkisini kendisinde görebilirdi ki?</p>

  <p>“Şimdi de onlar için <span style="font-style:italic;">çalışıyoruz,"</span> dedi Lukas, öfkeli bir ses tonuyla. lavaboya kadar gitti ve süzgeci kupasından kaldırıp suyu aksın diye paslanmaz çeliğin üzerine koydu. Ağzının yanmasından korkup çaydan höpürdeterek bir yudum aldı. “Bizi karıştırma diyorsun, ama artık biz de bu işin bir parçasıyız."</p>

  <p>“Hayır." Bernard sobanın başından ayrıldı ve yemek odasının üzerinde yükselen küçük dünya haritasının önünde dikildi. “Bu kafayı sıyırmış dangalakların yaptığı şeyin herhangi bir parçası değiliz. Yanımda olsalar, bunu yapan insanlarla aynı odada olsak, o koduğumun delilerini bir bir öldürürdüm." Bernard avucunun içiyle haritaya sert bir tokat attı. “Çıplak ellerimle öldürürdüm hem de."</p>

  <p>Lukas cevap vermedi. Kıpırdamadı bile.</p>

  <p>“Bize bir şans tanımadılar. Bu söyledikleri gibi bir yer değil." Etrafındaki odayı gösterdi. “Bunlar birer hapishane. Birer kafes; ev değil. Bizi korumak için yapılmamışlar, ölüm korkusuyla bizleri tehdit ederek <span style="font-style:italic;">kendi</span> görüşlerini kabul ettirmek için yapılmışlar."</p>

  <p><span style="font-style:italic;">“Ne</span> konudaki görüşlerini?"</p>

  <p>“Şimdikine çok benzer bir dünyayla ilgili, vaktimizi birbirimizle savaşarak harcayacak kadar iç içe girdiğimiz, kaynaklarımızı korumak için yine <span style="font-style:italic;">aynı</span> sınırlı kaynakları harcadığımız bir dünyayla ilgili görüşlerini." Kupasını ağzına götürdü ve höpürdeterek bir yudum aldı. “En azından benim teorim bu yönde. Onlarca yıllık okumalarımın sonucunda. Bunu yapan insanlar, dağılmaya başlayan güçlü bir ülkenin başındaydılar. Sonu, <span style="font-style:italic;">kendi</span> sonlarını görebiliyorlardı ve bu korku onları intihar arzusuna sürüklüyordu. Vakit tükenmeye başladığında - vakitten kastım onlarca yıl tabii, unutma - kendilerini ve hayat tarzlarını korumak için <span style="font-style:italic;">tek</span> bir şanslarının olduğunu fark ettiler. Böylece, sahip oldukları o tek fırsatı da kaybetmeden önce planı devreye soktular."</p>

  <p>“Kimsenin haberi olmadan mı? Ama nasıl?"</p>

  <p>Bernard bir yudum daha aldı. Ağzını şapırdattı ve bıyığını sildi. “Kim bilir? Belki de kimse inanmamıştır. Belki de bunu bir sır olarak saklamanın ödülü meseleye dâhil edilip hayatlarının bağışlanmasıdır. Kimselerin haberi bile olmadan aklının alamayacağı boyutlardaki fabrikalarda başka şeyler de ürettiler. Bunlara benzer fabrikalarda, bu yaşananlarda bir payı olduğundan şüphelendiğim bombalar ürettiler. Hem de hepsini gizlice. Miras’ta uzun zaman önce büyük krallar tarafından yönetilen topraklarda yaşayan insanlara dair hikâyeler var. Bu krallar başkanlar gibiymiş ama daha büyük insan topluluklarını yönetiyorlarmış. Öldüklerinde toprağın altına gösterişli odalar yapılır ve içleri hazinelerle doldurulurmuş. Yapımında yüzlerce insanın çalışması gerekirmiş. Bu odaların yerlerini nasıl bir sır olarak sakladıklarını biliyor musun?”</p>

  <p>Lukas bilmem dercesine omuz silkti. “işçilere binlerce jeton mu ödüyorlarmış?"</p>

  <p>Bernard güldü. Parmaklarıyla bir çay yaprağını ağzından çıkardı. “Onlar jeton kullanmıyordu. Ve hayır, bu insanların seslerini çıkarmayacaklarından kesinlikle emin olabilecekleri bir yöntem kullandılar. Onları öldürdüler."</p>

  <p>“Kendi insanlarını mı?" Lukas kitaplarla dolu odaya bir bakış attı, bu hikâyenin hangi teneke kutunun içindeki kitapta olduğunu merak ediyordu.</p>

  <p>“Sırlarımızı korumak uğruna birilerini öldürmek bize yabancı bir şey değil." Bunu söylerken Bernard'ın surat ifadesi sertleşti. “Günü geldiğinde, görevi devraldığında bu senin işinin de bir parçası olacak."</p>

  <p>Lukas bu gerçekle yüz yüze geldiğinde midesine bir yumruk yemişe döndü. Kabul ettiği işin asıl içeriğine dair ilk işaret buydu. Öyle ki, insanları tüfekle vurmak bunun yanında namuslu bir iş kalıyordu.</p>

  <p>“Bu dünyayı inşa eden insanlar biz değiliz Lukas, ama burada sağ kalabilmemiz tamamen bize bağlı. Bunu anlaman gerekiyor.”</p>

  <p>“Şu an bulunduğumuz noktanın değilse de,” diye mırıldandı Lukas, “ileriye yönelik attığımız adımların kontrolü bizde.”</p>

  <p>“Bilgece sözler.” Bernard çayından bir yudum daha aldı.</p>

  <p>“Evet. Onları takdir etmeye başlıyorum.”</p>

  <p>Bernard kupasını lavaboya koydu ve elini tulumunun göbek hizasındaki cebine soktu. Bir süre Lukas’a baktıktan sonra gözlerini yeniden küçük dünya haritasına çevirdi.</p>

  <p>“Bunu kötü insanlar yaptı, ama artık hepsi öldü. Onları unut. Şunu bil yeter: kendi hayatlarının siki tutmuş formları olarak evlatlarını buraya hapsettiler. Bizi bu oyunun içine koydular; kuralları çiğnemek herkesin, her bireyin ölmesi demek. Ama bu kurallara göre <span style="font-style:italic;">yaşamamız,</span> onlara boyun eğmemizse hepimizin acı çekmesi demek.”</p>

  <p>Gözlüğünü düzeltti ve Lukas’a doğru yürüdü, yanından geçip giderken de hafifçe omzuna vurdu. “Seninle gurur duyuyorum evlat. Bütün bunları benden çok daha iyi kavrıyorsun. Şimdi biraz dinlen. Zihninde ve yüreğinde başka şeylere de yer aç. Yarın daha fazla çalışmalısın.” Çalışma odasına, oradan koridora, sonra da uzaktaki merdivene doğru ilerledi.</p>

  <p>Lukas kafa salladı ve sessizliğini korudu. Bernard ayrılana dek bekledi, metalin uzaktan gelen boğuk tangırtısı ona ızgaranın tekrar yerine konulduğunu işaret ediyordu. Üzerlerine çarpı atılmış siloları gösteren büyük şemaya göz atmak üzere çalışma masasının başına geçti. Silo birin çatısına dik dik baktı ve bütün bunları kimin yönettiğini merak etti. Sadece kendilerine miras kalan bir şeyi, götten sallama kuralları olan ve hemen hemen herkesin her şeyden habersiz bırakılıp kilit altında tutulduğu hileli bir oyunu mu devam ettiriyorlardı acaba? Bu yüzden eylemlerine bahaneler uyduruyorlar mıydı peki?</p>

  <p>Kimdi bu koduğumun insanları? Kendisini onlardan <span style="font-style:italic;">biri</span> gibi görebilir miydi?</p>

  <p>Nasıl olur da Bernard <span style="font-style:italic;">kendisinin</span> de onlardan biri olduğunu göremiyordu?</p>

  <p>• Silo 18 •</p>

  <p>Jeneratör odasının kapısı arkasından çarparak kapandı ve silah seslerini uzaklardan duyulan çekiç seslerine dönüştürdü. Shirly dışarıda neler olduğunu soran arkadaşlarını ve meslektaşlarını duymazdan gelerek, ağrıyan bacaklarla kumanda odasına doğru koştu. Gürültülü patlamadan ve ara sıra sıkılan silah seslerinden korkup duvar dipleriyle tırabzanların arkasına siper almışlardı. Kumanda odasına varmak üzereydi ki, ikinci vardiyadan bazı işçilerin ana jeneratörün üzerine çıkıp gürleyen makinenin devasa egzoz sistemini kurcaladıklarını fark etti.</p>

  <p>“Aldım,” dedi hırıltıyla soluyan Shirly, kumanda odasının kapısını çarparak kapatırken. Yerde oturan Courtnee ve Walker başlarını kaldırıp ona baktılar. Courtnee'nin büyüyen gözleri ve bir karış açılmış ağzı Shirly’ye kaçırdığı bir şey olduğunu anlatır gibiydi.</p>

  <p>“Ne oldu?” diye sordu. iki vericiyi Walker’a uzattı. “Duydunuz mu? Walk, o da biliyor mu?”</p>

  <p>“Böyle bir şey nasıl mümkün olabilir?” diye sordu Courtnee. “Nasıl hayatta kalmış olabilir? Ve senin yüzüne ne oldu?”</p>

  <p>Shirly dudağına ve yaralı çenesine dokundu. Parmaklarını geri çektiğinde kana bulanmış olduklarını gördü. İçliğinin kolunu ağzını silmekte kullandı.</p>

  <p>“Şu şey çalışırsa,” diye mırıldandı Walker, vericilerden birinin ayarlarıyla uğraşırken, “bunu bizzat Jules’e sorarız.”</p>

  <p>Shirly döndü ve kumanda odasının penceresinden dışarı baktı. Dudağına tampon yaptığı kolunu yüzünden çekti. “Karl'la yanındakiler egzozla ne yapıyorlar?” diye sordu.</p>

  <p>“Yönünü değiştirmek gibi bir planlan var,” dedi Courtnee. Walker bir şeyleri lehimlemeye koyulmuşken Courtnee yerden kalktı, lehim kokusu ona adamın atölyesini hatırlatıyordu. Courtnee camın yanında dikilen Shirly’nin yanına gittiğinde, Walker gözlerinin bozukluğundan yakınıyordu.</p>

  <p>“Nereye yönlendirecekler?”</p>

  <p>“IT'ye. En azından Heline öyle dedi. Sunucu odasının soğutucu boruları yukarı çıkmadan önce buranın tavanından geçiyormuş. Biri bir plan üzerinde bunu saptamış ve bize bulunduğumuz yerden direnme fırsatı sağlayacağını düşünmüş.”</p>

  <p>“Yani dumanımızla onları boğacağız ha?” Bu plan Shirly'nin çok hoşuna gitmemişti. Knox hâlâ hayatta, hâlâ başlarında olsaydı ne derdi diye merak etti. Sorunlarının yukarıdaki masa başlarında çalışan erkek ve kadınlar olmadığı kesindi. “Walk, cihazı konuşulabilecek duruma getirmen için ne kadar süre lazım? Ne zaman Juliette'le iletişime geçebiliriz?” “Az kaldı. Kahrolası büyüteç ...”</p>

  <p>Courtnee elini Shirly’nin koluna koydu. “Peki sen nasılsın? İyisin misin?”</p>

  <p>“Ben mi?” Shirly güldü ve başını iki yana salladı. Kolundaki kan lekelerine baktı ve göğsünden aşağı süzülen terin kokusunu hissetti. “Yürüyen bir travmayım. Artık neler olup bittiği konusunda hiçbir fikrim yok. Merdivende yedikleri halt yüzünden hâlâ kulaklarım çınlıyor. Ayak bileğimi de incittim sanırım. Ayrıca açlıktan ölüyorum. Ha bir de, bir arkadaşımın sandığım kadar ölü olmadığını söylemiş miydim?” Derin bir nefes aldı.</p>

  <p>Courtnee endişeyle ona bakmayı sürdürüyordu. Shirly, arkadaşının o soruyu sormakla bunları kastetmediğini biliyordu.</p>

  <p>“Ayrıca evet, Marck'ı özlüyorum,” dedi usulca.</p>

  <p>Courtnee bir kolunu arkadaşının boynuna dolayıp onu kendine doğru çekti. “Üzgünüm,” dedi. “Onu kastetme-”</p>

  <p>Shirly boş ver dercesine elini salladı. İkili sessizce dikildi ve pencereden dışarı bakıp jeneratörün üzerinde çalışan, bir daire boyutundaki makineden çıkan zehirli dumanları ta yukarıdaki otuzlu katlara yönlendirmeye çabalayan küçük ikinci vardiya grubunu izlediler.</p>

  <p>“Ama ne var, biliyor musun? Bazen burada olmamasına <span style="font-style:italic;">seviniyorum.</span> Kendimin de buralarda pek kalamayacağımı bildiğim zamanlarda, yani bizi yakaladıkları vakit. .. işte o zaman burada olup da kendini paralamadığına, bize, bana ne yapacaklar diye endişelenmiyor oluşuna seviniyorum. Onun çatışmalara katıldığını, tayınlarla beslendiğini, bu tür çılgınlıklara ayak uydurduğunu izlemek zorunda kalmadığım için de ayrıca seviniyorum." Başıyla dışarıda çalışanları işaret etti. Hayatta olduğu takdirde Marck’ın ya bu korkunç çalışmaya liderlik edeceğini ya da dışarıda yanağına dayadığı silahıyla düşmana mermiler yağdıracağını biliyordu.</p>

  <p>“Alo. Deneme, bir, iki. Alo, alo."</p>

  <p>İki kadın arkalarını dönüp baktıklarında Walker'ın kırmızı renkli patlatma düğmesine bastığını gördüler, kulaklığa bağlı mikrofon hemen çenesinin altındaydı, kaşları konsantrasyondan çatılmıştı.</p>

  <p>“Juliette?” diye seslendi. “Beni duyabiliyor musun? Alo?"</p>

  <p>Shirly onun yanına gitti, yere çömeldi ve bir elini adamın omzuna koydu. Üçü birden kulaklıklara bakıp bir cevap gelmesini beklediler.</p>

  <p>“Alo?”</p>

  <p>Ufak hoparlörlerden kısık bir ses duyuldu. Shirly elini göğsüne götürdü, gelen mucizevî cevap yüzünden nefes alamaz olmuştu. Hemen sonra, onca beklentinin ardından, duyulan sesin Juliette’a ait olmadığı anlaşıldı.</p>

  <p>“Bu o değil,” diye fısıldadı Courtnee, hayal kırıklığına uğramıştı. Walker kadını susturmak için elini salladı. Konuşmaya hazırlanırken bastığı kırmızı düğme gürültülü bir klik sesi çıkardı.</p>

  <p>“Alo. Benim adım Walker. Arkadaşımızdan bir frekans yakalamıştık. Yanınızda başka kimse var mı?”</p>

  <p>“Nerede olduklarını sor," diye fısıldadı Courtnee.</p>

  <p>‘Tam olarak neredesiniz siz?” diye ekledi Walker, düğmeyi bırakmadan önce.</p>

  <p>Ufak hoparlörden hemen cevap geldi.</p>

  <p>“Hiçbir yerde değiliz. Bizi asla bulamayacaksınız. Bizden uzak durun.”</p>

  <p>Bir duraklama, bir parazit cızırtısı yaşandı.</p>

  <p>“Ayrıca arkadaşınız öldü. Öldürdük onu.”</p>

  <p>• Silo 17 •</p>

  <p>Kıyafetin içindeki su dondurucu, hava ise buz gibiydi; ölümcül bir kombinasyondu bu. Bıçağını kullandığı esnada Juliette’in dişleri gürültülü bir şekilde takırdıyordu. Bıçağın metal ucunu kıyafetinin ıslak kumaşına daldırdı; bu yollardan daha önce de geçtiği, tüm bunları daha önce de yaptığı hissiyatı mutlaktı.</p>

  <p>Önce eldivenlerinden kurtuldu, sonra kıyafetini parçaladı, attığı her kesikten dışarı sular akıyordu. Juliette ellerini ovuşturdu, onları neredeyse hiç hissetmiyordu. Göğsündeki dokumada kesikler açmaya çabalarken gözlerini yerde ölü gibi kıpırtısız yatan Solo’dan alamıyordu. Adamın büyük cıvata anahtarının ortalıklarda olmadığını fark etti. Tedarik çantaları da kayıptı. Kompresör yan dönmüş ve hortumu altına sıkışmıştı, gevşeyen kapağından dışarı yakıt sızıyordu.</p>

  <p>Juliette donuyordu. Zar zor nefes alıyordu. Karın kısmını kesip açar açmaz dizlerini bükerek bacaklarını dışarı çıkardı, kıyafetin sırtını önüne döndürdü ve cırt cırtları açmaya çalıştı.</p>

  <p>Parmakları bunu bile yapamayacak kadar hissizleşmişti. Onun yerine bıçağı cırt cırtların birleşim yerine takıp fermuara ulaşıncaya dek kesti.</p>

  <p>Nihayet, sıkmaktan bembeyaz kesilmiş parmaklarıyla kelepçenin ufak dilini kaydırmayı başardı ve üzerindeki kıyafetten kurtuldu. Giysi, içinde barındırdığı su miktarı yüzünden normal ağırlığının iki katına çıkmıştı. Üzerinde çift kat siyah içliğiyle kalmıştı, hâlâ sırılsıklamdı ve titriyordu. Tir tir titreyen elinde bir bıçak tutuyordu, yanında da sere serpe yatan iyi bir adam vardı, bu amansız dünyada karşısına çıkan her tehlikeden sağ çıkmayı başarmış bir adamdı o; Juliette'in gelişi hariç.</p>

  <p>Juliette, Solo’nun yanına gitti ve elini boynuna götürdü. Elleri buz gibiydi; adamın nabzını hissedemedi, zaten <span style="font-style:italic;">hissedebileceğinden</span> de emin değildi. Buz kesmiş parmaklarıyla boynunu bile tam hissedemiyordu.</p>

  <p>Ayağa kalkmaya uğraşırken tökezledi, düşecek gibi olunca hemen sahanlığın tırabzanına sarıldı. Isınmaya gereksinim duyduğunu bildiğinden sendeleyerek kompresöre doğru ilerledi. Kuvvetli bir yatıp uyuma isteği duyduysa da öyle bir şeye kalkıştığı takdirde bir daha asla uyanamayacağının farkındaydı.</p>

  <p>Yakıt bidonu hâlâ doluydu. Kapağını açmaya çalıştı, ama ellerinin bir işe yaradığı yoktu. Nefesi, önünde bir buhar bulutu meydana getirdi; bunu vücudunda geriye kalan üç kuruşluk ısıyı da hızla kaybettiğine dair bir uyan kabul etti.</p>

  <p>Bıçağı iki eliyle kavrayarak sivri ucunu kapağa bastırdı. Yassı sapı tutmak plastik kapağı çevirmekten daha kolaydı; bıçağı döndürdü ve yakıt bidonunun kapağını çatlattı. Kapak gevşeyince bıçağın ucunu saplı olduğu yerden çıkartıp kucağına koydu ve işin geri kalanını elleriyle halletti.</p>

  <p>Bidonu kompresörün üzerine doğru eğip büyük lastik tekerlekleri, taşıyıcı iskeleti ve motoru baştan aşağı yakıtla ıslattı. Zaten ne kompresörü bir daha kullanmaya, ne de ona veya başka herhangi bir şeye oksijen konusunda bel bağlamaya niyetliydi. Halen yansı dolu bidonu yere koyup ayağıyla kompresörden uzağa itti.</p>

  <p>Metal ızgaralardan damlayan yakıt aşağıdaki suda müzikal bir tını meydana getiriyor, damlaların çıkardığı ses merdivenin beton duvarlarında yankılanıyor ve taşkının zehirli, rengarenk yüzeyine karışıyorlardı.</p>

  <p>Bıçağı baş aşağı, yani keskin yüzünü vücudunun aksi yönünde tutarak, arka arkaya ısı eşanjörünün metal kanatlarına indirdi. Her bir darbenin ardından kolunu geri çekiyor ve ani bir alev parlamasıyla karşılaşmayı umut ediyordu. Ama bir kıvılcım bile çıkmadı. Değerli aletine, tek savunma aracına kötü davranmak hoşuna gitmiyor olsa da daha sen vurmaya başladı. Zaten hemen yanındaki Solo’nun kaskatı bedeni, ölümcül soğuğu atlatması halinde bıçağa daha çok ihtiyaç duyabileceğini hatırlatıyordu.</p>

  <p>Bıçak çarptığı yere bir çentik attı, hafif bir parlama oldu, sıcaklık kolundan yukarı tırmandı ve bir dalga gibi yüzüne çarptı.</p>

  <p>Juliette bıçağını düşürdü ve elini hızla salladı, ama tutuşan eli değildi. <span style="font-style:italic;">Kompresördü.</span> Izgaraların bir bölümü de öyle.</p>

  <p>Ateş sönmeye yüz tuttuğunda bidonu aldı ve üzerine biraz daha yakıt döktü, karşılığında kocaman, turuncu alev toplan parlayarak havaya yükseldiler. Yanan tekerlekler çatırdadı. Juliette ateşin yakınında yere kapaklandı ve metal makinenin dört bir yanını saran kıpır kıpır alevlerden yayılan sıcaklığı hissetti. Soyunmaya başladı, gözleri sık sık Solo’ya kayıyordu, adamın bedenini orada bırakmayacağına, almak için geri geleceğine dair kendine söz verdi.</p>

  <p>Parmak uçlarını tekrar hisseder olmuştu; önce yavaş yavaş, sonraysa acılı bir karıncalanmayla geri dönmüştü hisleri. Çıplak halde, küçük ve cılız ateşin yanında dertop oldu ve ellerini ovuşturdu, nefesini sıcak ve gözle görülür bir buhar eşliğinde avucunun içine üfledi. Aç ve tamahkar ateşi iki kez beslemesi gerekti. Yalnızca tekerler layıkıyla yanıyordu, ama en azından başka bir kıvılcıma daha ihtiyaç duymuyordu. Görkemli sıcaklık kısmen sahanlığın ızgara kaplı zeminine de yayılıyor, çıplak teninin metale değen kısımlarını ısıtıyordu.</p>

  <p>Dişleri şiddetli bir şekilde takırdıyordu. Juliette gözlerini merdivenlere dikti, her an botların gümbürtüler eşliğinde basamakları ineceğini düşündü, hayatta kalan diğer insanlarla dondurucu suyun arasında kısılıp kaldığını söyleyen yepyeni bir korkuya kapılmıştı. Bıçağı tekrar eline aldı, iki eliyle önünde tutup şiddetli titremesine hâkim olmaya çalıştı.</p>

  <p>Bıçağın kenarından yansıyan yüzü onu daha da tedirgin etti. Bir hayalet kadar solgun görünüyordu. Dudakları mora kesmiş, gözlerinin etrafı kara halkalarla sarılmıştı, bakışları bomboştu. Titreyen dudaklarının, takırdayan dişlerinin bulanık görüntüsüne neredeyse gülecekti. Ateşin yanına biraz daha sokuldu. Turuncu alevler bıçağın üzerinde dans ediyor, yanmamış olan yakıt aşağıya damlıyor ve suyun üzerinde gümüşi dalgalar oluşturuyordu.</p>

  <p>Son yakıt damlacıkları da yanıp ateş söndüğünde Juliette harekete geçmeye karar verdi. Hâlâ titriyordu, ama bunun nedeni IT’nin elektriğinden çok uzak olan Derin’in soğuğuydu. Çıkardığı siyah içlikleri yokladı. Aralarından biri tortop hâlde kalmıştı ve hâlâ sırılsıklamdı. Ama diğerini yere sermişti. Eğer o anda aklı başında olsaydı onu yerde bırakmaz, bir yerlere asardı. İçlik nemliydi, ama soğuk havanın vücut ısısını düşürmesini beklemektense kıyafeti üzerine geçirip üstünde kurumasını sağlaması daha mantıklıydı. Önce ayaklarını, sonra da kollarını içinden geçirip önündeki fermuarı çekti.</p>

  <p>Çıplak, uyuşuk ve sarsak ayaklarla Solo’nun yanına döndü. Bu sefer boynunu hissedebiliyordu. Adamın bedeni henüz sıcaktı. Juliette bir bedenin ne kadar süre bu şekilde kalabildiğini hatırlamıyordu. Ardından adamın boynunda zayıf ve yavaş bir atış hissetti. Nabız atışı.</p>

  <p>“Solo!" Adamı omuzlarından sarstı. “Hey...” Neydi şu fısıldadığı isim? Hatırladı: “Jimmy!”</p>

  <p>Omuzlarını sarstığı sırada adamın başı bir sağa bir sola savruldu. Birbirine girmiş saçlarının altındaki kafa derisini inceledi, kana bulanmıştı. Büyük bir bölümü pıhtılaşmıştı. Yeniden etrafına bakınıp çantasını aradı; yukarı çıkışlarına hazırlık olarak yanlarında yemek, su ve kuru kıyafetler getirmişlerdi, ama çanta ortalıklarda yoktu. O da gidip öbür içliğini aldı. Kumaşın su emiş kapasitesini bilmiyordu, ama hiç yoktan iyiydi. Kumaşı sıkıştırıp top hâline getirerek Solo’nun dudaklarına olabildiğince fazla su damlatmaya çalıştı. Daha fazlasını adamın başına döktü ve yarasının yerini tespit edebilmek için saçlarını geriye yatırıp parmaklarıyla kötü durumdaki kesiğe dokundu. Suyun açık yaraya temas etmesi Solo'nun düğmesine basmak gibiydi. Adam silkinip yan dönerek Juliette'in elinden ve içlikten damlayan sulardan kaçtı. Acıyla çığlık attığında sapsan dişleri sakallarının arasında belirdi, sahanlığın üzerindeki ellerini havaya kaldırdı, kolları gerilmişti, hâlâ kendinde değildi.</p>

  <p>“Solo. Sakin ol, geçti artık.”</p>

  <p>Kendine gelmekte olan adamı sıkıca tuttu, gözleri yuvalarında fıldır fıldır dönüyor, göz kapaklan bir açılıp bir kapanıyordu.</p>

  <p>“Geçti artık,” dedi. “Her şey yoluna girecek.”</p>

  <p>Top yaptığı içliğiyle yaraya kompres uyguladı. Solo inleyip Juliette'in bileğini kavradı, fakat geri kaçmaya da kalkışmadı.</p>

  <p>“Yakıyor,” dedi. Gözlerini kırpıştırıp etrafına bakındı. ‘Neredeyim ben?” “En-Derin’de,” diye hatırlattı adama, konuştuğunu duymaktan hoşnut bir edayla. O kadar rahatlamıştı ki kendini her an ağlayabilecekmiş gibi hissediyordu. “Sanırım saldırıya uğradın...”</p>

  <p>Adam doğrulmaya çalıştığı sırada dişlerinin arasından tıslar gibi bir ses çıkardı ve kavrayışını sıkarak Juliette’in bileğini acıttı.</p>

  <p>“Ağır ol,” dedi Juliette, adamı yatay pozisyonda tutmaya uğraşarak. “Başında ciddi bir kesik var. Epey şişmiş.”</p>

  <p>Solo’nun vücudu gevşedi.</p>

  <p>“Neredeler?” diye sordu.</p>

  <p>“Bilmiyorum,” dedi Juliette. “Bir şey hatırlıyor musun? Kaç kişiydiler?” Adam gözlerini kapadı. Juliette yaraya kompres uygulamayı sürdürdü. “Yalnızca bir kişi. Yanlış hatırlamıyorsam.” Saldın anını hatırlamışçasına gözlerini ardına dek açtı. “Adam <span style="font-style:italic;">benimle</span> aynı yaştaydı.”</p>

  <p>“Yukarı çıkmamız gerekiyor,” dedi Solo’ya. “Sıcak bir yere gidip seni temizlememiz, beni de kurutmamız lazım. Yürüyebilir misin sence?” “Ben deli değilim,” dedi Solo.</p>

  <p>“Olmadığını biliyorum.”</p>

  <p>“Yerleri değişen eşyalar, ışıklar, ben yapmamışım. Ben deli değilim.” “Hayır,” diyerek ona katıldığını belirtti Juliette. Kaç defa aynı şeyi kendisi için de düşündüğünü hatırladı, her zaman bu yerin En-Derin’inde, sıklıkla da Tedarik’i didik didik ederken... ‘Deli değilsin,” dedi, adamı temin edercesine. ‘Hem de hiç.”</p>

  <p>• Silo 18 •</p>

  <p>Lukas’ın bir türlü okuyası, en azından okuması gereken şeyi okuyası gelmiyordu. <span style="font-style:italic;">Düzen</span> ahşap masanın üzerinde açık vaziyette duruyor, lambanın bilmem-kaç-bin-eklemli boynunun üzerindeki ufak ampul, üzerine eğilip oluşturduğu ışık havuzuyla kitabı ısıtıyordu. Lukas ise duvar şemasının önünde dikiliyor, üzerindeki odada bulunan sunucularla benzer aralıklarla dizilmiş siloların düzenine bakıyor ve telsizinden yayılan hışırtılı çatışma seslerini dinliyordu.</p>

  <p>Son saldırı gerçekleştirilmişti. Sims’in grubu merdivenin oralarda - ama büyük merdivenin değil - yaşanan korkunç bir patlama yüzünden birkaç adam kaybetmişti ve şimdi de son olmasını umdukları bir çatışmaya girmişlerdi. Adamlar koordine olur, Bernard bir kat yukarıdaki ofisinden emirler yağdırır ve insan sesleri sık sık silahların takırtısı tarafından kesintiye uğratılırken telsizin küçük hoparlörleri parazit sesiyle hışırdıyordu.</p>

  <p>Lukas dinlememesi gerektiğinin farkındaydı, ama yine de kendini bundan alıkoyamıyordu. Juliette gelişmeleri sormak için her an arayabilirdi. Neler yaşandığını, her şeyin nasıl sonuçlandığını öğrenmek isteyecekti ve bilmediğini söylemekten daha kötü bir şey varsa o da dinlemeye dayanamadığını itiraf etmesi olurdu.</p>

  <p>Elini uzattı ve on yedinci silonun yuvarlak çatısına dokundu. Kendini tepeden bakarak yapıları inceleyen bir tanrı gibi hissetti. Elinin Juliette’in tepesindeki kara bulutlan delip geçtiğini ve binlerce kişi için yapılmış bir çatıyı kapıverdiğini hayal etti. Parmaklarıyla silonun üzerine çizilmiş kırmızı renkli X işaretini, çok büyük bir kayıp yaşandığını itiraf eden o iki çapraz çizgiyi okşadı. Parmaklarının altındaki çizgilerin boya kalemiyle ya da benzeri bir şeyle çizilmişçesine mumsu bir yapısı vardı. Günün birinde silonun birindeki bütün insanların öldüğü, yok olup gittikleri haberini aldığını hayal etmeye çalıştı. Bernard'ın masasının - <span style="font-style:italic;">kendi</span> masasının - çekmecelerini karıştırır ve kırmızı kalemi bulup miraslarının başka bir şansının, başka bir gömülü umudun üzerini çizerdi.</p>

  <p>Lukas başını kaldırıp tepe ışıklarına baktı, sabit ve durağandılar. Niçin aramamıştı?</p>

  <p>Tırnağı kırmızı çizgilerden birine takıldı ve boyanın bir kısmını kopardı. Mum parçası tırnağının arasına girmişti, altındaki kâğıt kan kırmızısıyla boyanmıştı. Bu noktadan geri dönüş yoktu; ne boyayı tamamıyla silebilir, ne de yeniden tamamlayabilirdi-</p>

  <p>Telsizden silah sesleri duyuldu. Lukas ufak telsiz ünitesinin monte edildiği rafın yanına gitti ve yağdırılan emirleri, öldürülen insanları dinledi. Alnı terden yapış yapış olmuştu. Tetiği çekip bir insanın hayatına son vermenin nasıl bir his olduğunu iyi biliyordu. Göğsündeki boşluğun ve dizlerindeki bitkinliğin farkındaydı. Lukas kaygan avuçlarıyla rafa tutunarak dengesini sağladı ve kilitli kafesin içinde duran vericiye baktı. Şu adamları arayıp onlara bunu yapmamalarını, bu çılgınlığa, vahşete ve anlamsız katliama bir son vermelerini söylemeyi o kadar çok istiyordu ki... Üzerlerine kırmızı bir X çizilmesi ihtimali vardı. Asıl korkmaları gereken <span style="font-style:italic;">buydu,</span> birbirleri değil.</p>

  <p>Telsiz kontrollerini ondan sakınan metal kafese dokunurken aklından geçirdiklerinin doğruluğunu ve bunu telsizle herkese duyurmanın saçmalığını fark etti. Safça bir düşünceydi. Değişen bir şey olmazdı. Kısa vadeli bir öfkeyi bir namlunun ucuyla tatmin etmek çok daha kolaydı. Soylarının tükenmesini önlemekse bambaşka, daha öngörülü, daha sabırlı bir şey gerektiriyordu.</p>

  <p>Elini metal kafesin üzerinde gezdirdi. İçine baktı, kadranlardan birinin oku ‘18' sayısını gösteriyordu. Baş döndürücü bir çember üzerinde elli sayı vardı; her siloya karşılık bir sayı. Lukas başka bir şey dinlemeyi dileyerek kafese boş yere asıldı. Diğer uzak topraklarda neler olup bitiyordu? Muhtemelen zararsız şeylerdi. Şakalar ve sohbetler. Dedikodular. O muhabbetlerden birine balıklama dalıp varlığından bihaber insanlara kendini tanıtmanın uyandıracağı heyecanı gözünün önüne getirebiliyordu. “Ben on sekizinci silodan Lukas,” derdi. Onlar da siloların niçin numaralandırıldıklarını bilmek isterlerdi. Ve Lukas da onlara birbirlerine iyi davranmalarını, siloların çok azının ayakta kaldığını, evrendeki bütün kitapların ve yıldızların onları okuyacak, bulutların arasından onlara bakacak kimse kalmadığında ne kadar anlamsız olacaklarını söylerdi.</p>

  <p>Telsizin başından ayrılıp onu savaşıyla baş başa bıraktı, masanın ve o kasvetli kitabın üzerine dökülen hevesli ışık havuzunun yanından geçti. Teneke kutulara bakıp ilgisini çekecek bir şeyler aradı. Etrafını çevreleyen çitlerin arasında dört dönen bir domuz misali huzursuz hissediyordu kendini. Sunucuların arasında bir kez daha koşmak ona iyi gelebilirdi, ama o zaman da duş alması gerekecekti ve nedense bu onun için dayanılmaz bir angarya hâlini almaya başlamıştı.</p>

  <p>Rafların en sonuna gidip çömelerek ciltsiz ve kutusuz kâğıt tomarlarını incelemeye koyuldu. Bunlar elle yazılmış notlar ve uzun yıllar boyunca bir araya getirilen Miras ilaveleriydi. Geleceğin silo liderlerine yönelik notlar, talimatlar, kullanım kılavuzları, hatırlatmalar. Juliette’in yazmış olduğu jeneratör kumanda odası kılavuzunu çekip yerinden çıkardı. Haftalar önce Bernard'ı kâğıtları raflara dizerken izlemişti, adam ona En-Derin’deki durumun daha da kötüye gitmesi hâlinde bunun işlerine yarayabileceğini söylemişti.</p>

  <p>Ve telsizden gelen gürültüye bakılırsa, durum daha da kötüye gitmişti.</p>

  <p>Lukas masasına döndü ve kılavuzun içindeki el yazısını okuyabilmek için lambanın boynunu kâğıda doğru eğdi. Eskiden olsa Juliette'in aramasından, suçüstü yakalanmaktan, kadının çağrısını Bernard'ın yanıtlamasından, ya da kadının ondan yapamayacağı şeyler, <span style="font-style:italic;">bir daha asla</span> yapmayacağı şeyler istemesi ihtimalinden ödü kopardı. Şimdiyse, tavan ışıklan üzerinde aralıksız yanarken ve vızıldayan hiçbir şey yokken tek istediği bir çağrıydı. Tüm kalbiyle bunu diliyordu. Bir yanı Juliette'in yaptığı şeyin tehlikeli olduğunu, kötü şeyler yaşanabileceğini biliyordu. Kadın sonuçta kırmızı X'lardan birinin altında yaşıyordu; bu işaret, altında kalan herkesin ölmesi demekti.</p>

  <p>Kılavuzun sayfaları kadının sert uçlu bir kurşun kalemle yazdığı notlarla doluydu. Parmağını onlardan birine sürüp yazıların kâğıdın üzerinde açtığı çukurları hissetti. Metnin içeriğini anlamak ise imkânsızdı. Olası bütün durumlar için yazılmış kadran ayarları, valf konumlan, devre planlan. Sayfalan çevirirken kılavuzun aslında kendi zihin yapısından ve çizdiği yıldız haritalarından çok da farklı olmayan bir proje olduğunu fark etti. Bu farkındalık kadınla aralarındaki mesafenin daha da dayanılmaz hâle gelmesine sebep oldu. Neden zamanı geri saramıyorlardı ki? Temizliğin, cenaze silsilesinin öncesine? Kendisi karanlığa gözlerini dikmişken kadın her akşam mesai çıkışı gelip yanına oturur, düşünüp seyrederler, sohbet edip beklerlerdi.</p>

  <p>Kılavuzun arkasını çevirdi ve neredeyse okunmaz hâldeki tiyatro oyununa ait bazı basılı cümleleri okudu. Kenar boşluklarında başka bir el tarafından yazılmış notlar bulunuyordu. Bu notların Juliette'in annesine ya da bir ihtimal oyunculardan birine ait olabileceğini düşündü. Bazı sayfalarda diyagramlar, hareketleri işaret eden oklar vardı. Bir oyuncunun notları olduğuna karar kıldı. Sahneyle ilgili izahatlar. Bu kitap Juliette’e verilen bir hediye, başlıkta adı geçen kişiye derin hisler besleyen bir kadından armağan olmalıydı.</p>

  <p>Satırlara göz gezdirip karamsar ruh hâline uygun, şiirsel bir şeyler aradı. Sayfalar gözlerinin önünde hızla akarken bir an oyuncuya ait olmayan, tamdık bir el yazısı yakaladı. O yazıyı tekrar bulana kadar sayfaları geri geri çevirdi.</p>

  <p>Juliette'in yazısıydı bu, şüpheye yer bırakmıyordu. Solmuş harfleri okuyabilmek için kağıdı ışığın altına tuttu:</p>

  <p><span style="font-style:italic;">George:</span></p>

  <p><span style="font-style:italic;">Uzanmışsın orada, öylesine kıpırtısızca. Alnındaki ve göz kenarlarındaki kırışıklardan kalmamış bir eser artık. Öbürleri öte yana bakar, bir iz ararlarken okşuyorum saçlarını; ama bir ben bilirim başına gelenleri, nafiledir çabalan. Bekle beni. Bekle beni. Bekle beni orada sevgilim. Bu sessiz yakarışlarım bulsun kulaklarını, gömsünler seninle birlikte toprak altına onları. Filizlenecek</span> işte o zaman <span style="font-style:italic;">bu çalıntı buse, hiç kimsenin bilmemesi gereken sessiz bir sevdanın üzerinde.</span></p>

  <p>Lukas, kalbine buzdan bir şiş saplandığını hissetti. Özleminin yerini ani bir öfke aldı. Bu George da kimdi? Çocukluk aşkı mı? Juliette’in resmi onaylı hiçbir ilişkisi olmamıştı; tanıştıkları günün ertesinde kayıtlan kontrol etmişti. Sunuculara ulaşım izni sayesinde bazı haksız yetkilere sahipti. Belki de platonik aşkıydı? Mekanik’ten başka bir kızı seven bir adam olabilir miydi? Bu senaryo Lukas için daha da kötüydü. Juliette’in kendisine karşı hissetmeyeceği türden bir özlem duyduğu başka bir adam. Bu yüzden mi evinden çok uzaktaki bir işi kabul etmişti? Hiçbir zaman elde edemeyeceği şu George’tan, yasak aşkla ilgili bir oyunun kenar boşluklarına doldurduğu hislerinden uzaklara kaçmak için miydi?</p>

  <p>Dönüp Bernard'ın bilgisayarının başına çöküverdi, fareyi salladı ve yukarı katın sunucularına uzaktan bağlandı. Yanaklarını kızartan bu yepyeni, hastalıklı duyguya kıskançlık dendiğini biliyordu, ancak onunla birlikte gelen ve başından aşağı kaynar sular boşalmış gibi hissetmesine neden olan şeyi ilk defa yaşıyordu. Personel dosyalarını buldu ve En-Derin’de ‘George’ ismini arattı. Dört eşleşme vardı. Kimlik numaralarını bir metin dosyasına kopyaladı, sonra da hepsini Kimlik Departmanı’nda arattı. Dördünün de fotoğraflan tek tek ekranda belirirken kayıtlarına hızla göz gezdirdi. Elindeki yetkiyi kötüye kullandığı için biraz suçluluk duyuyor, yaptığı keşif onu biraz kaygılandırıyordu; ama en azından yapacak bir şey bulduğu için işkenceden farksız can sıkıntısı epey azalmıştı.</p>

  <p>George'lardan yalnızca biri Mekanik’te çalışıyordu. Yaşlı biriydi. Arkasındaki telsiz hışırdamaya başladığında, Lukas adamın hâlâ aşağıda olması durumunda başına neler gelmiş olabileceğini düşündü. Adamın ölmüş olması ihtimal dâhilindeydi; çünkü gerçeğin önüne bir bariyer çekilmişçesine kayıtlar birkaç hafta geriden geliyordu.</p>

  <p><a id="bookmark0"></a><a href="#footnote1">1</a></p>

  <p>(W)orld (O)rder (O)peration Fifty (L): Wool’un açılımı. “Elli" ibaresi, Roma rakamlarında aynı sayıya denk gelen “L" ile ifade edilmiştir -yhn.</p>
</body>
</html>
