<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css"/>
</head>

<body>
  <p>“Sen de tüm bu insanlar olmadan makinelerin ne kadar anlamsız kalacağını anlamıyorsun.”</p>

  <p>Juliette bakışlarım başka yöne çevirdi. Jahns ilk defa onun geri adım attığını görüyordu.</p>

  <p>“Babam neden hiç ziyaret etmiyorsun?”</p>

  <p>Juliette başım sertçe çevirdi ve gözlerini diğer duvara dikti. Alnına düşmüş birkaç saç telini parmaklarıyla geriye attı. “Gidip çalışma kayıtlarıma bakın,” dedi, “ve bana bunun için müsait olduğum bir zaman gösterin.”</p>

  <p>Jahns yanıt vermeden, ona aile için her zaman vakit ayıralabileceğini söyleyemeden önce Juliette onunla yüzleşmek üzere döndü. “İnsanları önemsemediğimi düşünüyorsunuz. Öyle mi? Çünkü eğer öyleyse yanılıyorsunuz. Bu silodaki her bir insanı önemsiyorum. Ve aşağıdaki her bir kadın ve erkek, Mekanik’in unutulmuş katlarındaki herkes benim <span style="font-style:italic;">ailem.</span> Onları her gün ziyaret ediyorum. Günde birkaç defa onlarla ekmeğimi paylaşıyorum. Çalışıyoruz, yaşıyoruz ve birbirimizin yanında can veriyoruz.” Marnes'a baktı. “Yalan mı? Sen buna şahitsin.”</p>

  <p>Marnes bir şey demedi. Jahns, Juliette’in özellikle ‘can vermek’ kısmına vurgu yapıp yapmadığını merak etti.</p>

  <p>“Babama da neden beni görmeye gelmediğini sordunuz mu? Çünkü dünya kadar vakti var. Yukarıda <span style="font-style:italic;">hiçbir şeyi</span> yok.”</p>

  <p>“Evet, onunla tanıştık. Baban oldukça yoğun biri gibi görünüyor. En az senin kadar azimli.”</p>

  <p>Juliette bakışlarım başka tarafa çevirdi.</p>

  <p>“Ve senin kadar da inatçı.” Jahns evrakları yatağın üzerine bıraktı, kalkıp Juliette’in yanma gitti ve ondan sadece bir adım ötede durdu. Genç kadının saçlarından yayılan sabun kokusunu alabiliyordu. Hızlı ve derin nefeslerinin burun deliklerini şişirişini görebiliyordu.</p>

  <p>“Günler üst üste yığılıyor ve ufak kararlara baskın geliyor, değil mi? Şu ziyaret etmeme kararın. ilk birkaç günün yeterince kolay geçmiştir, öfkenin ve gençliğinin gücü buna yardımcı olur. Ama sonra geri dönüştürülmeyi bekleyen çöpler gibi birikirler. Yanılıyor muyum?”</p>

  <p>Juliette bir elini geçiştirir gibi salladı. “Neden bahsettiğin hakkında hiçbir fikrim yok.”</p>

  <p>“Günlerin haftalara, haftaların aylara, ayların yıllara dönüşmesinden bahsediyorum.” Neredeyse aynı şeyleri kendisinin de yaşadığını, hala günleri biriktirmeye devam ettiğini söyleyecekti; ancak Marnes da odadaydı ve dikkatle onları dinliyordu. “Bir süre sonra sırf eski bir hatayı düzeltmek için çıldırırsın. Sonrasında bu bir oyuna dönüşür. İki insan birbirine sırtını döner, dönüp arkalarına bakmayı reddederler, ilk pes edenin kendileri olmasından korkarlar...”</p>

  <p>“Bu öyle bir şey değil,” dedi Juliette. “İşinizi istemiyorum. Bir sürü gönüllü bulabileceğinize de eminim.”</p>

  <p>“Sen olmayacaksan, artık güvenebileceğimden emin olmadığım bir adam olacak.”</p>

  <p>“O zaman işi sıradaki kıza verin,” dedi, gülümseyerek.</p>

  <p>“Ya sen ya da o adam. Ve sanıyorum o adam, benden ya da Antlaşma'dan çok otuzlu katlardan akıl alacaktır.”</p>

  <p>Juliette buna tepki gösterir gibi oldu. Göğsünde kavuşturduğu kolları gevşedi. Döndü ve Jahns'le göz göze geldi. Marnes karşı duvardan tüm bu olup bitenleri dikkatle takip ediyordu.</p>

  <p>“Son şerif... Holston... Ona ne oldu?”</p>

  <p>‘Temizliğe gitti,” dedi Jahns.</p>

  <p>“Gönüllü olarak,” diye ekledi Marnes, kısık sesle.</p>

  <p>“Biliyorum ama neden?” dedi kaşlarını çatarak. “Duyduğuma göre eşi yüzündenmiş.”</p>

  <p>“Binbir türlü spekülasyon var.”</p>

  <p>“Eşinden bahsettiğini hatırlıyorum. İkiniz George’un ölümünü soruşturmak için aşağı geldiğiniz zaman... Başta bana yazdığını düşünmüştüm, ancak eşinden başka bir şey konuşacak hali yoktu.”</p>

  <p>“Aşağıya geldiğimiz dönemde çekiliş onlardaydı,” diye hatırlattı Marnes. “Evet, doğru.” Bir süre yatağı inceledi. Üzerinde evraklar seriliydi. “Bu işin nasıl yapılacağı hakkında hiçbir fikrim yok. Ben sadece tamir işlerinden anlarım.”</p>

  <p>“Aynı şey,” dedi Marnes ona. “Aşağıdaki vakamızda bize çok yardımın dokunmuştu. İşlerin işleyişini görebiliyorsun. Taşları kolaylıkla yerlerine oturtuyorsun. Başkalarının gözden kaçırdığı ipuçlarını yakalıyorsun.”</p>

  <p><span style="font-style:italic;">“Makineler</span> için diyorsan evet.” dedi.</p>

  <p>“İnsanlar da çok farklı değiller,” dedi Marnes.</p>

  <p>“Bunu zaten bildiğini düşünüyorum,” dedi Jahns. “Aslında tarzın bu iş için biçilmiş kaftan. Mizacın da uygun. Bu çok da politik bir iş değil. Mesafeli olmak iyidir.”</p>

  <p>Juliette başını iki yana salladı ve yeniden Marnes'a baktı. “Yani bu iş için beni sen aday gösterdin, öyle mi? Ben de durduk yere nereden çıktı diyorum. Sanki bir anda yerden bitmiş gibi.”</p>

  <p>“Bu iş tam senlik,” dedi Marnes. “Bence kafaya koyduğun her şeyde başarılı olursun sen. Ayrıca bu tahmin ettiğinden çok daha önemli bir iş.” “Ve Tepe'de yaşayacağım, öyle mi?”</p>

  <p>“Ofisin birinci katta. Basınç odasının yakınında.”</p>

  <p>Juliette anlatılanları kafasında tarttı. Jahns onun soru sormasından bile heyecanlanmıştı.</p>

  <p>“Maaşı bu işten kazandığından fazla. Mesailer dahilken bile.”</p>

  <p>“Onları damı incelediniz?”</p>

  <p>Jahns başıyla onayladı. “Buraya gelmeden önce imtiyazlarımı biraz kullandım.”</p>

  <p>“Babamla görüşmek gibi.”</p>

  <p>“Öyle. Biliyorsun, seni görmekten mutluluk duyardı. Bizimle yukarı gelirsen elbette.”</p>

  <p>Juliette başını eğip botlarına baktı. “Ben o kadar emin değilim.”</p>

  <p>“Bir şey daha var,” dedi Marnes, Jahns’in gözlerine bakarak. Gözleriyle yatağın üzerindeki evrakları işaret etti. Peter Billings’in özenle katlanmış sözleşmesi en tepedeydi. “IT,” diye hatırlattı Jahns’e.</p>

  <p>Jahns adamın kastettiğini hemen anladı.</p>

  <p>“Sen işi kabul etmeden önce halletmemiz gereken bir sorun var.” “Kabul edeceğimden emin değilim. Şu elektrik tatilini biraz daha etraflıca konuşup burada işleri ayarlamak istiyorum-”</p>

  <p>“Geleneklere göre IT bütün adaylara icazet verir-”</p>

  <p>Juliette gözlerini devirip bir nefes koyuverdi. “IT.”</p>

  <p>“Evet, aşağı gelirken zemin hazırlamak için yol üstünde onlara da uğradık-”</p>

  <p>“Ona hiç şüphem yok,” dedi Juliette.</p>

  <p>“Sorun şu talepler,” diye lafa daldı Marnes. Juliette ona döndü.</p>

  <p>“Bunun muhtemelen önemsiz olduğunu biliyoruz, ama konusu kesin açılır-”</p>

  <p>“Bir dakika, şu ısı bantlarından mı bahsediyorsunuz?”</p>

  <p>“Isı bandı mı?”</p>

  <p>“Evet.” Juliette kaşlarını çatıp başını iki yana salladı. “Piç kuruları.” Jahns iki parmağını beş santim kadar araladı. “Senin hakkında bu kalınlıkta bir dosya tutmuşlar. Onlara gidecek malzemeleri kendine yönlendirdiğini söylediler.”</p>

  <p>“Hadi canım. Şaka mı yapıyorsunuz?” Parmağıyla kapıyı işaret etti. “Onlar <span style="font-style:italic;">yüzünden</span> ihtiyacımız olan hiçbir malzemeyi alamıyoruz. Birkaç ay önce ısı eşanjöründe bir sorun çıktı, ısı bandına ihtiyacım vardı ama alamadık. Tedarik departmanı, bant stoklarının tamamını IT'ye rezerve ettiklerini bildirdi. Biz siparişimizi vereli çok olmuştu, sonra bizim taşıyıcıların birinden bandın tamamının IT’ye gittiğini, test kıyafetlerinin dış yüzeyleri için kilometrelercesine sahip olduklarını öğrendim.” Juliette derin bir nefes aldı.</p>

  <p>“Ben de birazını alıkoydum.” Marnes’a suçunu itiraf edercesine baktı. “Bakın, ben burada yukarıda ne halt yiyorlarsa yiyebilmeleri için elektrik tedarik ediyorum, ama en temel malzemelerimi alamıyorum. Alsam bile düşük kalite oluyor, muhtemelen de imalat zincirinin tabi tutulduğu gerçek dışı kotalar yüzünden-”</p>

  <p>“Eğer bunlar gerçekten de ihtiyacın olan malzemelerse,” diye araya girdi Jahns, “o vakit seni anlıyorum.”</p>

  <p>Ben sana bu kadın bu iş için biçilmiş kaftan <span style="font-style:italic;">demiştim</span> dercesine gülümseyen ve başını yukarı aşağı sallayan Marnes'a baktı.</p>

  <p>Jahns onu görmezden geldi. “Bu konuyu bir de senin tarafından dinlediğime memnunum,” dedi Juliette’e. “Ayrıca bacaklarım ne kadar ağrırsa ağrısın bu ziyaretleri daha sık yapmış olmayı isterdim. Yukarıdayken hallolduğunu sandığımız şeyler var, çünkü genellikle tam olarak anlamıyoruz. Artık ofislerimizin daha sıkı iletişim halinde olması gerektiğini görebiliyorum, IT ile olan devamlı iletişimimiz burayla da olmalı.”</p>

  <p>“Ben bunu yirmi yıldır söylüyorum,” dedi Juliette. “Bizim departmanın siloyla iletişimi kopsun diye aşağıya atıldığı yönünde şakalaşır dururuz burada. Ve bazen hissettiğimiz şey tam olarak bu oluyor.”</p>

  <p>“Eh, şayet yukarıya gelir ve işi kabul edersen insanlara sesini duyurabileceksin. Emir komuta zincirinin ilk halkası olabilirsin.”</p>

  <p>“IT bu işe nasıl bakar dersin?”</p>

  <p>“Bir direnç olacaktır, ama bu onlar için normal. Daha önce de üstesinden geldim. Ofisimle olağanüstü hal muafiyeti için iletişime geçeceğim. Suçlamaları geçmişe dönük yapıp bu tedariklerini yasal kılacağız.” Jahns genç kadını inceledi. “Elbette teslim noktası değişen her tedarikin zaruri ihtiyaçlar olduğunu garanti edebilirsen.”</p>

  <p>Juliette gözünü budaktan sakınmadı. “Öyleydiler,” dedi. “Gerçi bir önemi yok ama ellerinden aldığımız mallar felaketti. Uğraşıp özenle tasarlasan bile bu kadar kolayca parçalanamazlardı. Bakın ne diyeceğim, sonunda Tedarik’ten sevkiyatımızı aldık ve elimizde fazladan bant var. Yukarı tırmanırken yol üzerinde onlara bir zeytin dalı uzatmak isterim. Bizim modelin tasarımı çok daha iyi.”</p>

  <p>“Yol üzerinde mi? diye sordu Jahns, Juliette’in dediği şeyi doğru anladığından ve mutabakata vardıklarından emin olmak için.</p>

  <p>Juliette her ikisine de şöyle bir baktı, sonra da başıyla onayladı. “Ama jeneratörü tamir etmem için bana bir hafta vakit vermeniz gerekiyor. Bu elektrik tatili olayını sözünüz olarak kabul ediyorum. Bir de şunu söyleyeyim, her zaman kendimi bir mekaniker olarak görmeye devam edeceğim ve bunu biraz da sorunlar göz ardı edildiğinde neler olduğunu bildiğim için yapacağım. Buraya yaptığım en önemli katkı önleyici bakımdı. Bir şeylere bozulmadan önce el sürmemeye bir son verdik, henüz çalışıyorlarken el atıp sorunsuzca işlemeye devam etmelerini sağlıyoruz. Bugüne dek birçok şey umursanmadı, bozulmaları beklendi. Şayet silo koca bir motorsa biz de burada birilerinin bizimle ilgilenmelerini bekleyen kirli motor karterleriyiz.” Elini Jahns’le tokalaşmak için uzattı. “Elektrik tatili işini çözün, emrinizdeyim.”</p>

  <p>Jahns gülümsedi ve onunla el sıkıştı, kendinden emin kavrayışının sıcaklığına ve gücüne hayran kaldı.</p>

  <p>“Yarın sabah ilk işim onu çözmek olacak,” dedi. “Ayrıca teşekkür ederim. Aramıza hoş geldin.”</p>

  <p>Marnes da yanlarına gelip Juliette'in elini sıktı. “Seni aramızda görmek güzel Şef.”</p>

  <p>Juliette sırıtarak adamın elini sıktı. “Orada dur bakalım. Bana bu isimle hitap edebilmen için daha öğrenmem gereken çok şey var.”</p>

  <p>En-Tepe'ye tırmanışlarını elektrik tatili sırasında yapmayı uygun gördüler. Jahns kendi enerjisinin de bu son tatil hükmüne uyduğunu hissedebiliyor, yorucu basamakların her birinde gücünün biraz daha emildiğini hissediyordu. Aşağı inerken çekilen ızdırap hoş bir eğlenceydi; durmaksızın hareket etmenin getirdiği rahatsızlık, egzersiz bitkinliğiyle son bulmuştu. O zayıf kasları esas şimdi işler vaziyete geçmişti. Her bir basamak yeni bir fetihti. Botunu bir sonraki basamağa kadar kaldırıyor, elini dizinin üstüne koyup destek alıyor ve böylelikle milyonlarca kilometre boyunca uzanıyormuş gibi görünen sarmal merdivende yirmi beş-otuz santimlik bir mesafe katetmiş oluyordu.</p>

  <p>Sağındaki merdiven sahanlığı elli sekiz sayısını gösteriyordu. Geçtiği her sahanlık sonsuza dek görüş alanlarında kalıyor gibiydi. Tırmanış, hayallere dalıp fark etmeden birkaç sahanlık birden geçtiği inişe hiç benzemiyordu. Jahns’in büyük mücadelelerle öne doğru, gönülsüzce ve tereddütle attığı her adımda silüeti dış tırabzanda kademeli olarak belirginleşip yeşil renkli acil durum ışıklarının solgun haleleri altında uzun süre görünür kalıyordu.</p>

  <p>Marnes da hemen yanındaydı, onun elleri iç tırabzanlarda, Jahns’inkiler ise dış tırabzanlardaydı, baston aralarındaki ıssız basamaklarda tıkırdıyordu. Arada bir kolları birbirine sürtüyordu. Sanki ofislerinden, görevlerinden ve soğuk samimiyetlerinden aylardır uzakta gibiydiler. Yeni bir şerif seçmek için giriştikleri yolculuk düşündüğünden farklı boyutlara evrilmişti. Gençliğine döneceğini hayal ederken kendini yaşlı hayaletlerle boğuşurken bulmuştu. Taze bir zindelik bulmayı umarken dizlerinde ve sırtında yılların yıpranmışlığını hissetmişti. Silosunun derinliklerine indiği bu önemli tur güçlüklerle dolu, kısmen anonim bir yolculuğa dönüşmüştü ve şimdi de silonun işleyişi için ona gerçekten ihtiyaçları olup olmadığını sorgular olmuştu.</p>

  <p>Onu çevreleyen dünya çok katmanlıydı. Artık bunu daha net görebiliyordu. En-Tepe'dekiler yalnızca bulanık görüntüyle ilgileniyor, kahvaltıda taze sıkılmış meyve suyu bulmayı normal karşılıyordu. Orta-Katlar'da yaşayıp bahçelerde çalışan ya da hayvanların kafeslerini temizleyenler dünyalarını toprak, yeşil alan ve gübre üzerine kurmuştu. Dışarının manzarası onlar için ikincil bir önem taşıyordu ve bir sonraki temizliğe kadar unutuluyordu. Bir de En-Derin vardı; makine atölyelerinin ve kimya laboratuvarlarının, petrol pompalarının ve dönen çarkların, makine yağıyla boyanmış tırnakların ve sıkı çalışmanın kokusunun somut dünyası. Bu insanlar için dış dünya yalnızca söylentilerden ibaretti ve sınırlı miktarda gelen yemek yaşamlarını idame ettirebilecekleri kadardı. Silonun amacı insanların makineleri işler tutmasını sağlamaktı, oysa Jahns tüm yaşamı boyunca her zaman bunun aksini düşünmüştü.</p>

  <p>Elli yedinci merdiven sahanlığı bir karanlık bulutunun arasından belirdi. Çelik ızgaranın üzerinde genç bir kız oturuyordu; bacaklarını kendine doğru çekmiş, kollarını da dizlerinin etrafına dolamıştı. Koruyucu plastik kabının içindeki bir çocuk kitabını tepe lambasından sızan cılız ışığın altına tutmuştu. Jahns onu izlerken renkli sayfaların üzerinde hızla hareket eden gözleri dışında kıpırtısız kaldı. Kız, dairelerin sahanlığından kimin geçtiğine bakmadı bile. Yollarına devam edip çocuğu arkalarında bıraktılar. Jahns ve Marnes yukarı tırmanmak için mücadele ederken kız yavaş yavaş karanlıkta gözden kayboldu. Tırmanışlarının üçüncü gününde bitap düşmüşlerdi. Yukarıdan ya da aşağıdan ne bir titreşim ne de bir ayak sesi duyuluyordu, silo sessizliğe gömülmüş ve esrarengiz bir şekilde canlılığını yitirmişti. iki eski arkadaşın, iki yoldaşın, boyaları pul pul dökülen ve ufalanan basamaklarda yan yana yürüyebilmeleri için yeterince alan vardı. Kollarını sallaya sallaya ve kimi zaman da birbirlerinin dirseklerine sürterek, durmaksızın tırmandılar.</p>

  <p>***</p>

  <p>O geceyi Orta-Katlar’daki şerif yardımcısı ofisinde geçirdiler. Orta-Katlar’dan sorumlu memur onları ağırlamakta ısrarcı davrandı ve mesleğin dışından gelen bir başka şerif adayına destek bulmaya can atan Jahns teklifi kabul etti. Neredeyse karanlık bir odada yenen soğuk bir akşam yemeği ve ev sahibiyle eşini hoşnut edecek kadar laklağın ardından Jahns ana ofise çekildi. içerideki çekyat mümkün olduğunca konforlu hale getirilmişti, üzerine daha iyi koşullardaki bir yerden ödünç alınmış ve iki jetonluk sabun kokan bir çarşaf serilmişti. Marnes ise hala ev yapımı alkol kokan ve temizlikten sonra ölçüyü kaçıran bir sarhoşun kokusuyla dolu nezarethanedeki portatif karyolaya kurulmuştu.</p>

  <p>Işıklar zaten o kadar kısıktı ki ne zaman tamamıyla söndürüldüklerini anlamak olanaksızdı. Jahns karanlıkta yatağına uzandı, vücudunun durağanlığı kasları için adeta bir lükstü ve bu sayede seğirmeye fırsat buluyorlardı. Ayağı kasılmıştı ve taşlaşmış hissi veriyordu, sırtı ağrıyor, gerinmeye ihtiyaç duyuyordu. Ama zihni vücudunun aksine hareket halindeydi. Düşünceleri tırmanışlarının son gününde aralarında geçen bitkin muhabbetlere kaydı.</p>

  <p>O ve Marnes birbirlerinin etrafında dönüyormuş gibi görünürken geçmiş günlere dair hatıralarını sınamış; eski yaraların hassasiyetlerini ölçmüş; narin ve kırılgan bedenlerinde, buruşuk ve kuru tenlerinde, yasalar ve politikalardan nasır tutmuş kalplerinde yumuşak kalmayı başarmış noktalar aramışlardı.</p>

  <p>Donald'ın adı, ebeveynlerinin yatağına usulca sokulan bir çocuk gibi sıkça ve tereddütle çıkagelmiş, sakıngan aşıkları aralarında mesafe bırakmaya zorlamıştı. Jahns uzun zaman önce kaybettiği kocası için bir kez daha yas tuttu. Hayatında ilk defa yıllardır süren yalnızlığı için kederlendi. Senelerdir tutku olarak gördüğü şey, kopuk yaşamasını ve halk yararına çalışmasını gerektiren iş, artık ona bir lanet gibi geliyordu. Hayatı ellerinden alınmıştı. Posası kalıncaya kadar sıkılmıştı. Çabaları ile işine adadığı yıllarından sıkılarak elde edilen su, yıllar boyunca silonun tepesinden aşağıya doğru damlamış ve bulunduğu yerden kırk kat aşağısı bundan zor bela haberdar olmuş ya da umursamıştı.</p>

  <p>Bu yolculuğun en üzüntü verici yanı Holston'ın hayaletiyle mutabakata varmış olmasıydı. Artık bunu itiraf edebiliyordu: Uzun ve çetin yolculuğunun, hatta belki de Juliette’i şerif olarak istemesinin nedeni silonun en dibine kadar batmak, rüzgar bir tepe kıvrımında koyun koyuna yatan iki aşığın harcanmış gençliğini alıp uzaklara götürürken o buruk manzaradan olabildiğince uzaklara kaçmaktı. Holston’dan kaçmak isterken kendini onun yanı başında bulmuştu. Temizliğe gönderilenlerin niçin görevlerini yerine getirdikleri konusu esrarını hala korumaya devam etse de, mutsuz birkaç kişinin neden bu görev için gönüllü olduğunu artık biliyordu. Bir hayalet tarafından sık sık rahatsız edilmektense ona katılmak daha iyiydi. Boş bir yaşam sürmektense belki de hiç yaşamamalıydı. ..</p>

  <p>Şerif yardımcısı ofisinin kapısı uzun zamandır yağ yüzü görmemiş, eski bir menteşenin üzerinde dönerken gıcırdadı. Jahns yatağında doğrulmaya, gelen kişiyi karanlıkta seçmeye çabaladı; ancak kasları tükenmiş, gözleri ise kocamıştı. Seslenmek, ev sahibine iyi olduğunu ve bir şeye ihtiyacı olmadığını söylemek istedi; ama onun yerine sadece dinledi.</p>

  <p>Eprimiş halının üzerinde neredeyse duyulmaz olan ayak sesleri giderek yakınlaştı. Yatağa yaklaşırken tek söz edilmedi, yalnızca yaşlı eklemlerin çıkardığı gıcırtılar, pahalı ve hoş kokulu nevresimin kaldırılışı ve yaşayan iki hayaletin birbiriyle uzlaşması vardı.</p>

  <p>Jahns’in nefesi kesildi. Nevresimi kaldırıldığında elleri tutabileceği bir bilek aranıp buldu. Ufak karyolada yana kayarak yer açtı ve onu yanına çekti.</p>

  <p>Marnes onu kollarına aldı, onunla aynı hizaya gelinceye dek bir müddet kıpırdandı, bir bacak dolandı bacağına, bir el uzandı boynuna. Adamın bıyıklarının yanağına sürtündüğünü hissetti, dudaklarının büzülüp kendisininkinin köşesini öptüğünü duyumsadı.</p>

  <p>Jahns adamın yanaklarını avuçlarına aldı ve yüzünü onun omzuna gömdü. Ağladı, okul çağındaki bir çocuk gibi, yabancı ve korkutucu bir işin ıssızlığında kendini kaybolmuş ve ürkmüş hisseden bir gölge gibi. Korkuyla ağladı, ama bu his çok geçmeden kayboldu. Tıpkı adamın eli onu okşadığında kaybolan sırt ağrıları gibi... Uyuşukluk bedenini ele geçirene dek gözyaşı dökmeye devam etti, sonra hiç bitmeyecekmiş gibi duyulan hıçkırıklar yerini <span style="font-style:italic;">heyecana</span> bıraktı.</p>

  <p>Jahns canlandığını hissetti. Etin ete, kolunun kaburgalarına, ellerinin omzuna, adamın ellerinin ise kalçalarına değmesi ürpermesine yol açtı. Sonrasında akan gözyaşları keyifli bir boşalımdı; biraz kaybettikleri zamana tutulan bir matem, biraz da uzun zamandır ertelenen ve sonunda kavuşulan bu anın neden olduğu ve memnuniyetle karşılanan bir hüzündü; kollarını bu hüznün etrafına doladı ve sımsıkı sardı.</p>

  <p>Birkaç heyecan verici öpücüğün, birbirlerine kenetlenen ellerin, şefkatli ve kadirşinasça fısıldanmış birkaç sözcüğün ardından, uyku onu karanlık dehlizlerine çekti, tırmanışın yorgunluğundan çok daha fazlasının neden olduğu bir tükenmişlikle uyuyakaldı. Eklemlerindeki ve kemiklerindeki bitkinlik hiç istemediği ancak fena halde ihtiyaç duyduğu uykuya karşı onu yenik düşürdü. Onlarca yıl sonra ilk defa kollarında bir erkekle uyudu ve sabah kalktığında aşina olduğu gibi boş bir yatak ama alışık olmadığı biçimde dolu bir kalp buldu .</p>

  <p>***</p>

  <p>Tırmanışlarının dördüncü ve son günlerinin ortalarında, otuzlu katların ortasındaki IT’ye yaklaştılar. Jahns yol boyunca su içmek ve kaslarını ovalamak için gitgide daha fazla mola vermeye başladığını fark etti. Bunun nedeni yorgunluk değil, bir sonraki duraklarında Bernard'la yüzleşecek olmalarının getirdiği endişe ve yolculuklarının sona yaklaşmış olmasından doğan korkuydu.</p>

  <p>Elektrik tatilinin siloya saldığı karanlık ve derin gölgeler onları üst katlara kadar takip etmişti. Silo çapındaki kısmi karartma nedeniyle çoğu dükkan kapalı olduğundan merdivenlerdeki trafik de seyrelmişti. Tamiri denetlemek için aşağıda kalan Juliette yedek jeneratöre tabi ışıkların fasılalı olarak yanıp sönebilecekleri konusunda Jahns’i uyarmış olsa da, bu istikrarsız aydınlatma uzun tırmanış sırasında sinirlerini oldukça yıpratmıştı. Bu durum ilk başkanlık döneminin büyük bir kısmı boyunca katlanmak zorunda kaldığı bozuk ampulü getirdi hatırına. Elektrik departmanından belirli aralıklarla gelen iki teknisyen de ampulün değiştirilmeyi gerektirmeyecek kadar çalışır durumda olduğuna hükmetmişti. Bunun üzerine ampulün değişimini talep etmek için, daha o zamanlar bile Tedarik’in başında olan Mclain'e başvurması gerekmişti.</p>

  <p>Jahns, Mclain’in ampulü kendi elleriyle getirdiği günü hatırladı. Kadın Tedarik'in başına geçeli çok olmamıştı ve onca katı tırmanıp ampulü gizlice ona getirmişti. Jahns o zamanlar dahi bu güçlü ve sorumluluk sahibi kadına imrenen gözlerle bakardı. Mclain’in kendisine neden diğer herkesin yaptığı gibi ampulü kırmadığını sorduğunu hatırladı.</p>

  <p>Bu gerçeği hiçbir zaman fark edememiş olması başta canını sıkmıştı. Ta ki kendi hatasıyla gurur duyuncaya dek; ta ki McLain’i daha yakından tanıyıp bu soruyla aslında bir iltifatta bulunduğunu ve ampulü elden teslim ederek bunu ödüllendirdiğini anlayana dek.</p>

  <p>Otuz dördüncü kata vardıklarında Jahns bir bakıma kendini yeniden evinde hissetti; alışık olduğu katlarda, IT’nin ana sahanlığındaydı. Marnes kapıyı açarken Jahns de tırabzanlara ve bastonuna yaslanarak bekledi. Kapı aralandığında kısıntı nedeniyle loş durumdaki merdiven, eşikten dışarı taşan parlak ışıkların hışmına uğradı. Çok duyurulmamış olsa da diğer katlarda uygulanan katı elektrik kısıtlamaları büyük ölçüde IT'nin sahip olduğu muafiyetlerden kaynaklanıyordu. Bernard bu muafiyeti desteklemek için Antlaşma'da yazılı birçok maddeyi referans göstermişti. Juliette öfkeli bir biçimde sunucuların bitki büyütme ışıklarından daha öncelikli olmaması gerektiğini savunmuştu, ama sonra boyun eğip ana jeneratörü adam etmek için üzerine düşeni yapmaya koyulmuştu. Jahns bunu ilk politika dersi olarak görmesi gerektiğini söylemişti ona. Juliette ise karşılık olarak bunu zayıflığın ifşası olarak gördüğü yanıtını vermişti.</p>

  <p>İçeri girdiklerinde Bernard'ı kendilerini beklerken buldular, yüzünde az önce oldukça ekşi bir meyve suyunu içmiş gibi bir ifade vardı. Bir köşede sohbet eden birkaç IT çalışanının konuşmaları onlar içeri girer girmez son buldu, bu da Jahns'in kafasında tırmanışlarının görüldüğü ve gelişlerinin beklendiği izlenimini yarattı.</p>

  <p>“Bernard,” dedi, nefesinin titremesine engel olmaya çalışarak. Ne kadar yorgun olduğunu adama belli etmek istemiyordu. En-Derin’le En-Tepe arasında kendisi için çocuk oyuncağı bir gezintiye çıktığını düşünsün istiyordu.</p>

  <p>“Marie.”</p>

  <p>Bu kasti bir küçümsemeydi. Adam ne Marnes'ın olduğu tarafa baktı ne de Şerif Yardımcısı’nın odadaki varlığından haberdar olduğuna dair bir emare gösterdi.</p>

  <p>“Şunları burada mı imzalamak istersin, yoksa konferans salonunda mı?” Üzerinde Juliette'in adı yazan kontratı çıkarmak için çantasını karıştırmaya koyuldu.</p>

  <p>“Ne oyunlar çeviriyorsun Marie?”</p>

  <p>Jahns bir anda vücuduna sıcak bastığını hissetti. Gümüş renkli tulum giymiş bir grup IT çalışanı kapışmayı seyrediyordu. “Oyun mu?” diye sordu.</p>

  <p>“Senin şu <span style="font-style:italic;">elektrik tatilinin</span> hoş bir şey olduğunu mu sanıyorsun? Benden bu şekilde mi öç alıyorsun?”</p>

  <p>“Öç almak mı-?”</p>

  <p>“Sunucularım var benim, Marie-”</p>

  <p>“Sunucularının elektriğe tam erişimi var,” diye hatırlattı Jahns, sesini yükselterek.</p>

  <p>“Ama havalandırmalar Mekanik'in gücüyle çalışıyor ve şayet ısı yükselmeye devam ederse <span style="font-style:italic;">hiç</span> zorunda kalmadığımız kadar kısıntıya gitmemiz gerekecek!”</p>

  <p>Marnes bir elini kaldırarak ikilinin arasına girdi. “Sakin olun,” dedi yatıştırıcı bir sesle, bakışlarını Bernard'ın üzerinden ayırmadan.</p>

  <p>“Şu küçük gölgeni geri çek,” dedi Bernard.</p>

  <p>Jahns elini Marnes'ın koluna koydu.</p>

  <p>“Antlaşma açık Bernard. Bu benim tercihim. Benim adayım. Senin ve benim birbirimizin tercihlerine saygı duyduğumuz bir geçmişimiz var ve-”</p>

  <p>“Ve ben de o çukurlu kızın bu işi-”</p>

  <p>“İşi kabul etti,” dedi Marnes, araya girerek. Şerif Yardımcısı'nın elinin silahının kabzasına uzandığını gördü Jahns. Bernard'ın da bunu fark edip etmediğinden emin olamadı, ama adam sustu. Yine de bakışlarını Jahns’in gözlerinden ayırmadı.</p>

  <p>“İmzalamayacağım.”</p>

  <p>“O halde bir daha ki sefer size hiç danışmayacağım.”</p>

  <p>Bernard gülümsedi. “Bir şerifi daha gömebileceğini mi sanıyorsun?” Köşedeki çalışanlarına döndü ve içlerinden birine gelmesini işaret etti. “Acaba neden bundan şüphe duyuyorum?”</p>

  <p>Teknisyenlerden biri aralarında fısıldaşmakta olan grubun içinden kopup yanlarına geldi. Jahns onu tanıdı, ofisinde geç saatlere kadar çalıştığı zamanlarda genç adamı kafeteryada görmüştü. Yanlış hatırlamıyorsa adı Lukas’tı. Delikanlı, başkanın elini sıktı ve suratında beceriksiz bir <span style="font-style:italic;">merhaba</span> ifadesiyle gülümsedi.</p>

  <p>Bernard elini sabırsızlığını ifade edercesine salladı. “Ne istiyorsa imzala. Ben imzalamayı reddediyorum. Hepsinin birer kopyasını al. Geri kalanların da icabına bak.” Bir hareketle Lukas’ı başından savdı, sonra döndü Marnes ve Jahns’i son bir defa baştan aşağı süzdü. Sanki hallerinden, yaşlarından, konumlarından, <span style="font-style:italic;">bir şeylerinden</span> tiksiniyor gibiydi. “Ha, bir de Sims'e söyleyin mataralarını doldursun. Evlerine sendelemelerine yetecek kadar yiyecek verin bir de bunlara. Dermansız bacakları buradan çıkıp ait oldukları yere kadar idare edebilsin diye ne gerekiyorsa yapın.”</p>

  <p>Bernard bu son sözleriyle birlikte sunucuların mutlulukla mırıldandığı IT'nin kalbine, parlak ışıklarla aydınlatılmış ofislerine açılan parmaklıklı kapılara doğru uzun adımlarla yürümeye başladı. İçeride usulca devinen havanın sıcaklığı giderek artıyordu. Tıpkı kılcal damarların büzüşerek içlerindeki kanı kaynama noktasına getirdiğinde cildi basan ateş gibi...</p>

  <p>Evlerine yaklaştıkça katlan daha hızlı tırmanmaya başladılar. Merdivenin en karanlık bölümlerinde, insanların dairelerine sinip şartların normale dönmesini bekledikleri katlarda yaşlı eller birbirlerini kavradı ve iki tırmanıcı arasında mutlu mesut, arsızca, alenice sallandılar. İkilinin boşta kalan elleriyse tırabzanların soğuk çeliğinin üzerinde kayarak yol aldı.</p>

  <p>Jahns elini yalnızca sırtına astığı bastonunu kontrol etmek veya Marnes'ın çantasındaki mataradan bir yudum almak istediği zamanlarda çekiyordu. Birbirlerinin suyunu içmeyi alışkanlık haline getirmişlerdi, kendi sırtlarına uzanmaktansa yanındaki kişinin matarasını almak daha kolaydı. Yanlarındaki kişinin ihtiyaç duyduğu şeyi taşımanın, onu temin edip karşılıklı olarak paylaşmanın sevimli bir yanı da vardı. Ellerini bırakmaya değer bir şeydi. En azından kısa bir süreliğine...</p>

  <p>Jahns bir yudum aldı, mataranın ağzını kenarından sarkan metal zincire bağlı kapağıyla kapattı ve Marnes’ın çantasının cebine geri koydu. Geri döndüklerinde hayatlarında değişen bir şeyin olup olmayacağını görmek için can atıyordu. Yalnızca yirmi kat uzaklıktaydılar. Dün katedilmesi imkansız gelen mesafe, bugün göz açıp kapayıncaya kadar geçecek bir şey gibi görünüyordu. Döndüklerinde eski çevreleri eski rollerini onlara geri yükler miydi? Önceki gece yaşananlar günler geçtikçe bir rüya gibi mi gelecekti? Yoksa yaşlı hayaletler geri dönüp onlara tekrardan mı musallat olacaktı?</p>

  <p>Asıl sormak istediği şey bunlar olsa da fasa fiso şeylerden konuştular. Israrla ona seslenmelerini istediği ismiyle Jules, görevinin başına ne zaman geçecekti? Marnes ile Holston'ın yürüttüğü sonuçlanmamış soruşturmalardan en önceliklisi hangisiydi? IT'yi mutlu etmek ve Bernard’ı sakinleştirmek için ne gibi imtiyazlar sağlanabilirdi? Peki ya Peter Billings'in hayal kırıklığını nasıl idare edeceklerdi? Bu olayın yargıç olarak başkanlık edeceği oturumlarda ne gibi etkileri olurdu?</p>

  <p>Bütün bu konulan tartışırlarken Jahns midesinde kelebeklerin uçuştuğunu hissetti. Ya da belki de buna neden olan şey söylemek isteyip de içinde kalan mevzuların yarattığı gerginlikti. Konuştukları konuların sayısı dış dünyanın havasındaki toz tanecikleri kadar fazla ve ağzını kurutup dilini mühürleyebilecek kadar da kuruydu. Zaman geçtikçe adamın matarasına daha da çok sarılmaya başladığını fark etti. Kendi matarası sırtında tıngırdıyor, midesi her sahanlıkta gurulduyordu. Geçtikleri her kat onları birçok yönden mutlak başarılara imza attıkları bu maceranın sonuna bir adım daha yaklaştırıyordu.</p>

  <p>Her şeyden önce bir şerifleri vardı: En-Derin'den gelen, Marnes'ın bahsini ettiği kadar kendinden emin ve büyüleyici, barut gibi bir kızdı. Jahns onun türünden insanları silonun geleceği olarak görüyordu. Uzun vadeli düşünebilen, planlı ve programlı çalışan, iş bitirici insanlar. Şeriflerin bir gün başkan oluşu nadir görülen bir şey değildi. Önünde sonunda Juliette’in de iyi bir karar verip doğru tercihi yapacağını düşündü.</p>

  <p>Seçimlerden bahsetmişken, bu yolculuk kendi hedeflerini ve tutkularını da ateşlemişti. Her ne kadar rakipsiz olsa da gelecek seçimlerden heyecan duyuyordu, hatta yol boyunca bir düzine kısa konuşma bile tasarlamıştı. İşlerin nasıl daha iyi işleyebileceğini, görevlerini nasıl daha özenli yerine getirebileceğini ve silonun kocamış kemiklerine nasıl yeni bir yaşamı zerk edebileceğini görmüştü.</p>

  <p>Ancak en büyük değişiklik Marnes’la aralarındaki ilişkide yaşanmıştı. Hatta şu son birkaç saat içinde Marnes'ın asla terfi almamasının gerçek nedeninin kendi varlığı olduğundan şüphelenmeye başlamıştı. Şerif yardımcısı mevkiinde kaldığı sürece, onu kollarına alma umudunu ve imkansız hayalini canlı tutabilmişti. Şerif olsaydı bu mümkün olmazdı. Şeriflik çok fazla çıkar çatışmasına neden olur, fazlasıyla ilk amirinin gözünün önünde olmak anlamına gelirdi. Bu teorisi kuvvetli bir üzüntü ve hayranlık uyandırıcı bir tatlılık içeriyordu. Bunları düşünürken adamın elini sıktı ve içini dolduran derin bir boşluk, adamın sessizce feda ettiği her şey için karnına saplanan bir ağrı, ne olursa olsun yaşamaya devam etmesini gerektiren devasa bir borçluluk hissetti.</p>

  <p>Çocuk bakımevinin bulunduğu katın sahanlığına yaklaştılar. Juliette’in babasını görmekle alakalı hiçbir planları yoktu, adamı kızını yol üstünde karşılamaya teşvik etmeyi de düşünmüyorlardı ancak Jahns'in fikri, mesanesinin beynine gönderdiği beni boşalt sinyaliyle değişti.</p>

  <p>“Çok fena sıkıştım,” dedi Marnes'a, idrarını tutamadığı için utanan bir çocuk gibi. Ağzı kurumuştu ve çok fazla su içmekten midesi çalkalanıyordu, bunda belki de eve yaklaşmış olmaktan duyduğu korkunun da etkisi vardı. ‘Juliette’in babasını da bir görsek fena olmaz,” diye ekledi.</p>

  <p>Bu mazeret Marnes'ın bıyık kenarlarının yukarı bükülmesine neden oldu. “O zaman duralım,” dedi.</p>

  <p>Bekleme salonu boştu, duvarlardaki işaretler onlara halen sessiz olmaları gerektiğini hatırlatıyordu. Jahns cam bölmeden baktı ve bir hemşirenin karanlık koridorda kendilerine doğru yürüdüğünü gördü, kadının yüzündeki somurtkan ifade onları tanımasıyla birlikte hafif bir tebessüme dönüştü.</p>

  <p>“Başkanım,” diye fısıldadı hemşire.</p>

  <p>“Önceden haber yollayamadığım için kusura bakmayın, ama mümkünse Doktor Nichols’la görüşmek isterim. Bir de tuvaletinizi kullanabilir miyim?"</p>

  <p>“Elbette.” Kapının otomatiğine bastı ve onları içeri buyur etti. “Son gelişinizden bu yana iki doğum yaşandı. Bu jeneratör karmaşasıyla işler biraz sarpa sardı.”</p>

  <p>“Elektrik tatili,” diye düzeltti Marnes, sesi diğerlerinkinden daha huysuz ve yüksekti.</p>

  <p>Hemşire ona bir bakış fırlattı, sonra layıkıyla anladığını anlatırcasına başıyla onayladı. Raftan iki önlük alıp onlara uzattı ve eşyalarını masaya bırakmalarını rica etti.</p>

  <p>Bekleme salonuna girdiklerinde onlara bankları işaret etti ve doktoru bulmaya gittiğini söyledi. “Tuvaletler şu tarafta.” Bir kapıyı işaret etti, üzerindeki sembol temizlikler nedeniyle neredeyse silinip gitmişti.</p>

  <p>“Hemen dönerim,” dedi Jahns, Marnes'a. Uzanıp adamın elini sıkma dürtüsüne karşı savaştı; bu karanlık ve saklı kalmış alışkanlık son zamanlarda olağan bir harekete dönüşmüştü.</p>

  <p>Tuvalet neredeyse kapkaranlıktı. Jahns tuvalet kabininin kilidini el yordamıyla arandı, midesi gürültüyle çalkalanırken sessiz bir küfür etti, sonunda kapıyı açmayı başardı ve alelacele klozete oturdu. Kendisini bıraktığı sırada midesi alev almış gibi hissetti. Hacetini gidermenin yarattığı rahatlama ve onu uzun zaman tutmanın neden olduğu yanma hissinin karışımıyla nefessiz kaldı. Bacakları kontrolsüzce titrerken hiç bitmeyecekmiş gibi gelen uzun bir süre boyunca işini görmek zorunda kaldı ve tırmanış sırasında kendini çok fazla zorladığını fark etti. Önlerinde yirmi kat daha olduğu düşüncesi onu adeta tüketti ve içini endişeyle doldurdu. İşini bitirip yan taraftaki bideye geçti, kendini suyla temizledi ve havlulardan biriyle kurulandı. Sonra da her iki ünitenin de sifonunu çekti. Bunların hepsi karanlıkta elleriyle oraya buraya dokunarak aradığını bulmasını gerektiriyordu, mesafeler ve tasanın alışkın olduğu dairesinden ve ofisinden farklıydı.</p>

  <p>Zayıf düşmüş bacaklarının üzerinde sendeleyip tuvaletten çıkarken bir gece daha konaklamaya ihtiyacı olup olmadığını merak etti. Bir doğum yatağında uyur, ofisine tırmanmaya sabah devam ederdi. Kapıyı açıp Marnes'ın bulunduğu bekleme salonuna girdiğinde bacaklarını neredeyse hiç hissetmiyordu.</p>

  <p>“Daha iyisin ya?” diye sordu Marnes. İki kişilik banklardan birinde oturuyordu, yanında dikkat çekici bir biçimde boş bıraktığı bir yer vardı. Jahns başıyla onayladı ve kendini bankın üzerine sertçe bıraktı. Nefes nefeseydi ve bugün daha ileriye gidemeyeceğini itiraf etmesi halinde Marnes'ın onu zayıf bulup bulmayacağını düşünüyordu.</p>

  <p>‘Jahns? iyi misin?”</p>

  <p>Marnes öne eğildi. Kadına değil, zemine bakıyordu. ‘Jahns. Neler oldu?”</p>

  <p>“Sesini alçalt,” diye fısıldadı Jahns.</p>

  <p>Ama o bağırdı. “Doktor! Hemşire!”</p>

  <p>Çocuk bakımevinin loş camında bir şekil hareket etti. Jahns başını koltuğa yasladı ve dudaklarında Marnes'ı susturmaya ikna edecek sözcükleri bir araya getirmeye çalıştı.</p>

  <p>‘Jahns, tatlım, sen ne yaptın?”</p>

  <p>Marnes hem elini tutuyor hem de elinin üzerine hafif hafif vuruyordu. Jahns'in kolunu salladı. Jahns yalnızca uyumak istiyordu. Onlara doğru koşturan ayak sesleri duyuldu. Işığın parlaklığı rahatsız edici oranda arttı. Bir hemşire bir şeyler bağırdı. Juliette’in babasının, yani doktorun tanıdık sesi duyuldu. O Jahns'e bir yatak verirdi. O bu yorgunluğu anlardı...</p>

  <p>Sonra kandan bahsedildi. Birisi bacaklarını inceliyordu. Marnes ağlıyordu, aralarından siyah renkli kıllar fırlayan beyaz bıyıklarına gözyaşları dökülüyordu. Jahns’i omuzlarından tutup sarsıyor, gözlerinin içine bakıyordu.</p>

  <p>“Ben iyiyim,” demeye çalıştı Jahns.</p>

  <p>Dudaklarını yaladı. Kupkuruydular. Ağzı desen ondan da kuruydu. Su istedi. Marnes mataraya uzandı, dudaklarına götürdü ve ağzına su döktü.</p>

  <p>Jahns suyu yutmaya çalıştı ama başaramadı. Onu bir sedyeye yatırıyorlardı, doktorun eli kaburgalarındaydı, gözlerine bir ışık tutuldu. Ama ona rağmen her şey karanlığa yenik düşmeye devam etti.</p>

  <p>Marnes bir eliyle matarayı sıkıca kavramış, diğer eliyle de Jahns'in saçlarını okşuyordu. Hüngür hüngür ağlıyordu. Bir şeylere çok üzülmüştü. Kendisinden çok daha enerjik duruyordu. Jahns ona gülümsedi ve mucizevi bir gayretle eline uzandı. Adamın bileğini kavrayıp onu sevdiğini söyledi. Kendimi bildim bileli seni seviyorum dedi. Beyni yorgundu, sırlarının kontrolünü yitirmişti, onları tutamıyordu. Bugüne dek sakladıklarını bir bir sayarken gözyaşları adamın yüzünden sel olmuş akıyordu.</p>

  <p>Jahns adamın gözlerini gördü, parlak ve buruşuktular. Bir kendisine bir de mataraya bakıyorlardı.</p>

  <p>Yol boyunca Marnes'ın sırtında taşıdığı mataraya.</p>

  <p>Sonunda suya baktığını anladı; yani Marnes için hazırlanmış zehre.</p>

  <p>Jeneratör odası alışılmadık bir biçimde kalabalık ve korkutucu derecede sessizdi. Aşınmış tulumlarının içindeki mekanikerler tırabzanların üç adım gerisinde duruyor ve ilk vardiya ekibinin çalışmasını seyrediyordu. Juliette onların varlığının şöyle böyle farkındaydı; daha dikkat çekici olan bu sessizlikti.</p>

  <p>Juliette kendi yaptığı bir düzeneğin, metal zemine kaynatılmış ve ışığı odanın karşı tarafına yansıtan aynalar ile ufak yarıklarla donatılmış uzun bir platformun üzerine eğildi. Işık jeneratöre ve büyük dinamolarına bağlı aynalardan yansıyarak kusursuz hizayı bulması için ona yardımcı oluyordu. Juliette'i asıl ilgilendiren aralarındaki şaft, yani yanan yakıt enerjisinin elektrik kıvılcımlarına dönüştüğü yerdeki insan beli kalınlığındaki o uzun çelik tijdi. Tijin her iki ucuna bağlı makinelerin hiza farkını santimetrenin binde biri kadar düzeltmeyi umut ediyordu. Ancak yaptıkları işin daha önce bir emsali yoktu. Yedek jeneratörün devreye sokulduğu gece boyunca ne yapacaklarını alelacele tasarlamışlardı. Artık sadece konsantre olabiliyor, on sekiz saatlik vardiyaların bir işe yaradığını umuyor ve elinden biraz dinlenip sesli düşünebildiği zamanlarda yaptığı planlara güvenmekten başka bir şey gelmiyordu.</p>

  <p>Son parçanın yerleştirilmesine komuta ederken oda ölüm sessizliğine büründü. Tek bir işaretiyle Marck ve ekibi yeni kauçuk taban döşemelerindeki koca cıvatalardan bazılarını sıkıştırdı. Elektrik tatilinin dördüncü günüydü. jeneratör sabaha hazır ve çalışır durumda, akşamınaysa tam kapasiteyle işler halde olmalıydı. Piston şaftlarının polisajı için genç gölgelerin sürünerek canavarın kalbine girmek zorunda kaldıkları onca işlemden ve contalarla pulların yenilenmesinden sonra makinenin hiç çalışmamasından endişeleniyordu Juliette. Hayatı boyunca onun bir kere bile tamamen kapatıldığına şahit olmamıştı. Yaşlı Knox bir keresinde, henüz sadece bir gölgeyken, jeneratörün acil bir durum karşısında kendisini kapattığını hatırlayabiliyordu; fakat geri kalan herkes için bu makinenin çıkarttığı gümbürtü kalp atışları kadar daimi ve de yakındı. Juliette omuzlarındaki aşırı baskıyı hissedebiliyordu. Onarım fikrini ortaya atan kendisiydi. Bunun yapılabilecek en doğru iş olduğunu ve bundan sonra yaşanabilecek en kötü senaryonun sorun çözülene dek elektrik tatilinin uzatılması olduğunu düşünerek kendisini teskin etti. Bu bile yıllar sonra yaşanabilecek olası bir felaketten katbekat daha iyiydi.</p>

  <p>Marck cıvataların ve emniyet somunlarının güzelce yerleştirildiğini gösteren bir işaret yaptı. Juliette kendi yaptığı platformdan atladı ve ona katılmak için jeneratöre doğru yöneldi. Üzerinde bunca göz varken normal yürümek oldukça güçtü. Bu yaygaracı ekibin, geniş ve işlevsel olmayan ailesinin bu kadar kusursuz bir biçimde sessiz kalabildiğine inanamıyordu. Sanki hepsi nefeslerini tutuyor, son birkaç günün ağır çalışma takviminin nafile olup olmadığını düşünüyorlardı.</p>

  <p>“Hazır mısın?” diye sordu Marck’a.</p>

  <p>Adam başıyla onayladı ve ellerini sanki daima orada duruyormuş izlenimi veren omzundaki pis çaputa sildi. Juliette kolundaki saate baktı. Saniyeyi gösteren ibrenin daimi yörüngesindeki dönüşü onu rahatlattı. Ne zaman bir şeyleri tamir edeceğinden şüphe duysa bileğine bakardı. Saatin kaç olduğunu öğrenmek için değil, daha önceden tamir ettiği bir şeyi görmek adına. O anda her ne yapıyor olursa olsun yıllar boyunca neredeyse görülemeyecek derecede küçük parçaları temizleyip ayarlamakla geçen, çok çetrefilli ve imkansız bu tamirin yanında çok küçük kalıyordu.</p>

  <p>“Programın gerisinde değiliz ya?” diye sordu Marck, sırıtarak.</p>

  <p>“İyi gidiyoruz.” Kafasıyla kumanda odasına onay verdi. Yeniden çalıştırma vaktinin yaklaştığını anlayan kalabalık, fısıltılarla çalkalanmaya başladı. Düzinelerce mekaniker boyunlarındaki kulaklıkların sünger kısımlarını kulaklarının üzerine yerleştirdi. Juliette’le Marck ise kumanda odasındaki Shirly'nin yanına gittiler.</p>

  <p>“Nasıl gidiyor?” diye sordu Juliette, ikinci vardiyanın şefi olan genç, ufak tefek ve istekli kadına.</p>

  <p>“Şahane,” dedi Shirly ve onca yıllık ayarları sıfırlamaya devam etti. En baştan başlıyorlardı, yeni bir belirtinin, arkasına sığınabileceği hiçbir yama ve onarım kalmayacaktı. Yepyeni bir başlangıçtı. “Başlamaya hazırız,” dedi Shirly.</p>

  <p>Kadın kontrol panelinin başından ayrılıp eşinin yanındaki yerini aldı. Hareketin anlamı oldukça açıktı: bu Juliette'in projesiydi, belki de Mekanik'in En-Derin’inde tamir etmeyi deneyeceği son şey olacaktı. Jeneratörü yeniden çalıştırmanın tüm onuru ve sorumluluğu ona aitti.</p>

  <p>Juliette kontrol panelinin önüne dikildi, zifiri karanlıkta bile yerlerini kestirebildiği düğme ve kadranlara baktı. Hayatının bu evresinin sona erip yeni bir tanesinin başlamak üzere olduğuna inanmakta güçlük çekiyordu. En-Tepe’ye yolculuk etme düşüncesi onu bu projeden daha çok korkutuyordu. Arkadaşlarını ve ailesini terk edeceği, politik meselelerle uğraşacağı fikri dudağına bulaşmış yağdan ve terden daha acıydı. Ama en azından orada müttefikleri vardı. Eğer Jahns ve Marnes gibi insanlar hayatta kalabiliyorsa o da kalabilirdi.</p>

  <p>Juliette gerginlikten çok yorgunluğun etkisiyle titreyen bir elle marş motorunu çalıştırdı. Küçük elektrik motoru, devasa dizel jeneratörü çalıştırmaya uğraşırken yüksek sesli bir uğultu duyuldu. Sanki hiç sona ermeyecek gibi geliyordu, ancak makinenin normal çalışırken nasıl bir ses çıkardığına dair hiçbir fikri yoktu Juliette’in. Marck kapının yanında duruyor, makineyi kapatmalarına yönelik herhangi bir bağırışı daha iyi duyabilmelerini sağlamak için onu aralık tutuyordu. Juliette ateşlemeye devam ederken Marck ona bir bakış attı, yanlarındaki odada bulunan marş motoru uğuldayıp gıcırdamaya devam ederken kaşlarına bir endişe buruşukluğu hasıl olmuştu.</p>

  <p>Dışarıdan biri iki elini havaya kaldırıp salladı, camdan ona bir şeyler anlatmaya çalışıyordu.</p>

  <p>“Kapat şunu, kapat,” dedi Marck. Shirly yardım etmek için kontrol paneline doğru koşturdu.</p>

  <p>Juliette ateşlemeyi bıraktı ve kapatma anahtarına doğru uzandı, ancak ona basmakta tereddüt etti. Dışarıda bir ses vardı. Güçlü bir uğultu. Onu zeminden hissedebildiğini sandı, fakat eskisinden farklı bir titreşimdi.</p>

  <p>“Çalışıyor zaten!” diye bağırdı biri dışarıdan.</p>

  <p>“Çalışmıştı zaten,” dedi Marck gülerek.</p>

  <p>Dışarıdaki mekanikerler sevinç çığlıkları atıyorlardı. Biri kulaklığını çıkardı ve havaya fırlattı. Juliette marş motorunun elden geçirilmiş jeneratörden daha gürültülü olduğunu fark etti, bu yüzden motor ateşlendikten ve çalışmaya başladıktan sonra bile ateşleme düğmesine basmaya devam etmişti.</p>

  <p>Shirly ve Marck birbirlerine sarıldılar. Juliette sıfırlanmış göstergelerin dereceleri ile basınçlarına baktı ve ufak düzenlemeler yaptı, ancak bu ayar jeneratör iyice ısınana kadar nihai olmayacaktı. Boğazı hissettiği duygulardan, sırtındaki yükü atmanın getirdiği histen dolayı düğümlendi. Çalışma ekipleri elden geçirilmiş canavarın etrafına üşüşmek için tırabzanların üzerinden atlıyordu. Jeneratör odasına nadiren uğrayanlar dahi neredeyse hürmet dolu bir huşuyla ona dokunmak üzere ellerini uzatıyorlardı.</p>

  <p>Juliette onları izlemek, kusursuzca çalışan makinenin ve doğru tertip edilmiş dişlilerin sesini dinlemek için kumanda odasından çıktı. Tırabzanın ardında durdu; ellerini eskiden, jeneratör çalışırken tıngırdayıp dans eden demir çubuğun üzerine yasladı ve normal şartlar altında kaytarılmaya çalışılan iş sahasındaki alışılmadık kutlamayı seyretti. Uğultu olağanüstüydü. Artık insanı ürkütmeyen bu güç, emeğin ve ivedi bir planlamanın meyvesiydi.</p>

  <p>Bu başarı kendisini bekleyen yeni görevinde, <span style="font-style:italic;">yukarıda</span> karşılaşacağı her şey için ona yeni bir özgüven aşıladı. Kendisini o kadar iyi hissediyordu, güçlü ve yenilenmiş makinelere öylesine odaklanmıştı ki genç bir taşıyıcının koştura koştura odaya geldiğini görmedi. Yüzü solgundu, göğüs kafesi uzun ve hummalı bir koşturmacanın sebep olduğu derin soluklanmalar nedeniyle şişip iniyordu. Mekanikerlerin gözlerine korku ve üzüntü yerleşene dek odada ağızdan ağza dolaşan haberleri fark etmedi. Juliette’in bir şeylerin ters gittiğini anlaması için kutlamanın kesilmesi, odanın farklı bir sessizliğe bürünmesi, birinin duyduğunu reddederek gözyaşlarına boğulması, koca koca adamların feryat figan inlemesi gerekti.</p>

  <p>Bir şeyler olmuştu. Büyük ve güçlü bir parça hizadan çıkmıştı.</p>

  <p>Ve bunun jeneratörle hiçbir alakası yoktu.</p>
  
  <p><a id="bookmark0"></a>2</p>
  
  <p>(Özgün Adı ‘"Casting Off”) Örgüye başlamak anlamına da gelir. - çn. &amp; yhn.</p>

  <p id="u19b1609b-5c70-48c7-9be0-d440d25213a4"><span style="font-weight:bold;">Üçüncü Bölüm</span></p>

  <p><span style="font-weight:bold;">SÜRGÜN</span></p>

  <p>Her cebin üzerinde sayılar vardı. Juliette başını eğdiğinde onları okuyabiliyordu, böylece baş aşağı yazılmış olduklarını anladı. Juliette okusun diye oradaydılar, başkası için değil. Ardındaki kapı kapanırken vizörünün arkasından o sayılara uyuşuk bir ifadeyle baktı. Bir kapı daha vardı, yasaklı bir tane, tam önünde duruyordu. Açılmayı bekleyen kapı tüm haşmetiyle, sessizce dikiliyordu.</p>

  <p>Juliette kendini bu iki kapının arasında kalan boşlukta kaybolmuş gibi hissetti; duvarlardan ve tavandan çıkıntı yapan parlak renkli borularla dolu, her şeyin plastik kaplamaların arkasından yansıdığı bu basınç odasında kapana kısıldığını düşündü.</p>

  <p>Argon gazının odaya doldurulması esnasında çıkan tıslama, başlığı nedeniyle uzaktan gelen bir ses gibi duyuldu. Ona sonunun yaklaştığını bildiriyordu. Odanın artan basıncı plastiği kırıştırarak bankın ve duvarların üstüne yapıştırdı, boruların etrafına sıkıca sardı. O basıncı kıyafetinin içinden de hissedebiliyordu, görünmez bir el onu usulca sıkıyor gibiydi.</p>

  <p>Birazdan neler olacağını biliyordu ve bir yandan da dışarıya zerre kadar ilgi duymamış; yalnızca çok ufak suçlar işlemiş; yaşamının geri kalanını yeryüzünün en derinlerinde yağa bulanmış bir vaziyette, bozuk bir şeyleri tamir ederek ve çevresini saran engin ölüler dünyasıyla neredeyse hiç alakadar olmayarak geçirmekten pekâlâ mutlu olabilecek Mekanik’ten bir kızın bu noktaya nasıl geldiğini merak ediyordu...</p>

  <p><span style="font-style:italic;">Günler Önce</span></p>

  <p>Juliette nezarethanenin zemininde oturuyordu ve sırtı uzun parmaklık sırasına dayalıydı, önündeki duvarekranda zalim bir dünya seriliydi gözlerinin önüne. Kendi kendine silonun şerifi olmayı öğrenmeye çabaladığı şu son üç gün boyunca dış dünyanın bu görüntüsünü dikkatlice incelemiş ve bütün bu curcunanın neyin nesi olduğunu merak etmişti.</p>

  <p>Dışarıda gördüğü tek şey yeryüzünün cansız bayırları, kendilerinden bile daha boz bulutlara doğru yükselen şu boz renkli tepelerdi. Bulutların arasından benek benek sızan gün ışığı, olağanüstü çabasına rağmen yeryüzünü şöyle böyle aydınlatabiliyordu. Tüm yüzeyi ufak toz bulutlarını kamçılayıp helezonlara ve burgaçlara çeviren, kendilerine kalmış arazide birbirlerini kovalayan korkunç rüzgarlar ile öfkeli boralarla kaplıydı.</p>

  <p>Juliette için bu manzarada ilham verici, ilgisini cezbedecek hiçbir şey yoktu. İşe yarar her şeyden yoksun, yaşama elverişsiz, boş bir araziydi yalnızca. Tepelerin üzerinden görülebilen harap olmuş kulelerin bozulmuş çelikleri dışında hiçbir kaynak yoktu; o çelikleri ayırmak, taşımak, eritmek ve saflaştırmak yerine silonun derinliklerinden yeni cevherler çıkarmak daha az maliyetli olurdu kuşkusuz.</p>

  <p>Dış dünya üzerine kurulan bütün yasaklı hayallerin kederli ve boşuna olduğunu görüyordu. Ölü hayallerdi. Bu manzaraya tapan En-Tepe sakinlerinin hepsi yanlış tarafa yönelmişti; gelecek <span style="font-style:italic;">altlarındaydı.</span> Onlara güç sağlayan petrolün, işe yarar herhangi bir şeye dönüşen mineralin, çiftliklerdeki toprağı yenileyen nitrojenin geldiği yer orasıydı. Kimya ve madencilik alanlarında gölgelik yapmış herkes bunu bilirdi. Çocuk kitaplarını okuyanlar, unutulmuş ve bilinmez bir geçmişin gizemli parçalarını bir araya getirmeye çalışanlarsa kendilerini kandırmaya devam ediyordu.</p>

  <p>Bu saplantılarına getirebildiği tek mantıklı açıklama açık alanın bizzat kendisiydi, ki bu da önündeki manzaranın onu cidden korkutan özelliklerinden biriydi. Belki de silonun duvarlarını ve derinliklerinin karanlık sınırlarını sevdiği için sorun <span style="font-style:italic;">kendisindeydi.</span> Onun dışındaki herkes kaçmayı düşünecek kadar çılgın mıydı? Yoksa hatalı olan kendisi miydi?</p>

  <p>Juliette bakışlarını kuru tepelerden ve toz bulutlarından ayırıp etrafına saçılı dosyalara baktı. Bunlar selefinin tamamlanmamış işleriydi.</p>

  <p>Henüz yıpranmamış, yıldız şeklindeki parlak bir rozet dizinin üzerinde dengede duruyordu. Dosyalardan birinin üzerinde, tekrar kullanılabilir plastik bir delil çantasının içerisinde bir matara vardı. Şöyle bir bakınca ne kadar da masum gözüküyordu, ölümcül mukavelesinin gereklerini çoktan yerine getirmişti zira. Delil çantasının üzerinde siyah mürekkeple yazılmış ve üzerleri çizilmiş sayılar vardı, uzun zaman evvel çözülmüş ya da takipsizlik kararı çıkmış davalara aittiler. Bir köşesinde yeni bir sayı vardı: herkesin çok sevdiği - ancak birisinin öldürdüğü - bir başkanın ölümüyle ilgili sayfalarca tanık ifadesi ve notlarla dolu, orada bulunmayan bir dosyaya ait bir soruşturma numarası.</p>

  <p>Juliette o notlardan bazılarını görmüştü, ancak yalnızca uzaktan. Şerif Yardımcısı Marnes'ın elinden çıkmaydılar; o dosyayı başkasına bırakmayan, onu delicesine kavrayan eller tarafından. Masasının karşısından dosyaya birkaç bakış atmış, üzerine damlayan gözyaşlarının sözcüklerden bazılarını bulandırıp kağıdı buruşturduğunu görmüştü. Kurumuş gözyaşlarının ortasında kalan yazılar çalakalemdi, adamın diğer dosyalardaki yazısı kadar düzgün değillerdi. Görebildiği şey sayfaya öfkeyle serpiştirilmiş, şiddetle kınlarından çekilen ve kağıda saplanan sözcüklerdi. Şerif Yardımcısı Marnes'ın artık devamlı sergilediği vahşiliğin aynısıydı bu, Juliette'i masasından uzaklaştıran ve çalışmak için nezarethaneye kapanmasına neden olan kaynayan öfkeydi. Böylesine kırılmış bir ruhun karşısında oturup düşünebilmeyi ummak ne mümkündü? Önündeki dış dünya manzarası her ne kadar üzüntü verici olsa da Marnes'tan daha az iç karartıcı bir gölge düşürüyordu üzerine.</p>

  <p>Telsizine gelen cızırtılı çağrılara cevap vermek ya da bazı şikayetleri çözmek için devriyeye çıktığı zamanlardan arta kalan boş vakitlerini nezarethanede geçiriyordu. Çoğunlukla sadece oturup dosyaları ciddiyet derecelerine göre sınıflandırıyor, sonra yeniden sınıflandırıyordu. O bütün silonun şerifiydi; gölgeliğini yapmadığı, ancak yavaş yavaş sökmeye başladığı bir işti bu. Başkan Jahns'in ona söylediği son sözlerden biri doğruluğunu tahayyül edebileceğinden de çok kanıtlamıştı: insanlar makineler gibiydi. Bozuluyorlardı. Takırdıyorlardı. Dikkatli olmadığınız takdirde sizi yakıyor ya da sakat bırakabiliyorlardı. Onun işi sadece bunun nedenini çözmek ya da mesullerini bulmak değildi, aynı zamanda gerçekleşeceğini gösteren belirtileri de önceden fark edebilmeliydi. Şeriflik de, tıpkı mekaniker olmak gibi, bir arızadan sonra ortalığı temizleyebilmek kadar önleyici bakım sanatında da uzmanlaşmayı şart koşuyordu.</p>

  <p>Zemine saçılı dosyalar ufak tefek suçlarla ilgili, iç karartıcı vakalardı: çığırından çıkan komşuların karşılıklı şikayetleri; hırsızlık bildirileri; ev yapımı, zehirli bir cinin kaynağı; bu cinin neden olduğu sorunlarla ilgili birkaç farklı vaka. Her bir dosya daha fazla delil, daha fazla ayak işi istiyor ve dolambaçlı merdivenlerde daha fazla yürüyüş yapıp dolambaçlı diyaloglar başlatmayı, yalanları gerçeklerden ayırt etmeyi gerektiriyordu.</p>

  <p>Juliette işe hazırlık evresinde Antlaşma’nın Yasa bölümünü iki defa okumuştu. Ana jeneratörün parçalarını birleştirmekten yorgun düşmüş bir halde En-Derin’deki yatağına uzanmış, vaka dosyalarını usulüne göre düzenlemeye ve delilleri değiştirmenin tehlikelerine çalışmıştı. Hepsi de mantığa dayanan ve bazı kısımları eski işi mekanikerliğe benzeyen şeylerdi.</p>

  <p>Suç mahalline ya da devam etmekte olan bir tartışma mahalline varmak bir şeylerin arızalandığı pompa dairesine adım atmaktan farklı değildi. Birisi ya da bir şey her zaman hatalı olurdu. Dinlemeyi, gözlem yapmayı, arızalı parçayla ya da kullanılan aletle ilgisi olabilecek kişilere sorular sormayı, olaylar zincirini en yukarıdan en aşağıya kadar takip etmeyi biliyordu. Her daim kafa karıştırıcı değişkenler olurdu, bir şeyleri bozmadan başka bir şeyleri tamir edemezdiniz. Ancak Juliette neyin önemli olduğunu ve neyin göz ardı edilebileceğini anlama konusunda hünerli ve de yetenekliydi.</p>

  <p>Şerif Yardımcısı Marnes'ın kendisinde gördüğü yeteneğin bu olduğunu farz etti: aptalca bir soru daha sormasını ve en nihayetinde cevabın kucağına düşmesini sağlayan sabır ve şüphecilik. Daha önce bir vakanın çözümüne yardımcı olmasıysa onu fazladan bir özgüvenle dolduruyordu. O zamanlar sadece adaleti sağlamayı ve kişisel üzüntüsünü düşündüğü için bunu bilmiyordu elbette, ancak o vaka kendisi için aynı anda hem bir mülakat hem de bir iş eğitimi olmuştu.</p>

  <p>Üzerinden yıllar geçmiş o dosyayı eline aldı; kapağına basılmış solgun, kırmızı bir mührün üzerinde kalın ve büyük harflerle ‘KAPANDI’ yazıyordu. Dosyanın kenarlarını bir arada tutan yapışkan şeridi çıkardı ve içindeki notları şöyle bir karıştırdı. Birçoğu Holston’ın özenli el yazısıyla, yani bir zamanlar adama ait olan, şimdilerdeyse kendisinin kullandığı masanın üzerinde ve çekmecelerinde rastladığı her şeyden aşina olduğu o yana yatık yazıyla yazılmıştı. Holston’ın kendisi hakkındaki notlarını okudu; başlangıçta bariz bir cinayet gibi duran ancak bir dizi alışılmadık olaylar silsilesinden ibaret vakayı yeniden hatırladı. O günlere geri sardığında, şimdiye kadar göz ardı ettiği bu olaya geri döndüğünde eski acıları yeniden su yüzüne çıktı. Ama aynı zamanda da delillerle kafa dağıtmanın ne denli rahatlatıcı olduğunu da anımsadı. Çözülmüş bir problemin beraberinde getirdiği huzuru, sevgilisinin ölümünden geriye kalan boşluğu dolduran sorulara cevaplar bulmanın tatminini hatırlayabiliyordu. Süreç fazladan vardiyalarla bir makineyi tamir etmeye benziyordu. Vücudunda çaba sarf etmekten ve bitkinlikten doğan ama bir makine tıkırtısının daha onarıldığını bilmenin verdiği rahatlıkla hafifleyen bir ağrı oluşmuştu.</p>

  <p>Dosyayı kenara koydu, olanları yeniden yaşamaya henüz hazır değildi. Başka bir tane seçip kucağına yerleştirdi, bir eli dizinin üzerindeki pirinç yıldızın üzerindeydi.</p>

  <p>Duvarekranın önünden geçen bir karartı dikkatini dağıttı. Juliette başını kaldırıp baktığında alçak bir pislik çeperinin tepeden aşağıya döküldüğünü gördü. Önemli olduklarını düşünecek şekilde eğitildiği sensörlere, yani çocukken görülmeye değer olduğuna inandırıldığı ama aynı zamanda da korkutulduğu dış dünyanın görüntüsünü ona sunan sensörlere doğru ilerleyen pislik katmanı rüzgârdan titriyormuş gibi göründü.</p>

  <p>Ancak artık kendi iradesiyle düşünebilecek yaşta ve manzarayı birinci elden gözlemleyebilecek yakınlıkta olduğu için bundan o kadar da emin değildi. En-Tepe’nin bu temizlik takıntısı En-Derin’e, yani siloyu çalışır vaziyette tutan ve herkesin hayatta kalmasını sağlayan <span style="font-style:italic;">asıl</span> temizliğin yapıldığı yere yalnızca bir miktar sızabilmişti. Gelgelelim aşağıda bile Mekanik'teki arkadaşlarına doğdukları andan itibaren dışarısı hakkında konuşmamaları tembihlenmişti. Onu asla görmediğiniz sürece yerine getirilmesi oldukça basit bir görevdi bu; ama artık işe gitmek için yanından geçerken, insanın beyninin alamayacağı bu sonsuz büyüklükteki manzaranın önünde otururken o kaçınılmaz soruların nasıl ortaya çıktığını anlıyordu. Neden bazı düşüncelerin patlak vermeden önce durdurulmasının önemli olduğunu, niçin bazı soruların insanların çılgın dudaklarından köpükler gibi saçılıp onları bir sona sürüklemeden önce bastırılması gerektiğini görüyordu.</p>

  <p>Holston’ın dosyasını açtı. Özgeçmiş bölümünün arkasında şerifliğinin son günlerine dair kalın bir deste not vardı. İşlediği suça dair bölümse topu topu yarım sayfa uzunluğundaydı, sayfanın geri kalanı boştu ve israf edilmişti. Tek bir paragraf, olabilecek en basit sözcüklerle kendisini En-Tepe nezarethanesine kilitleyip dışarıya olan ilgisini dile getirdiğini anlatıyordu. Hepsi bu. Bir adamın sonunu izah eden birkaç satır. Juliette sayfayı çevirmeden önce bütün sözcükleri birkaç defa okudu.</p>

  <p>Onun altında Başkan Jahns tarafından yazılmış bir not vardı, Holston’ın siloya olan hizmetlerinden ötürü hep hatırlanmasını ve diğer temizliğe gönderilenlerle bir tutulmamasını rica ediyordu. Juliette yine yakın dönemde ölmüş birinin ellerinden çıkan bu mektubu da okudu. Tanıdığı birini bir daha göremeyeceğini düşünmek ona tuhaf geldi. En sade haliyle anlatmak gerekirse, babasını yıllarca atlatmasının bir nedeni de <span style="font-style:italic;">hâlâ var olmasıydı.</span> Bugüne dek fikrini değiştirmesini sağlayacak hiçbir tehlikeyle karşılaşmamıştı. Ancak işler Holston ve Jahns konusunda farklıydı: onlar sonsuza dek yitmişti. Ve Juliette tamir edilemeyecek kadar kötü durumdaki cihazları onarmaya öylesine alışmıştı ki eğer yeterince odaklanırsa ya da doğru işlemleri doğru sıralamayla yerine getirirse ölüyü geri getirebilecekmiş, yitip gitmiş formlarım yeniden yaratabilecekmiş gibi hissediyordu. Ancak bunun söz konusu olamayacağını da biliyordu.</p>

  <p>Holston’ın dosyasının sayfalarım çevirdi ve kendine yasaklı sorular yöneltti; hem de bazılarını hayatında ilk defa. En-Derin’de, yani egzoz kaçaklarının insanları nefessizlikten öldürebileceği, bozuk su pompalarının tanıdığı herkesi boğabileceği bir yerde yaşarken kendisine sıradan gelen bütün bu şeyler şimdi gözünde büyüyordu. Neydi bütün bunlar? Yeraltında hapis sürdükleri bu yaşam neyin nesiydi? Dışarıda, o tepelerin ötesinde ne vardı? Neden buradaydılar ve ne amaçla? Uzaklarda ufalanan o uzun siloları kendi ırkından birileri mi inşa etmişti? Ne için? En rahatsız edici olanı ise: siloyu terk etmek istediği sırada Holston gibi mantıklı bir adamın, ya da aynı şekilde eşinin aklından neler geçiyordu?</p>

  <p>Üzerinde ‘Kapandı’ ibaresi olan bu iki dosyayı sürekli yanında tutuyordu. Her ikisi de mühürlenip arşivlenmesi gereken, başkanın odasına ait dosyalardı. Ancak önünde biriken acil vakalara rağmen Juliette devamlı olarak bu iki dosyaya dönmüş buluyordu kendisini. Bu dosyalardan birinde aşık olduğu ve en alt katlardaki ölümünün ardındaki gizemin çözülmesine yardımcı olduğu kişinin yaşantısı yatıyordu. Diğerindeyse şimdilerde işini devraldığı, saygı duyduğu bir adamın yaşantısı vardı. Neden bu iki dosyaya kafayı taktığını bilmiyordu; özellikle de Marnes'ın perişan bir vaziyette kendi kaybına odaklandığını, Başkan Jahns'in ölümünün detaylarını incelediğini, ifadelerin üzerinden tekrar tekrar geçtiğini, kadının bir cinayete kurban gittiğine ama elinde katili köşeye sıkıştırmaya yetecek kadar delil bulunmadığına inandığını görmeye dayanamadığı hâlde...</p>

  <p>Birisi Juliette'in başının üstündeki parmaklıkları tıklattı. Şerif Yardımcısı Marnes'ın mesai saatinin sona erdiğini bildirmek için geldiğini zannederek bakışlarını yukarı kaldırdı, ancak onun yerine kendisine doğru dikkatle bakan yabancı bir adam gördü.</p>

  <p>“Şerif?” diye sordu adam.</p>

  <p>Juliette dosyalan bir kenara koydu ve dizindeki yıldızı avucuna aldı. Ayağa kalktı ve bu göbeği çıkık, gözlükleri burnunun ucuna kadar inmiş, gümüş renkli IT tulumu özenle dikilip yeni ütülenmiş olan kısa adamla yüzleşmek için arkasını döndü.</p>

  <p>“Nasıl yardımcı olabilirim?” diye sordu.</p>

  <p>Adam elini parmaklıkların arasından uzattı. Juliette rozeti bir avucundan diğerine geçirdi ve tokalaşmak için uzandı.</p>

  <p>“Kusura bakmayın, gelmekte biraz geciktim,” dedi adam. “Bu aralar pek çok şey olup bitiyor. Merasimler, şu jeneratör saçmalığı ve diğer tüm yasal çekişmeler falan. Ben Bernard, Bernard Holland.”</p>

  <p>Juliette kanının buz kestiğini hissetti. Adamın eli çok küçüktü, sanki bir parmağı eksik gibiydi. Ama buna rağmen kavrayışı güçlüydü. Elini geri çekmek istedi, ancak adam buna müsaade etmedi.</p>

  <p>“Bir şerif olarak Antlaşma’yı etraflıca bildiğinize eminim, dolayısıyla başkanlığı benim yürüteceğimi biliyorsunuz, en azından bir seçim ayarlayıncaya dek.”</p>

  <p>“Duydum,” dedi Juliette, soğukkanlılıkla. Bu adamın Marnes'ın masasının önünden kavgasız gürültüsüz nasıl geçtiğini merak etti. Jahns'in ölümünün baş şüphelisi karşısındaydı; ama parmaklıkların yanlış tarafında duruyordu.</p>

  <p>“Evrak işleriyle mi uğraşıyorsunuz?” Kavrayışını gevşetti ve Juliette elini kurtardı. Adam zemine saçılmış evraklara dikkatle baktı, gözleri plastik delil çantasının içindeki mataraya takılmış gibi duruyordu, ama Juliette emin olamadı.</p>

  <p>“Yalnızca devam eden soruşturmalar hakkında bilgi topluyorum,” dedi Juliette. “Burası biraz daha müsait... yani düşünmek için.”</p>

  <p>“Ah, bu odanın pek çok derin düşünceye ev sahipliği yaptığına hiç kuşkum yok.” Bernard gülümsedi ve Juliette adamın ön dişlerinin eğri olduğunu fark etti, biri diğerinin üzerine biniyordu. Bu, Juliette'in pompa dairesinde yakaladığı fareyi anımsatan bir görünüm katmıştı ona.</p>

  <p>“Evet, şey, bu odanın düşüncelerimi toparlamama yardımcı olduğunu fark ettim, yani belki de hakikaten öyle bir yam vardır. Öte yandan," gözlerini adamın gözlerine dikti, “burayı çok fazla boş bırakmayı düşünmüyorum. Birini buraya koyabildiğim zaman, birileri temizlikle ilgileniyorken ben de bu derin düşüncelerden bir-iki günlüğüne arınabilirim.” “Ben olsam buna çok güvenmezdim,” dedi Bernard, eğri büğrü dişlerini yeniden teşhir ederek. “Aşağıdaki söylentilere bakılırsa zavallı Başkan Jahns - ruhu şad olsun - bu çılgınca iniş çıkış esnasında kendini çok yıpratmış. Aşağıya sizi görmeye geliyordu sanırım, yanlış mıyım?"</p>

  <p>Juliette keskin bir şeyin avucuna battığını hissetti. Pirinç yıldızının etrafındaki kavrayışını gevşetti, yumruklarım sıkmaktan ötürü her iki elinin eklemleri de bembeyaz olmuştu.</p>

  <p>Bernard gözlüğünü düzeltti. “Ancak şimdi duyduğuma göre bunun bir cinayet olma ihtimalini soruşturuyormuşsunuz?”</p>

  <p>Juliette adamın gözlüklerinden yansıyan ölü tepelerin görüntüsünün dikkatini dağıtmasına izin vermemeye çalışarak onun gözlerine bakmaya devam etti. <span style="font-style:italic;">“Geçici</span> Başkan olduğunuza göre sanırım bu ölümün bir cinayet olduğuna kanaat getirdiğimizi biliyorsunuzdur," dedi.</p>

  <p>“Aman tanrım." Gözleri gevşek bir gülüş eşliğinde büyüdü. “Yani söylentiler doğru. Böyle bir şeyi kim yapar ki?" Tebessümü genişledi ve Juliette kendisini dokunulmaz sanan bir adamla yüzleştiğinin farkına vardı. Onunki gibi pis ve şişkin bir egoyla ilk kez karşılaşmıyordu. En-Derin’de gölgelik yaptığı zamanlarda etrafı buna benzer insanlarla çevriliydi.</p>

  <p>“İnanıyorum ki bu işin sorumlusu bu işten en çok yarar sağlayacak kişi olarak karşımıza çıkacak,” dedi, umursamaz bir alaycılıkla. Kısa bir süre bekledikten sonra da ekledi: <span style="font-style:italic;">“Başkan Bey "</span></p>

  <p>Eğri büğrü gülümseme soldu. Bernard parmaklıkları bırakıp geri çekildi ve ellerini tulumunun içine soktu. “Neyse, sonunda methini duyduğumuz şu ismin yüzünü görmek iyi oldu. En-Derin'in dışında çok fazla zaman geçirmediğinizin farkındayım, doğrusunu söylemek gerekirse ben de ofisimde gereğinden fazla kaldım, ancak artık değişim başladı. Başkan ve Şerif olarak, siz ve ben sık sık beraber çalışacağız.” Gözlerini Juliette'in ayağının dibindeki dosyalara çevirdi. “Dolayısıyla sizden beklentim beni gelişmelerden haberdar etmeniz. Hem de hepsinden.”</p>

  <p>Bu son sözünün ardından Bernard arkasını dönüp gitti ve Juliette'in sıktığı yumruklarını gevşetmek için ciddi bir irade ortaya koyması gerekti. Sonunda, parmaklarını rozetin üzerinden ayırabildiğinde şerif yıldızının keskin uçlarını avucuna saplanmış, elini kesmiş ve kan akıtmaya başlamış olarak buldu. Pirinç alaşımın kenarındaki birkaç damla ışıkta parıldadı ve ıslak pas gibi göründü. Juliette yıldızı yeni tulumuna sürüp temizledi, pislik ve yağ içinde geçen önceki yaşamından kalma bir alışkanlıktı bu. Kanın yeni kıyafetlerinde bıraktığı kara lekeyi gördüğünde de kendi kendine sövdü. Yıldızı çevirip ön yüzüne damgalanmış nişanı inceledi. Üzerinde silonun üç üçgeni vardı ve onların tepesine de bir kavis çizecek şekilde ‘Şerif sözcüğü konumlandırılmıştı. Tekrardan rozetin tersini çevirdi ve iğnenin sivri ucunu zapt eden çengele dokundu. Çengeli açıp iğnenin ucunu açığa çıkardı. Sağlam iğne geçen yıllar boyunca birkaç yerinden bükülmüş ve tekrar düzleştirilmişti, bu da ona el yapımı bir görüntü katmıştı. İğne dip kısmının üzerinde tereddütle sallandı; tıpkı Juliette’in rozeti takmakta tereddüt edişi gibi...</p>

  <p>Ancak Bernard'ın ayak sesleri azalır ve adamın Şerif Yardımcısı Marnes'a anlaşılmaz bir şeyler söylediğini duyarken kendisine cesaret veren yeni bir azim buldu içinde. Tıpkı sıkıştırılmayı reddeden paslı bir cıvatayla karşılaşmak gibiydi. Bu tahammül edilmez bükülmezlik, bu kımıldamaya gönülsüzlük Juliette’in kafasını attırdı. Bugüne dek açamayacağı hiçbir perçinin olmadığına inanmış, onlara makine yağı ve ateşle, içlerine işleyecek yağlar ve kaba kuvvetle saldırmayı öğrenmişti. Yeterince planlı bir çalışma ve kararlılık karşısında kendilerini her zaman salıverirlerdi. Önünde sonunda.</p>

  <p>Eğri büğrü iğneyi tulumunun göğüs kısmına batırdı ve çengelini arkasından kapattı. Kafasını eğip yıldıza bakma anı biraz gerçeküstüydü. Ayaklarının dibinde ilgilenilmeyi bekleyen bir düzine dosya vardı ve Juliette En-Tepe’ye çıktığı andan beri ilk defa bu işin kendine ait olduğunu hissetti. Mekanik’teki işini geride bırakmıştı, o yeri devraldığından çok daha iyi koşullarda terk etmişti. Tamir edilmiş jeneratörün o neredeyse duyulmayan uğultusunu işitecek, birinin döndüğünü anlayamayacağı derecede kusursuzca ayarlanmış mili görecek kadar çok vakit geçirmişti orada. Şimdiyse En-Tepe’ye farklı dişli setlerinden çıkan takırtı, şıpırtı ve gıcırtıları bulmaya, tıpkı Jahns’in kendisini önceden uyardığı gibi silonun gerçek motorunu günden güne aşındıran yanlış ayarın izini sürmeye gelmişti.</p>

  <p>Dosyaların çoğunu oldukları yerde bırakıp esasında hiç bakmamış olması gereken ancak onsuz yapamadığı Holston’ın dosyasını eline aldı ve nezarethanenin kapısını açtı. Ofisine dönmek yerine önce ters tarafta kalan basınç odasının çelikten yapılma sarı kapısına yöneldi. Son birkaç gün içerisinde üç katlı cama on ikinci bakışını atarken yerine geçtiği adamın hala orada olduğunu, o gülünç derecede şişkin kıyafetlerden birini giymiş vaziyette kapının açılmasını beklediğini hayal etti. Sürgün edilmek üzere olan bir adamın kafasından neler geçerdi acaba' Cevap yalnızca korku olamazdı, zira Juliette o duygunun tadına yeterince bakmıştı. Bundan daha farklı bir şey, tamamıyla emsalsiz bir his, acının ötesinde bir dinginlik ya da dehşetin ötesinde bir hissizlik olmalıydı. Hayal gücü denen şeyin benzersiz ve yabancı hisleri anlamakta iyi olmadığını düşündü. Yalnızca halihazırda bildiği bir şeyi azlık ya da çokluk yönünden tasavvur edebilirdi. Hiç yaşamamış birisine seksin nasıl bir his olduğunu anlatmak gibiydi bu; ya da orgazmın. İmkansızdı. Ancak bir kez yaşadıktan sonra bu yeni hissin sonsuz sayıdaki derecelerini hayal edebilirdiniz.</p>

  <p>Renkler için de aynı şey söz konusuydu. Yeni bir rengi sadece daha önce gördüğünüz tonlara göre tasvir edebilirdiniz sadece. Bilinen renkleri karıştırıp yeni renkler elde edebilirdiniz, ancak bilinmeyenden hiçbir şey var edemezdiniz. Öyleyse belki de kendi ölümünü beklerken orada öylece durmanın, titremenin, ya da belki de bir gıdım bile korkmamanın, nasıl bir his olduğunu yalnızca temizliğe gönderilenler anlayabilirdi.</p>

  <p><span style="font-style:italic;">Neden</span> takıntısı silo genelinde fısıltılarla kulaktan kulağa dolaşıyordu. İnsanlar yaptıkları işi neden yaptıklarını, onları silodan sürgün eden kişilere neden geride parlak ve cilalı bir hediye bıraktıklarını bilmek istiyordu. Ancak bu Juliette’i hiç mi hiç ilgilendirmiyordu. Yeni renkler gördüklerini, tasvir edilemeyeni duyumsadıklarını, belki de sadece ölümle burun burunayken beliren inançsal bir deneyim yaşadıklarını düşünüyordu. infazın sorunsuz olarak gerçekleştiğini bilmek yetmiyor muydu' Sorun çözülmüştü. Bir aksiyom gibi düşünülebilirdi. Bunu geride bırakıp gerçek bir sorunu ele almaları gerekiyordu, mesela bütün bu deneyimlerden geçen kişinin neler <span style="font-style:italic;">hissediyor</span> olabileceği gibi. işte tabuların asıl kusuru <span style="font-style:italic;">buydu:</span> sadece insanların dışarıya özlem duymasına izin vermemekle kalmıyor, takip eden birkaç hafta boyunca temizlikçilere acımaya, neler çektiklerini merak etmeye, onlara karşı duyulan minnettarlıkları ya da pişmanlıkları düzgünce dile getirmeye de müsaade etmiyorlardı.</p>

  <p>Juliette, Holston’ın dosyasının köşesiyle sarı kapıyı tıklattı ve adamın aşık olduğu, çekilişi kazandığı ve kendisine karısından bahsettiği daha iyi zamanlarını hatırına getirdi. Holston’ın hayaletine kafa salladı ve küçük ama kalın cam katmanları olan azametli metal kapıdan uzaklaştı. Onun ofisinde çalıştığı, onun yıldızını taktığı, hatta onun nezarethanesinde oturduğu için kendisini onunla özdeşleştiriyordu. Bir zamanlar bir adam sevmişti ve bunun nasıl bir duygu olduğunu çok iyi biliyordu. Gizlice, siloyu ilişkilerine karıştırmadan, Antlaşma’yı umursamadan sevmişti. Dolayısıyla değerli bir şeyleri kaybetmenin ne demek olduğunu o da anlıyordu. Eğer eski sevgilisi dışarıda, o tepenin üzerinde yatıyor olsaydı ve vücudu kökleri besleyeceğine o yavan manzarada çürüyüp gitseydi, o yeni renkleri görmek istediği için kendisinin de temizliğe sürülebileceğini hayal edebiliyordu.</p>

  <p>Masasına - <span style="font-style:italic;">Holston’ın</span> masasına - doğru yürürken adamın dosyasını yeniden açtı. Gizli aşkından haberdar olan tek kişi oydu. En-Derin’deki vaka çözüldükten sonra ölen adamın, cinayetinin çözülmesine yardım ettiği kişinin sevgilisi olduğunu Holston’a söylemişti. Buna sebep olan şey belki de önceki günlerde Holston’ın ona uzun uzun eşinden bahsetmiş olmasıydı. Ya da belki de onu bu kadar iyi bir şerif yapan şey kafa karıştırıcı bir dürtüye yol açıp sırlarınızı ortaya dökmenize neden olan o güven verici gülümsemesiydi. Sebebi her ne olursa olsun başını belaya sokabilecek bir kanun adamına bir şeyi, tamamen kayıt dışı ilişkisini, Antlaşma'yı nedensizce hiçe sayışını itiraf etmişti ve yasaları uygulamakla görevlendirilmiş o adamın söylediği tek şey, “Çok üzüldüm,” olmuştu.</p>

  <p>Acı kaybı için üzgündü. Sonra da ona sarılmıştı. İçinde tuttuğu şeyin ne olduğunu, bir zamanlar aşkını barındıran yeri taşa çeviren o gizli kederi biliyordu sanki.</p>

  <p>Şimdi onun masasında, onun koltuğunda oturuyordu. Başını ellerinin arasına almış ve hareketsizce aşağıya, gözyaşlarıyla beneklenmiş açık bir dosyaya bakan eski yardımcısının karşısında duruyordu. Marnes ile o dosyanın içeriği arasında yasak bir aşk olduğundan kuşkulanması için Juliette’in adama tek bir bakış atması yetmişti.</p>

  <p>“Saat beş oldu,” dedi Juliette, olabildiğince sakin ve nazikçe.</p>

  <p>Marnes yüzünü ellerinin arasından kaldırdı. Alnı onca zaman orada durmaktan kıpkırmızı kesilmişti. Gözleri kan çanağı gibiydi, gri bıyığı taze gözyaşlarıyla parıldıyordu. Bir hafta önceki halinden, onu işe almak için En-Derin'e geldiği zamanki görünümünden çok daha yaşlı görünüyordu. Eski ahşap sandalyesinde döndü - sandalyenin ayakları bu ani hareketten ürkmüşçesine cıyakladı - sonra arkasındaki duvarda asılı saate bir göz attı ve eskiyip sararan plastik camın arkasına hapsolmuş zamana dikkatle baktı. Akrebin tıkırtısına sessizce başını salladı, ayağa kalktı ve sırtını doğrultmak için savaşırken bir anlığına kamburlaştı. Elleri tulumunun üzerinden dosyaya uzandı, onu özenle kapattı ve koltuğunun altına sıkıştırdı.</p>

  <p>“Yarın görüşürüz,” diye fısıldadı Juliette’e, bir kafa selamı vererek.</p>

  <p>“Sabah görüşürüz,” diye cevapladı o da, Marnes kafeteryaya doğru sendeleyerek yol alırken.</p>

  <p>Juliette onun gidişini büyük bir üzüntüyle seyretti. Kaybının ardında yatan aşkı tanıyordu. Onun küçük dairesine döndüğünü, bir kişi için gereğinden büyük olan karyolasının kenarına oturduğunu, art arda bölünen rüyalara dalana dek o dosyanın üzerine hıçkıra hıçkıra ağladığını düşünmek acı vericiydi.</p>

  <p>Yalnız kaldığında Holston’ın dosyasını masasının üzerine koydu ve klavyeyi yakınına çekti. Tuşların üstündeki yazılar aşınıp silineli uzun zaman olmuştu; ancak son yıllarda birisi siyah mürekkeple harfleri yeniden, özenle yerlerine yazmıştı. Artık elle yazılan bu harfler bile silinmeye yüz tutmuştu ve yakında üzerlerinden bir kat daha geçmek gerekecekti. Juliette’in buna ihtiyaç duyacağı çok açıktı, çünkü diğer ofis çalışanlarının aksine klavyeye bakmadan yazamıyordu.</p>

  <p>Mekanik’e göndereceği bir dilekçe yazdı ağır ağır. Neredeyse hiçbir şey yapmadığı, Holston’ın kararının gizemi tarafından ilgisinin dağıtıldığı bir başka günün ardından bir gerçeğin farkına varmıştı: adamın neden mesleğine ve siloya sırt çevirdiğini anlayana kadar ondan kalan bu işi yapmasına olanak yoktu. Onu diğer sorunlara el sürmekten alıkoyan bir tıkırtıydı bu. O yüzden kendisini kandıracağına bu meydan okumayı kabul edecekti. Ki bu da elindeki dosyada yazılı bilgilerden fazlasına gereksinim duyacağı anlamına geliyordu.</p>

  <p>İhtiyacı olan şeyleri nasıl elde edeceğini, hatta onlara nasıl ulaşacağını dahi bilmiyordu, ancak bilebilecek birilerini tanıyordu. En-Derin'in en çok bu yönünü özlüyordu. Hepsi de birbirini tamamlayan ve bir diğerinin açığını kapatan, kullanışlı yeteneklere sahip bir aileydiler orada. Onlar için yapabileceği ne varsa yapardı. Ve onların da aynısını yapacağını, onun için bir ordu olmayı dahi kabul edeceklerini bilirdi. Bu feci derecede özlediği bir rahatlık, şimdilerde çok uzaklarda kalmış bir emniyet supabıydı.</p>

  <p>Dilekçeyi gönderdikten sonra Holston’ın dosyasıyla ardına yaslandı. Onun en gizli sırlarını bilen, iyi bir adamdı. Bunu bilen tek kişiydi üstelik. Ve yakında, tanrı yardımcısı olursa, Juliette de onun sırlarını öğrenecekti.</p>

  <p>Juliette masasından kalktığında saat onu bir hayli geçmişti. Gözleri monitörüne daha fazla bakamayacak hale gelmiş, bir vaka notu daha okuyamayacak kadar yorulmuştu. Bilgisayarını kapattı, dosyaları kaldırdı, tepe ışıklarını söndürdü ve ofis kapısını dışarıdan kilitledi.</p>

  <p>Anahtarları cebine koyarken midesi guruldadı ve gittikçe azalan tavşan güvecinin kokusu ona bir öğün daha kaçırdığını hatırlattı. Bu, ağzına lokma koymadığı arka arkaya üçüncü geceydi; nasıl yürüteceğini şöyle böyle bildiği, etrafında ona rehberlik edecek kimsenin olmadığı işine aşın odaklanıp yemek yemeyi unuttuğu üçüncü gece. Eğer ofisi gürültülü, yemek kokularıyla dolu kafeteryaya komşu olmasa kendini affedebilirdi aslında.</p>

  <p>Anahtarları yeniden cebinden çıkardı ve masaların etrafına dağınık olarak serpiştirilmiş, neredeyse görünmez durumdaki sandalyelerin çevresinden dolaşarak loş odayı boydan boya katetti. Genç bir çift gitmek üzereydi, karartma vaktinden evvel duvarekranın alacakaranlığından birkaç dakika koparmak istemişlerdi. Juliette onlara aşağı inerken dikkat etmelerini tembih etti, çünkü bunun bir şerifin söyleyeceği türden bir şey olduğunu düşünüyordu, genç çift merdivenlerde gözden kaybolurken kıkırdadı. Çoktan el ele tutuştuklarını ve dairelerine varmadan önce birkaç defa öpüştüklerini hayal etti. Her yetişkin, nesilden nesle miras bırakılan bu şeylerin yasadışı olduğunu bilirdi, ancak umursamazdı. Ama Juliette'in durumu farklıydı. Bir yetişkin olarak o da aynısını yapmayı, izinsiz sevmeyi tercih etmişti ve bu yüzden ikiyüzlülüğünü herkesten daha şiddetli bir şekilde hissediyordu.</p>

  <p>Mutfağa yaklaşırken kafeteryanın bütünüyle boş olmadığını fark etti. Yalnız bir figür duvarekranın gölgelerinin derinliklerinde oturuyor, karanlığa gömülü tepelerin üzerinde asılı duran mürekkep karası gece bulutlarına bakıyordu.</p>

  <p>Bir önceki gece ofisinde yalnız başına çalışırken gördüğü, gün ışığının anbean yitişini izleyen adamla aynı kişiymiş gibi geldi Juliette'e. Mutfağa gidiş güzergahını adamın arkasından geçecek şekilde değiştirdi. Gün boyunca kötü niyetlerle dolu dosyalara bakmak onu potansiyel bir paranoyak yapmıştı. Bugüne dek dikkat çekici insanlara hep hayranlık duymuştu, ancak artık onlardan sakındığını hissedebiliyordu.</p>

  <p>Duvarekran ile en yakınındaki masanın arasından geçti, sandalyeleri ait oldukları yerlerine ittirmek için duraksadı; mobilyaların metal ayakları fayansta tiz bir ses çıkardı. Bir gözü oturan adamdaydı, ancak çıkardığı hiçbir sese dönüp bakmadı. Sadece bulutlan seyrediyordu, kucağında bir şey vardı ve bir eli çenesindeydi.</p>

  <p>Juliette onun hemen arkasından, masanın ve tuhaf bir biçimde duvarekrana yaklaştırılmış sandalyesinin arasından geçti. Boğazını temizlemesini ya da ona bir soru sormasını söyleyen dürtüyle savaştı. Onun yerine sadece yürümeyi sürdürdü ve yeni işi sayesinde elde ettiği, anahtarlarla dolu halkasındaki mutfak anahtarını şıngırdattı.</p>

  <p>Mutfak kapısına ulaşana dek başını çevirip iki defa omzunun üzerinden arkasına baktı. Ama adam hiç kımıldamadı.</p>

  <p>Mutfağa girip duvardaki düğmelerden birine bastı. Hafif bir ışık titreşmesinin ardından tepe lambaları yandı ve gece görüşünü dağıttı. Soğuk oda dolaplarının birinden bir şişe meyve suyu, bulaşık sepetinden de temiz bir bardak aldı. Dolabın arka taraflarına doğru, üstü örtülü ve soğuyalı saatler olmuş yahniyi gözüne kestirdi ve onu da aldı. Bir kâseye iki kepçe boşalttı ve çekmecede bir kaşık arandı. Geniş tencereyi dondurucu rafına geri koyarken kısa bir süreliğine yahniyi ısıtmayı aklından geçirdi.</p>

  <p>Elinde meyve suyu ve kâsesiyle kafeteryaya döndü, ışığı dirseğiyle söndürdü ve kapıyı ayağıyla iterek kapattı. Karanlıkta uzun masalardan birinin ucuna oturdu ve gecikmiş yemeğine yumuldu, tek gözü hâlâ dışarının karanlığında görülebilir bir şeyler varmış gibi duvarekrana bakan tuhaf adamdaydı.</p>

  <p>Sonunda kaşığı boş çanağının dibine sürttü, meyve suyunun dibini höpürdetti. Yemeği esnasında adam bir kez dahi başını duvarekrandan çevirip de bakmamıştı. İnanılmaz derecede meraklanmıştı, bulaşıkları ileriye doğru itti. Figür buna tepki verdi, bu sadece bir tesadüften ibaret olabilirdi tabii. Adam öne doğru eğildi ve açık elini ekrana dayadı. Juliette elinde bir çubuk ya da sopa tuttuğunu düşündü, ancak karanlıkta kesin bir şeyler söyleyebilmek güçtü. Adam kısa bir süre sonra kucağına eğildi ve Juliette kaliteli kâğıdı viyaklatan karakalemin çiziktirme sesini duydu. Juliette bu son olanları bir açılış kabul ederek ayağa kalktı ve onun oturduğu yere doğru ilerledi.</p>

  <p>“Ambarı yağmalıyoruz galiba?” diye sordu adam.</p>

  <p>Sesi onu korkuttu.</p>

  <p>“Yemek sırasında çalışıyordum,” diye kekeledi, sanki bir açıklama yapması gerekiyormuş gibi.</p>

  <p>“Anahtarlara sahip olmak hoş olmalı."</p>

  <p>Başını hâlâ ekrandan çevirmemişti, Juliette gitmeden önce mutfak kapısını kilitlemesi gerektiğini hatırlattı kendisine.</p>

  <p>“Ne yapıyorsun?” diye sordu.</p>

  <p>Adam arkasına uzandı, yakınındaki bir sandalyeyi kavradı ve yerde kaydırarak ekrana bakacak şekilde çevirdi. “Görmek ister misin?”</p>

  <p>Juliette tedbirli bir biçimde yaklaştı, sandalyenin arkalığını tuttu ve kasten adamdan yaklaşık birkaç santim öteye kaydırdı. Oda adamın yüz hatlarını seçebilmek için fazla karanlıktı, ancak sesi genç geliyordu. Önceki gece ortam daha aydınlıkken ona daha dikkatli bakmadığı için kendisini azarladı. Eğer işinde iyi olmak istiyorsa bundan böyle daha gözlemci bir tutum benimsemesi gerekiyordu.</p>

  <p>“Tam olarak neye bakıyoruz?” diye sordu. Adamın kucağına serili beyaz ve geniş kâğıda bir göz attı. Merdivenlerden sızan loş ışıkta hafifçe parıldıyor, sanki altında bir mukavva ya da sert bir malzeme varmış gibi dümdüz duruyordu.</p>

  <p>“Sanırım şu ikisi birbirinden ayrılacaklar. Bak, şurada.”</p>

  <p>Adam parmağıyla duvarekrandaki siyah bir karışımı işaret etti, öylesine yoğun ve koyuydular ki ikisi de tek bir şekilmiş gibi görünüyordu. Juliette'in seçebildiği konturlar ve belli belirsiz renk tonları neredeyse gözlerinin ona oynadığı bir oyun gibi görünüyordu, en fazla bir hayalet kadar gerçektiler. Ancak yine de gözleriyle adamın parmağını izledi ve bir yandan da deli yahut sarhoş olup olmadığını merak etti, sonrasında gelen zahmetli sessizliğe de müsamaha gösterdi.</p>

  <p>“İşte,” diye fısıldadı adam, heyecanı sesinden okunabiliyordu.</p>

  <p>Juliette bir parıltı gördü. Bir ışık noktası. Sanki birileri karanlık bir jeneratör odasının karşı tarafında bir meşale yakıp söndürüyormuşçasına. Sonra ışık kayboldu.</p>

  <p>Juliette sandalyesinden ayağa fırladı ve orada ne olduğunu merak ederek duvarekranın dibine kadar sokuldu.</p>

  <p>Adamın karakalemi kağıdın üzerinde viyakladı.</p>

  <p><span style="font-style:italic;">“O</span> da neyin nesiydi?” diye sordu Juliette.</p>

  <p>Adam güldü. “Bir yıldız,” dedi. “Beklersen yine görebilirsin. Bu gece dışarıda ince bulutlar ve sert bir rüzgar var. Bak, şuradaki kaymaya hazırlanıyor.”</p>

  <p>Juliette sandalyesini bulmak üzere geriye döndüğünde adamın karakalemini kol mesafesi boyunca ileriye doğru uzattığını ve tek gözü kapalı bir şekilde ışığın yanıp söndüğü noktaya baktığını gördü.</p>

  <p>“Nasıl görebiliyorsun?” diye sordu, plastik sandalyesine yeniden yerleşirken.</p>

  <p>“Bu işi ne kadar uzun süre yaparsan geceleri o kadar iyi görüyorsun.” Kağıdının üzerine eğildi ve bir şeyler daha çiziktirdi. “Ben de bu işi yeterince uzun zamandır yapıyorum.”</p>

  <p>“Yaptığın şey tam olarak nedir? Yalnızca bulutlara bakmak mı?”</p>

  <p>Güldü. “Genelde evet. Maalesef. Ancak yapmaya çalıştığım asıl şey onların arkalarına bakmak. Ekrana bak, bir tane daha görebiliriz.”</p>

  <p>Son gördüğü ışığın olduğu bölgeye baktı. Parıltı bir anda yeniden görünür oldu, tepenin üzerlerinden verilen bir sinyali andıran, iğne deliği büyüklüğünde bir ışıktı.</p>

  <p>“Kaç tane gördün?” diye sordu adam.</p>

  <p>“Bir tane,” diye cevapladı. Görüntünün kazandığı yeni anlamdan ötürü neredeyse nefesi kesilmişti. Bir yıldızın ne olduğunu biliyordu, kelime haznesinde bulunan bir sözcüktü bu; fakat daha önce onlardan birini hiç görmemişti.</p>

  <p>“Onun hemen yanında daha sönük başka bir tane daha vardı aslında. Dur göstereyim.”</p>

  <p>Kısık bir çıt sesiyle birlikte adamın dizinde kırmızı renkli bir ışık peyda oldu. Juliette adamın boynunda bir el fenerinin asılı durduğunu gördü, ucu kırmızı renkli bir filmle kaplıydı. Bu kaplama, merceğin ucunu alev almış gibi gösteriyordu; ancak mutfak lambalarının aksine gözlerini yakmayan, hafif bir ışık yayıyordu.</p>

  <p>Adamın kucağına yayılmış geniş kağıdın kırmızı noktalarla dolu olduğunu gördü. Etraflarına kusursuzca çekilmiş birkaç çizgiyle çevrili olarak, rastgele serpiştirilmişlerdi. Kağıdın her yerine minik minik notlar tutulmuştu.</p>

  <p>“Sorun hareket etmeleri,” dedi Juliette’e. “Eğer şunu bu gece burada görüyorsam-” Noktalardan birine parmağıyla vurdu, onun hemen yanında ufak bir nokta daha vardı. “-yarın aynı saatte, yaklaşık şuralarda bir yerlerde olacak demektir.” Yüzünü ona döndüğünde Juliette adamın genç olduğunu gördü, muhtemelen yirmili yaşların sonlarındaydı. Temiz bir ofis elemanı tipi vardı ve oldukça yakışıklıydı. Sonra gülümsedi ve ekledi: “Bunu çözmek bayağı zamanımı aldı.”</p>

  <p>Juliette ona o kadar da bayağı zamanını alacak kadar uzun <span style="font-style:italic;">yaşamış</span> olamayacağını söylemek istedi, ancak bir gölge olduğunuzda insanların sizi benzer şekillerde başlarından savmalarının nasıl bir his olduğunu hatırladı.</p>

  <p>“İyi de tüm bunların amacı ne?” diye sordu Juliette ve adamın tebessümünün solduğunu fark etti.</p>

  <p>“Neyin amacı var ki?” Bakışlarını yeniden duvara çevirdi ve fenerin ışığını ekrana tuttu. Juliette yanlış bir soru sorup onu hayal kırıklığına uğrattığını fark etti. Sonra da delikanlının bu meşguliyetinin yasa dışı ya da tabulara aykırı bir şey olup olmadığını merak etti. Oturup tepelere bakan diğer insanlardan farklı olarak dışarısı hakkında değişik bir veri mi topluyordu acaba? Adam yüzünü karanlıkta yeniden ona çevirirken Juliette bu soruyu Marnes'a sormak üzere kafasının bir köşesine not etti.</p>

  <p>“Adım Lukas,” dedi. Juliette'in gözleri kendisine uzanan eli görecek kadar    karanlığa alışmıştı.</p>

  <p>“Juliette,” diye cevapladı, eli kavrayıp sıkarken.</p>

  <p>“Yeni şerif.”</p>

  <p>Bu bir soru değildi ve elbette ki adam onun kim olduğunu biliyordu. En-Tepe’de bilmeyen yok gibiydi.</p>

  <p>“Burada, yukarıda olmadığın zamanlarda ne yapıyorsun?” diye sordu Juliette. Mesleğinin bu olmadığından gayet emindi. Hiç kimse yalnızca bulutlara bakarak cebini jetonla dolduramazdı.</p>

  <p>“Yukarı Orta-Katlar’da yaşıyorum,” dedi Lukas. “Gündüzleri işim bilgisayarlarla. Yukarıya yalnızca görüntü iyi olduğunda çıkıyorum.” Işığı yeniden yaktı ve artık kafasındaki en önemli şeyin yıldızlar olmadığını anlatmak istercesine Juliette’e doğru çevirdi. “Benimle aynı katta oturan, buranın yemek vardiyasında çalışan bir çocuk var. Eve döndüğünde gün boyunca bulutların nasıl olduğunu bana bildiriyor. Eğer iş çıkabileceğini söylerse ben de şansımı denemek için buraya geliyorum.”</p>

  <p>“Yani onların bir şemasını mı çıkarıyorsun?” diye sordu, bir elini geniş kâğıt parçasına doğru sallayarak.</p>

  <p>“Deniyorum. Muhtemelen birkaç ömür sürer.” Karakalemi kulağının arkasına taktı, tulumundan bir paçavra çıkardı ve parmaklarındaki siyah lekeleri sildi.</p>

  <p>“Peki ya sonra?” diye sordu Juliette.</p>

  <p>“Eh, bu hastalığımı birkaç gölgeye bulaştırabileceğimi ve onların da kaldığım yerden devam edeceğini umuyorum.”</p>

  <p>“Yani kelimenin tam anlamıyla birkaç ömür boyunca.”</p>

  <p>Lukas güldü, Juliette bunun hoş bir gülüş olduğunu düşündü. “En az,” dedi adam.</p>

  <p>“Eh, seni işinle baş başa bırakayım,” dedi Juliette, onunla konuştuğu için kendini bir anda suçlu hissederek. Ayağa kalktı ve elini uzattı, adam da onunla samimi bir şekilde tokalaştı. Hatta diğer elini de getirip Juliette'in elinin üzerine koydu ve kadının tahmin ettiğinden daha uzun bir süre öylece bekledi.</p>

  <p>“Sizi tanımak bir zevkti, Şerif.”</p>

  <p>Lukas bir tebessüm etti ve Juliette karşılık olarak adama mırıldandığı sözcüklerin hiçbirini anlamadı.</p>

  <p>Ertesi sabah Juliette, uykusundan dört saatten fazla çalmış olarak masasının başına erkenden geldi. Bilgisayarının yanında onu bekleyen bir şey buldu: geri dönüştürülmüş kağıtla sarılmış ve beyaz renkli kablolarla bağlanmış ufak bir paket. Bu son detaya gülümsedi ve tulumunun cebindeki çoklu çakıya uzandı. içlerinden en küçük çakıyı yuvasından çıkardı, kablo bağlarından birinin tokasına soktu ve ileride yeniden kullanılabilmesi için parçayı zarar vermeden yavaşça çekip ayırdı. Mekaniker gölgesi olduğu zamanlarda bir elektrik panelindeki kablo bağlarından birini keserken yakalandığı gün başını soktuğu belayı hatırladı. O zamanlarda bile yaşlı bir kaçık olan Walker ona yaptığı israf için bağırmış ve ileride yeniden kullanılabilmesi için ufak tokayı nasıl gevşetip açacağını göstermişti.</p>

  <p>Yıllar geçip biraz yaşını alınca kendini Scottie adında genç bir gölgeye bu dersi aktarırken bulmuştu. Henüz küçücük bir oğlandı, ama bir zamanlar kendisinin de yaptığı dikkatsiz hataya düştüğünü gördüğünde ona fena patlamıştı. Zavallı çocuğu korkutmuş ve bir briket gibi bembeyaz kesilmesine neden olmuştu; aylar sonra dahi Juliette’in yanında ürkek adımlarla dolaşmıştı. Belki de bu çıkışması sayesinde eğitimi sırasında ona daha çok özen göstermişti ve sonucunda ikisi birbirini daha da iyi anlar hale gelmişlerdi. Çocuk çok geçmeden birçok işi yapmaya muktedir, elektronik konusunda becerikli, bir pompanın zamanlayıcı çipini Juliette pompayı söküp tekrar birleştirinceye kadar programlayabilen genç bir adama dönüşmüştü.</p>

  <p>Paketi boydan boya saran diğer bağı da gevşetti; bunun ondan geldiğini biliyordu. Scottie birkaç yıl önce IT tarafından işe alınmış ve otuzlu katlara taşınmıştı. Knox'ın da söylediği gibi, Mekanik için kafası ‘fazla’ çalışıyordu. Juliette iki kablo bağını kenara koydu ve genç adamı bu paketi hazırlarken hayal etti. Bir önceki gece Mekanik'e yolladığı talep En-Derin’den sekip yukarıya, onun ayaklarının dibine düşmüş olmalıydı, o da gece boyunca oturup vazife aşkıyla bu paketi hazırlamıştı.</p>

  <p>Kağıdı dikkatlice açtı. Hem onun hem de plastik bağların iade edilmesi gerekiyordu; çünkü kendisine saklayamayacağı kadar değerli ve bir taşıyıcıya ucuza taşıtılabileceği kadar da hafiftiler. Ambalaj açılırken Scottie’nin kağıdın kenarlarını büküp birbirlerinin altına katladığını fark etti; bir notu yapıştırıcı ya da bant masrafına girmeden katlamak için çocukken öğrenilen bir numaraydı bu. Özenle hazırlanmış parçaları dikkatle açtı ve sonunda kâğıt boşa çıktı. İçinde Mekanik’teki küçük projelerde cıvata ve somunlar için kullanılanlara benzeyen plastik bir kutu buldu.</p>

  <p>Kapağını açtığında paketin yalnızca Scottie’den olmadığını gördü; dilekçesinin bir kopyasıyla beraber alelacele ona gönderilmiş olmalıydı. Jean Ana'nın yulaf ezmeli mısır unu kurabiyelerinin kokusu dışarı sızarak önce burnunu ardından da gözlerini doldurdu. Bir tanesini kapıp burnuna yaklaştırdı ve kokusunu içine çekti. Belki de uyduruyordu ama petrol ya da makine yağını andıran bir aroma, ev kokusu aldığına yemin edebilirdi.</p>

  <p>Juliette ambalaj kâğıdını özenle katladı ve kurabiyeleri üzerine aktarmaya başladı. Onları paylaşabileceği kişileri düşündü. En başta Marnes vardı tabii, sonra kafeteryadaki Pam geldi aklına, yeni dairesine taşınırken kadının çok yardımı dokunmuştu. Bir de Jahns'in genç sekreteri, yani bir haftadır ağlamaktan gözleri kan çanağına dönen Alice. Son kurabiyeyi de çıkarttı ve sonunda kabın dibinde serbestçe hareket eden ufak harici belleği gördü. Scottie tarafından özel olarak pişirilmiş ve kırıntıların arasına saklanmış küçük bir lokma...</p>

  <p>Juliette onu alıp plastik kabı bir kenara koydu. Bilgisayarın ön paneline takmadan önce soketin içine giren bütün kırıntıları temizlemek için ucundaki ufak metal kısma üfledi. Bilgisayarlar onun uzmanlık alanı sayılmazdı ama bir şekilde idare ediyordu. Mekanik'te bir talebi, bir raporu, bir dilekçeyi ya da herhangi bir fasa fisoyu bilgisayar aracılığıyla yollayamazsanız eliniz kolunuz bağlanırdı. Ayrıca pompalara ve rölelere giriş yapıp onları uzaktan açıp kapatmak, sistemlerini denetlemek ve benzeri şeyler için de oldukça kullanışlıydılar.</p>

  <p>Sürücüdeki ışık yanıp söndüğünde içindekileri ekranına yönlendirdi; içinde klasörler ve dosyalar olduğunu gördü. Ufak harici bellek ağzına kadar onlarla dolu olmalıydı. Scottie'nin bir önceki gece azıcık da olsa uyuyup uyuyamadığını merak etti.</p>

  <p>Listenin tepesindeki ana klasörlerin arasında Jules' adlı bir dosya vardı. Onun üzerine tıkladı ve Scottie’den olduğu aşikâr ancak kimden olduğu yazmayan kısa bir metin dosyası açıldı:</p>

  <p><span style="font-style:italic;">J--</span></p>

  <p><span style="font-style:italic;">Sakın bununla yakalanma, olur mu? Bay Kanun Adamı’nın hem evindeki hem de</span> iş <span style="font-style:italic;">yerindeki bilgisayarından son beş yılda geçen her şey bunun içinde. Bir sürü şey, tam olarak ne aradığını bilmediğim için böyle yolladım.</span></p>

  <p><span style="font-style:italic;">Kablo bağlan sende kalabilir -- bende bir sürü var.</span></p>

  <p><span style="font-style:italic;">(Ha, bir de kurabiyelerinden birini çaldım. Umarım kızmazsın.)</span></p>

  <p>Juliette gülümsedi. Elini uzatıp parmaklarıyla sözcükleri okşamak istedi ancak önündeki şey kağıt değildi ve aynı hissiyatı vermezdi. Notu kapatıp sildi, ardından çöp kutusunu boşalttı. Orada adının ilk harfinin bulunması bile çok fazla bilgi içeriyordu.</p>

  <p>Masasında geriye doğru yaslanıp karanlık ve boş gibi duran kafeteryaya doğru bir bakış attı. Henüz sabahın beşi bile olmamıştı ve en üst kat bir müddet daha yalnızca kendisine kalacaktı. Bir süre ne tarz bir datayla karşı karşıya olduğunu idrak etmek için dizinin yapısını inceledi. Her dosya özenle adlandırılmıştı. Görünüşe göre elinde Holston'ın her iki bilgisayarının faaliyet geçmişi vardı, beş yıldan biraz daha fazlasını kapsıyordu ve bünyesinde her günün ayn ayn bütün tuş tıklamalarının geçmişini barındırıyordu. Hepsi de tarihine ve saatine göre sınıflandırılmıştı. Juliette bu bilgi <span style="font-style:italic;">yığınının</span> karşısında şaşkına döndü; her birini ince eleyip sık dokumak için ömrünün yetmeyeceği kadar çok şey vardı.</p>

  <p>Ama en azından vardı. Aradığı cevaplar önünde, bu dosyaların içinde bir yerlerdeydi. Bu bilmecenin - Holston’ın temizlik için dışarı çıkma kararının - çözümünün kendi ellerinde olduğunu bilmek Juliette’e kendini daha iyi hissettirdi.</p>

  <p>***</p>

  <p>Personeller önceki gecenin dağınıklığını toplamak ve kahvaltıyı hazırlamak için kafeteryaya geldiklerinde Juliette datanın altını üstüne getirmeye başlayalı birkaç saat olmuştu. En-Tepe'ye alışmakta en çok zorluk çektiği şeylerden biri de diğerlerinin saat düzenleriydi. Üçüncü vardiya diye bir şey yoktu mesela. ikinci vardiya ise yemekhane personeli dışında neredeyse yok gibiydi. En-Derin'de makineler hiç dinlenmezdi, dolayısıyla çalışanlar da nadiren uyurdu. Çalışma ekipleri genellikle fazladan vardiyaya kalırdı ve bu nedenle Juliette de geceleri kısacık uykularla ayakta kalmaya alışkındı. işin sırrı sürekli olarak bir duvara dayanıp yorgunluğu rölantide tutacak uzunlukta, on beş dakikalık periyotlarla gözlerinizi kapatıp kestirmekteydi.</p>

  <p>Ancak bir zamanlar ayakta kalabilmek için kullandığı yöntem şimdilerde onun için bir lükstü. Uykusuzluğa dayanabilme alışkanlığı ona geceleri ve sabahlan yalnız çalışma imkânı, dolayısıyla da çalışması gereken asıl davaların dışında önemsiz takipler yapabilmek için fazladan zaman sağlıyordu. Aynı zamanda bu lanet olasıca işi kendi kendine öğrenme fırsatı da veriyordu, çünkü Marnes aşın depresif bir durumda olduğundan ona fazla yardımcı olamıyordu.</p>

  <p>Marnes-</p>

  <p>Masasının üzerindeki saate baktı. Sekizi on geçiyordu, kazanlarca sıcak yulaf ezmesi ve mısır tanesi şimdiden kafeteryayı kahvaltı kokusuyla doldurmuştu. Marnes gecikmişti. Onunla bir haftadan daha kısa bir süredir çalışıyordu ancak şimdiye kadar herhangi bir şeye geç kaldığına tanık olmamıştı. Rutindeki bu aksaklık tıpkı bir zamanlama kayışının esneyip deforme olması veya bir pistonun teklemeye başlaması gibi bir şeydi. Juliette monitörünü kapattı ve masadan güç alıp kendini geriye itti. Dışarıda ilk vardiyanın kahvaltı sırası oluşmaya başlamıştı, kulağına eski turnikelerin içindeki geniş hazneye düşen yemek jetonlarının şıkırtıları geliyordu. Ofisinden dışarı çıktı ve merdivenden yukarıya akın eden trafiğe doğru yollandı. Kuyruktaki genç bir kız o geçerken annesinin tulumuna asılıp Juliette’i işaret etti. Kadının, kabalığı yüzünden çocuğu azarlayışını işitti.</p>

  <p>Atanmasını takip eden birkaç gün boyunca, çocuk yaşta Mekanik’e girip gözden kaybolan ve bilinen en popüler şeriflerden birinin koltuğunu devralmak için birdenbire yeniden ortaya çıkan kadın hakkında oldukça fazla dedikodu dönmüştü. Juliette kendisine gösterilen ilgi karşısında sinerek aceleyle merdivenlere doğru yürüdü ve hafif yüklü bir taşıyıcı kadar hızlı bir şekilde aşağı indi. Her bir basamakta sekiyor, çok da dengeli görünmeyen adımlar atarak gittikçe daha da hızlanıyordu. Önce yavaş bir çiftin yanından, ardından da kahvaltı için yukarı çıkan bir ailenin arasından eğile büküle geçip dört kat aşağı indikten sonra kendisininkinin hemen altındaki dairelerin sahanlığına vardı ve çift kanatlı kapıdan geçti.</p>

  <p>Önünde uzanan koridor klasik sabah manzaraları ve gürültüleriyle doluydu: ıslık çalan bir demlik, cıyaklayan çocuklar, yukarıdan gelen şiddetli ayak sesleri, peşlerine düşüp işe gitmeden önce gölgebüyütenleriyle buluşmak için acele eden gölgeler. Daha küçük çocuklar ayaklarım sürüyerek, gönülsüzce okula doğru ilerliyordu; ebeveynler kapı önlerinde öpüşürken daha yeni yürümeye başlamış bebeklerse tulumlarına asılıyor, ellerindeki oyuncakları ve plastik kupaları düşürüyordu.</p>

  <p>Juliette koridorlarda bir o yana bir bu yana kıvrıldı, birkaç dönemeci ardında bıraktı ve ana merdivenin etrafını dolanıp katın diğer tarafına geçti. Şerif Yardımcısı’nın dairesi en dipteydi. Yıllar boyunca Marnes'ın birçok iyileştirmeye hak kazandığını ancak hepsini elinin tersiyle ittiğini tahmin edebiliyordu. Juliette bir keresinde Başkan Jahns’in eski sekreteri Alice'e Marnes hakkında sorular sormuştu, kadın ise omuzlarını silkmiş ve onun hiçbir zaman ikincil bir rolden fazlasını istemediğini ya da ummadığını söylemişti. Juliette, Alice'in onun hiçbir zaman şerif olmak istemediğini kastettiğini düşünmüştü, ancak bu felsefenin adamın hayatında tuttuğu yerin büyüklüğünü merak etmeye başlıyordu.</p>

  <p>Marnes'ın dairesinin bulunduğu koridora ulaştığı sırada okula geç kalmış iki çocuk el ele yanından koşarak geçti. Aralarında gülüşüp bağrışarak köşeyi döndüler ve Juliette'i koridorda tek başına bıraktılar. Marnes'a aşağıya geliş sebebini haklı göstermek, endişesini ifade edebilmek için ne diyebileceğini düşündü. Belki adamın yanından ayırmadığı şu ünlü dosyayı istemek için doğru bir zamandı. Ona bugün izin yapmasını, o dinlenirken ofisteki işleri kendisine bırakmasını söyleyebilirdi, ya da belki de ufak bir yalan atıp bir davayı araştırmak için sahada olduğunu da uydurabilirdi.</p>

  <p>Kapısının önünde durdu ve tıklatmak üzere elini kaldırdı. Adamın bunu abartılı bir otorite gösterisi olarak görmeyeceğini umuyordu. Sadece onun adına endişeleniyordu. Hepsi buydu.</p>

  <p>Çelik kapıyı tıklattı ve adamın seslenip kendisini içeri buyur etmesini bekledi; belki de etmişti bile. Son birkaç gündür sesi donuk ve ince bir gıcırtıya dönüşmüştü. Tekrar tıklattı kapıyı, ama bu defa daha sert.</p>

  <p>“Şerif Yardımcısı?" diye seslendi. “Orada her şey yolunda mı?”</p>

  <p>Koridorun aşağısındaki başka bir kapıdan bir kadın kafası belirdi. Juliette onu tanıdı, teneffüs vakitlerinde kafeteryaya gelirdi, adının Gloria olduğundan neredeyse emindi.</p>

  <p>“Merhaba Şerif.”</p>

  <p>“Merhaba Gloria, bu sabah Şerif Yardımcısı Marnes'ı gördün mü?”</p>

  <p>Kadın başını iki yana salladı, ağzına metal bir çubuk koydu ve uzun saçlarını topuz yapmaya başladı. “Gövmedim,” diye geveledi. Önce omuz silkti ardından da metal çubuğu topuzuna saplayıp saçlarını sabitledi. “Dün gece sahanlıktaydı, her zamanki gibi perişan görünüyordu.” Kaşlarını çattı. “İşe gelmedi mi?”</p>

  <p>Juliette yüzünü yeniden kapıya çevirdi ve kapı koluna asıldı. Kapı, bakımı yapılmış bir tık sesiyle açıldı. Kapıyı araladı. “Şerif Yardımcısı? Benim, Jules. Şöyle bir uğrayayım demiştim.”</p>

  <p>Kapı karanlık bir odaya açıldı. içeriye sızan tek ışık koridordan geliyordu, ancak yeterliydi.</p>

  <p>Juliette, Gloria’ya döndü. “Doktor Hicks'i çağır- Hayır, lanet olsun...” Hâlâ En-Derin kafasıyla düşünüyordu. “Buraya en yakın doktor kim? Çağır onu!”</p>

  <p>Kadının cevabını beklemeden odaya koştu. Küçük dairede kendisini asabileceği çok fazla bir alan yoktu, ancak Marnes bir yolunu bulmuştu. Kemeriyle boynunun etrafını sımsıkı sarmıştı, kemer tokasını ise banyo kapısının tepesine tutturmuştu. Ayakları yatağa değiyordu, ancak dik bir açıyla, ağırlığını taşıyacak yeterlilikte değildi. Kalçası hiçbir yerden destek almıyordu, yüzü artık kırmızı değildi, kemer ise boğazının derisine gömülmüştü.</p>

  <p>Juliette, Marnes'ın beline sarıldı ve onu yukarı kaldırdı. Göründüğünden daha ağırdı. Ayaklarını yataktan aşağı doğru tekmeledi, zemine düştüler ve Juliette’in onu daha rahat tutabilmesi için müsait bir pozisyon aldılar. Biri kapının eşiğinde küfür etti. Gloria’nın kocası içeri koştu ve Juliette'e Şerif Yardımcısı'nın ağırlığını taşımakta yardım etti. İkisi de el yordamıyla kemeri kapıdan çıkarmaya çabaladı. Juliette sonunda kapıyı açıp Marnes'ı serbest bırakmayı başardı.</p>

  <p>“Yatağa,” dedi oflayıp puflayarak.</p>

  <p>Marnes'ı yatağın seviyesine kaldırıp dümdüz yatırdılar.</p>

  <p>Gloria’nın kocası ellerini dizlerine dayadı ve derin derin soludu. “Gloria, Doktor O’Neil’i çağırmaya gitti.”</p>

  <p>Juliette başıyla onayladı, ardından Marnes'ın boğazının etrafındaki kemeri gevşetti. Kemerin altındaki deri mordu. Adamın nabzını kontrol ederken onu Mekanik’te bulduğu zaman George’un da aynen böyle, hareketsiz ve tepkisiz göründüğünü hatırladı. Hayatında gördüğü ikinci ölü bedene baktığından emin olması için çok geçmesi gerekmedi.</p>

  <p>Sonra ardına yaslanır, vücudundan terler boşanır ve de doktoru beklerken kabul ettiği iş nedeniyle bunun göreceği son ceset olamayabileceğini düşündü.</p>

  <p>Raporları düzenledikten, Marnes'ın birinci dereceden hiçbir akrabasının olmadığını öğrendikten, çiftlikte adli tabiple konuştuktan ve yaygaracı komşuların merakını giderdikten sonra Juliette sonunda boş ofisine doğru sekiz katlık uzun ve yalnız bir tırmanış gerçekleştirdi.</p>

  <p>Günün devamını ofisinin kapısı kafeteryaya açık bir şekilde ufak tefek işleri hallederek geçirdi, küçük odasını her zamankinden daha çok hayalet basmıştı. Kendini Holston'ın bilgisayarlarından aldığı dosyaların arasında tekrar tekrar kaybetmeye çalıştı, ancak Marnes'ın yokluğu o kederli varlığından çok daha üzüntü vericiydi. Gittiğine inanamıyordu. Kendisini buraya getirip birdenbire yapayalnız bırakması ona neredeyse hakaret gibi geliyordu. Ve böyle düşünmesinin korkunç ve aşırı bencilce olduğunu biliyordu; bunu itiraf etmekse ondan da beterdi.</p>

  <p>Kafasından onca şey geçmesine rağmen arada bir kapıdan dışarıya bakıyor ve uzaktaki duvarekranda kayıp giden bulutlara dalıyordu. ince mi yoksa kalın mı göründüklerini, bu gecenin yıldızlarının izlemeye elverişli olup olmadığını münazara etti kendisiyle. Bu da suçluluk içeren bir başka düşünceydi, ama kendisini öyle yalnız hissediyordu ki; hem de hiç kimseye muhtaç olmadığı için kendisiyle devamlı övünen bir kadın olmasına rağmen...</p>

  <p>Belli belirsiz bir güneşin ışıklan kafeteryada azalıp giderken, önce öğle yemeği vardiyası, sonra da akşam yemeği vardiyası oturduğu yeri titretip ardından yavaş yavaş kaybolurken önündeki dosya labirentiyle biraz daha oyalandı. Bir yandan da devinip duran gökyüzünü izleyip sebepsiz yere önceki gece rastladığı tuhaf yıldız-avcısını tekrar görmeyi ümit etti.</p>

  <p>Üstelik orada otururken, bütün yukarı kırk sekiz katın yemek yiyiş gürültüsü ve kokusuna maruz kalmasına rağmen Juliette ağzına tek lokma bir şey koymayı yine unuttu. İkinci yemekhane vardiyası kafeteryayı terk etmeye başlamış ve ışıklar çeyrek güce indirilmişti ki Pam elinde bir kase çorba ve peksimetle çıkageldi. Juliette ona teşekkür etti ve birkaç jeton çıkarmak için elini tulumunun cebine götürdü, ama Pam kabul etmedi. Genç kadının ağlamaktan kıpkırmızı olmuş gözleri Marnes’ın boş sandalyesine kaydığında Juliette kafeterya çalışanlarının Şerif Yardımcısı’na muhtemelen kimsenin olmadığı kadar yakın olduklarını anladı.</p>

  <p>Pam tek bir söz söylemeden çıkıp gitti ve Juliette yemeğini elinden geldiğince iştahla yemeye çabaladı. Sonunda Holston’dan kalan dataların üzerinde deneyebileceği bir başka arama şekli, ipucu verebilecek isimler üzerine geniş çaplı bir yazım denetimi geldi aklına ve çok geçmeden de nasıl yapacağını buldu. O sırada çorbası soğudu. Bilgisayarı data yığınının üzerinde çalışıp kendini harap ederken Juliette de kâsesiyle birlikte birkaç dosyayı aldı ve ofisten çıkıp duvarekranın yakınında bulunan kafeterya masalarından birine oturdu.</p>

  <p>Lukas sessizce yanında belirdiğinde kendi kendine yıldızlara bakıyordu. Genç adam hiçbir şey söylemedi, yalnızca bir sandalye çekti, tahtası ve kâğıdıyla birlikte oturdu, sonra da karanlık dış dünyanın devasa görüntüsüne baktı.</p>

  <p>Lukas, sessizliğini onurlandırarak nazikçe bir davranışta mı bulunmuştu yoksa merhaba demeyerek kabalık mı etmişti karar veremedi. Sonunda ilk düşüncesinde karar kıldı ve sükûnet o andan itibaren normal geldi. Paylaşımcı geldi. Korkunç bir günün sonunda gelen huzurdu bu.</p>

  <p>Birkaç dakika geçti. Hatta bir düzine. Ortada ne bir yıldız vardı ne de bir kelam. Juliette sırf parmaklarına meşgale olsun diye bir dosyayı kucağının üzerine koydu. Merdivenden bir ses duyuldu, dairelerin bulunduğu katlar arasında yer değiştiren ve gülen bir gruptan geliyordu, sonra ortalık yeniden sessizliğe büründü.</p>

  <p>“Ortağına çok üzüldüm,” dedi Lukas sonunda. Elleriyle tahtasının üzerindeki kâğıdı düzleştiriyordu. Henüz ne bir çizik atmış ne de bir not almıştı.</p>

  <p>“Sağ ol,” dedi Juliette. Tam olarak ne cevap vermesi gerektiğini bilemiyordu, ancak söylediği en az yanlış olanı gibiydi. “Yıldızlara bakıyordum ama henüz bir tane bile göremedim,” diye ekledi.</p>

  <p>“Göremeyeceksin de. Bu gece değil.” Elini duvarekrana doğru salladı. “Bunlar en kötü türden bulutlar.”</p>

  <p>Juliette dikkatle baktı, alacakaranlığın uzaklardan gelen ışığında şöyle böyle seçebildi onları. Diğer bulutlardan çok da farklı görünmediler ona.</p>

  <p>Lukas sandalyesinde neredeyse belirsizce döndü. “Mademki kanun sensin sana bir itirafım olacak.”</p>

  <p>Juliette'in eli göğüs hizasındaki yıldıza uzandı. Sıklıkla ne olduğunu unutma tehlikesiyle karşılaşıyordu.</p>

  <p>“Öyle mi?”</p>

  <p>“Bu gece bulutların elverişsiz olacağını biliyordum. Ancak yine de yukarı geldim.”</p>

  <p>Juliette gülümsemesinin belli olmaması için karanlığa güvendi.</p>

  <p>“Antlaşma’nın bu hile konusunda diyecek bir sözünün olduğunu sanmıyorum," dedi ona.</p>

  <p>Lukas bir kahkaha attı. Gülerken çıkardığı sesin kulağına şimdiden bu kadar aşina gelmesi tuhaftı, bunu duymaya bu kadar ihtiyaç duyması da öyle. Juliette’in içinden ona sarılmak, çenesini boynuna gömüp ağlamak geldi. Hatta bedeninin bu devinimin parçalarını bir araya getirmeye başladığını da hissetti; her ne kadar hiç kımıldamamış olsa da. Böyle bir şey hiçbir zaman gerçekleşemezdi. Bunu biliyordu, hatta hisleri içini titretirken bile. Bu sadece yalnızlıktı, Marnes'ı kollarında tutmuş olmanın sebep olduğu korkuydu, kendisine hayat veren şeyi kaybeden bir bedenin cansız ağırlığını hissetmekti. Temas etmeye muhtaçtı ve bu yabancı, bunu birinden isteyebileceği kadar tanıdığı tek kişiydi. “Şimdi ne olacak?” diye sordu adam, kahkahası gitgide solarken. Juliette neredeyse, anlamsız bir şekilde <span style="font-style:italic;">aramızda mı?</span> diye yumurtlayacaktı; ancak Lukas onu kurtardı.</p>

  <p>“Cenaze merasimi ne zaman ve nerede olacak biliyor musun?” diye sordu. Karanlıkta başını evet dercesine salladı. “Yarın. Ne uğranılacak bir ailesi ne de takip edilecek bir soruşturma var.” Juliette gözyaşlarını zar zor zapt etti. “Bir vasiyet bırakmadı, o yüzden düzenlemeleri bana bıraktılar. Ben de naaşının Başkan'ın yanına gömülmesinde karar kıldım.” Lukas duvarekrana baktı. Temizlikçilerin bedenlerinin görülemeyeceği kadar karanlıktı, bu memnun edici bir ayrıntıydı. “Olması gerektiği gibi,” dedi.</p>

  <p>“Gizli sevgili olduklarını düşünüyorum,” diye yumurtladı Juliette. “Eğer sevgili değillerse bile en az o kadar yakındılar.”</p>

  <p>“Söylentiler vardı,” diye katıldı Lukas. “Anlamadığım şey bunu neden saklı tuttukları. Oysa kimsenin umurunda olmazdı.”</p>

  <p>Her nedense tamamıyla yabancı biriyle karanlıkta oturup bu tarz şeyleri konuşmak, En-Derin'deki arkadaşlarının arasında konuşmaktan çok daha basitti.</p>

  <p>“Belki de insanların bilmesi <span style="font-style:italic;">onların</span> umurundaydı,” diye sesli düşündü Juliette. ‘Jahns evvelden evliydi. Buna saygısızlık etmemek için bu karan aldıklarını düşünüyorum.”</p>

  <p>“Öyle mi dersin?” Lukas kâğıda bir şeyler karaladı. Juliette oraya baktı ancak sıradan bir yıldız olmadığından emindi. “Öyle gizlice sevmek nasıl bir şeydir hayal dahi edemiyorum,” dedi Lukas.</p>

  <p>“Ben de birini sevmek için birilerinin, Antlaşma’nın ya da kızın babasının iznine ihtiyaç duyulmasını hayal edemiyorum,” diye cevapladı Juliette.</p>

  <p>“Öyle mi? Başka nasıl olabilirdi ki? Herhangi iki kişi istedikleri herhangi bir zamanda âşık olabilmeli miydi yani?”</p>

  <p>Dilinin ucuna kadar gelen cevabı söylemedi.</p>

  <p>“O zaman insanlar çekilişe nasıl katılacaktı ki?" diye sordu Lukas, düşünce dizisini devam ettirerek. “Onun ayan beyan yaşanmamasını düşünemiyorum. Bu bir kutlama, sence de öyle değil mi? Hani şu ritüel var ya, adamın kızın babasından izin aldığı ve-"</p>

  <p>“Beraber olduğun biri var mı?" diye sordu Juliette, sözünü keserek. “Yani demek istediğim... Yani şu açıdan soruyorum... sanki birilerine karşı bir şeyler hissediyorsun ama henüz-"</p>

  <p>“Henüz değil," dedi, onu bir kez daha kurtararak. “Annemin suçlamalarına göğüs germek için hâlâ bir miktar gücüm var. Her yıl kaç tane çekilişi kaçırdığımı hatırlatmaktan büyük keyif alır, bir de bu durumun torun sahibi olması ihtimaline vurduğu darbeyi. Sanki ben bu istatistiklerin farkında değilmişim gibi. Ama sonuçta çok değil, sadece yirmi beş yaşındayım."</p>

  <p>“Yani," dedi Juliette.</p>

  <p>“Ya sen?"</p>

  <p>Az kalsın çat diye söyleyecekti. Az daha ortada hiçbir sebep yokken sırrını yumurtlayacaktı. Sanki bu adam, kendisine yabancı olan bu çocuk güvenilir biriymiş gibi.</p>

  <p>“Doğru kişiye denk gelmedim," diye yanıtladı.</p>

  <p>Lukas gençlere özgü gülüşüyle bir kahkaha attı. “Hayır, kaç yaşındasın diye sormak istemiştim. Yoksa biraz kaba mı kaçtı?"</p>

  <p>İçini bir rahatlama hissi kapladı. Birlikte olduğu biri var mı onu soruyor sanmıştı. “Otuz dört," dedi. “Ve her zaman yaş sormanın kabalık olduğu söylenmiştir, ancak ben hiçbir zaman kurallara bağlı biri olmamışımdır."</p>

  <p>“Diyor şerifimiz," dedi Lukas, kendi şakasına gülerek.</p>

  <p>Juliette gülümsedi. “Sanırım hâlâ alışmaya çalışıyorum."</p>

  <p>Yeniden duvarekrana döndü ve ikisi de ortamı kaplayan sessizliğin tadını çıkardı. Bu adamla oturmak bir tuhaftı. Onun varlığıyla daha genç ve daha güvende hissediyordu kendini. En azından daha az yalnızdı. Onun da yalnız biri, hiçbir standart cıvataya uymayan tuhaf bir pul olduğunu düşündü. Kendisi bulabildiği tüm boş zamanlan madenlerde güzel taşlar bulmaya harcarken o da burada, silonun en uzak ucunda yıldızları aramıştı.</p>

  <p>“Görünüşe bakılırsa ikimiz için de çok verimli bir gece olmayacak," dedi sonunda Juliette, sessizliğe bir son verip kucağında kapalı duran dosyayı ovalayarak.</p>

  <p>“Ah, bilmiyorum," dedi Lukas ona. “Bu ne için yukarı geldiğine bağlı."</p>

  <p>Juliette gülümsedi. Ve geniş odanın diğer tarafında, bilgisayarı duyulması güç bir bip sesi çıkardı, Holston'ın datalarını eşeleyen arama rutininin sonuçlan ortaya dökmeden önce çıkardığı sesti bu.</p>

  <p>***</p>

  <p>Juliette ertesi sabah ofisine tırmanmak yerine, Marnes'ın cenaze töreni için yukarı toprak çiftliğine varana dek beş kat aşağı indi. Şerif Yardımcısı için bir dosya yoktu, soruşturma yoktu, yalnızca yaşlı ve yorgun bedenini çürüyüp kökleri beslemesi için toprağın derinliklerine defnedeceklerdi. O kalabalığın içinde dikilip adamı bir dosya gibi düşünmek tuhaftı. İşe başlayalı bir haftadan az olmasına rağmen şimdiden dosyaları hayaletlerin mesken tuttuğu yerler olarak görmeye başlamıştı. İsimler ve dava numaralan. Yirmi ya da yirmi küsur geri dönüştürülmüş kâğıda damıtılmış hayatlar, üzücü hikâyelerini nakşeden siyah mürekkebin altına çekilmiş kısa çizgiler ve rastgele renkli oklar.</p>

  <p>Merasim uzun sürdü ancak hiç kimseye öyle gelmedi. Jahns'in gömüldüğü yerdeki toprak hâlâ tümsekti. Çok yakında bitkilerin içinde birbirlerine karışacaklardı ve bu bitkiler silo sakinlerini besleyecekti.</p>

  <p>Juliette kendisine sunulan olgun bir domatesi kabul ederken rahip ve gölgesi de yoğun kalabalığın arasında dolaşıyordu. ikisi de kırmızı kumaşlarla kaplıydı, ilahiler söylüyorlardı, sesleri gürdü ve birinin sesi diğerininkini tamamlıyordu. Juliette meyvesinden bir ısırık aldı, suyunun tulumuna sıçramasına göz yumdu, çiğnedi ve yuttu. Domatesin lezzetli olduğunu söyleyebilirdi, ancak bu yalnızca mekanik bir lezzetti. Tadını çıkara çıkara yemek ne mümkündü?</p>

  <p>Çukurun toprakla kapatılma zamanı geldiğinde Juliette kalabalığı seyretti. Bir haftadan kısa bir sürede En-Tepe’den iki kişi ölmüştü. Silonun başka bir bölgesinde iki kişi daha ölmüştü. Yani toplam sayı dörttü, silo için hayli kötü bir haftaydı.</p>

  <p>Ya da iyi ... kim olduğunuza göre değişirdi. Çocuksuz çiftlerin meyvelerini azimle dişlediklerini, el ele tutuştuklarını ve sessizce hesap kitap yaptıklarını fark etti. Juliette ölümleri müteakiben çekiliş yapmayı hoş bulmuyordu. Ölüm olsa da olmasa da yapılacakmış gibi görünsün diye her zaman yılın belirli dönemlerinde yapılması gerektiğini düşünüyordu.</p>

  <p>Ama zaten naaşı toprağa indirmek ve mezarların hemen üzerindeki olgun meyveyi dalından koparmak şunların altını kalın çizgilerle çizmek içindi: Yaşam döngüsü işte burada. Kaçınılmaz. Kabullenilecek, değer verilecek, takdir edilecek. Biri gider ve besin değeri armağanını, yaşam armağanını ardında bırakır. Sonraki nesle yer açar. Doğarız, gölge oluruz, kendi gölgemizi büyütürüz ve sonunda da gideriz. Tüm umut edebileceğimiz iki gölge altımız tarafından hatırlanmaktır.</p>

  <p>Çukur tamamıyla doldurulmadan önce ziyafete katılanlar çiftlik toprağının yamacına yanaştı ve ellerindeki meyvelerden arta kalanları çukurun içine attı. Juliette de bir iki adım öne çıkıp domatesinin geri kalanını meyve kabuğu ve posayla dolu renkli çukura ekledi. Bir rahip yardımcısı hayli büyük küreğinin üzerine doğru abandı ve son meyve artığının havada süzülüşünü izledi. Çukura denk gelmeyen artıkların üzerine siyah ve zengin topraktan bir kesek devirdi; oralarda zamanla ve biraz sulamayla yaşam bulacak tümsekler bıraktı.</p>

  <p>Cenazeden sonra Juliette ofisine geri tırmanışına başladı. Merdivenleri bacaklarında hissedebiliyordu, kaldı ki fiziğinin güçlü olmasıyla hep gurur duyan biriydi. Ancak yürümek ve tırmanmak farklı tipte egzersiz çeşitleriydi. Cıvata anahtarı çevirmek ya da sıkı ve inatçı somunları gevşetmek gibi değildi, gerektirdiği dayanıklılık ise yalnızca bir başka vardiya için uyanık ve tetikte kalmaktan çok daha farklıydı. Bu tırmanışın doğalarına aykırı bir şey olduğuna kanaat getirdi. İnsanlar bunun için yaratılmamıştı. Bir kattan fazlasını katetmek için tasarlandıklarından bile şüpheliydi. Ama sonra başka bir taşıyıcı basamaklardan adeta uçarak inip yanından geçti, dinç yüzüne çarçabuk bir merhaba gülümsemesi yerleşmişti, ayakları çelik basamakların üzerinde dans ediyordu, Juliette de belki de sadece biraz egzersiz gerektiriyordur diye düşündü.</p>

  <p>Nihayet kafeteryaya ulaştığında öğle yemeği vaktiydi, salona gürültülü sohbetten ve metal çatalların metal tabaklara çarpışından çıkan çınlamalardan doğan bir uğultu hakimdi. Ofis kapısının dışında katlanmış notlardan bir yığın oluşmuştu. Plastik saksıdaki bir bitkinin yanı sıra bir çift ayakkabı ve renkli telden yapılmış ufak bir heykelcik vardı. Juliette bu koleksiyonun yanında bir süre duraksadı. Marnes'ın bir ailesi olmadığı için bu eşyalarla uğraşıp onları en iyi şekilde kullanacak kişileri bulma görevinin kendisine düştüğüne karar verdi. Eğilip kartlardan birini aldı. Üzerindeki yazı acemiceydi, boyama kalemiyle kargacık burgacık yazılmıştı. Yukarı ilkokul öğrencilerinin bugünkü elişi dersini Şerif Yardımcısı Marnes'a kart hazırlayarak geçirdiğini düşündü. Bu Juliette’i merasimin herhangi bir anından daha da çok üzdü. Gözlerindeki yaşlan sildi ve çocukları bu işe alet eden öğretmenlere lanet okudu.</p>

  <p>“Onları bu işe bulaştırmayın,” diye fısıldadı kendine.</p>

  <p>Kartı yerine koydu ve kendini toparladı. Şerif Yardımcısı Marnes görseydi nasıl da hoşuna giderdi, diye düşündü. Kolayca tahmin edilebilen, kalbi hariç her yeri ihtiyarlayan o adamlardan biriydi. Kalbi hiçbir zaman yıpranmamıştı çünkü kullanmaya hiç cesaret edememişti.</p>

  <p>Ofise girdiğinde içeride bir misafirinin olduğunu görünce şaşırdı. Şerif Yardımcısı Marnes'ın masasında bir yabancı oturuyordu. Kafasını bilgisayardan kaldırdı ve ona gülümsedi. Tam kim olduğunu soracaktı ki Bernard - onu <span style="font-style:italic;">Geçici</span> Başkan olarak düşünmeyi bile reddediyordu - elinde bir dosyayla nezarethaneden dışarı adım attı ve Juliette'e gülümsedi.</p>

  <p>“Cenaze nasıldı?” diye sordu.</p>

  <p>Juliette odayı boydan boya katedip adamın elindeki dosyayı kaptı. “Lütfen hiçbir şeyi kurcalamayın,” dedi.</p>

  <p>“Kurcalamak mı?” Bernard güldü ve gözlüklerini düzeltti. “Bu kapanmış bir dosya. Ofisime götürüp dosyayı işleme koyacaktım.”</p>

  <p>Juliette dosyaya baktı ve Holston'ınki olduğunu gördü.</p>

  <p>“Bana rapor vermen gerektiğini biliyorsun, değil mi? Jahns sana yemin ettirmeden önce Antlaşma'ya en azından bir göz atman gerekiyordu.”</p>

  <p>“Bu bende kalacak, teşekkürler.”</p>

  <p>Juliette onu kapısı açık nezarethanede bıraktı ve masasına gitti. Dosyayı en üst çekmecesine tıktı, harici belleğin hâlâ bilgisayarına takılı olup olmadığını kontrol etti ve kafasını kaldırıp karşısındaki adama baktı.</p>

  <p>“Peki sen kimsin?”</p>

  <p>Adam ayağa kalkarken Şerif Yardımcısı Marnes'ın sandalyesi o bilindik cıyaklama sesini koyuverdi. Juliette kendini sandalyenin bundan böyle ona ait olmadığını düşünmeye zorladı.</p>

  <p>“Peter Billings, bayan." Elini uzattı, Juliette de kabul etti. “Bu iş için daha yeni yemin etmiş bulunuyorum.” Yıldızının köşesini tuttu ve Juliette görsün diye tulumunun önüne doğru çekti.</p>

  <p>“Peter aslında senin işine adaydı,” dedi Bernard.</p>

  <p>Juliette adamın bununla ne kastettiğini ya da bundan söz etmenin ne manası olduğunu sorguladı. “Bir şey mi lazımdı?” diye sordu Bernard'a. Önceki gün Marnes’ın işlerini hallederken üzerinde bir yığın oluşmuş masasını işaret etti. “Çünkü yapılmasını istediğin bir şey varsa hemen şu yığınlardan birinin altına sıraya alabilirim.”</p>

  <p>“Senden istediğim her şey <span style="font-style:italic;">en tepede</span> muamele görecek,” dedi Bernard. Elini üzerinde Jahns'in adının yazılı olduğu dosyanın üzerine gürültüyle indirdi. “Ayrıca bu toplantı için seni aşağıya, <span style="font-style:italic;">ofisime</span> çağırmak yerine buraya, senin ofisine gelerek sana bir iyilikte bulunuyorum."</p>

  <p>“Ne toplantısıymış bu?" diye sordu Juliette. Kafasını kaldırıp yüzüne bakmak yerine kağıtları düzenleyerek oyalandı. Ne kadar meşgul olduğunu anlayıp ofisini terk etmesini umut etti, böylece yeni yeni çözmeye başladığı işini Peter'a öğretmeye hemen başlayabilirdi.</p>

  <p>“Bildiğin üzere geçtiğimiz haftalarda oldukça fazla miktarda... <span style="font-style:italic;">personel değişimi</span> yaşandı. Daha önce görülmemiş bir durum, gerçekten, en azından isyandan bu yana. Ve korkanın bu bir tehlike, tabii eğer hepimiz ortak hareket etmezsek." Bir parmağını Juliette'in hareket ettirmeye çalıştığı dosyanın üzerine koydu ve onu yerine mıhladı. Juliette adama bir bakış attı.</p>

  <p>“İnsanlar devamlılık istiyor. Yarının üç aşağı beş yukarı düne benzemesini istiyorlar. Teminat istiyorlar. Daha yeni bir temizlik geçirdik ve birkaç kayıp yaşadık, doğal olarak bu aralar biraz gürültücüler." Eliyle Juliette'in ve Marnes'ın masalarından taşan dosyalar ile ucuz kağıt yığınlarını gösterdi. Karşısında duran genç adam kağıtlar başına yıkılıp ona daha fazla iş yükü bindirebilirmiş gibi temkinli gözlerle bakıyordu yığına. “Ben de o yüzden bir af moratoryumu ilan edeceğim. Yalnızca siloya moral vermek için değil, aynı zamanda geçmişe bir sünger çekmenize yardım etmek ve böylece yeni işinize alışana kadar bu yükün altında ezilmemenizi sağlamak için."</p>
</body>
</html>