<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ates1</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_10">ÜÇÜNCÜ BÖLÜM<br class="chapter"/>
  DURMAYA CESARET EDEBİLEN DURSUN,<br class="chapter"/>
  DURMAYI BAŞARABİLEN DURSUN!</h2>

  <p class="normal">Sık, dolaşık ve kırlaşmış sakalında oradan oraya zıplayan bir pire, John’u çok kötü ısırdı. John, kafasını gri yün ceketinden dışarı çıkardı, alnını parmaklarıyla kaşıyarak tükürdü. Çevresinde, somyaların ve döşeklerin üzerinde, yere uzanmış erkekler, kadınlar ve çocuklar inilti ve horultuyla uyuyorlardı.</p>

  <p class="normal">John başını pencereye doğru çevirdi. Yeşil sokağı, tıpkı odanın içi gibi tamamen karanlıktı. İhtiyar, kulak kabarttı. Uzaktan kule saatinin vuruşları işitiliyordu. Dört vuruş.</p>

  <p class="normal">“Tüh, Allah kahretsin!” diye söylendi John hüzünle. “Her zaman ilk uyanan ben oluyorum, oysa bir zamanlar top atsalar uyandıramazlardı.”</p>

  <p class="normal">İhtiyar, geceleri ancak stout veya ale<sup class="calibre5"><a href="../Text/ates1_split_061.html#footnote-647-44" id="footnote-647-44-backlink">[44]</a></sup> ile ısınabilmişse eğer hava aydınlanana kadar uyuyabiliyordu. Uyuyanların arasında uyanık olmayı sevmiyordu, sarhoşların arasında ayık olmayı sevmediği gibi. Uykusuzluk onu kısa bir süre önce rahatsız etmeye başlamıştı; ellisini aşınca.</p>

  <p class="normal">Uyuyanların düzenli solumalarını ve horlamalarını dinlerken, John üzüntüyle yalnızlığını ve ihtiyar olmanın yarattığı sorunları düşünüyordu.</p>

  <p class="normal">“Kaldır başını, kendini bırakma ihtiyar,” diye inandırmaya çalıştı kendini ve zaman geçirmek için çocukluğunda öğrendiği Kral David’in ilahilerini mırıldanmaya başladı. Ama ilahiler de onu, Birmingham yağmuru gibi büyüyen yorgun hüzünden kurtaramadılar.</p>

  <p class="normal">İhtiyar John, hafifçe doğrularak elini Willy Brinter’in döşeğine doğru uzattı. Zamanın renksizleştirdiği gözlerinin şakacı parıltısı karanlıkta eriyordu. Genç arkadaşının ayağını çekti. Ama Willy umursamazca mırıldandı: “Ne var?.. Hı?.. Canın cehenneme!” Ayaklarını çekti ve uyumaya devam etti.</p>

  <p class="normal">Her biri bir yataklık yer kiralamış bulunan içerideki on beş kişiden hiçbirinin, fabrika düdükleri duyulmadan önce uyanmaya niyeti yoktu anlaşılan.</p>

  <p class="normal">İhtiyar John, bu ambarda kimin önce uyanacağını tahmin etmeye çalışarak kendisini eğlendirmeye çabalıyordu. İlk uyananın sekiz aylık bir bebek olan Anne olmasını istiyordu. Onun, açlığını ve anne sütü istediğini belirten ağlaması, burada herkesi ayaklandıracaktı ve o zaman nihayet gün başlayacaktı.</p>

  <p class="normal">İhtiyar sessizliği sevmiyordu. Sessizlik; düşünceleri, şu yaşanan andan haince uzaklaştırıyordu. John ise anılardan korkuyordu. Anılar, onu hüzünlendiriyor ve huzursuz ediyordu. Ve ilahilerini gittikçe daha sessiz ve anlaşılmaz bir şekilde söylüyordu.</p>

  <p class="normal">Ama bu lanetli yerde de hava ne kadar geç aydınlanıyordu! Görünüşe bakılırsa, Tanrı bile Birmingham’dan bıkmıştı. Bu gölde, bu gökyüzü suyunu boşaltan bu oluk altında insanlar nasıl da yaşıyorlar!</p>

  <p class="normal">Bugün ne olacak; yağmur mu, sis mi? Şehir ve insanların yukarıdan mı sulanacağı, yoksa suya mı batırılacağı fark eder miydi ki?</p>

  <p class="normal">John ceketinin cebinde nemden küflenmiş bir parça ekmek buldu. Ama ihtiyarlık, Birmingham havasından da açlıktan da beterdi.</p>

  <p class="normal">“Tanrı da ihtiyar, Nuh da ihtiyarmış; krallar da ihtiyarlar,” diye gülümsedi John. “Şeytan herkesi eşit duruma getirmiş.”</p>

  <p class="normal">İhtiyarlığın şeytanın buluşu olduğundan hiç şüphesi yoktu ihtiyarın. Ya gençlik... İhtiyar, onu nadiren düşünüyordu.</p>

  <p class="normal">John, kısa bir süre önce geçmişin, belleğinde sanki yenilendiğini, canlandığını fark etti. Büyüyen hipermetrobuyla birlikte içini görme yeteneği artıyordu. O, aynı netlikle, sanki yanı başındaymış gibi, geçmişte gelişen olayların çizgilerini gördü. Hatırladı. Onun yolundan çoktan uzaklaşmış insanların sözlerini duydu. Ama buna karşılık, içinde bulunulan an, kolayca unutuluyor ve siliniyordu. Anlatırken tekrarladığının farkına varmıyordu. Yeni tanıdığı insanların yüzlerini hatırlayamıyordu. İsimleri ve rakamları karıştırıyor, sözcükleri unutuyordu. İhtiyar, kendisine şaşıyordu. Bunların kaçınılmaz ve tedavisi olmayan bir hastalığın, ihtiyarlığın belirtileri olduğunu anlamıyorde.</p>

  <p class="normal">John, yaklaşık altmış yaşındaydı.</p>

  <p class="normal">“Allah kahretsin... O kadar da çok değil! Tam altmış yaşındayım. Ama yine de benim pis postum, yılda sadece bir günü tok, üç yüz altmış küsur günü de yarı aç geçiren bir insanınkinden daha sağlamdır,” diyordu kendi kendine.</p>

  <p class="normal">Geçmiş olayları hatırlamasını da, ölümün yaklaşmasına bağlıyordu. Annesinin, ölümünden kısa süre önce düşünceleriyle öbür dünyaya taşındığını hatırlıyordu.</p>

  <p class="normal">“Ben de öyleyim,” diye hayal kırıklığına uğruyordu John. “Ama nedenini bilmiyorum. Eski şeyleri hatırlamak, kesilmiş tırnakları biriktirip korumak gibi bir şey. Olmuş ve artık yok; bu da hiçbir zaman olmamış demek.”</p>

  <p class="normal">Ama geçmişinde şöyle mutluca birkaç günü de olmuştu.</p>

  <p class="normal">George Melor, John’un arkadaşıydı. Onların acımasız sağlam yumrukları altında epeyce demir kaburga kırılmıştı. John’un belleğinde, birçok demir şeytanın sakatlanmış iskeleti vardı. Ama zaman değişmişti. İşçi namusu ve şerefi hakkındaki değer yargıları da değişmişti. İhtiyar John, bunu ancak son on yıl içinde fark etti. İşçiler makineleri kabullenmekle kalmadılar, onları sevdiler de. Willy Brinter çalıştığı buharlı iplik eğirme makinesinden sevgiyle söz ediyordu.</p>

  <p class="normal">Willy’nin annesi, terzilik yapan bir köylüydü. Willy ise demirden bir dikiş makinesi yapmayı hayal ediyordu. Planı, eğirme makinesinin parçalarının benzerlerini yapmaktı. Delikanlı bu hayalini sık sık John’la paylaşıyordu.</p>

  <p class="normal">“Böyle bir makine,” diye hayal ediyordu Willy, “dakikada elli kez iğnenin batmasını sağlayacak, belki de aralıksız dikecek.”</p>

  <p class="normal">Zaman değişmişti.</p>

  <p class="normal">John artık, zapt edilemeyen George Melor’un sempatizanı olduğunu itiraf etmeye cesaret edemiyordu.</p>

  <p class="normal">Uzun uzun, ısrarla bağırdı ilk fabrika düdüğü. Bir başkası ona cevap verdi. Düdükler insanları uyandırdı.</p>

  <p class="normal">Duvar çatlakları ve pencerelerden giren nemli soğuğun da yardımıyla gözlerini açan işçiler, tembel tembel fabrika borularının tanıdık sesini dinlediler.</p>

  <p class="normal">Herkes, farkında olmadan, bu ümit verici sesler olmasa sabahın ne kadar sessiz, karanlık ve ıssız olacağını düşünüyordu. Eğer düdükler, “iş var” haberini vermeseydi, uyanmak ne kadar korkunç olurdu. İhtiyar John, doğru tahmin etmişti. Küçük Anne diğerlerinden daha önce uyandı ve ciyak ciyak bağırmaya başladı.</p>

  <p class="normal">Bullring yakınlarındaki Yeşil sokağına bakan iki pencereli büyük ambarda, gün böyle başladı. Köşe kiracıları eski elbiselerin, ceketlerin ve yırtık battaniyelerin altından çıktılar. Süt bebeği Anne, isyan ediyor ve süt istiyordu. Süt yoktu; anne çocuğun ağzına biraya batırılmış bir lokma ekmek soktu. Bebek lokmayı tükürdü. Solgun yüzü sarıdan kan kırmızısına, sonra da mora döndü. Çocuk kasılıyor ve ağlamaktan boğuluyordu.</p>

  <p class="normal">“Ver de kızı emzireyim,” diye duyuldu muslin perdenin arkasından kaba bir ses; iki çıplak şişman el küçük Anne’i aldı.</p>

  <p class="normal">Güçlü biri olan Clara, her gün tüccarların evlerinde çamaşır yıkıyordu ve köşe kiracılarının en zengini olarak biliniyordu.</p>

  <p class="normal">İçkide hiç kimse onunla yarışamazdı. Clara cömertliğiyle tanınıyordu. Arkadaşlarına bol bol içki ısmarlamaktan kaçınmazdı.</p>

  <p class="normal">“Eğer birayı tek başına içersen sarhoş etmiyor”, diyordu çamaşırcı.</p>

  <p class="normal">Küçük Anne, kahverengi buruşuk memeye kavuşunca anında sustu. Clara, ustaca omuzunu eğdi, bluzunu sıyırarak ikinci göğsünü de açtı. Sonra da bir buçuk yaşında olan oğlunu aldı. Büyük kaba elleriyle kocaman memesini kaldırıp zorla çocuğun dudakları arasına sıkıştırdı. Göğsünden süt akıyordu. Sabah kahvaltısı böyle başladı. Çocuk sık sık anne göğsünden ayrılıp daha iyi doymak için sütün yanında çörek de atıştırıyordu.</p>

  <p class="normal">İhtiyar John, şefkatle gülümsüyor ve gülüşünü bıyık ve sakalları arasına saklayarak somyasının kenarına oturmuş şişman çamaşırcının iki çocuğu nasıl emzirdiğine bakıyordu. Clara çocuklara biraz özenerek biraz da alayla bakıyordu.</p>

  <p class="normal">“Ne süt fabrikasıyım ama!” dedi gururla göğüslerini öne doğru çıkararak. Göğüslerini serbest bırakarak sıktı. John’un başı da birkaç damla sütten nasiplenmiş oldu.</p>

  <p class="normal">Bu arada köşelerin birinde kavga koptu. Çökmüş Mary, dokumacı kocası Ned’e bir şamar attı. Beriki de onu saçlarından kavradı.</p>

  <p class="normal">“Willy,” dedi melankolik bir şekilde çamaşırcı Clara, “ben meşgulüm, şunları ayırsana.”</p>

  <p class="normal">“Para yerine bana bir parça kumaş getirmiş yine!” diye bağırıyordu boğuk boğuk Mary. “Ne halt edeyim ben bu parçayla! Pislik, paralar nerde? Al, veletlerini kendin doyur!” diyerek yeşil benizli, soluk, kirli çocukları tekmeleyerek kocasına doğru iteledi.</p>

  <p class="normal">“Anlat ona Willy,” diye yalvarıyordu dokumacı, karısının dağınık seyrek saçlarını bırakarak. “Anlat bu cadıya ki fabrika sahibi, ücretimizin para yerine mal alarak ödenmesini emretmiş. İnsan onunla nasıl başa çıkabilir ki? Yoksa bu kadın beni fabrikadan kovdurmaya mı çalışıyor?”</p>

  <p class="normal">“Senin otuz beş şilin alman gerekiyordu. Benim borçlarım ise kırk. Bu kumaş parçasına ise,” diyen Mary kumaşı eziyordu, “hiç kimse ondan fazla vermez...” Gittikçe daha sessiz ağlıyordu.</p>

  <p class="normal">John, başını eğmiş, döşeğin üzerinde oturuyordu. Bu sabah da ötekilerden farksızdı. Sözcükler de, yaşananlar da her gün hep aynıydı. John başka bir hayat, başka duygular, başka sevinçler ve üzüntüler tanımıyordu. Anne’in annesi ihtiyara bir bardak bulanık su ikram etti. Buna kahve deniliyordu. John’un genç arkadaşı Willy Brinter ise onunla ekmeğini paylaştı. Anne’in annesi ateşteki teneke cezvesiyle ilgilenirken, John, karnı doyunca kendisini bırakmış Anne’i sallıyordu ve ona alçak sesle, uzun uzun, fabrika çocuklarının şiirlerini okuyordu. Bir zamanlar henüz genç bir dokumacı iken Glasgow’da söylemişti onları:</p>

  <p class="indentmetin">Sabahın köründe uyanırlardı,</p>

  <p class="indentmetin">Dışarısı yağmur ve zindan</p>

  <p class="indentmetin">Ne midede bir lokma ekmek var</p>

  <p class="indentmetin">Ne de cepte metelik.</p>

  <div class="clrb"/>

  <p class="normal">John, uzun süre öksürdü. Ama bu öksürük yapmacıktı. Sadece bir kurnazlık: Şiirin sözlerini unutmuştu ama unuttuğunu itiraf etmek istemiyordu. Sonunda Willy Brinter imdada yetişti:</p>

  <p class="indentmetin">Karanlıkta dönerler</p>

  <p class="indentmetin">Dışarısı yağmur, zindan ve soğuk.</p>

  <p class="indentmetin">Nasıl da erken yaşlanırlar</p>

  <p class="indentmetin">Bu ağır işten.</p>

  <p class="indentmetin">Son dizeleri John ve Willy birlikte söylediler:</p>

  <p><br class="chapter"/></p>

  <p class="indentmetin">Ve yine uyanırlar tanyerinde,</p>

  <p class="indentmetin">Yükselir acı bir çığlık:</p>

  <p class="indentmetin">Ne zaman başka bir dünya göreceğiz?</p>

  <p class="indentmetin">Yok mu adalet?</p>

  <div class="clrb"/>

  <p class="normal">“Uyu torun, ağlama. Büyüyünce ağlamaya çok zamanın olacak ve uykusuz kalmaya...”</p>

  <p class="normal">İhtiyar, uyuyan Anne’i döşeğin üzerine bıraktı, sıcak bulanık suyunu hızlı hızlı içti ve diğer köşe kiracılarının arkasından işe gitti. Ayrılırken Willy ona çok anlamlı bir şekilde fısıldadı:</p>

  <p class="normal">“İhtiyar, bugün büyük bir gün, Bullring’de buluşacağız.”</p>

  <p class="normal">“Nerede? Nasıl bir gün?” diye sordu anlamayan ihtiyar. Willy acele ediyor ve cevap vermek istemiyordu.</p>

  <p class="normal">Oda ıssızlaştı. Kalan ihtiyar kadınlar ve çocuklar yine yatıp uyudular.</p>

  <p class="normal">Genç bir metal tornacısı, sokakta John’la birlikte yürüdü ve onu kolundan çekerek sordu:</p>

  <p class="normal">“Bullring’e gelecek misin?”</p>

  <p class="normal">“Sen de mi bu işin içindesin? Ne buluyorsunuz bu Bullring’de! Geleceğim. Ama niye?”</p>

  <p class="normal">“Parlamentoya bir dilekçe göndereceğiz; Ferman. Anlamıyor musun? Söylesene ihtiyar, bizim yaşadığımız gibi daha ne kadar yaşanılabilir?”</p>

  <p class="normal">“Ben hayatı altmış yıldır sırtımda sürüklüyorum. Çekmek istemeyenleri ise astılar. Mesela George Melor... Kendi gözlerimle gördüm.”</p>

  <p class="normal">“Sen artık çok çekmezsin, bugün yarın öleceksin. Ben ise henüz otuzundayım. Daha ne olabilir ki! Söylediklerine göre demirden bir alan yapmışlar... Biz her şeyi çoktan anladık ama hiçbir şey çıkmadı. Tüfek de bir makine ama onların elinde, bizim ise yalnızca kaslarımız var.”</p>

  <p class="normal">“Biz Ferman için söz ve imzalarla savaşıyoruz ve istediğimizi elde edeceğiz.”</p>

  <p class="normal">“Biz Luddistler<sup class="calibre5"><a href="../Text/ates1_split_062.html#footnote-647-45" id="footnote-647-45-backlink">[45]</a></sup> dövüştük, kırdık...”</p>

  <p class="normal">Alçak bir düzlüğe yerleşmiş olan şehrin üstünden fabrikanın bacası yükseliyordu. John, yumruğunu kinle ona doğru savurdu.</p>

  <p class="normal">“Çok ilginç adamsın!” diye güldü Terner. “Sahip olabileceğimiz bir şeyi neden kıralım? Makineler niçin bize de hizmet etmesinler? Biz zenginlerden daha aşağı değiliz. Makineleri bizim ellerimiz yaptı.”</p>

  <p class="normal">John, konuşan adama boş gözlerle bakıyordu. Bir düşünce, ihtiyarın artık pek hızlı kavramayan beynine işkence ediyordu. “Haklı. Melor değil, John değil; bu delikanlı haklı!”</p>

  <p class="normal">“Geleceğim, ne olacak? Ne olacak, gelir dinlerim.”</p>

  <p class="normal">“Şuna bak nasıl da tak etmiş canına! İhtiyar horoz öterken genç horoz öğrenir,” diye düşünen Terner gülümsedi. Kalp atışlarının aniden hızlanması ise John’u korkutmuştu: “Ölecek miyim acaba!”</p>

  <p class="normal">İhtiyar, güneş doğmadan az önce işyerine gelebildi. Birmingham’da baharın ilk aylarında güneş doğmak için acele etmezdi. Bileme çarkının önünde alçak bir sandalyeye oturmuş olan John, uzun süre makineyi çalıştırmadı. Canı arkadaşlarıyla sohbet etmek istiyordu. Ama içeriye patron girdi. Bileme taşları kıvılcımlar saçmaya başladı. Metalin parlaklığı ve kıvılcımların parıltısı John’un gözlerini kamaştırıyordu. Bol tükürüklü parmağını kirpiklerinin üzerinden geçirerek şakaklarını ovdu. İşyerinin sahibi, uykulu, esneyen Mr. Brown, pencerenin pervazına oturmuş, büyük, rengarenk bardağından kahverengi çayını höpürdeterek içiyordu. İşçiler duman saçan çaydanlığa kıskançlıkla bakıyorlardı. İngiltere’ye kısa bir süre önce getirilen bu içecek, onların kesesine göre değildi. Bu çayın tadı ve tedavi etme özellikleri hakkında türlü mucizelerden söz ediliyordu. John, çayın enfiyeye benzediğini iddia ediyordu. Patron, çayını ağzını şapırdatarak ve öksürerek içiyordu. İşçiler birbirlerine bakıp kaçamak şakalar yapıyorlardı.</p>

  <p class="normal">İşçilerin “Tavuskuşu” lakabını taktıkları patron, bardağın dibinde şeffaf olana dek haşlanmış iki narin yaprak kalınca, çaydanlığı kenara itip ayağa kalktı. Cebinden bir gazete çıkardı. Özenle katlanmış sayfayı düzeltti ve havalı havalı,</p>

  <p class="normal">“Mr. Taylor da tıpkı benim gibi gerçek bir radikal. Saygınlığı tartışılmaz gazetesinde –yabancıların etkilediğine inanmadığım– ahlâklı insanları saat on birde mitinge çağırıyor. Şu andan itibaren hepiniz serbestsiniz. Sizi Bullring’de göreceğimden eminim. Ben de gideceğim oraya.”</p>

  <p class="normal">İşçiler bu haberi taşkın ıslık sesleriyle onayladılar. Patron demokrat “Birmingham Gazetesi”ni savurup tezgahların arasından geçerek yan odaya gitti. Orada, genellikle küçük çalışma masasında işçilerin ürettiği malın kalitesini kontrol ederdi.</p>

  <p class="normal">John şaşkınlıktan donakaldı. Artık hiçbir şeyi anlayamıyordu.</p>

  <p class="normal">“Nasıl olur, patron da mı o tarafa doğru çekiyor?”</p>

  <p class="normal">On bire çeyrek kala John sokağa çıktı. İşyerinin önünde işçilerin karıları, anneleri ve kız kardeşleri bekliyordu. John, içindeki uslanmaz heyecanı sakinleştirmeye çalışarak aşağıya, Bullring’e yöneldi. Dükkânlar gürültüyle kapanıyordu. Yanından hızla arabalar geçti. Pazardaki kadın seyyar satıcılar, kalbur ve sepetlerini savurarak dağılıyordu. Girişlerden çocuklar fırlıyor, heyecanla bağırıyor ve şehir dışına koşuyorlardı. Birmingham’ın üzerinde üflemeli müzik enstrümanlarının sesleri yayılıyordu. Bir yerlerde şarkı söyleniyordu. John, meydanda, katedralin yanında, kortej oluşturan göstericilerle karşılaştı.</p>

  <p class="normal">O da sıralardan birine girdi.</p>

  <p class="normal">“Sen necisin?” diye sordular ihtiyara sıradakiler.</p>

  <p class="normal">“Bileyici.”</p>

  <p class="normal">“Biz ekipçiyiz,” diye açıkladılar ve ona nerede durması gerektiğini gösterdiler. Göstericiler mesleklerine göre dizilmişti. Ekipçiler, Bullring’e gidiyorlardı.</p>

  <p class="normal">John için bu sabah sürprizlerle doluydu. Ekipçiler hava atmalarıyla ünlüydüler. Diğer zanaatkârlar ve işçilerle muhatap olmaktan kaçınırlardı. Onlara iyi para ödeniyordu. Zengin müşteriler onları şımartıyordu. John, bu olanlardan sonra, hiçbir şeye şaşmamaya karar verdi. Mucizelere inanmaya hazırdı. Göstericilerin önünde Tavuskuşu’nun ta kendisi, çay tüccarı More’un ta kendisi, ekselansları Edwards’ın ta kendisi yürüyordu. Siyah silindir şapkalar takmışlar ve dizkapaklarına gelen resmi ceketler giymişlerdi.</p>

  <p class="normal">John etrafına bakınıp kulak verdi. Duyabildiği yarım yamalak konuşmalardan gösterinin uzun süre önce planlandığını öğrendi. Alındı. Oysa o, eski, saygın bir Luddist, kahraman Melor’un arkadaşı değil miydi?..</p>

  <p class="normal">“Demek ki şehrin dışındaki kuytuda, tıpkı bir zamanlar bizim yaptığımız gibi, ama bensiz toplanıyorlarmış,” diye düşündü ve bayram neşesinin yerini üzüntü (onu çağırmamaları, onu fark etmemeleri, ona güvenmemeleri) aldı.</p>

  <p class="normal">Son yıllarda hep yaptığı gibi, kendisini ihtiyarlıkla suçladı.</p>

  <p class="normal">İhtiyarlar gereksiz, bu işte bile... Aslında nerede ve kime gerekliler ki?.. Uzak ülkelerdeki gezgin kabilelerin, ihtiyarlarını ölüme terk ettiklerini duymuştu. İhtiyarlar; yük, zavallı antika, güçsüzlük ifadesi...</p>

  <p class="normal">İşçiler altılı sıralar oluşturarak kortejler halinde yürüyorlardı. John çevresinde bu kadar çok insanı hiçbir zaman görmemişti. Ne kadar çok parıldayan göz, aynı ritimde vuran ne çok kalp!..</p>

  <p class="normal">Birileri John’un elinden tutup onu ilk sıraya götürdü.</p>

  <p class="normal">“Sen bize hayatını anlatacaksın,” dedi Doktor Douglas. “John Smith, sen işçi sınıfının canlı tarihisin.”</p>

  <p class="normal">“Dik dur ihtiyar, gücünü topla.”</p>

  <p class="normal">“Yağma yok, burada daha yakıt var!” diye cevap verdi John alnına vurarak.</p>

  <p class="normal">Ama gözyaşlarını tutamadı.</p>

  <p class="normal">İnsanlar evlerinden çıkmışlardı. Gösterinin önünde bayraklar taşıyorlardı.</p>

  <p class="normal">Kalabalığın üstünde bayraklar dalgalandı. Ağaçlardan ve çatılardan, küçük evlerin pencerelerinden çocuklar sarkıyor ve rengarenk kumaş parçaları sallıyorlardı. Bullring’e giden yolun her tarafına “orkestralar” yerleştirilmişti. Umursamazlık bir anda şehri terk etmişti.</p>

  <p class="normal">Kin, deliklerde –burjuvaların villalarında, aristokratların şehir çevresindeki çifliklerinde– saklanıyordu; sevinç ise sokaklardaydı. Birmingham’ı bir yığın duygu heyecanlandırıyordu. Ama hiçbir yerde umursamazlık yoktu.</p>

  <p class="normal">Aniden, sanki kendinden utanmış gibi yağmur durdu. Güneş –bu yerlerin ender misafiri– bulutları parçaladı ve kahverengi şehri ışıklandırdı.</p>

  <p class="normal">“Biz yüz binden fazlayız,” diyordu göstericiler; John bu korkunç rakamı gururla tekrarlıyordu.</p>

  <p class="normal">Bayrak taşıyıcılar, birbirlerinden otuz yard mesafeyle hareketsiz duruyorlardı.</p>

  <p class="normal">Açık renk kumaşların üzerinde sloganların altın harfleri kıvrılıyordu.</p>

  <p class="normal">“Oku!” diye işçiler ve kadınlar genç bir okuryazara okutuyorlardı.</p>

  <p class="normal">“Oku!” diye yalvarıyordu John da. Harflerin dilini bilmediğine hiç bu kadar üzülmemişti.</p>

  <p class="normal">“Özgürlük! Evlatları tekrar bir araya gelince zindanlar titreyecek!” diye şarkı gibi okuyordu işçi, bayrakların üzerindeki yazıları.</p>

  <p class="normal">“Özgürlük! Onlar onu boş bir tehdit olarak görüyor ve gülüyorlar, ama biz onlara kan ağlatacağız. Umut! Bir kuşun şarkı söylediğini duyar gibiyim.”</p>

  <p class="normal">“Diğer bayraktaki ne, oku”, diye yalvarıyorlardı kadınlar.</p>

  <p class="normal">“Halk, düşmanı yenecektir.”</p>

  <p class="normal">“Bir de yenmeseydi!” diye cevap verdi emin bir şekilde John, bayrağa.</p>

  <p class="normal">Yürüyüş kolu yavaş yavaş ilerliyordu. Müzik, insan seslerini bastırıyordu.</p>

  <p class="normal">“Burada ne deniyor, ne dikmişler?” diyerek yanındakinin kolunu çekiyordu John.</p>

  <p class="normal">Etrafta yüksek sesle şarkı söyleniyordu. Ama John şarkıyı duymuyordu. Kumaşların üzerindeki sözcükler onun kulağına isimsiz yeni bilginlerin ilahileri gibi geliyordu.</p>

  <p class="normal">Okuryazar isteksizce yine okudu:</p>

  <p class="normal">“Özgürlük; Tanrının göğün altında yaşayan herkese verdiği bir nimettir.”</p>

  <p class="normal">“Devrim! Ben halklar gördüm üzerlerinde eşek gibi yükler, bir başka deyişle üzerine üst sınıflar yığılmış. Ama onlar bu yükü atmayı başardılar.”</p>

  <p class="normal">Yukarı doğru yönelen dar bir bayrağın üzerine Burns’ın sözleri yazılmıştı.</p>

  <p class="normal">“Aristokrasi altın paranın mührü, insan ise onu kesen maden.”</p>

  <p class="normal">“Bravo!” diye güldü John ve elini yukarıya doğru uzattı. Bayrağa dokunmak istiyordu:</p>

  <p class="normal">“Öyle ustaca söylenmiş ki, hemen anlayamıyorsun!”</p>

  <p class="normal">İlk kortejler Bullring’e girdi. Geniş bir düzlük olan ova, kalabalıklarla dolup taşmıştı. Kalabalıklar şehrin öbür tarafından gelmişlerdi. Burada da, sokaklarda olduğu gibi bayraklar sallanıyor, insanların söylediği şarkılar, müzikle ve birbirinden bağımsız heyecanlı bağrışmalarla savaşıyordu. Bu sabahın gençleştirdiği John, hırsla ahşap tribüne doğru ilerledi. Zor iş! Çamurlu zeminin üzerinde kayıyor, birilerine çarpıp ayağı dolaşıyor ama yine birilerinin özenli elleri ona kalkması için yardım ediyor; insanlardan iyiniyetli mırıldanmalar geliyor, geri çekiliyorlar ve geçmesi için ona yol veriyorlardı.</p>

  <p class="normal">“Kart horoza yol verin!” diye şakalaşıyorlardı işçiler.</p>

  <p class="normal">İlk defa, beyaz saçları John için bir engel oluşturmuyor, hatta daha da fazlası, insanların ona yol vermesini sağlıyordu. Tribünün yanında Willy Brinter’i gördü. Genç tornacının yüzü sanki şarap içmiş gibi kızarmıştı ve oldukça neşeliydi.</p>

  <p class="normal">“Öpüşelim ihtiyar!” dedi John’a. “İnsanın altmış yıl yaşamasına değer böyle bir günü görmek. Tıpkı senin gibi.”</p>

  <p class="normal">Birbirlerini öptükten sonra etraftaki insanlarla kucaklaşmaya başladılar.</p>

  <p class="normal">Göstericiler, mitingi yönetecek bir başkan seçtiler.</p>

  <p class="normal">Yüz bin el kalktı ve oy verdi. Nasıl ellerdi bunlar? Kaba, kocaman, mücadeleci. Geleceğin galiplerinin ısrarlı elleri. Kuru, güçlü ve çalışmaktan yorgun eller. Havaya doğrultulmuş yüz bin tüfek namlusu. Kınlarından çekilmiş yüz bin süngü bile, bu içgüdüsel olarak yumruk olmuş veya korkusuzca bayrak gibi dikilmiş eller kadar korku salamazdı düşman yüreğine. Başkan, sürekli yinelenen heyecanlı haykırışlar arasında mitingi başlattığını ilan etti. Ve bir an, hiç kimsenin inanamayacağı bir şey oldu. Bir emir verilmiş gibi, yüz bin ağız kapandı, müzisyenler anında sustu.</p>

  <p class="normal">Sessizlik ovayı bir sis gibi örttü. Ve aniden herkes, narin, hastalıklı baharı hatırladı. Leylağın yapışkan tomurcukları, belirsiz kokular yayıyordu. Kuşlar, hızla uçarak yaşlı ağaçlardan haber veriyorlardı. John gözlerini kapattı. Islak kuytuyu, Melor’un sesini, meydanı ve darağacını hatırladı.</p>

  <p class="normal">“Ben o gün uyudum ve bugün uyandım. Bunu burada anlatacağım.”</p>

  <p class="normal">Birden Willy Brinter, ihtiyarı heyecanla dürttü ve başıyla ovanın diğer ucunu işaret etti. Orada üniformaların altın işlemeleri parlıyordu. Atlar kişniyordu. Kraliyet askerleri... Ovayı sarmışlar!</p>

  <p class="normal">“Dışarı. Defolun buradan!” bağrışmaları duyuldu.</p>

  <p class="normal">“Gidin zenginlerin evlerini koruyun! Dışarı!” Yine eller, yumruklar yükseldi başların üzerinden: “Defolun buradan!”</p>

  <p class="normal">Willy Brinter, dayanıksız ahşap tribünden atlayıp, konuşmacılara doğru ilerleyen bir süvari atının yularını tuttu.</p>

  <p class="normal">“Geriye doğru çevir alçak! Ruhu satılmış! Çok çektik sizden!” Başkan, bir işaretle kızgınlıktan kudurmuş olan işçiyi durdurdu.</p>

  <p class="normal">“Sakin olun kardeşler! Tıpkı sizler gibi ben de derinden sarsıldım hükümetin bu ukala, protestoyu hak eden tutumu karşısında... Ve ben bunu belediyelere ve kongreye bildireceğim. Baskıya baskıyla cevap vermeyeceğiz. Bu kiralık zavallılara olan nefretimizi, onları hiç görmüyormuşuz gibi davranarak belirteceğiz. Bizim gibi silahsız insanların karşısında kahraman kesilmek çok kolay. Mitingimizi başlatalım. Aristokratlar bilsin ki; eğer ordu, halkın toplantı yapmasını engellemeye cesaret ederse, yalnızca kırmızı ceketlerin değil, siyah ceketlerin altında da erkek yürekleri vardır.”</p>

  <p class="normal">Silahsız ama savaşmaya hazır olan kalabalık, başkanın sözlerini, sağır edici haykırışlarla karşıladı. Süvari dikkatlice kalabalığın arasından sıvıştı ve asker kordonuna katıldı. Askerler ovaya çıkan tüm yan yolları tutmuşlardı. Göstericilerin heyecanı biraz dindi. Ama eski tasasızlık gitmişti. Bir “sürprizle” karşılaşmamak için gergin gergin etrafa bakınıyorlar ve arabacı Ayer’in konuşmasını dinliyorlardı. John tribünde konuşulanlardan bir tek sözcük bile kaçırmamak için kulak kabarttı.</p>

  <p class="normal">“Ben, binlerce kardeşim özgürlük tapınağına saygı duruşunda bulunmaya geldiği için gurur duyuyorum. Üstümüzde sömürünün kılıcı duruyor ama gerekirse biz, halkın kılıcını çekeceğiz ve acılar içindeki İngiliz halkının başında adalet bayram etmedikçe onu kınına sokmayacağız. Bugün, etrafımda, sizin aranızda özenle bir aristokrat aradım. Yüzüne karşı düşündüğüm her şeyi söylemek için. Ama ne sokakta, ne kalabalığın arasında hiçbir lord, hiçbir prens bulamadım. Hayır, onlar Birmingham halkının haklı isyanıyla karşılaşacakları mitinge gelemezler...”</p>

  <p class="normal">John dinlemekten yoruldu. Ağzını genişçe açmış nefes alıyordu. İnsan kokuyordu, çimen ve kurumuş toprak kokuyordu. Ayer, rulo yapılmış bir kağıdı yukarıya kaldırdı:</p>

  <p class="normal">“İşte çözüm benim elimde. Onda, herkesin oy kulanma hakkına sahip olması için tüm imkanları devreye sokacağımız yazıyor. Monarşiyi anmamak için kendimi tutamıyorum. Şimdiye kadar, o kendi için var oluyordu. Ama ben bu büyük toplantının adına söylüyorum ki, eğer artık milyonların iyiliği için var olmazsa, hiç var olamayacak!”</p>

  <p class="normal">Onaylayan bağırışlar: “Dinleyin... Doğru... Dinleyin..” sesleri konuşanın sözlerini böldü.</p>

  <p class="normal">Öyle görünüyordu ki, ovadaki insanlar askerleri unutmuşlardı, düşmanlarınca sarıldıklarını unutmuşlardı. İşçi devam etti:</p>

  <p class="normal">“Açlar, savunmasızlar, dullar, öksüzler, ihtiyarlar; tüm gelecek nesiller, bizim özgürlüğü kazanmamızı bekliyorlar. Hayatımızı zindana çevirdiler. Gelecek nesilleri kâbusa mahkûm etmeyeceğiz. İşçi sınıfının çıkarları her yerde aynı ve sömürenler işçilerin birleştiğini yakında görecekler. Bilgi iktidar, birlik ise güç verir. Sizi temin ederim ki güç ve bilginin birleşmesi yakın bir gelecekte tüm dünyadaki aristokrasiyi yok edecektir. Hepimiz uyanık olalım. Bakın Londra’da neler yapılıyor. Başkentte ne rezillikler yapılıyor! Zenginler, Rus despotu Nikolay’ın ve korkak Fransız despotunun ve tüm despot kardeşlerinin temsilcilerini bizim efendimiz Victoria’yla yazışmak için davet etmişler. Victoria küçücük bir kız. Onun için, elişleriyle ilgilenmek daha yararlı ve daha iyi olur...</p>

  <p class="normal">“İşte aristokratlar ne işler çeviriyor! Biz onları çok az ilgilendiriyoruz. Eğer yemek yemeyi ve insan olmayı istemeseydik daha da az ilgilendirecektik; eğer onlar için savaşıp köle gibi çalışarak onların doymak bilmeyen iştahlarını tatmin etseydik...”</p>

  <p class="normal">“Rezalet!” diye bağırıyordu kalabalık. “Rezil aristokratlar!”</p>

  <p class="normal">“Lanetleyelim onları, canlarını cehenneme gönderelim! Kendimize ve ailelerimize özen gösterelim. Biz aşağılamaları hatırlıyoruz. İntikam alabiliyoruz. Sadece Kraliyet’in parıltısını değil, lanet Bastil’i de görüyoruz!”</p>

  <p class="normal">“Ned Ludd gibi zeki,” dedi John, ekipçi Ayer için.</p>

  <p class="normal">Konuşmacıyı, onaylayıcı ıslıklar ve tezahüratlarla gönderdikten sonra, göstericiler, Eliot’un şarkısını söylemeye başladılar. John, sözleri bilmiyordu. Zor olmayan nakaratı söylemeye başladı. Susamazdı. Sesler gırtlağından kendiliğinden çıkıyordu. John, tüm dünyaya sesini duyurmasının bile içindeki coşkuyu yansıtamayacağı kadar mutluydu.</p>

  <p class="indentmetin">Zengin, kanun dövüyor,</p>

  <p class="indentmetin">duymuyor yoksulların inlemelerini.</p>

  <p class="indentmetin">Sert bakışı, aşağılayıcı ruhuyla,</p>

  <p class="indentmetin">bizim çektiklerimize sağır.</p>

  <p class="indentmetin">Ama geliyor hesaplaşma saati,</p>

  <p class="indentmetin">es geçmeyecek sizi.</p>

  <p class="indentmetin">Ölmeyecek bu sözler</p>

  <p class="indentmetin">intikam çağrısı olacak.</p>

  <div class="clrb"/>

  <p class="normal">“O’Connor, Feargus O’Connor burada!” diye bağırdı Başkan. Başkan az önce yüz bin kişilik koroya şeflik yapmıştı.</p>

  <p class="normal">Bu sözcükler elektrik akımı gibi kalabalığın içerisine yayıldı. Şarkı dindi, binlerce kafa Chartist liderinin geldiği yöne doğru döndü. Anneler çocuklarını kaldırdılar.</p>

  <p class="normal">“Bakın, sonsuza kadar bizim dostumuzu, bizim koruyucumuzu unutmayın. Ferman’ı o düşünmüş; o ve diğer iyi insanlar!” diyorlardı kadınlar oğullarına ve kızlarına heyecanlı heyecanlı gülümseyerek.</p>

  <p class="normal">İnsanlar, tribüne yaklaşan adamı görebilmek için parmak uçlarında duruyorlardı.</p>

  <p class="normal">Feargus O’Connor. Bu ismi kim bilmiyordu ki!</p>

  <p class="normal">“Bravo O’Connor! Bravo! Bravo liderimize!”</p>

  <p class="normal">“Susun! Dikkat, dinleyin! Feargus konuşmak istiyor.”</p>

  <p class="normal">En sonunda O’Connor kalabalığın karşısına çıktı. Her zaman olduğu gibi uzun uzun eğiliyor, aynı zamanda dikkatle suskunlaşmış kalabalığa bakıyor ve kendisini görmelerine izin veriyordu. O bu kısa tanışma anlarını seviyordu. Onbinlerce gözün onun yüzüne hissedilmez dokunuşunun verdiği hafif heyecanı seviyordu. Feargus’un dış görünüşü oldukça gösterişliydi. Onun konuşmalarının etkisi sadece sözlerinde değil, uzun boyunda ve güçlü jestlerindeydi aynı zamanda. Sesi keskin ve çatallıydı.</p>

  <p class="normal">Bir seksen boyunda, atletik yapılı biri olan O’Connor, bir insan azmanına benziyor ve sadece görünüşüyle bile dikkatleri çekiyordu. Tek fiziksel kusuru kısa, kalın, boksör boynuydu. Dik başı ve fular gibi bağlanmış yüksek yakaları bu kusuru saklamaya yarıyordu. Aslında bu kusur, Chartist liderinin dış görünüşüne hiç de zarar vermiyordu. İşte şimdi de hafifçe sallanarak ve çok iyi parlatılmış siyah ayakkabılarının topukları üzerinde daha da uzun görünmek için yükselerek gergin bir şekilde, kocaman güçlü başını kaldırdı. Aslında bu hareket, onun doğallığını bozmuyordu.</p>

  <p class="normal">O’Connor İngiliz değildi. Hareketlerinin sinirli canlılığı, yüzünün keskin, enerjik hatları ve sakin duramayan, yırtıcı bir hayvanınki gibi yuvarlak gözleri; ondaki her şey, İrlandalılığı çağrıştırıyordu.</p>

  <p class="normal">O’Connor İrlanda kökenli olduğu için perişan oluyordu ve her şeyiyle gerçek bir Anglosakson olmaya özen gösteriyordu. Temiz, gereğinden fazla temiz İngiliz aksanıyla gurur duyuyordu. Cümle kuruluşu o denli imla kurallarına bağlıydı ki gerçek İngilizler onun doğruluğundan şüphe ediyorlardı...</p>

  <p class="normal">Feargus’un jestinde, sözünde, bakışında enerji vardı. Bu, bir hastalık nöbeti değil, büyük yaşama gücünün enerjisiydi. Harekete katılanlardan hiçbiri daha büyük bir üne kavuşamamıştı ve hiçbir ün bu kadar güçlü değildi.</p>

  <p class="normal">Her konuşmacının –eğer gerçekten konuşma kabiliyetine sahip ise– sadece kendine ait metotları, kendi denenmiş nüansları, kendi özel stili vardır.</p>

  <p class="normal">Feargus “Ya zafer ya ölüm!” sözleriyle başladı. Uzun ve ayrıntılı olarak dinleyicilere kendisini anlattı. Halkın ücretsiz kahramanı olduğundan söz etti. O’Connor’ın bilinçli olarak yaptığı övünmeleri ve benmerkezli konuşmaları halkı etkileyebiliyordu. O’Connor onlara köleliğin acılarını, zenginlerin alçaklıklarını, sömürünün çok çeşitliliğini anlatıyordu. Sanki kendisi bir proleter olmanın tüm kâbusunu yaşamış gibi.</p>

  <p class="normal">“Bana inanıyor musunuz?” diye sordu Feargus.</p>

  <p class="normal">Kalabalığın cevabı net duyulamayacak kadar güçlüydü. Fabrika sirenlerinin sesi bile, yüzbinlerce gırtlaktan aynı anda çıkan bu “inanıyoruz”dan daha güçlü olamazdı!</p>

  <p class="normal">Kulak kabartmış olan süvarilerin atları, yine panik içinde titrediler ve şaha kalktılar. Hemen sakinleştirildiler.</p>

  <p class="normal">“Bugün Lord Brum ve yoksullar kanunu hakkında konuşacağım,” dedi Feargus ve işçilerin bağlılık ve güven ifadesini çok doğal bir şeymiş gibi kabul etti.</p>

  <p class="normal">“Konuş!” diye cevap verdi kalabalık.</p>

  <p class="normal">“Harry Brum,” diye başladı O’Connor ve yumruğunu tehditle savurdu, “sizin yoksullar kanununa ihtiyacınız olmadığını iddia ediyor. Çünkü her genç insan ihtiyarlığı için para biriktirmek zorundaymış. Ama Harry Brum bunu ağzının bir ucuyla söylerken diğer ucunu yamultarak kendi emekliliği için, yıllık gelirine ek olarak dört bin-beş bin fund zam yapılmasını dileniyor. Eğer halk bu hakka sahip olsaydı, ona böyle bir maaş vermezdi. Ne yapardı Harry? Devlet hazinelerine doğru sürünüp kapıyı çalardı, ama nöbetçi kapıyı açmayıp ‘Kim o?’ diye sorardı. O zaman zavallı Brum şu cevabı verirdi: ‘Ben eski Kayzer’im.’ O’Connor alt çenesini öne çıkararak ihtiyar gibi konuşmaya başladı: ‘Bin iki yüz elli fund, çeyrek yıllık maaşımı almaya geldim,’ Ama nöbetçi de şunu söylerdi: ‘Bugün buraya senin gibi bir sürü adam geldi ve senin için artık hiçbir şey kalmadı.’ Ve o zaman Harry de ağlayarak, ‘Aman, ne olacak benim halim? Nereye gideceğim?’. Nöbetçi de şöyle cevap verdi: ‘Halk için hazırladığın Bastil’e git,’ Lord Harry ve Leydi Harry Bastil’e geldikleri zaman gardiyan onlara, ‘Sizin hücreniz sağda, Leydininki de solda. Biz burada Malthusçuyuz ve çoğalmanızdan korkuyoruz. O yüzden sizi ayrı tutacağız,’ derdi. Eğer ben o sahneye şahit olsaydım Leydi Brum’a acır ama Lord Harry’ye acımazdım...”</p>

  <p class="normal">O’Connor’ın konuşması her dakika patlayan kahkahalar tarafından kesiliyordu. John, kalbi ağrıyasıya kadar gülüyordu. Bir ucundan diğer ucuna kadar insanlarla örtülü tüm Bullring bir ağızdan gülüyordu; sadece atlar ve askerler gülümsemeye cesaret edemiyorlardı. Kahkahalar; onaylayan haykırışlar ve tezahüratlar arasında boğuluyordu. Feargus ileri doğru eğildi ve beyaz bir kâğıdı salladı.</p>

  <p class="normal">“Ferman’ın altı maddesinin hepsini size okuyacağım.”</p>

  <p class="normal">Ferman sözcüğü söylenince şapkalar yukarı doğru uçtu.</p>

  <p class="normal">“Londra İşçiler Birliği Derneği’ne ve bizim dürüst yoldaşımız William Lovett’e bildirge göndereceğiz. William Lovett bunu düşünenlerden. Şimdi sessizlik: Ferman’ı okuyorum.”</p>

  <p class="normal">“Madde bir: Reşit, akli özrü olmayan ve suç işlememiş tüm erkeklere oy hakkı,” diye yavaş yavaş okuyordu O’Connor ve herkes, ihtiyar, genç, kadın, erkek, çocuk onun arkasından her sözcüğü tekrarlıyorlardı. Bullring’te bayram, hatta dua okumanın neşesi hâkim olmuştu.</p>

  <p class="normal">“Madde iki...”</p>

  <p class="normal">“Madde iki!” diye cevap verdi kalabalık, bir yankı gibi.</p>

  <p class="normal">“... her yıl seçilen bir parlamento.”</p>

  <p class="normal">“Parlamento!”</p>

  <p class="normal">“Her yıl seçilen,” diye tekrarlıyordu, diğerlerine yetişmeye çalışmayan John.</p>

  <p class="normal">“Madde üç: Yoksulların da temsilci olabilmeleri için milletvekillerine maaş. Madde dört: Burjuvaların tehditlerini ve rüşvetlerini önlemek için gizli seçim. Madde beş: Ülkenin eşit seçim bölgelerine ayrılması. Böylece temsilci sayısı eşit olacak. Madde altı: Zaten formalite icabı olan temsilcilerden alınan üç yüz fund sterlinin kaldırılması; her seçmene aynı zamanda seçilebilme hakkı için.</p>

  <p class="normal">“Burada bulunan herkesin uğruna canını vermeye hazır olduğu, bizim Ferman işte bu. Öyle değil mi arkadaşlar?”</p>

  <p class="normal">“Hepimiz tek bir yürek gibi!” cevabını veriyordu Bullring.</p>

  <p class="normal">“Ama biz mümkün oldukça kan dökmemeye çalışarak ilerleyeceğiz. Biz milyonlarca imza toplayacağız. Kraliçe ve Lordlar Kamarası milyonlarca insanın önünde bizim dürüstçe hak arayaşımızı reddetmeye cesaret etsin bakalım.”</p>

  <p class="normal">O’Connor’a cevap olarak Chartistlerin marşı söylendi:</p>

  <p class="indentmetin">Çalıyor dünya üzerinde borular: Özgürlük!</p>

  <p class="indentmetin">kalkıyor dünya savaşa.</p>

  <p class="indentmetin">Dalgalanıyor kutsal savaşın bayrağı,</p>

  <p class="indentmetin">geliyor halklar sayısızca.</p>

  <p class="indentmetin">Yüreğimiz ateş arzularıyla doluyor,</p>

  <p class="indentmetin">kırıyor zincirleri ruh.</p>

  <p class="indentmetin">Hey, var mı bir yerlerde iktidar ve güç,</p>

  <p class="indentmetin">Köleliği yeniden doğurabilecek?</p>

  <p class="indentmetin">Ölüm! Tüm zalimlere ölüm!</p>

  <p class="indentmetin">Özgür bir hayat doğacak.</p>

  <div class="clrb"/>

  <p class="normal">Hava kararmıştı. Onlarca sevgi dolu el, O’Connor’ı tribünden indirdi. Dönmeye hazırlanan göstericiler meşaleler yaktılar.</p>

  <p class="normal">Bir örgücü olan son konuşmacı gaz lambalarıyla aydınlatılan tribünde konuştu. Yarı ıssız ovadakilere değil, Bullring’de hareketsizce dizilmiş askerlere konuşuyordu daha ziyade.</p>

  <p class="normal">“Ey siz, halkın doyurup giydirdiği askerler; siz ateşe hazır silahlarla burada durmaya cesaret ediyorsunuz. Hiç umurumuzda değil! Korkmuyoruz! Hepimiz gerektiğinde silahlanıp bölüklerde bulunan tüm askerleri kovabiliriz.”</p>

  <p class="normal">Sıralar halinde dizilmiş, yanan meşalelerle karanlığı parçalayan işçiler alandan ayrılmaya hazırlanıyorlardı.</p>

  <p class="normal">Bu garip bir şenlikti. Meşalelerin ışığı, askerlerin kanlı çizgiler halindeki kan kırmızısı süngülerinde yansıyor ve üniformaların üzerindeki altın işlemelerde oynaşıyordu. Şehirdeki bayram havası, kopacak korkunç fırtınanın jeneriği gibiydi.</p>

  <p class="normal">İşçiler, olacaklardan habersiz, neşeli ve heyecanlıydı.</p>

  <p class="normal">Bu sefer ihtiyar John arka sıralarda yürüyordu. Onun için yeni sayılan marşları mırıldanıp hatırlamaya çalışıyor ve nedenini bilmeden kendi kendine gülüyordu. Kendisiyle birlikte, kutsal bir şey gibi Bullring’in ıslak toprağını götürmek istiyordu. Dilenci hayatı sürdürmekten yorulmuş, ezilmiş olan bu insanların her birini kucaklamak istiyordu.</p>

  <p class="normal">Mutluluk, insanlığın içindeki iyiliği besliyordu. John, sevgi buhranları altında eriyordu; bu, elli yılda kabına sığmazca birikmiş bir sevgiydi. Hiç kimse ona dokunmamıştı. Hiç kimsenin, yoksul, yalnız işçinin şefkatine ihtiyacı olmamıştı. John’un kendisi de sevgiyi tanımamıştı. Kadınları, içkiyi aradığı gibi arıyordu. Onlar pahalıya patlamıyorlardı. Unutmaya yardım ediyorlar, bir anlık hüzünlerden ve sarhoş yalnızlığından uzaklaşma yolu oluyorlardı.</p>

  <p class="normal">Bazen onu parasız avutuyorlardı. Hatta bir tanesi ona kızıl saçlarını daha uzun süre hatırlaması için bir kurdele hediye etmişti. Ama o, gezginciliği sırasında bu kumaş parçasını kaybetmişti. Sarhoş olduğu meyhaneleri; ambarlarda, kıyıda demirlerin arasında, şehir dışındaki çayırlarda yattığı kadınları hatırlamaya değer miydi? O hepsine Mary diyordu ve hepsi hakkında da iyimser konuşuyordu: “Kancık köpekler.”</p>

  <p class="normal">“Ferman, bizim Ferman, Ferman, Feargus O’Connor bizim öğretmenimiz,” diye mırıldanıyordu ihtiyar kendisinin bestelediği şarkıyı. Kendi kortejiyle birlikte şehre, kenar mahallelerdeki bir sokağın başına gelmişti. Uzaklarda “Var ol Britanya” müziği çalıyordu; işçiler ise “Var ol Ferman”ı söylüyorlardı. Hiç kimse, subaylardan birinin delilikten veya intikam isteğinden dolayı mahmuzu vurup atını şahlandırdığını ve kalabalığın üstüne saldırdığını fark etmedi. John, üzerinde atın gövdesinin arka yarısını, çizmenin kalın tabanını gördü. Hiç paniğe kapılmadan eyere yapıştı. Ayaklarının üzerinde duramadı ve at onu sürükledi. İşçiler beklenmedik saldırıdan yumruklarla korunuyorlardı. Çizmesine tutunmuş ihtiyarla birlikte, subay, kenara çekildi. Kan içiciler ve onların kiralık adamlarına karşı çılgınca lanetler kusan John’un dışında, hiç kimse gözaltına alınmamıştı. Mutlu gün, ihtiyar için polis karakolunda ağır bir geceyle bitti.</p>

  <p class="normal">“Siz, bir Kraliyet subayının atına hakaret etmekle suçlanıyorsunuz,” diye bildirdiler John’a suçunu ve onu hücreye kapattılar. Hücrede ertesi gün dövülecek olan iki kişi yatıyordu. İhtiyar, hava aydınlanana kadar hücre arkadaşlarına Ferman’ı, Bullring’deki mitingi ve kahraman Feargus’u anlattı. Sabahleyin, en azından ambardaki köşesi kadar rahat olan polis karakolunu ve yeni arkadaşlarını büyük bir üzüntüyle terk etti. Ortak hücrelerde, tıpkı yolcu arabasındaki gibi kolayca arkadaşlık kurup birbirlerini tanıyabiliyorlardı. John, bir gecede kendisiyle ilgili hatırladığı her şeyi anlatmış ve ayrıntılı iki hayat hikâyesi dinlemişti. Gözaltına alınan iki adamın anlattıklarından, John, onların hırsızlıkla suçlandığını, birisinin bir yıl önce alkol fabrikasından atıldığını, diğerinin ise vergiler yüzünden iflas edip iş aramak için köyünü terk ettiğini öğrendi. İkisi de yiyecek çalarken yakalanmıştı.</p>

  <p class="normal">John, sopa dayağından kurtarılmış, daha önce ödenen kefaletten dolayı serbest bırakılmıştı. Kefalet, Doktor Taylor’un ricası üzerine zengin bir işyeri sahibi olan aşırı Chartist biri tarafından yatırılmıştı. Arkadaşları onu karakolun kapısında karşıladı. İhtiyarın gözleri nasıl yaşarmasındı ki? O an kendisini en korkunç hapishaneden, yalnızlığın hapishanesinden çıkmış gibi hissetti.</p>

  <p class="normal">“Görünüşe göre,” dedi Willy Brinter’in elini sıkarken, “tabutumun arkasından da yürüyenler olacak.”</p>

  <p class="normal">“Sen rahat ol, biz seni Ferman gibi götüreceğiz. Sadece imzalar yerine peşinden canlı insanlar yürüyecek,” diye cevap verdiler.</p>

  <p class="normal">Yeşil sokakta, çamaşırcı Clara, subayı döven ihtiyarın öyküsünü kahramanca ayrıntılar ekleyerek anlatıyordu. İddianamede ihtiyarın sadece atı dövdüğünün yazması önemli değildi.</p>

  <p class="normal">Clara halkın haklarını koruyan bu cesur kahramanla aynı mekanda yattığından dolayı gurur duyuyordu. Akşam Clara, John’un şerefine bira kaynatıp ambar sakinlerine dağıttı. Birmingham’ın en renksiz ve hüzünlü sokağı Yeşil sokak, böyle gürültülü bir şölen görmemişti. Işığın ancak deliklerden girdiği, insandan ziyade hayvan barınaklarına benzeyen buradaki binalar, özel bir karamsarlığa ve yıkık döküklüğe sahipti. Yeşil sokağın adıyla alay edilircesine taşlar arasında hiçbir cesur otçuk, hiçbir ağaççağız yoktu. Sokağın boş alanla birleştiği yerde şehir çöplüğü vardı.</p>

  <p class="normal">John, Chartistlerin örgütüne üye olmaya karar verdi. Bunu, kendi komitesine, işyerinin sahibine ve ambarın kiracılarına bildirdi.</p>

  <p class="normal">Ferman’ı kendi elleriyle imzalamak istediği için isminde ve soyadında geçen harfleri öğrenmeye başladı. Ferman’a, okuryazarlığı olmayan insanların kullandığı işareti bırakmak istemiyordu.</p>

  <p class="normal">İhtiyar için bahar, mutlu bir gün gibi geçti. İşyerinde, kavşaklarda, belediyenin ilan panosunun önünde duran yolcular arasında, küçük meyhanelerde, fabrika kapılarının önünde; her yerde seçim hakkı ve halkın parlamentoya karşı bildirisindeki Altı Madde’nin her biri hakkında ajitasyon yapıyordu. İhtiyar, Ferman’ı on milyon kişinin imzalayacağını ümit ediyordu. Geceleri, genellikle uyuyamadığı saatlerde, Willy Brinter’in yardımıyla öğrendiği harfler onun üzerine geliyor, tavanı deliyor, gökyüzünden meteorlar gibi düşüyor, sık ekilmiş kasvetli ağaçlarla birleşiyor, İngiliz ormanlarının sıralarına giriyor, nehir yataklarının kumları gibi birikiyorlardı. Milyarlarca harf, kâğıdın çizgisi üzerinde, tellerdeki kuşlar gibi diziliyordu. Böylece soyad ve ad sütunları oluşuyordu.</p>

  <p class="normal">Sayısız John Smith vardı.</p>

  <p class="normal">“Bir John Smith’i diğerlerinden farklı kılmak için ne yapmalıyım?” diye merak ediyordu ihtiyar. Her fabrikanın, her şehrin kendi John Smith’i vardı: Birinci John Smith, ikinci John Smith, yirminci...</p>

  <p class="normal">“Hayır, öyle olmamalı.”</p>

  <p class="normal">İhtiyar, nasıl olması gerektiğini bilmiyordu.</p>

  <p class="normal">“Ama, benim gibi ihtiyar bir John Smith olacağını hiç sanmıyorum,” diyor ve yine büyük bir zevkle bir avantaj gibi kendi yıllarını vurguluyordu. İhtiyarlık onun sınıfındaki insanlar için müthiş bir ayrıcalıktı. “Yazacağım: John Smith, 59 yaşında.”</p>

  <p class="normal">Chartist harekete katılmak, John için düşüncenin ve konuşmanın okulu oldu. Sözü, bir zamanlar çıkrığı ve daha sonra bileyleme taşını kullanmayı öğrendiği gibi öğrendi. Dokuma işçisinin, dokuma makinesinin üzerindeki dağınık ipliklerin uçlarını topladığı gibi, o da kendi düşüncesini yönetip toplamayı öğrendi. Sözlerle silahlanmıştı ve onlarla darbeler indirmeye çalışıyordu. Eskiden istemeyerek de olsa suskun olan, sonra da sözü keşfeden tüm insanlar gibi zapt edilmez derecede konuşkan olmuştu. Yeşil sokağındaki nemli ambarın tüm köşe kiracıları döşek ve somyalarının üzerine yatmış, ihtiyarın akşam konuşmalarını dinliyorlardı.</p>

  <p class="normal">Willy Brinter, artık kısa süre önce öğrencisi olan ihtiyarla, güzel konuşmada yarışmaya cesaret edemiyordu. Her zaman kesinlikle yeniliyordu. İhtiyar John, kendisinde bulduğu her şeyi, şimdiye kadar belleğinin hareketsiz kuytuluğunda, tecrübesinde ve düşüncesinde yatan her şeyi anlatmaya çalışıyordu.</p>

  <p class="normal">John, acele ediyordu: Sanki bu, hayatının son baharıymış gibi. Toprak zeminin üzerindeki komşuları onu can kulağıyla dinliyordu. Bullring’deki mitingden önce, ihtiyar John’un bu kadar çok şey bildiğini kim tahmin edebilirdi ki!</p>

  <p class="normal">“Kötülük yavaş yavaş yayılmış,” diye heyecanla konuşuyordu ihtiyar. “Herkesin seçme hakkına sahip olması, belki de bir zamanlar her insanın sahip olduğu bir hakmış ama halk bunun değerini bilmeyip bazı kritik zamanlarda kendisini kandırmalarına ve dolandırmalarına izin vermiş. Böyle anlıyorum ben her şeyi. Melor diyordu ki –o her zaman gerçeği söylerdi– bir zamanlar İngiltere’de yoksullar yokmuş. Belki de sadece tembeller arasında varmış. Vergiler düşükmüş, parlamento ise halkın tümü tarafından seçilip herkesin iyiliği için çalışıyormuş. Biz haklarımızı yavaş yavaş kaybetmişiz.”</p>

  <p class="normal">“Körler! Cennette bile eşitlik yok ki, yeryüzünde nasıl olsun,” diye sözünü kesti birileri.</p>

  <p class="normal">“Aristokrasi, halkın çok zengin olmasından korkmuş ve kurnazca kanunlar çıkarmış; bizi kandırmak ve kendi felaketini hazırlamak için,” diye hiç şaşmadan devam ediyordu John. “Kanunları, sakın ola ki halk bolluğun oltasına takılmasın diye çıkarmışlar. Ama bu ilk kanunlar çıktığında bile, işçi yeterince iyi kazanıyormuş ki yiyebiliyor, altına sığındığı bir saçağı olabiliyor ve doğru dürüst giyinebiliyormuş. Bizim atalarımız kendilerine yağlı bir koç eti veya bir parça iyi sığır eti alabiliyorlarmış... Böyle zamanların da olduğuna inanamıyorsunuz değil mi? Ama ben yalan söylemediğimi biliyorum; varmış böyle zamanlar.”</p>

  <p class="normal">John sustu, dudaklarını yaladı, burnunu çekti. Ambar; nem, ıslak çamaşır, kedi pisliği, çürümüş atık kokuyordu. Rüzgâr, şehir çöplüğünden ekşi, kötü kokular getiriyordu. Ama dinleyiciler bir parça kızarmış eti düşünüyor ve hayallerinin kokusunu alabiliyorlardı sadece.</p>

  <p class="normal">“İşte böyle zamanlarmış! Ya şimdi, biz ne zaman koyun eti yiyebiliyoruz? Aristokratlar kendilerine gelip halkın daha az yemesi için çaba sarfetmişler. Ama bu da onlara az gelmiş. Bizim atalarımızın elbiselerine bakmışlar ve çok süslü püslü olduklarına karar vermişler. O yüzden, hiçbir işçi ve zanaatkârın kumaşının metresi yirmi dört şilingi geçen ceket, pantolon alamayacağına dair kanun çıkarmışlar... O zaman kanun gerekiyormuş böyle şeylerin olması için, şimdi artık kanuna da gerek yok.</p>

  <p class="normal">“Biz öyle soyulmuşuz ki, üzerimiz perişan ama kumaşın fiyatı bir şiling olsa bile yine alamayız. İşler böyle gidiyormuş. Aristokratlar zenginleşiyormuş, biz ise gittikçe yoksullaşıp bitkinleşiyormuşuz. Aristokratlar, insanlıktan çıkışımızı yeterli bulmamış; bütün dünyaya da hâkim olmak istemişler. Amerika’da sömürgeler edinmeye başlamışlar. Ama cesur Amerikalılar onlara günlerini göstermişler. İsyan etmişler, savaş başlamış ve Amerikalı yurtseverler kazanmış. Ah şimdi biz, biz değiliz; bizim babalarımız, atalarımız da bunlar değil. Sonra Fransız Devrimi başlamış diyorlar. Tanrı bilir, o zaman doyumsuz zenginler nasıl korkup tavşanlar gibi titremeye başlamışlardır. Onlar, halkın kendine iyi bir hükümet seçmesini engellemek için, Fransız halkına savaş açmışlar. Bu iğrenç savaş yirmi yıl sürmüş, ölenlerin haddi hesabı yok! Şimdi Fransızların kuralları var ve halk tıpkı devrimden önce olduğu gibi, şimdi de çok kötü durumda. İngiliz halkının sırtında ise sekiz yüz milyon fundluk askeri harcamayı karşılama yükümlülüğü ve dünyada eşi benzeri olmayan vergiler var. Bundan eminim, bunu tam olarak biliyorum.”</p>

  <p class="normal">İhtiyar, konuşma yeteneğini, herkes uyuduktan sonra da sık sık sergiliyordu. Dinleyicilerin yorgunluğu, onun konuşmasındaki tatlılığa baskın geliyordu.</p>

  <p class="normal">Bahar geçti. Nemli, pembe İngiltere yazı geldi. Birmingham’da birçok şey değişti. Yerel yönetim, Bullring’de toplantı yapanlara gittikçe daha kötü bakmaya başladı. Halk, onlar için tehlikeli olabilecek bir hareketlenme içindeydi. Meşaleli gece yürüyüşleri birkaç kez engellenmişti. John’un patronu ve çay tüccarı More, artık işçilerinin hareketine soğuk bakıyordu.</p>

  <p class="normal">John, O’Connor’dan sonra ikinci öğretmeni olarak gördüğü Doktor Taylor’a gitti. Taylor, gazete editörlüğü yaptığı Glasgow’dan yeni gelmişti. John geldiğinde, o, kare şeklindeki bir bavuldan bildiri ve çağrı tomarları çıkartmakla meşguldü. Tanımadığı bu ihtiyarı neşeyle selamlayarak ona bir sandalye uzattı. John, ahşap sandalyenin ucuna ilişerek, genç adamı iyiniyetli bir şekilde inceledi. Zevk olsun diye giydiği geniş denizci elbisesinin içerisinde çok yakışıklıydı. Elbisesiyle hava atıyordu. Siyah gür saçları ortadan ikiye ayırılmış, kadınsı bukleleri güçlü boynunun iki yanından kıvrılıp mavi açık yakasının üstüne düşüyordu. Siyah, parlak gözlerini kışkırtıcı bir şekilde kısmıştı.</p>

  <p class="normal">John, Taylor’un saç modelini beğenmemişti. “Leydi” diyerek burun kıvırıyordu ihtiyar işçi. John, Taylor’un tribündeki halini hatırladı ve kızgınlığı geçti.</p>

  <p class="normal">Taylor, mükemmel bir konuşmacıydı ve John onu sık sık Birmingham’a uğrayan tüm Chartist liderlere tercih ederdi.</p>

  <p class="normal">Taylor, kürsüde çok uzun konuşmuyordu. Konuşması, asla 20 dakikayı aşmıyordu. Doktor, ısrarla Yunan atasözüne bağlı kalıyordu. Bu atasözüne göre, dinleyiciler uzun konuşmalar sırasında konuşmanın başını unutuyorlar, dolayısıyla sonunu da anlamıyorlardı. Taylor’un cılız sesi çok berraktı. O biliyordu ki, konuşma sanatı da tüm diğer sanatlardan daha az ateşli ve daha kolay değildi. Özellikle diksiyon ve mimikleri üzerinde çalışıyordu. Sabah soğuk bir duş aldıktan sonra uzun uzun sözcükleri net söyleme alıştırmaları yapıyordu. Yanlış kurulmuş bir cümle onu kötü bir müzik akordu kadar kızdırıyordu. Taylor konuşurken, sözcükler hiç durmayan bir şelale içerisinde akıyorlardı. Konuşmasında can sıkıcı aralar ve tekrarlar yoktu, umutsuzca iniş çıkışlar ve görünen çatışmalar yoktu. O’Connor’ın tam tersine, o, etkileyici sözcüklerle aniden dinleyiciyi şaşırtmıyordu ve satın alınamamakla övünmüyordu. Konuşmalarında kendisinden kesinlikle bahsetmiyordu ve hiç kimse de Dr. Taylor diye birinin var olduğunu bilmiyordu.</p>

  <p class="normal">John, alışkanlıkla bıyıklarını ısırarak Bullring’de yapılacak toplantıdan bahsetmeye başladı. İhtiyar, daha sonra kötü önsezileri olduğunu itiraf etti. Şehre sabahtan beri asker getirtiliyordu. Fabrikalar sarılmıştı. Fabrika sahipleri, işçileri tehdit ve rüşvetle etkilemeye çalışıyordu. John, kan dökülmesinden korkuyordu.</p>

  <p class="normal">“İyi değil, hiç iyi değil,” diye tekrarlıyordu.</p>

  <p class="normal">Sonunda Taylor bavulun kapağını hızla kapattı ve bavulu ayağıyla duvara doğru itti.</p>

  <p class="normal">“Korkuların yersiz olabilir. İngiltere’de eskilerden kalma bir alışkanlıkla hâlâ İngilizlerin toplanması ve sorunlarını tartışmasına izin veren anayasal haktan budanmış da olsa eser var. Birmingham’da birçok dönek Chartist olduğu doğru. Onlar bizim en kötü düşmanlarımız.”</p>

  <p class="normal">“Evet, en kötü provokatörler buradaki yerli bakkallardır: Gerk, Danke, Legdet. Onlar kan akması için kışkırtıcılık yapıyorlar. Oysa bir zamanlar bizim bayrağımızı taşıyorlardı.”</p>

  <p class="normal">“Ve bağırıyorlardı,” diye güldü Taylor, “‘İşçilere para verin ki, biz fiyatları yükseltip onları dükkânlarımızda soyabilelim!..’ Demek ki sokağa çıkıyoruz ve acımasız oluyoruz! Seçim hakkı veya ölüm!”</p>

  <p class="normal">“Veya ölüm!” diye tekrarladı John. “Kaptan Swing bizim istemlerimizi desteklesin.”</p>

  <p class="normal">“N’apalım, bizi terör desteklesin. Onu biz yaratmadık.”</p>

  <p class="normal">Bu konuşma sırasında odaya iki genç adam girdi.</p>

  <p class="normal">“Ben Manchester’dan yeni döndüm.”</p>

  <p class="normal">“Bizim politik birlik mi gönderdi seni?”</p>

  <p class="normal">“Evet, tam zamanında gitmişim. Orada iki toplantıda konuşma yaptım. İki papaz beni alt etmeye çalıştı. Olmadı! İşçiler kudurdular. Haklılar da. Parlamento reformu onlarla alay etti, orta sınıf ise sobanın kenarında tok bir kedi gibi ısınmakta...”</p>

  <p class="normal">“Bekle!” diye onun sözünü kesti Taylor ve John’a dönerek, “İşte ihtiyar, bu George Julian Harney. Bizim Marat. Düşmanlarımız için o korkunç biri ama işçi sınıfının ondan daha güvenilir ve daha iyi bir dostu olduğunu sanmıyorum. Onu serbest bırakmaya gelmiyor, çünkü sabırsızlığıyla bir sürü sakarlık yapabilir.”</p>

  <p class="normal">Taylor şaka yaparken, Harney şakaklarına kadar inen sık kaşlarının altından ihtiyar işçiye bakıyordu. Ama John onun bakışlarını yakalayamamıştı. Harney’in gözleri bir nesneden başkasına kayıyordu. Sanki hiçbir şeye güvenemiyor ve olumsuz izlenimler edinmekten kaçıyordu. John, onun büyük ellerinde yılların izi olan nasırların yaptığı kalınlaşmayı fark etti.</p>

  <p class="normal">“Bu da Paul, Alman. Gezgin. Belki maceraperestliği, belki de halk savaşı isteği onu bizim kıyılarımıza sürükledi. Kısacası sakin duramayanlar cinsinden.” Taylor, hızla kızaran Paul’e acıyarak baktı.</p>

  <p class="normal">“Dünya devriminin avukatı,” diye ekleyen Harney, dostça omuzuna vurdu. “Mitingde harika konuştun dün.”</p>

  <p class="normal">“O, sadece bizim Alman komitelerimizden bir selamdı.”</p>

  <p class="normal">“Demek ki sizde de işçilerin durumu çok kötü,” diye mırıldandı John.</p>

  <p class="normal">Paul, cevap olarak uzun bir konuşma yapmayı düşünüyordu ama Taylor ve Harney onu durdurdular. Hazırladıkları “Birmingham Gazetesi”ni redakte etmek için acele ediyorlardı.</p>

  <p class="normal">Paul, John’la aynı tarafa gideceğini fark etti. Birlikte yürümeye başladılar. Pazarda balık dükkânlarının yanında küçük bir kalabalıkla karşılaştılar. Kalabalık, bir sandığı kürsü niyetine kullanan bir konuşmacının çevresine toplanmıştı. Dar yerde kendinden emin, kuş gibi yürüyüşünden onun bu tür konuşmalar yapma alışkanlığı olduğu anlaşılıyordu.</p>

  <p class="normal">“Bu Stephens, çılgın bir delikanlı. Saldırgan!” diye fısıldadı John.</p>

  <p class="normal">Paul durdu. Ajitatörün birbirine karışan, net olarak söylenmeyen sözcüklerini anlamak kolay değildi. Artan bir dikkat ve gerginlikle dinliyordu.</p>

  <p class="normal">“İşçiler! Ben ateşin, bıçağın, kanın ve ölümün devrimcisiyim. Siz de öyle olmalısınız. Çevrenize bakın, hapishanelere benzeyen bu evleri görüyor musunuz? Sizi o evlere tıkmak istiyorlar. Nerede sizin çocuklarınız? Satıldılar. Zavallı çocuklar kendilerine göre olmayan ağır işten ezilmiş vücutlarla geceleri fabrikanın cehenneminden mutsuz evlerine doğru sürükleniyorlar.”</p>

  <p class="normal">İsyan ve kin Stephens’e güzel konuşmayı öğretmişti. Gezgin vaiz, papazlıktan vazgeçerek Chartizmin misyoneri olmuştu. Kadife ceketinin yırtık ceplerinden Alman’ı çok şaşırtan tanıdık Bentham, Shelley, Godwin’in kitapları gözüküyordu.</p>

  <p class="normal">“Ah, o benden daha okumuş!” diye itiraf etmeye hazırdı üniversiteli.</p>

  <p class="normal">“Silahlanın!” diye devam ediyordu Stephens. “Yoksullar kanunu sizi köleliğe, açlığa, tam bir haksızlığa mahkûm etmiş. Anayasa ve aklıselim yok edilmiş. Biz yasalara göre hareket ediyoruz. Sorunlarımızı düşünüp konuşmak yasal; Valiliğe gidip hak talep etmek yasal; protesto ve Ferman’ın altına imzalarımızı atmak yasal. Eğer erkeğin eline tüfek, balta, kılıç, tabanca, süngü alması icap ederse, kadın hiç olmazsa makas, çocuk da iğne veya topluiğne alsın! Tüm insanlar bir elinde meşale, bir elinde bıçakla; çocuğu aileden, kadını erkekten ayıran herkese karşı ölüm kararı alsın. Eğer onlar, kanunlarını değiştirmezlerse, biz, kan içicilerin pamuk fabrikalarını yakacağız, evlerini yıkacağız. Hırsızlık ve katilliğin yardımıyla, milyonlarca insanın kanı, kemikleri ve mutsuzluğuyla inşa edilmiş evlerini yıkacağız. Tanrı, bu insanları mutluluk için yaratmış...”</p>

  <p class="normal">Paul ve John pazarı geçtiler. Karşılarına gittikçe daha sık asker devriyeleri çıkıyordu. Fabrika kapılarının önünde polisler dolaşıyordu.</p>

  <p class="normal">“Fırtına kopacak,” diye mırıldandı John.</p>

  <p class="normal">Paul heyecanla gülümsüyordu. Devrimci bir çatışmadan daha iyi ne olabilirdi ki?</p>

  <p class="normal">“Ben onu göreceğim!” diye dikkatsizce söylendi Paul.</p>

  <p class="normal">“Sör, buraya bunu görmek için mi geldi acaba?” diye sordu ihtiyar, saldırgan bir şekilde.</p>

  <p class="normal">Süslü püslü ve havalı Paul, John’a daha ilk bakışta itici gelmişti ve sadece Taylor’a olan saygısından dolayı bu duyguyu içine bastırıyordu.</p>

  <p class="normal">Birlikte yürümeye devam ettiler, ama susuyorlardı.</p>

  <p class="normal">Evlerden birinin önündeki bahçede Bullring’deki akşam gösterisi için hazırlanmış bayraklar vardı. Üzerlerindeki yazılar batıl inançlı John’a ürkütücü geldi.</p>

  <p class="normal">“Geçen baharda başka şeyler yazmıştık,” diye hatırladı büyük bir üzüntüyle. Onun tam tersine Paul, sloganları onayladı ve cilt kapağı fildişinden yapılmış küçük bir defter çıkarıp onları hatıra olsun diye yazdı. Eğer Almanya’da devrim olursa, onlara ihtiyacı olup olmayacağını nereden bilebilirdi ki?</p>

  <p class="normal">“Tiranlar, görün ve titreyin!”,</p>

  <p class="normal">“Kadınlar ve çocuklar için bıçakları bileyin”,</p>

  <p class="normal">“Kılıcı olmayan, elbiselerini satıp kendisine kılıç alsın,” diye not etti Paul.</p>

  <p class="normal">Kadınlar, bayrakların sopalarına özgürlük şapkaları bağlıyordu. Paul onları kendi pahalı şapkasıyla selamladı.</p>

  <p class="normal">“Yeryüzündeki en muhteşem ve en görkemli bayramlar, emek zafer kazandığında, işçiler iktidara geldiğinde yapılacaktır. Devrim ve özgürlüğe lâyık harekete ancak onlar girişebilir,” dedi üniversiteli. Daha sonra, abartılı bir duygusallıkla diz çöküp işçi bayrağının kumaşını öptü. İhtiyar John, onaylamadığını ifade eder bir şekilde somurttu.</p>

  <p class="normal">“Ne o sör, kilisede mi sandınız kendinizi?” dedi yarı kırgın bir halde.</p>

  <p class="normal">Onu farklı düşünce ve duygular ilgilendiriyordu. Kan akıtılması nasıl engellenebilirdi? Güçler çok eşitsiz. İşçiler silahsız. John, birliklere gidip eğer askerlere silahsız bir kalabalığa karşı ateş emri verilirse ateş edip etmeyeceklerini anlamaya karar verdi. Küçük de olsa bir umut onu terk etmemişti. Belki ateş etmezlerdi...</p>

  <p class="normal">Hava kararmak üzereydi; Bullring’deki miting saati de yaklaşıyordu. Şehirde tansiyon yüksekti. Dükkânlar telaşla kapatılıyor, vitrinlerin üzerinden bırakılan demir kepenklerin inişi silah atışları gibi yankılanıyordu. Valiliğe ve bankalara yakın olan sokaklar ıssızlaşıyordu. Yolcular ürkek bir şekilde çevrelerine bakıyorlardı. Herhangi bir şeyle süslenmemiş suskun evler, pek neşeli bakamıyorlardı.</p>

  <p class="normal">John, askeri birliğe gitmekten vazgeçti. Vakit kalmıyordu. Üstelik çenesi düşük Alman onu rahat bırakmıyor, soru ve öğütleriyle canını sıkıyordu. İhtiyar, çoktan kaçacaktı ama öğle yemeği teklifi onu, bunu yapmaktan alıkoydu. Küçük bir meyhaneye girip muhteşem birer biftek yiyip üzerine de birer bira içtiler. John uzun süredir böyle bir ziyafete katılmamıştı. Sakinleşti, somurtmayı kesti.</p>

  <p class="normal">Mitinge gitme zamanı yakındı. Nemli gece sakince yaklaşıyordu. İhtiyarın romatizmadan zayıflamış bacakları olağanüstü nemden dolayı ağrıyordu. John zor yürüyordu. Son birkaç ay içinde ilk defa ve yeniden güçsüzlüğünü, ihtiyarlığını hissetti.</p>

  <p class="normal">“Bizim için yemek yemek zararlı. Biz, buna alışkın değiliz. Efendiler bizi eğittiler. Et yeme alışkanlığından kurtardılar,” diye açıklıyordu hüzünlü bir gülümsemeyle zayıflığını John, Paul’e yetişmeye çalışarak.</p>

  <p class="normal">Bullring, büyük çelik döküm fabrikasından sonra başlıyordu. Toplananların meşaleleri mayıs böcekleri gibi göz kırpıyordu. Kalabalık büyüktü. Paul, John’dan geride kalmıştı. Bu heyecanlı, her şeyi yapmaya hazır kalabalığın içinde olanları daha iyi görüp hatırlamak için yalnız kalmak istiyordu. Küçüklüğünden beri, doyumsuz bir turist olan genç üniversiteli, burada, Bullring’de de o gurur duygusunu bastıramıyordu. Bu duyguyu, amacına ulaştığı anlarda; Alplerin zirvesine ulaştığında, uzun süredir görmeyi beklediği şehrin girişinde veya vahşi bir gölün kıyısında hissetti.</p>

  <p class="normal">Paul, ovayı inceleyip onun tarihini hatırladı. Cromwell’in askerleri, liderlerinin yarı kutsal öğüt, yarı savaş çığlığı niteliğindeki konuşmalarını burada dinlemişler, beyaz atkılı insanlar vebadan ölen insanların cesetlerini burada yakmışlar, bayramlarda, usta ve kalfalar burada eğlenmişlerdi... Ama ellerinde, Chartist bayrakları yerine, yaptıkları işin simge ve işaretlerini taşıyan bayraklar vardı.</p>

  <p class="normal">Feodal savurganlığın ve gücün devri geçti! Paul gitgide daha fazla gömülüyordu asırların sağır, sonu olmayan sokaklarına. Kendi bilgileriyle gurur duyuyordu. Ama Bullring şu an gerçekten yaşıyordu ve ondan, geçmişe gösterdiği hassasiyetin aynısını istiyordu. Tribünde geniş, kızıl sakallı bir işçi, muhalefet gazetesini, onu çok etkileyen bir yazıyı sesli sesli okumak amacıyla açtı. Ama okumaya fısat bulamadı. Başkentten gizlice ve daha yeni gelmiş tüfekli ve sopalı bir polis bölüğü ovayı bastı, polisler kalabalığın içerisine girdiler ve çatışma başladı. Bullring, büyük bir kargaşaya sahne oldu.</p>

  <p class="normal">John yere düşen, dayaktan mahvedilen, çizmeler altında ezilen insanların unutulmaz çığlıklarını duyduğunda titredi. Çocukların çaresiz haykırışlarına annelerin çığlığı karışıyordu. Lanetler, tehditler, ağlamalar... İşçileri tüfek dipçikleriyle dövüyorlar, kamçılıyorlar, eziyorlardı. Onlar, kanlı-yaralı kalkıyor ve yine yumruk yumruğa dövüşe atılıyorlardı. Silahsızdılar. Olanlardan hiç hesap sormayan, paniğin anlaşılmaz elektriğine kapılan John, ilerleyen jandarmaların tam karşı istikametinde koşmaya başladı. Ovadan bir elektrik şoku geçmişti. Meşaleler fıslayarak sönüyordu. Karanlıkta, ihtiyarın ayağı, canlı, kıvranan, inleyen bir şeylere takılıyordu. Kalabalığın sürüklediği, yere yapışan insanlar ayaklar altında eziliyordu. Kaçış, başladığı gibi aniden durdu. John, ihanet edip kaçanların arasında olduğunu anlayınca durdu; başını ellerinin arasına aldı. Onu koşturan neydi? Bir korkak gibi, bir hain gibi ne kadar süreden beri kaçıyordu? Ama uçuruma düşerken kim zamanı düşünebilirdi ki!</p>

  <p class="normal">“Kahrolsun hainler, kahrolsun korkaklar! Bir adım bile geri adım atmayacağız!” diye bağırdı ihtiyar, acıyan bir boğazla ve ileri doğru atıldı.</p>

  <p class="normal">“Kahrolsun hainler!” diye bağırdı başkaları.</p>

  <p class="normal">İnsanlar yeniden birleşip ilerleyen düşmanın yolunu kesti. Polisler ürküp geri çekildi. Fakat aynı anda tüm sokaklardan Bullring’e doğru atlı ve yaya askeri birlikler ilerliyordu. Arkasının sağlama alındığını gören polis, ovayı sarıp şehre giden tüm yolları tuttu. Verilen ara, işçilere ölü ve yaralılarını toplama imkânı tanıdı. Anneler, sessiz ve çığlıksız olarak, çocuklarının ezilmiş, parçalanmış cesetlerini buluyorlar; yeni yakılmış meşalelerin ışığı altında onları kaldırıyorlar ve özgürlüğün kanlı kurbanları olarak götürüp özenle, biriken intikamın sembolü olan tribünün merdivenlerine bırakıyorlardı. Tribünde cenaze ateşleri yanıyor ve az önceki çatışmada parçalanmış bayraklar dalgalanıyordu. Doktor Taylor, Bullring’deki çatışmayı duyunca hemen oraya doğru koştu ama yolda gözaltına alındı. Bunu öğrenen işçiler, çemberi yarıp oraya varmayı denediler. Yine kan döküldü... Esir alınan polisleri halk yargılamasından kurtaran tek şey, şehir yönetiminin elindeki suçluları hemen cezalandıracağı tehdidini savurmasıydı.</p>

  <p class="normal">Kenar mahallenin sokaklarını tutan Kraliyet askerleri, işçilerin Bullring’den engelsiz geçmelerini sağlamakla görevlendirilmişlerdi. İşçiler, şarkısız, konuşmasız ama tam bir düzen içinde şehre doğru yürüdüler. Ölü ve yaralılarını gelişigüzel yapılmış sedyelerle taşıyorlardı. Meşaleler karanlık cenaze törenini, solgun, donmuş yüzleri, sıcak gözleri aydınlatıyordu. Ellerinde ve elbiselerinde kan vardı. Dağınık saçlarında kan pıhtılaşmıştı. Birmingham, bundan daha acımasız, daha hüzünlü bir tören görmemişti.</p>

  <p class="normal">“Katiller!” diye fısıldıyordu kapalı, kuru dudaklar; gözler, sokakların yarı karanlığında, girişlerin önünde, karanlık, korkmuş evlerin fonunda hareketsiz polis siluetleriyle karşılaştığında...</p>

  <p class="normal">“Makineler!” diye düşünüyordu John, tüfek ve toplara kinle bakarak. İçindeki Luddist uyanmıştı.</p>

  <p class="normal">İşçilerden hiç kimse evine gitmedi. Yaralılar, yoksullar hastanesinin özenli bakımına bırakıldı ve kalabalık, cesetleri ertesi gün gömülmek üzere bırakarak “Aziz Thomas Kilisesi”ne doğru yürüdü. Sakatlanan, zarar gören arkadaşlarla ilgili kaygılar kaybolunca dikkatli ve uslu hava yerine, işçilerde çatışmaya devam etme havası belirdi. Marş söyleyip gürültü çıkarıyorlar, karşılarına çıkan her şeyi paramparça ediyorlardı. Silah olarak kullanılabilecek her şeyi kapıp gelişigüzel sokaklara koşuyorlardı. Onların baskısından avlular yıkılıyor, ağaçlar sarsılıyor, dallar kırılıyordu. İşçiler kazıklarla, demir sopalarla silahlanıyor, şapkalarını taşlarla dolduruyorlardı.</p>

  <p class="normal">“İntikam alacağız! Biz koyun değiliz ki boynumuzu sessizce bıçağın altına uzatalım.”</p>

  <p class="normal">John, Chartistlerin “Altın Aslan” meyhanesindeki olağanüstü toplantısına gitmek için acele ediyordu. Herkes oradaydı; gözaltına alınan Taylor’un dışında. Ahşap bir bankın köşesinde Paul oturuyordu. Yüzü morluklarla doluydu.</p>

  <p class="normal">Alman, şehirde dolaşan ispiyoncuların tehlikeli bakışlarını üzerine çekmemek için yediği dayağın izlerini saklamaya çalışıyordu. Açık beyaz pudra, dengeli yayılmamıştı ve koyu yeşil ceketinin yakasına dökülmüştü. Pirinç ununun altında, tıpkı kötü bir sıvanın altındaymışcasına, kırmızılıklar, rengarenk morluklar ve kan oturmaları seçilebiliyordu. Genellikle şık olan genç adamın takım elbisesi yırtık ve tozluydu. Paul, geniş pelerinine sarınmıştı. Pelerini kırık bir kanat gibi sallanıyordu. Bu olağandışı elbisesine rağmen, şişkin gözleri ve dudakları kendini beğenmişlik ve gurur ifadesi taşıyorlardı. O, sonunda sözden eyleme geçmişti. Yaşadığı hisler çok farklıydı ve onun beklediğinden çok daha güçlüydü.</p>

  <p class="normal">Çatışmadan önceki kargaşa anında, bir izleyici pozisyonunda olduğunu unutmuştu; o da ovada koşuyor, bastonunu sallıyor, anlamsız sözler haykırıyor, birilerinin yüzüne vuruyor, üniformaların kaba işlemelerini ve düğmelerini koparıyor, düşüyor ve yeniden kalkıyordu. Ezilmiş ve dayaktan mahvolmuş bir haldeydi. O da korkuyu, savaşmanın verdiği sarhoşluğu, ölüme yakın olmanın verdiği hisleri ve başarının heyecanını yaşamıştı. Onun pleb arkadaşları, tam düşündüğü gibi çatışma alanında kahramandılar. Onların cesareti, tüm beklentilerinin üstünde çıkmıştı. Paul, onları muhteşem Spartaküs’le karşılaştırıyordu. Hayal gücünün sihirli değneği altında, karanlık fabrikaların Birmingham’ı, despot Sezarlar’ın antik başkentine dönüşmüştü.</p>

  <p class="normal">Bununla birlikte, üniversiteli, tüm olanları anlattığında, ait olduğu sınıfın göstereceği tepkiyi, Fritz Schlaglar’ın şaşkınlığını, başarısızların şüpheci gülücüklerini zevkle düşünüyordu. Babasının isyanını düşündüğü zaman eğleniyordu. Yine de bu babanın paralarını olağanüstü bir şekilde harcayabiliyordu.</p>

  <p class="normal">“Eğer kâğıt oynasaydı,” diye konuşuyordu babası Berlin Posta İstasyonu’nda sadece üç hafta önce, “eğer paralarımı tecrübeli bir metres için harcasaydı, ben namuslu insanların gözlerine yüzüm kızarmadan bakacaktım. Bu zamanda kim bilmez ki, bu tür şeyler en iyi, pırlanta gençlere lâyık ‘kusurlar’dır ve delikanlıya prestij kazandırır. Ben ileri görüşlü bir adamım ve böyle bir modayı yadırgamıyorum. Ama benim oğlum, varisim, paralarımı isyancılara, sokak bildirilerine ve gazetelere veriyor, kana susayan devrimden hoşlanıyor! Benim oğlum, evet... Buna dayanamayacağım! Bu... İsviçre’de yaptığı tüm yaramazlıklardan haberim var. Orada bazı zanaatkârlar ve ipini koparanlar seni kandırıp soymuşlar. Utancımdan kahroldum. Üzüntüden öldüm! Baba katili, sen beni öldüreceksin. Sen, bizim fabrikalarımızın altına barut koyuyorsun.” Destek arayan ihtiyar tüccar, becerikli tombul parmaklarıyla kocaman şiş göbeği üzerinde yatan altın köstekli saatine tutundu. Paul, sabırsızca konuşmanın sonunu bekliyordu. Babasının melodramatik monoloğundan sıkılıyor ve tiksiniyordu.</p>

  <p class="normal">“Bu zamanda kim liberal değil ki!” diye devam ediyordu babası. “Ama sen, ikiyüzlü bir Jakobensin, sen vampirsin; kana susamış Robespierre gibi, Danton gibi tehlikelisin!” Gözyaşlarına boğularak burnunu temizledi. “Seni İngiltere’ye göndereceğim. Bu son bahis. Bu ülkede ihtiyarlara karşı saygı, Tanrı’ya inanç ve iş tecrübesi var ve günde iki kez devrimi lanetliyorlar. Senin yaşındaki genç adamlar çalışıyor. Onlar para kazanıyor, onlar milliyetçi. Sen Manchester’a gidiyorsun, benim büroma. Bu sessiz, Tanrı korkusu olan insanlarla dolu şehirdeki ortaklarımız çok iyimser, hatta gereğinden fazla iyimser. İşte her günah, günah değildir, bunu sen kendin anlayacaksın, eğer yola gelirsen.”</p>

  <p class="normal">Bu konuşmalarla yolcu edilen, düzelsin diye gönderilen Paul, adayı buldu; daha geldiğinin birinci haftasında, Chartistlerle bağlantı kurup devrim uçurumuna baş aşağı attı kendini. Fabrika sahibinin oğlunun verdiği paralar, Ferman’ın propagandası için kullanılmıştı. Bu paralar ve onun yorulmak bilmeyen bağlılığı, Chartistlerden bazılarının tepkisini engelledi. Çünkü ilk başta, bu yabancı burjuvanın aralarına girmesine isyan etmişlerdi.</p>

  <p class="normal">“Altın Aslan” meyhanesi eski, ahşap bir yıkıntıydı. Direklerle destekleniyordu ama Cromwell hareketini ve II. Charles’ın taçlandırılışını bile hatırlıyordu. Ahşap tavan, eğrilmiş payandalar üzerinde duruyordu. Paslı pencereler, güçsüzlükten yamulmuştu. İçerisi kışın dumanlı ve nemli, yazın boğucu ve uyutucuydu. Ama İngilizler, tarihi yıkıntılara değer veriyorlardı. Meyhanedeki her nesne kutsal eser gibiydi. Duvarlarda iki yüzyıllık tabaklar asılıydı. Sivri kenarlı tabaklar... Şömineyi Stuartlar’ın işaretini taşıyan antika bardaklar süslüyordu. Hiç kimsenin otoritesi meyhaneciyi ikna etmek için yeterince güçlü değildi. Ona bir türlü anlatamıyorlardı: Yorulmaz bir eğlence düşkünü olan I. Charles, hakkındaki ölüm cezası infaz edilmeden az önce bu bardaklardan içmiş; kararmış tabaklardan Cromwell yemek yemiş; Kraliçe Henriette, meyhanenin tavan arasında bir gece kalmıştı. “Altın Aslan”ın tüm rahatsız koşullarını, yıkık döküklüğünü, çirkinliğini dengeleyen tek şey bu destanlarıydı.</p>

  <p class="normal">Birmingham Chartist Konvansiyonu’nun toplantısına ilk kez katılacak olan John, başta korktu ve çekindi. Gelenler meyhaneye zor sığıyordu. İnsanlar, kan ter içinde kalmaya boyun eğiyorlardı. Izgaradaki balıklar gibi sıcakla boğuşuyorlardı. John, yabancı bakışlardan korunmak için özenle kapatılmış pencerenin yanındaki banka, mümkün olduğunca Paul’e yakın oturdu ve heyecanını yenmek için hızlı ve doğal olmayan bir şekilde öksürüp sümkürmeye başladı. Sesini yayarak hiç alâkasız bir konuya girdi, havadan bahsetmeye başladı. Terlemiş, kıpkırmızı kesilmiş, hırka ve ceketini çıkarmış olan Lovett ayağa kalktı, ciddi bir bakışla masadakileri inceledi ve hiç çekinmeden John’un saçmalıklarını kesti.</p>

  <p class="normal">“Şimdi sus ihtiyar. Konuşmak istediğinde elini kaldır. Ben seni görür sözü sana veririm; zamanı gelince.”</p>

  <p class="normal">John, utanıp bütün gece sustu. İlk defa açık havada değil, bir çatı altında yapılan bir toplantıya katılıyordu. Bu toplantıda ayakta durmuyor, oturuyorlar, izin aldıktan sonra sessizce konuşuyorlardı. Aslında “Altın Aslan” meyhanesinde bu akşam bulunanların hiçbirisinin belirli bir düzen veya sıra izleyecek hali yoktu. Collins, gözaltında olan Taylor’a yapılan zorbalıkları anlatınca, Lovett bile ayağa fırlayıp kontrolünü kaybetti. Vali ve onun kiralık adamlarının canlarını cehenneme gönderdi. Başkan’dan sonra diğerleri de hemen homurdanıp gürültü etmeye başladılar.</p>

  <p class="normal">“Alçaklar! Taylor’un kafasını tıraş etmişler! Gözaltılar devam ediyor.”</p>

  <p class="normal">“Daha fazla susamayız!”</p>

  <p class="normal">“Arkadaşlarımızı çırılçıplak soymuşlar!”</p>

  <p class="normal">“Hemen Londra’ya bir heyet göndermek gerekiyor!”</p>

  <p class="normal">“Onları bodruma atmışlar!”</p>

  <p class="normal">“Belediye meclislerini harekete geçmeye çağırmak gerekiyor!”</p>

  <p class="normal">“Onlara mürekkep ve kâğıt vermemişler!”</p>

  <p class="normal">“Olanlar tüm komitelere bildirilsin!”</p>

  <p class="normal">“Görüşmeleri yasaklayıp onları yarı aç tutuyorlarmış! Bizi takip ediyorlar. Taylor’un hayatı tehlikede!”</p>

  <p class="normal">“Kraliçeye bildirge gönderilsin!”</p>

  <p class="normal">“İngiliz kılığındaki Dalila bizim Samson’u tıraş etti. Ama güç buklelerde değil,” diye şaka yapmaya çalıştı birileri. Lovett kendisini kontrol etmeyi başararak oturdu. Herkes onu izledi.</p>

  <p class="normal">“Hemen bir bildiri yazılıp Birmingham halkına dağıtılmalı.”</p>

  <p class="normal">“Başkente kim gidiyor? Zaman, beklemiyor.”</p>

  <p class="normal">Gece yarısına doğru konvansiyonun çözümü kabul edilmişti. Her zaman olduğu gibi Collins polisi kandırmayı başarmıştı. John, tüm diğer güvenilir işçiler gibi, gece Lovett’ten bir yığın kâğıt, yapıştırıcıyla dolu bir kova ve bir fırça almıştı. Fabrika sokaklarındaki polis kordonlarının arasından sıvışıp oralara yasak bildiriler yapıştırmak hiç de kolay bir iş değildi. Ama ihtiyar, görevini başarıyla tamamladı. Jandarma gördüğünde boyacıymış gibi davranıyordu. Kâğıt yığınının üzerine oturup işsizlikten, bira ve ekmeğin pahalılığından sesli bir şekilde şikayet etmeye başlıyordu.</p>

  <p class="normal">Hava aydınlanmaya başladığında, yorgun John, son kâğıdı da Valinin evine yapıştırdıktan sonra Yeşil sokağına doğru sürüklendi. İhtiyar, yaptıklarından memnundu. İşi çok iyi başarmıştı. Yapıştırıcı bittikten sonra çiğnenmiş ekmekleri yapıştırıcı olarak kullanıyor, bildirileri dallara dizip iple bağlıyordu. Geçtiği tüm yollardaki avlularda, duvarlarda, ağaçların gövdelerinde, askeri bir haritanın küçük bayrakçıkları gibi dar kâğıtlar vardı. Sabah işe giden işçi ve zanaatkârlar, pazara doğru acele eden kadınlar, kiliseye giden hanımefendiler, bildirilerin önünde, sözlerinin duyulmasını isteyen bir konuşmacının çevresine toplanıyorlarmış gibi dizildiler.</p>

  <p class="normal">“1. Konvansiyon,” diye başlıyordu Chartistlerin bildirileri, “Birmingham halkına sebepsiz, acımasız ve haksız bir hakaret yapıldığı görüşündedir. Sorumlusu kana susamış ve anayasayı çiğnemiş Londra polisidir. Bunlara suç ortaklığı eden, polisle işbirliğine başlamadan önce mitinglere katılıp faaliyet gösteren bazıları, şimdi de kendince sosyal soyguna katılıp halkı hem sosyal hem politik olarak aşağılamak istiyorlar.</p>

  <p class="normal">“2. Birmingham halkı, Bullring veya başka bir yerde toplanma hakkını en iyi şekilde kullanma hakkına sahiptir. Onun kendi vicdanı, yapılan hakaret karşısında en iyi cevabın nasıl verileceğinin yolunu gösterecektir. Halk en iyi kendisi gösterir nasıl bir güce sahip olduğunu ve hakkını almak için hangi araçların kullanılması gerektiğini.</p>

  <p class="normal">“3. Arkadaşımız Doktor Taylor’un keyfi ve despotik bir şekilde gözaltına alınması, İngiltere’de herhangi bir kanunun olmadığının en yeni ve en inandırıcı delilidir ve açıkça göstermektedir ki, halk, uymak zorunda olduğu yasaları, kendi denetimi altına almazsa, ne özgürlük, ne can güvenliği, ne de mal güvenliği olabilir.”</p>

  <p class="normal">Clara, Yeşil sokağının köşesinde John’u bekliyordu.</p>

  <p class="normal">“Bir an önce kaç buradan ihtiyar! Akşam polis geldi. Senin tutuklanma emrini gördüm. Orada dün ovada kötü davrandığın yazıyordu. Hapishanedeki bitleri beslemek istemiyorsan git buradan.”</p>

  <p class="normal">John, geri döndü. Giderken Clara’ya teşekkür etmeyi unuttu. Bundan böyle, dam altında bir köşesi yoktu. Felaket değildi! İlk defa olmuyordu! İngiltere, Grönland değildi. Toprak çıplak kalmıyor, kıraç olmuyordu. Yılın tüm mevsimlerinde adada ot yetişiyordu. İhtiyar, şehir parkına gitti ama bekçi onu oradan kovdu. Dayanılmaz bir halde uykusu vardı. Şehir dışına çıkıp orada kerestelerin üzerine yattı. Fabrika düdükleri onu uyutmadılar. John çalıştığı işyerine doğru yürüdü. İşyeri sahibi onu çağırdı. Gri, soğuk, bıçak gibi gözlerde iğrenç ve ikiyüzlü bir şeyler vardı. Şöminede her zaman bu saatte olduğu gibi bir desteğin üzerinde çaydanlık tütüyordu. John ciddi bir şekilde, nerede yiyecek bir şeyler bulacağını düşünüyordu. Patron çaydanlıkta kaynayıp fokurdayan suyun sesini boğarak konuşuyordu.</p>

  <p class="normal">“Sen ihtiyarsın, John Smith. Öbür dünyayı, kaderin sana ölümü getireceği saati düşünmenin zamanı. Beyaz saçlarına saygımdan dolayı, seni bekleyenlerden korumak isteyip acıdığım için işe aldım seni. Tüm Birmingham’da benden başka kim senin gibi bir yıkıntıyı işe alırdı ki? Bunu hatırlaman gerekiyordu. Körlüğüne, güçsüzlüğüne rağmen sana en iyi yıllarını yaşayan bir işçiymişcesine para ödedim. İşte, diyordum, hayatı ve onun zorluklarını tanımış, namuslu bir insan. O akılsız delikanlıları uslandırıp bana özenle hizmet edecek diyordum. Sen ise isyancı oldun. İhtiyar halinle kafayı bozdun, insanları ayaklandırıyorsun. Ve nerede? Benim işyerimde!”</p>

  <p class="normal">“Ama değil mi ki siz de sör...” diye başladı John anlamayarak.</p>

  <p class="normal">“Bir de öyle olsaydı! Eğer sen ve arkadaşların bize güvenmiş olsaydınız, reform yapmamıza yardımcı olmuş olsaydınız, biz sizin ihtiyaçlarınıza da cevap verirdik. Ama sen ve senin gibiler toplumsal düzeni sarsmayı düşündünüz, kendiniz için. Ama darda kaldınız. Aslında burası dillerinizi kaşıdığınız Bullring değil. İşte hesabın ve defol sağlıcakla!”</p>

  <p class="normal">John kapıya doğru yöneldi.</p>

  <p class="normal">“Seni polise teslim etmediğime dua et. Seni polise vermem için birçok sebep var!” diye bağırıyordu arkasından patron.</p>

  <p class="normal">John, kendisini yine sokakta buldu. İşsizdi. İşyerinde olanları hemen hemen hiç düşünmeden, kendisini açlıktan dolayı midesinde hissettiği ağrıya vererek Valiliğe doğru yürüdü. Otele, Paul’ün yanına gitmeyi düşündü. Ama kapıcı, ihtiyarı kaldırıma attı.</p>

  <p class="normal">“Dilenci, serseri, defol buradan! Hangi namuslu adam bu saatte işsiz dolaşır?”</p>

  <p class="normal">Yine sokak... John’un yanından iki yalınayak çocuk koşuyor, daha yeni çıkmış, ıslak gazete tomarlarını sallıyorlardı:</p>

  <p class="normal">“Collins gözaltına alındı. Collins ve Lovett tutuklandı! Arkadaşlarını ele vermeyi reddediyorlar!” diye kışkırtıcı bir şekilde bağırıyorlardı.</p>

  <p class="normal">John yemeği unutmuş, düşe kalka gazete satıcılarına yetişmeye çalışıyordu.</p>

  <p class="normal">Aynı gün Birmingham’da olağanüstü hal ilan edildi. Vali, Konvansiyon’un bildirisine cevap olarak orduya verilen emri duvarlara astırdı. Bu emre göre, eğer işçiler yine Bullring’de toplanırlarsa orduya ateş etme emri verilmişti. Fabrikalarda ve kenar mahallelerde polis dolaşıyordu. Chartist olduğundan şüphelendikleri herkesi keyfi bir şekilde gözaltına alıyorlardı. Devriyeler şehirde dolaşıp bir araya toplanan işçileri dağıtıyorlardı. Ama hiçbir müdahale işe yaramıyordu. İşçileri bir yerde dağıtıyorlar ama işçiler başka bir yerde tekrar toplanıyorlardı. Aziz Martin sokağında çok sayıda insanın katıldığı ateşli bir miting başladı. John oradaydı. Kalabalığı silahlanmaya çağırıyordu. Onu destekliyorlardı.</p>

  <p class="normal">Willy Brinter şöyle konuşuyordu:</p>

  <p class="normal">“Yerel yönetim organları, bulunduğumuz ağır sancıların sebebini tartışmak için toplandığımız yerde bizi dağıtarak anayasayı çiğnedi. Üstelik çok sakin bir şekilde geçiyordu toplantımız. Tanrı’ya inanacağız ve haklarımıza dayanarak baskıya direnişle cevap vereceğiz.”</p>

  <p class="normal">Polis, konuşmacıyı engelledi, atlar yine kalabalığın üzerine saldırdı. Evlerin girişleri ve kapıları hızla kapatıldı; dayak yiyenlerin buraya kaçıp sığınma olanağı da yok edilmiş oldu. İşçiler yine bir kapana kısılmışlardı. Birden kalabalığın önüne Stephens çıktı. Bir yamuk çöp sandığının üzerine atladı ve sallanarak ellerini kuş kanatları gibi çırparak acı acı bağırmaya başladı:</p>

  <p class="normal">“İntikam! Yakın, ezin sizi sömürenleri! İntikam! Kan içicilerin zenginlikleri ateşte yansın! İntikam alın! Neye çevirdiler ülkemizi, biz neye döndük? İntikam! Ateş! Fabrikatörler cehenneme!”</p>

  <p class="normal">“İleri!” diye cevap verdi işçiler.</p>

  <p class="normal">“Beni izleyin! Fenerleri parçalayın! Yakın meşaleleri!”</p>

  <p class="normal">“Yardım et bize Tanrım!”</p>

  <p class="normal">“Gaz lambalarını söndürün, ateş alın!”</p>

  <p class="normal">“İleri!”</p>

  <p class="normal">“İntikam!”</p>

  <p class="normal">“Ferman için!”</p>

  <p class="normal">“Taylor için!”</p>

  <p class="normal">“Kardeşlerimiz için!”</p>

  <p class="normal">Ferman için savaşanlar, polisi geri püskürttüler ve Valiliğe doğru koştular. Meşalelerle nefret ettikleri zenginlerin evlerini yakıyorlardı. Alevler, şehri vahşice yalıyordu.</p>

  <p class="normal">İşçiler ise sınırsız bir nefretle saldırıyorlardı. Dükkânlara girip vitrinleri ve kapıları kırıyorlar, malları ve mobilyaları Bullring’e sürükleyip orada yakıyorlardı.</p>

  <p class="normal">Büyücülerle, cadılarla hesaplaşma ve veba salgını döneminden beri Birmingham Belediye Meydanında böyle yırtıcı ve vahşi ateşler görülmemişti. Kahverengi alevler, devrimin acımasız sancağı gibi gökyüzünde uçuşuyordu. İtfaiyecilerin tüm müdahaleleri sonuçsuz kaldı. Alevlere ulaşmaya çalışmaları boşunaydı. Alevler, onları uzaklara kovuyordu. Ateş, fırtına gibi uğuldayarak yayılıyordu. John, ateşe kendi kurbanını da getirdi. Derisi yüzülmüş bir koç. Kaç kez hayal etmişti bir parça eti! Ama şimdi fiziksel açlık değil, kinin açlığı onu ele geçirmişti.</p>

  <p class="normal">“Al, zıkkımlan!” diye sessiz bir şekilde mırıldanarak eti ateşe attı. Et ateşin içerisinde cızırdamaya başladı ve taze kızartılmış et kokusu dumanla birlikte çevreye yayıldı. İhtiyarın gözlerinde davetsiz gözyaşları belirmişti. Kaç kez hayal etmişti bunu... Ne kadar uzun bir süredir hiçbir şey yememişti ve ne kadar yorgundu...</p>

  <p class="normal">Onu ittiler.</p>

  <p class="normal">Kilimler, sömürgelerden gelen mallarla dolu açılmamış sandıklar, masalar, atlasla süslenmiş çocuk salıncakları, hatta meşeden yapılma güzel, konforlu bir tabut, yakılmak üzere alevlere atılmıştı.</p>

  <p class="normal">“Tiranlara ölüm!”</p>

  <p class="normal">Canlı alevler otların üzerinde ilerliyordu. Bir saat bile geçmeden Bullring’in toprağı, üzerinden sürüler geçmişcesine ezilmişti. Ateş gittikçe daha da büyüyor ve kızıllaşıyordu. Duman öbekleri gittikçe daha yükseklere ulaşıyor ve bulut gibi gökyüzünde dolaşıyordu.</p>

  <p class="indentmetin">Çalıyor dünyanın üzerinde borular: Özgürlük!</p>

  <p class="indentmetin">Kalkıyor dünya savaşa.</p>

  <p class="indentmetin">Dalgalanıyor kutsal savaşın bayrağı,</p>

  <p class="indentmetin">Geliyor halklar sayısızca.</p>

  <div class="clrb"/>

  <p class="normal">Vali, fabrikatörler ve tüccarlar sanki peşlerinden Ortaçağ salgını geliyormuş gibi şehirden kaçıyorlardı. Sadece ordu ve garnizon komutanlığı kalmıştı ve hesaplaşma saatini bekliyorlardı. Bullring’de son ateş de sönüp dövülenler sustuğunda, ateşe verilen evler tamamen yanmak üzereyken ve gökyüzünün ateşleri güneşin ışınlarıyla birleştiğinde, Paul bitkin düşen John’u elinden tutup Belediye Meydanından çıkardı. İhtiyarı usulca kendi peleriniyle sarıp başına kendi silindir şapkasını giydirerek kendi faytonuna yerleştirdi ve onu şehir dışına çıkardı.</p>

  <p class="normal">“Beni nereye götürüyorsun?” diye sordu John somurtarak, Birmingham uzaklarda kalınca.</p>

  <p class="normal">“Daha bir saat bile geçmeden,” diye cevap verdi üniversiteli, “tutuklamalar başlayacak. Seni kundakçı, isyancı ve hırsız suçlamasıyla yargılayacaklar. Bu yüzden uslu uslu otur ve bana yaslan ihtiyar kahraman. Manchester’da sana elbet bir yer buluruz. Umarım İngiliz adaletinden paçayı kurtarabilirsin. İngiliz yargı sistemi, bu kör leydi, karşısında işçiler olunca çok iyi görmeye başlıyor. O, ahlâksız ve rüşvetçi. Eğer gerekirse büyük bir zevkle, olmayan şeyleri de olmuş gibi gösterebilir.”</p>

  <p class="normal">John, uzun süreden sonra tekrar Manchester’a gidiyordu. Burada her şey tıpkı eskisi gibiydi. Üstü örtük bir vagonla yarım yüzyıldan fazla bir süre önce bir grup küçük köle getirildiğinde de her şey böyleydi. Sokaklarda rastlanan işçiler, eskisi gibi zayıf, kötü giyimli, son derece mutsuz görünüyorlardı. Eskisi gibi, işçi alma bürolarının önündeki uzun gri kuyrukta çocuklar ve yaşlılar vardı; kiliselerin önünde ise ihtiyar kadınlar, artık fabrikaların ihtiyaç duymadığı kadınlar, dileniyorlardı.</p>

  <p class="normal">İhtiyar somurttu. Elli yıl geçmişti. Yeni binalar dikilmiş, sokaklar döşenmişti, vitrin camlarının arkasındaki şeyler gelişmişti ama insanlar, onun kardeşleri ve kız kardeşleri, hâlâ öyle mutsuz ve haklardan yoksundular. Yaşamları hâlâ bir sürgündü.</p>

  <p class="normal">“Sör nasıl isterse,” dedi ihtiyar alt çenesini ısrarla ileri doğru çıkararak. “Ama ben hayatımın sonuna kadar tüm insanların seçme hakkını elde etmesi için savaşacağım.”</p>

  <p class="normal">“Maalesef mutluluk anahtarı bu kapı için değil ihtiyar. Hem artık bana sör ya da milord dememeni rica ediyorum,” dedi üniversiteli, şakayla karışık bir can sıkıntısıyla.</p>

  <p class="normal">“Alışkanlıklarımı değiştirmek için artık ihtiyarım. Sör, bizim sınıfımıza ait değil.”</p>

  <p class="normal">Sabahleyin, eski dokuma işçisi ve bileyici, Paul’ün tavsiye mektubu üzerine özenle yazdığı adresi aramaya çıktı.</p>

  <p class="normal">“Ermen ve Engels” pamuk eğirme fabrikası.</p>

  <p class="normal">“Ermen ve Engels, Kraliçe sokağı, köprüden sağa,” diye tekrarlıyordu John kendi kendine. İhtiyar, büyük, sert zarfı ıslanmasın diye ceketine bastırıyordu. Tükürük gibi yapışkan yağmur, hafifçe çiseliyordu. Lancashire gökyüzü, şehri kahverengi bir kiremit çatısı gibi kapatıyordu. Sis, John’un boğazını yakıyor, elbiselerin yıpranmış kumaşından içeri sızıyor, ıslaklık hissi veriyor ve ürpertiyordu. İhtiyarın vücudunda titreme ve kaşıntıya yol açıyordu. İhtiyar, köprüde durdu ve suya tükürdü. Nehir, gökyüzü gibi hüzünlü ve kirliydi, parke taşları ve kuruyamayan evler gibiydi. Birden John, kendisi gibi saf İngiliz kökenli birinin yabancılara hizmet etmesi doğru mu, diye kaygılandı. Ve yanlarında çalıştığı tüm patronları düşündü. Strays, onları, beyaz işçilerin yerine Afrika’dan zenci getirmekle tehdit ediyordu.</p>

  <p class="normal">“Onlar, fare gibi masrafsız.”</p>

  <p class="normal">İhtiyarın belleğinden, birbiri arkasına fabrikatörler, büro işletmecileri, gardiyanlar geçti. Onlar hiçbir zaman işçiye milliyetini sormamışlardı.</p>

  <p class="normal">“Şeytanı bile işe alırlardı... Makine de zaten şeytan icadı.”</p>

  <p class="normal">John, kızgın kızgın tükürdü ve uzun uzun, suyun götürdüğü tükürüğün beyaz dantel topunu inceleyerek izledi.</p>

  <p class="normal">“Su, onu yutacak; beni ise nereye sürükleyecek? Bu dünyada fazla kaldın ihtiyar, kart horoz. Senin yerin Melor’un yanı, darağacıydı.”</p>

  <p class="normal">İhtiyarın gerçekten de hiç neşesi yoktu. “Ermen ve Engels” bürosu sıcak, temiz ve sessizdi. Yüzü çiçekbozuğu, sakallı bir bekçi, John’u, genç ve sıradan görünüşlü bir görevlinin yanına götürdü.</p>

  <p class="normal">John, ihtiyarın kendisine; çilli şişkin yüzlü olanın da Willy Brinter’e benzediğini düşündü. Bu gözlemler onu cesaretlendirdi. İhtiyar, bekçiye göz attı, görevli ise mektubu ancak bizzat Bay Engels’e vermek zorunda olduğunu bildirdi.</p>

  <p class="normal">Görevli, divitle kulağının arkasını kaşıdı, parmağını emdi ve çipil gözlerini kalın, ölüm fermanı gibi karamsar kitaba dikti. Tartışmaya niyeti yoktu.</p>

  <p class="normal">“Eğer iş için geliyorsanız, Bay Engels sizinle konuşmadan işe almaz veya işi vermeyi reddetmez,” diye açıkladı bekçi, otoriter bir şekilde ve kapıya döndü.</p>

  <p class="normal">Bir saat sonra ciddi görevli, gözlerini kitaptan ayırdı, yine divitle kaşıdı başını, frakının eteklerini düzeltti, odayı zikzaklar yaparak dolaştı. Sanki bir yüksekliğe tırmanıyormuş gibiydi. Patronun kapısının önünde eğildi, bir ayağını biraz yana çekti, hava yutup yağcılık ve usluluk abidesi gibi içeri girdi. John, onu takip ediyordu, hatta çıkık yuvarlak poposundan dolayı biraz geri çekilmek zorunda kalmıştı. Görevli, hemen döndü ve kendini beğenmiş bir umursamazlıkla ihtiyara içeri girmesini emretti.</p>

  <p class="normal">“Bay baba” –Engels her şeyiyle John’u şoke etmişti– genç görünüşlüydü, bakışları ciddi ama havalı olmaktan uzaktı; dikkatli ama iyi yürekli olmayan, sade ama yakın olmayan bir görünüşe sahipti.</p>

  <p class="normal">Olağanüstü küçük elleri vardı. Hiçbir süsü olmayan altın yüzük küçük parmağında parlıyordu. John patronun narin ellerine güvensizlikle bakıyordu. “Bu ellerle insan sadece İncil ve para tutabilir,” kararını verdi.</p>

  <p class="normal">Bay Engels, Paul’ün mektubunu okurken ve John’un sık yazılarla dolu işçi kartını incelerken, John da patronu sakince inceleyebildi. Zengin tüccarın sadece elleri değil, yüzü de olağanüstüydü. Gür, koyu renk, arkaya doğru taranmış saçları şakaklarında gür, kıvırcık favorilere dönüşüyordu. Favoriler de çenenin altında dar bir sakala dönüşüyorlardı. Kaslı olmayan uzun bir yüzü, pörsümüş, hafif buruşuk bir cildi vardı. Sanki yüzü ipeksi, tüylü bir şalla örtülmüştü.</p>

  <p class="normal">“Evet”, dedi Engels, “arkadaşımın oğlu seni çalışkan ve ciddi bir işçi olarak tavsiye ediyor. Her Hıristiyan gibi senin de inancın olduğunu ümit ediyorum. Çalışmak, her zaman Tanrı’ya ibadetin en iyi yoludur ve Tanrı’nın en çok değer verdiği şeydir.”</p>

  <p class="normal">John şaşıp kaldı. Bay Engels bir zamanlar papaz mıydı acaba? Aslında fabrikatörlerin aynı zamanda papaz olduğunu hiç duymamıştı. Belki Almanlarda öyleydi. Ama Tanrı muhabbeti John’un hoşuna gitmiyordu. Strays ve Birmingham’daki patronu da Tanrı muhabbetlerini severdi.</p>

  <p class="normal">“İçki içiyor musun?”</p>

  <p class="normal">Bu soru daha da beklenmedik bir şeydi.</p>

  <p class="normal">“Bazen,” dedi ihtiyar yalan söylemeye cesaret edemeyerek.</p>

  <p class="normal">“Zamanı boşuna geçirmek. Hayat, sarhoşluklara harcanacak kadar uzun değil. Alkol, ruh tembelliğine ve domuz gibi iştaha yol açıyor. Tanrının bize verdiğini böyle kullanmak haksızlık. Canı bize Tanrı verdi.”</p>

  <p class="normal">“Sör nasıl isterse,” diye umursamazca cevap verdi ihtiyar.</p>

  <p class="normal">“Baban neciydi?”</p>

  <p class="normal">“Köylü.”</p>

  <p class="normal">“Mükemmel! Benim atalarım da köylü ve yoksulmuş.”</p>

  <p class="normal">“Evet, görünüşe göre toprak, artık sadece ölüleri doyurup ısıtabiliyor,” diye eklemeye cesaret etti John.</p>

  <p class="normal">Yavaş yavaş şaşmayı bıraktı, hatta Bay Engels’le bu olağandışı konuşma hoşuna gitmeye başlamıştı.</p>

  <p class="normal">“Benim büyük büyük dedem sırtında sepet taşıyıp sokaklarda satıcılık yapmaktan utanmıyormuş, biliyor musun? Hayatına bir seyyar satıcı gibi başlamış, Barmen’de en zengin dantel ve kurdele fabrikatörü olarak ölmüş. Kocaman ve kendisine ait bir ağartma atölyesinde kendi ürettiği ipleri beyazlatıyormuş. Herkes zengin olabilir, bu insanın iradesine bağlıdır. Mesela sen de...”</p>

  <p class="normal">John ellerini açarak,</p>

  <p class="normal">“Ne yapayım ben zenginliği?” dedi.</p>

  <p class="normal">Her gün çorba içip başını sokacak bir damı olması düşüncesi ona komik geldi. İhtiyar güldü.</p>

  <p class="normal">Engels biraz somurttu.</p>

  <p class="normal">“İnsan kendi kaderini kendi yazar, Tanrının bağışlaması sonsuzdur, ama aynı zamanda da satın alınamaz. İnsan onu kazanmayı hak etmeli.”</p>

  <p class="normal">Bay Engels, John’a, tanımadığı Calvin hakkında birkaç kelam daha söyleyip onun düşünceleriyle tanışmasını tavsiye etti, Chartistleri yargıladı ve ihtiyarı serbest bıraktı. John, büronun ikinci bekçisi olarak işe alındı.</p>
</body>
</html>
