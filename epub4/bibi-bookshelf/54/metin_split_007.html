<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
	<head>
		<meta content="text/html;charset=utf-8" http-equiv="content-type"/>
		<title>metin</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
	<body class="calibre">
<div class="calibre1">
				<h1 class="baslik1" id="calibre_toc_5">IV</h1>
				<p class="normal">Ve Antonius, içi alabildiğine geniş bir bazilika görür önünde.</p>
				<p class="normal">Işık dipten süzülür, görülmedik bir ışık, renk renk bir güneş gibi. Bu ışık, orta boşluğu dolduran ve alt yanlara doğru sütunlar arasına yayılan kalabalıkların sayısız başlarını aydınlatır. Alt yanlarda, tahta bölmeler, mihraplar, sedirler, küçük mavi taşlardan zincirler, duvarlara boyalı yıldız kümeleri belli belirsiz görülür.</p>
				<p class="normal">Halkın ortasında yer yer birikmiş topluluklar var. Kimileri iskemleler üstüne çıkmış, parmakları havada söylev çekiyorlar. Kollarını haç gibi açmış dua edenler, yüzükoyun yere yatanlar, ilahi söyleyenler, şarap içenler de var. Kimileri de İsa’nın son yemeğini anmak için dost yemeğine oturmuşlar bir sofraya. İşkence çekmiş olanlar kollarında, bacaklarındaki sargıları açıp yaralarını gösteriyorlar. İhtiyarlar, değneklerine dayanmış, yolculuklarını anlatıyorlar.</p>
				<p class="normal">Cermenlerin memleketinden, Trakya’dan, Galya’dan, İskitya’dan, Hindistan’dan gelmişler var, sakallarında karlar, saçları arasında kuş kanatları, giysilerinin püsküllerinde dikenler; kara çarıkları toz içinde, güneşten derileri yanmış. Bütün giyim çeşitleri birbirine karışıyor: Kızıl hırkalar, keten urbalar, işlemeli tören cüppeleri, kıldan yapma asker ceketleri, gemici başlıkları, piskopos taçları. Gözleri şimşekler saçıyor sanki. Kiminde cellat, kiminde hadımağası halleri var.</p>
				<p class="normal">Hilarion aralarında ilerler. Hepsi selamlar onu. Antonius omuz başına sokulmuş, bakınır sağa sola. Birçok kadınlar ilişir gözüne: Erkek elbisesi giymiştir çoğu, saçları dibinden kazınmıştır. Antonius korkar onlardan.</p>
				<p class="idebold">HİLARİON</p>
				<p class="normal">Bunlar kocalarına din değiştirtmiş Hıristiyan kadınlar. Zaten kadınlar hep İsa’dan yanadır, puta tapanları bile; <br class="calibre1"/>Procula, Pilatus’un karısı, Neron’un gözdesi Poppea gibi. Titreme artık öyle! Yürü!</p>
				<p class="normal">Durmadan başka insanlar gelir.</p>
				<p class="normal">Çoğaldıkça çoğalırlar, birken ikileşir her biri, gölgeler gibi hafif görünürler; bir yandan da büyük bir gürültü koparırlar; öfke kükremeleri, sevgi haykırışları, ilahiler, azarlamalar birbirine karışır.</p>
				<p class="idebold">ANTONİUS</p>
				<p class="normal">Alçak sesle sorar:</p>
				<p class="normal">Nedir bunları zoru?</p>
				<p class="idebold">HİLARİON</p>
				<p class="normal">İsa ne demişti: “Size söyleyeceğim birçok şeyler daha olacaktı.” İşte o şeyleri biliyor bunlar.</p>
				<p class="normal">Beş basamaklı altın bir tahta doğru iter onu. Bu tahtta hepsi yağlar sürünmüş, sıska ve çok soluk doksan çömezi ortasında Peygamber Manes oturmaktadır. Ulu bir melek kadar güzel, bir heykel gibi durgundur. Hint kumaşları giymiş, örülü saçları arasında kızıl yakutlar, sol elinde renk renk nakışlı bir koca kitap, sol eli altında bir küre vardır. Nakışlar kaos içinde uyuklayan yaratıkları göstermektedir. Antonius eğilir bakmak için. Sonra:</p>
				<p class="idebold">MANES</p>
				<p class="normal">Küresini döndürür; sözlerini, tellerinden billurumsu sesler dökülen bir çalgıyla ayarlayarak:</p>
				<p class="normal">Göksel dünya yukarı uçta, ölümlü dünya aşağı uçtadır. İki melek tutar onu: Biri Splenditenens, öteki altı yüzlü Omophoros.</p>
				<p class="normal">Göklerin en tepesinde kılı kıpırdamaz tanrılar tanrısı vardır; altında Tanrı’nın Oğlu ve Karanlıkların Sultanı karşı karşıyadırlar.</p>
				<p class="normal">Karanlıklar kendi ülkesine kadar ilerleyince, Tanrı özünden bir maya çıkardı ve bundan ilk insan türedi. Tanrı beş unsurla çevreledi onu. Ama karanlığın ecinnileri bir parçasını çaldılar, bu parça da ruhtu.</p>
				<p class="normal">Bir tek ruh vardır, ve yayılmıştır bütün evrene, bir ırmağın suları nasıl kollara bölünürse. Ruhtur rüzgârda içini çeken, kesilen mermerde gıcırdayan, denizin sesinde gürleyen, incir yaprakları koparılınca sütten gözyaşlarıyla ağlayan.</p>
				<p class="normal">Bu dünyayı bırakan ruhlar yıldızlara doğru göç ederler, birer canlı varlık olan yıldızlara.</p>
				<p class="idebold">ANTONİUS</p>
				<p class="normal">Gülmekten kendini alamayarak:</p>
				<p class="normal">Olur şey değil! Ne saçma düşünceler bunlar!</p>
				<p class="idebold">BİR ADAM</p>
				<p class="normal">Sakalsız ve asık yüzlü:</p>
				<p class="normal">Ne bakımdan?</p>
				<p class="normal">Antonius cevap verecekken Hilarion bu adamın yüce bilgin Origenes olduğunu söyler ona.</p>
				<p class="idebold">MANES</p>
				<p class="normal">Sözlerine devamla:</p>
				<p class="normal">Önce ayda durur, kirlerinden arınırlar. Sonra güneşe çıkarlar.</p>
				<p class="idebold">ANTONİUS</p>
				<p class="normal">Hiçbir sakınca… görmüyorum doğrusu… buna inanmakta.</p>
				<p class="idebold">MANES</p>
				<p class="normal">Her yaratığın amacı içinde kapalı duran göksel ışının kurtarılmasıdır. Bu ışın güzel kokularla, buğularla, pişmiş şarap aromasıyla, düşüncelere benzeyen hafif şeylerle daha kolay çıkar dışarı. Ama yaşamanın eylemleri engel olur çıkmasına. Adam öldüren bir karaca bedeniyle, bir hayvanı öldüren o hayvanın bedeniyle yeniden doğar; bir asma dikersen, dalları arasında bağlı kalırsın. Yiyecekler göksel ışını içlerine çekerler. Onun için, yemeyin! Açlığa katlanın!</p>
				<p class="idebold">HİLARİON</p>
				<p class="normal">Onlar da perhizden yana, görüyorsun!</p>
				<p class="idebold">MANES</p>
				<p class="normal">Et yemeklerinde çok, sebzelerde az vardır ondan. Kaldı ki erenler, içlerinin temizliğiyle, bitkilerin o ışıklı yanını ayırt edip bırakırlar, o da çıkar gider ocağına. Canlılar, üretme yüzünden beden içine hapsederler onu. O halde, kadınlara yanaşmamanız gerek!</p>
				<p class="idebold">HİLARİON</p>
				<p class="normal">Bak nasıl körletiyorlar nefislerini!</p>
				<p class="idebold">MANES</p>
				<p class="normal">Daha doğrusu, o türlü yanaşın ki döllenmesinler. Canın yere saçılması daha doğrudur ten kafesinde kıvranıp durmasından.</p>
				<p class="idebold">ANTONİUS</p>
				<p class="normal">Aa! Bu kadarı kepazelik artık!</p>
				<p class="idebold">HİLARİON</p>
				<p class="normal">Canım, ayıp şeylerin ayıplık derecesine ne diye bakmalı? Kilise evlenmeyi kutsal bir tören yaptı pekâlâ!</p>
				<p class="idebold">SATURNİNUS<a href="metin_split_011.html#footnote-600-52" id="footnote-600-52-backlink" name="footnote-600-52-backlink">[52]</a></p>
				<p class="normal">Bir Suryalı kılığıyla:</p>
				<p class="normal">Yaydığı mezhep belalı şeyler yoludur! Tanrı Baba, başkaldıran melekleri cezalandırmak için, dünyayı yaratmalarını buyurdu onlara. İsa şunun için geldi ki, Yahudilerin Tanrısı, o meleklerden biri olan Tanrı…</p>
				<p class="idebold">ANTONİUS</p>
				<p class="normal">Bir melek mi? Nasıl melek olur Yaradan?</p>
				<p class="idebold">KERDON<a href="metin_split_011.html#footnote-600-53" id="footnote-600-53-backlink" name="footnote-600-53-backlink">[53]</a></p>
				<p class="normal">Musa’yı öldürmek, peygamberlerini aldatmak istemedi mi? Halkları aldatmadı mı? Yalanı ve putperestliği yaymadı mı?</p>
				<p class="idebold">MARKİON<a href="metin_split_011.html#footnote-600-54" id="footnote-600-54-backlink" name="footnote-600-54-backlink">[54]</a></p>
				<p class="normal">Elbet gerçek Tanrı değildir Yaradan!</p>
				<p class="idebold">İSKENDERİYELİ ERMİŞ CLEMENTIUS</p>
				<p class="normal">Maddenin önü sonu yoktur!</p>
				<p class="idebold">BARDESANES<a href="metin_split_011.html#footnote-600-55" id="footnote-600-55-backlink" name="footnote-600-55-backlink">[55]</a></p>
				<p class="normal">Bir Babil müneccimi kılığıyla:</p>
				<p class="normal">Maddeyi gezegen Yedi Ruh kurmuştur.</p>
				<p class="idebold">HERNİENLER<a href="metin_split_011.html#footnote-600-56" id="footnote-600-56-backlink" name="footnote-600-56-backlink">[56]</a></p>
				<p class="normal">Ruhları melekler yapmıştır!</p>
				<p class="idebold">PRISCILLANUS’ÇULAR<a href="metin_split_011.html#footnote-600-57" id="footnote-600-57-backlink" name="footnote-600-57-backlink">[57]</a></p>
				<p class="normal">Dünyayı yapan Şeytan’dır!</p>
				<p class="idebold">ANTONİUS</p>
				<p class="normal">Geriye doğru atar kendini:</p>
				<p class="normal">Korkunç!</p>
				<p class="idebold">HİLARİON</p>
				<p class="normal">Elini arkasına koyarak:</p>
				<p class="normal">Çok çabuk tükeniyor sabrın! Yanlış anlıyorsun doktrinlerini. Bak, işte bu beriki de Ermiş Paulus’un dostu, <br class="calibre1"/>Theodas’tan<a href="metin_split_011.html#footnote-600-58" id="footnote-600-58-backlink" name="footnote-600-58-backlink">[58]</a> almış doktrinini. Dinle onu!</p>
				<p class="normal">Ve Hilarion’un bir işareti üzerine,</p>
				<p class="idebold">VALENTINUS</p>
				<p class="normal">Sırmalı kumaştan bir setre giymiş; sesi ıslık gibi çıkar, kellesi sivridir.</p>
				<p class="normal">Dünya çıldırmış bir Tanrı’nın eseridir.</p>
				<p class="idebold">ANTONİUS</p>
				<p class="normal">Alçak sesle:</p>
				<p class="normal">Çıldırmış bir Tanrı’nın eseri!..</p>
				<p class="normal">Uzun bir susmadan sonra:</p>
				<p class="normal">Nasıl olur?</p>
				<p class="idebold">VALENTINUS</p>
				<p class="normal">Varlıkların, Eonların kusursuzu olan Boşluk, Derinlik’in koynunda Düşünce ile birlikte yatıyordu. Onların birleşmesinden Zekâ doğdu, onun eşi de Gerçek oldu.</p>
				<p class="normal">Zekâ ile Gerçek, Söz’ü ve Hayat’ı ürettiler, onlar da İnsan’ı ve Kilise’yi üretti sekiz Eon eder bunlar!</p>
				<p class="normal">Parmaklarıyla sayar.</p>
				<p class="normal">Söz ve Gerçek, yani beş çift Eon daha getirdiler meydana. İnsan ve Kilise de on iki başka Eon üretmişlerdi ki, Kutsallık ve İnanç, Umut ve İnsanseverlik, Yetkinlik ve Bilgelik, Sophia, bunlar arasındadır.</p>
				<p class="normal">Bu otuz Eon’un tümü Pleroma’yı ya da Tanrı’nın Evrenselliği’ni kurar. Böylece, uzaklaşan bir sesin yankıları, uçan bir rayihanın savruntuları, batan güneşin ışıkları gibi, İlke’den fışkırmış Güçlü Varlıklar gitgide yitirirler güçlerini.</p>
				<p class="normal">Ama Sophia, Baba’yı tanıma sevdasına kapılarak, Pleroma’nın dışına atar kendini; ve o zaman Söz bir başka çift, Hıristos ve Kutsal Ruh çiftini yaratır ki, o da bütün Eonları birbirine bağlar ve hepsi birden İsa’yı, Pleroma’nın çiçeğini var ederler.</p>
				<p class="normal">Bu arada, Sophia’nın kaçma çabası boşlukta bir imgesini bırakmıştır, kötü bir maya, Akharamoth’tur<a href="metin_split_011.html#footnote-600-59" id="footnote-600-59-backlink" name="footnote-600-59-backlink">[59]</a> bu. Kurtarıcı İsa acır ona, tutkulardan kurtarır onu, ve kurtulan Akharamoth’un gülümsemesinden ışık doğar; gözyaşlarından sular, üzüntüsünden de kara madde meydana gelir.</p>
				<p class="normal">Akharamoth’tan Demiurgos<a href="metin_split_011.html#footnote-600-60" id="footnote-600-60-backlink" name="footnote-600-60-backlink">[60]</a> çıkar, dünyaları, gökleri ve Şeytan’ı yapan. Pleroma’nın çok aşağılarında oturur Demiurgos, görmez bile onu; o kadar ki gerçek Tanrı sanır kendini ve peygamberlerinin ağzından, “Benden başka Tanrı yoktur” der durur. Sonra insanı yapar ve ruhuna maddesiz tohumu atar, kilisedir bu tohum ve Pleroma’daki öbür kilisenin yansıması gibidir.</p>
				<p class="normal">Akharamoth günün birinde en yüksek katlara ulaşıp Kurtarıcı’ya kavuşacak; dünya içinde saklı ateş bütün maddesel varlığı yok edip kendini de yutacak ve birer temiz ruh haline gelen insanlar meleklerle evlenecek!</p>
				<p class="idebold">ORİGENES</p>
				<p class="normal">O zaman İblis yenilmiş olacak ve Tanrı’nın sultanlığı başlayacak!</p>
				<p class="normal">Antonius bağıracakken kendini tutar; ve o anda,</p>
				<p class="idebold">BASİLİDES</p>
				<p class="normal">Dirseğinden tutarak onu:</p>
				<p class="normal">Sonsuz görünümler çıkaran Yüce Varlık Abraksas’tır, bütün erdemleriyle Kurtarıcı Kalakau,<a href="metin_split_011.html#footnote-600-61" id="footnote-600-61-backlink" name="footnote-600-61-backlink">[61]</a> ki bu da çizgi-üstü-çizgi doğru-üstü-doğru demektir.</p>
				<p class="normal">Kalakau’nun gücünü elde etmek için şu alaca akik üstüne çizili akılda kalması güç bazı kelimelere başvurulur.</p>
				<p class="normal">Ve boynuna asılı bir küçük taş gösterir, üstüne garip çizgiler kazılmış.</p>
				<p class="normal">O zaman Görünmez’in içinde bulursun kendini; yasaların üstüne çıkarsın, küçümsersin her şeyi, erdemi bile!</p>
				<p class="normal">Biz Arınmışlar, acı çekmekten kaçmak zorundayız. Kalakau’dan örnek alarak.</p>
				<p class="idebold">ANTONİUS</p>
				<p class="normal">Ne demek! Ya çarmıh ne oluyor?</p>
				<p class="idebold">ELKASAİCİLER<a href="metin_split_011.html#footnote-600-62" id="footnote-600-62-backlink" name="footnote-600-62-backlink">[62]</a></p>
				<p class="normal">Sümbül rengi giysiler içinde, karşılık verirler ona:</p>
				<p class="normal">Babalarımın üzgünlüğü, düşkünlüğü, mahkûmluğu, ezilmişliği silindi gitti, yeni elçinin gelmesiyle!</p>
				<p class="normal">Düşkün Mesih, insan-İsa yadsınabilir; ama onun kişiliği içinden, Güvercin’in kanadı altında, bir gül gibi açan öteki Mesih’e tapmak gerek.</p>
				<p class="normal">Evlenmeyi yüceltin! Kutsal Ruh dişidir.</p>
				<p class="normal">Hilarion yok olmuştur; kalabalığın ittiği Antonius bir başkaları önünde bulur kendini.</p>
				<p class="idebold">KARPOKRASÇILAR<a href="metin_split_011.html#footnote-600-63" id="footnote-600-63-backlink" name="footnote-600-63-backlink">[63]</a></p>
				<p class="normal">Kadınlarla al şilteler üstüne uzanmışlardır:</p>
				<p class="normal">Bir Tek’in içine girmeden önce türlü durumlardan, türlü eylemlerden geçeceksin. Karanlıkları aşmadan önce, şimdiden yap bitir karanlık işleri! Güveyi geline diyecek: “Din kardeşine borçlu olduğun insanlık görevini yerine getir” ve gelin öpecek seni.</p>
				<p class="idebold">NİKOLASÇILAR<a href="metin_split_011.html#footnote-600-64" id="footnote-600-64-backlink" name="footnote-600-64-backlink">[64]</a></p>
				<p class="normal">Dumanı tüten bir yemeğin çevresinde toplanmışlardır:</p>
				<p class="normal">Putlara sunulan ettir bu; al ye! Yüreğin temiz oldukça din değiştirmek hakkındır. Tıka basa doyur etini dilediği her şeyle. Boğmaya çalış onu bütün ölçüleri kaçırarak sofrada! <br class="calibre1"/>Prunikos,<a href="metin_split_011.html#footnote-600-65" id="footnote-600-65-backlink" name="footnote-600-65-backlink">[65]</a> Gök’ün anası, iğrenç cümbüşlerin çamuruna atmadı mı kendini mandalar gibi!</p>
				<p class="idebold">MARKOSÇULAR<a href="metin_split_011.html#footnote-600-66" id="footnote-600-66-backlink" name="footnote-600-66-backlink">[66]</a></p>
				<p class="normal">Altın halkalar ve kokulu yağlar içinde:</p>
				<p class="normal">Bizden ol Kutsal Ruh’la birleşmek için! Bizden ol ölümsüzlüğü içmek için!</p>
				<p class="normal">Bunlardan biri Antonius’a bir halının arkasında, eşek başlı bir insan bedeni gösterir. Şeytan’ın babası Saboth’un heykelidir bu. Nefretini göstermek için tükürür üstüne.</p>
				<p class="normal">Bir başkası çiçekler serpili bir yer yatağının perdesini açıp şöyle der:</p>
				<p class="normal">Kutsal gerdek töreni başlıyor!</p>
				<p class="normal">Bir üçüncü, camdan bir kâse tutar elinde; okur üfler, kâsenin içinde kan görünür.</p>
				<p class="normal">Ah! İşte!.. İşte!.. İsa’nın kanı!</p>
				<p class="normal">Antonius uzaklaşır. Ama büyük bir fıçıdan su sıçrar üstüne.</p>
				<p class="idebold">HELVIDIUS’ÇULAR<a href="metin_split_011.html#footnote-600-67" id="footnote-600-67-backlink" name="footnote-600-67-backlink">[67]</a></p>
				<p class="normal">Tepe üstü fıçıya atılırken mırıldanırlar:</p>
				<p class="normal">Vaftizle yeniden doğan insanın günahı kalmaz!</p>
				<p class="normal">Sonra büyük bir ateş yanından geçer Antonius; Adamitler<a href="metin_split_011.html#footnote-600-68" id="footnote-600-68-backlink" name="footnote-600-68-backlink">[68]</a> ısınmaktadır orda; cennetteki ruh temizliğine ermiş görünmek için çırılçıplaktırlar. Onlardan sonra, Antonius’un ayakları birilerine çarpar yerde:</p>
				<p class="idebold">MESSALİENLER<a href="metin_split_011.html#footnote-600-69" id="footnote-600-69-backlink" name="footnote-600-69-backlink">[69]</a></p>
				<p class="normal">Mermerler üstüne serilip yatmışlar, yarı uykuda, sersemlemiş gibidirler:</p>
				<p class="normal">Aldırma! Çiğne geç istersen bizi; kıpırdamayız yerimizden! İş bir günahtır, her çabadan kötülük gelir!</p>
				<p class="normal">Onların ardında iğrenç görünüşleriyle:</p>
				<p class="idebold">PATERNİEN’LER<a href="metin_split_011.html#footnote-600-70" id="footnote-600-70-backlink" name="footnote-600-70-backlink">[70]</a></p>
				<p class="normal">vardır; erkekler, kadınlar, çocuklar, bir pislik yığını üstünde sarmaş dolaş, şaraba bulanmış tiksindirici suratlarını kaldırırlar:</p>
				<p class="normal">Bedenin Şeytan yapısı olan aşağılık yanları Şeytan’a aittir. Yiyelim, içelim, çiftleşelim!</p>
				<p class="idebold">AETİUS<a href="metin_split_011.html#footnote-600-71" id="footnote-600-71-backlink" name="footnote-600-71-backlink">[71]</a></p>
				<p class="normal">Suçlar Tanrı bakışının altında kalan zorunlu şeylerdir.</p>
				<p class="normal">Ama birden:</p>
				<p class="idebold">BİR ADAM</p>
				<p class="normal">Bir Kartacalı harmaniyesiyle sıçrar ortalarına; elinde bir tomar sırım vardır; sağa sola rasgele vurur bütün gücüyle:</p>
				<p class="normal">Ah! Sizi madrabazlar, soyguncular, din bezirgânları, sapkınlar, şeytan dölleri! Okulların tahtakuruları, cehennemin tortuları sizi! Şu Markion, kız kardeşiyle yattığı için aforoz edilmiş Sinoplu bir gemicidir; Karpokras sürgün edilmiş bir büyücü; Nikolas karısına orospuluk ettirdi; Manes’e gelince, asıl adı Kubrikus’ken kendine Buddha dedirten o adamın diri diri derisini yüzdüler sivri uçlu bir kamışla, öyle iyi de yüzdüler ki tabaklanmış olarak Ktesiphon’un<a href="metin_split_011.html#footnote-600-72" id="footnote-600-72-backlink" name="footnote-600-72-backlink">[72]</a> kapılarında sallanıp duruyor hâlâ!</p>
				<p class="idebold">ANTONİUS</p>
				<p class="normal">Tertullianus’u tanır, yanına gitmek için ileri atılır.</p>
				<p class="normal">Yüce insan! Kurtar beni! Kurtar beni!</p>
				<p class="idebold">TERTULLİANUS<a href="metin_split_011.html#footnote-600-73" id="footnote-600-73-backlink" name="footnote-600-73-backlink">[73]</a></p>
				<p class="normal">Hep aynı öfkeyle:</p>
				<p class="normal">Paralayın suretleri! Bakireleri peçeleyin! Yakarın Tanrı’ya, perhize girin, ağlayın, körletin nefsinizi! Felsefe yok! Kitaplara paydos! İsa’dan sonra bilimin gereği kalmadı!</p>
				<p class="normal">Hepsi birden yok oluvermiştir; ve Antonius, Tertullianus’un yerinde taş bir sıranın üstüne oturmuş bir kadın görür.</p>
				<p class="normal">Başı bir sütuna dayalı, hıçkıra hıçkıra ağlamaktadır kadın; saçları omuzlarına düşmüş, kahverengi uzun maşlahın içinde bedeni çökmüştür, bırakmıştır kendini.</p>
				<p class="normal">Sonra ikisi, kalabalıktan uzakta, yan yana bulurlar kendilerini bir sessizlik, olağanüstü bir durgunluk olmuştur, ormanlardaki gibi, rüzgâr durup da yaprakların kıpırdamaz olduğu zaman.</p>
				<p class="normal">Çok güzeldir bu kadın, ama yıpranmış ve bir mezar taşı gibi soluktur. Bakışırlar; gözleri birbirine akın akın düşünceler yollar sanki, ta eskilere giden bir şeyler, binlerce, belirsiz ve derin. Sonunda,</p>
				<p class="idebold">PRISCILLA<a href="metin_split_011.html#footnote-600-74" id="footnote-600-74-backlink" name="footnote-600-74-backlink">[74]</a></p>
				<p class="normal">Başlar söze:</p>
				<p class="normal">Hamamın son odasındaydım; sokakların uğultusu içinde uyumak üzereydim.</p>
				<p class="normal">Birden bağrışmalar duydum. “Bir büyücü bu! Şeytan’ın ta kendisi!” diye bağırıyorlardı. Kalabalık bizim evin önünde durdu, Asklepios Tapınağı’nın karşısında. Nefesliğin demir parmaklıklarına yapışıp çektim kendimi yukarı.</p>
				<p class="normal">Baktım tapınağın sütunları altında bir adam; demirden bir halka vardı boynunda. Bir mangaldan kömürler alıyor ve kalın kara çizgiler yapıyordu onlarla göğsüne, “İsa! İsa!” diye seslenerek. Halk, “Dine aykırıdır bu adamın yaptıkları! Taşlayalım onu!” diyordu. Adam aldırmıyor, başka şeyler yapıyordu. Görülmedik şeylerdi bunlar, insanı allak bullak eden şeyler. Güneşler gibi geniş çiçekler dönüyordu gözlerinin önünde, ve altın bir erganundan çıkan sesler dağılıyordu havaya. Akşam oldu. Bileklerim sıyrıldı demir parmaklıklardan, uyuştu bütün bedenim; ama evine götürdüğü zaman beni…</p>
				<p class="idebold">ANTONİUS</p>
				<p class="normal">Kim bu sözünü ettiğin adam?</p>
				<p class="idebold">PRISCILLA</p>
				<p class="normal">Kim olacak, Montanus!</p>
				<p class="idebold">ANTONİUS</p>
				<p class="normal">Öldü, Montanus.</p>
				<p class="idebold">PRISCILLA</p>
				<p class="normal">Kim demiş; yalan!</p>
				<p class="idebold">BİR SES</p>
				<p class="normal">Hayır, Montanus ölmedi!</p>
				<p class="normal">Antonius döner; sıranın öbür ucuna oturmuş bir başka kadın görür. Sarışındır bu ikincisi; rengi daha uçuktur; çok ağlamış gibi şişkinlikler vardır gözkapaklarının altında. <br class="calibre1"/>Antonius bir şey sormadan başlar konuşmaya:</p>
				<p class="idebold">MAKSİMİLLA<a href="metin_split_011.html#footnote-600-75" id="footnote-600-75-backlink" name="footnote-600-75-backlink">[75]</a></p>
				<p class="normal">Tarsus’tan dönüyorduk, dağ yolundan. Bir adama rastladık yolun dönemeçlerinin birinde, bir incir ağacı altında.</p>
				<p class="normal">Uzaktan, “Durun!” diye bağırdı adam ve yürüdü üstümüze küfürler ederek. Köleler koşuştu. Adam bir kahkaha attı. Atlar şahlandı. Çoban köpekleri başladı ulumaya.</p>
				<p class="normal">Dimdik duruyordu ortada o. Yüzünden terler akıyordu. Rüzgâr yalpa vurduruyordu cüppesine.</p>
				<p class="normal">Adlarımızı söyleyerek birer birer, bütün yaptıklarımızın boş, bedenlerimizin çamur içinde olduğunu vurdu yüzümüze. Yumruğunu develerden yana çeviriyordu ikide bir, çenelerinin altındaki gümüş çıngıraklara kızarak.</p>
				<p class="normal">Öfkesi korku salıyordu içime; ama kucağında sallıyor, sarhoş ediyordu bu korku beni.</p>
				<p class="normal">Önce köleler yaklaştı ona, “Efendimiz” dediler, “hayvanlar yorgun”; sonra kadınlar, “Korkuyoruz” dediler. Köleler çekildi gittiler ve çocuklar başladı o zaman ağlaşmaya, “Açız!” diye. Kadınlar da cevap alamayınca kayboldular ortadan.</p>
				<p class="normal">O, konuşuyordu hâlâ. Yanımda biri varmış gibi geldi bana; baktım, kocam. Bense o adamı dinliyordum. Kocam taşlar üstüne atıp kendini, “Beni bırakıyor musun?” diye sordu bana. “Evet, git başımdan!” dedim ben de; Montanus’un ardından gitmek için.</p>
				<p class="idebold">ANTONİUS</p>
				<p class="normal">Bir hadımın ardından!</p>
				<p class="idebold">PRISCILLA</p>
				<p class="normal">Ya! Şaştın demek buna, kaba yürekli insan! Oysa Magdalena, Martha, Suzanna İsa’nın yatağına girmiyorlardı! Ruhlar, bedenlerden daha iyi sarılabilirler birbirine. Piskopos Leontius,<a href="metin_split_011.html#footnote-600-76" id="footnote-600-76-backlink" name="footnote-600-76-backlink">[76]</a> günaha girmeden Eustolia’yı tutabilmek için kesip atmadı mı bir yerlerini, sevgisini erkekliğinden daha çok sevdiği için! Hem sonra, benim suçum değil ki bu! Bir ruh zorlayıp sürüklüyor beni! Sotas<a href="metin_split_011.html#footnote-600-77" id="footnote-600-77-backlink" name="footnote-600-77-backlink">[77]</a> kurtaramadı beni bu sürüklenmeden, bu kadar zalim olduğu halde! Her ne ise! Ben kadın peygamberlerin sonuncusuyum; benden sonra sonu gelecek bu dünyanın.</p>
				<p class="idebold">MAKSİMİLLA</p>
				<p class="normal">Neler neler vermedi bana! Onu en çok seven, onun en çok sevdiği kadın benim!</p>
				<p class="idebold">PRISCILLA</p>
				<p class="normal">Yalan söylüyorsun! Benim o kadın!</p>
				<p class="idebold">MAKSİMİLLA</p>
				<p class="normal">Hayır, benim!</p>
				<p class="normal">Dövüşürler.</p>
				<p class="normal">Aralarında bir zenci başı gözükür.</p>
				<p class="idebold">MONTANUS</p>
				<p class="normal">İki ölü kemiğiyle kapanmış bir kara hırka giymiştir.</p>
				<p class="normal">Yatıştırın kendinizi, güvercinlerim benim! Yeryüzü mutluluğu bizden ırak olduğu için, ruhlarımızı doyurduk bu birleşmeyle. Baba’nın çağından sonra, Oğul’un çağından sonra, üçüncüsünü açıyorum ben: Kutsal Ruh’un çağını. Işıltısı göründü bana tam kırk gece, Göksel Kudüs parıldarken gökte, Pepuza’daki<a href="metin_split_011.html#footnote-600-78" id="footnote-600-78-backlink" name="footnote-600-78-backlink">[78]</a> evimin üstünde.</p>
				<p class="normal">Ah! Ne bunaltılar içinde bağırıyorsunuz kırbaçlar şaklayınca sırtınızda! Acılar içinde kıvranan bedenleriniz nasıl geliyor canımın gözleri önüne! Nasıl yanıyorsunuz göğsümün üstünde istediği gerçekleşemez bir sevgiyle! Öyle güçlü ki bu sevgi dünyalar buldurdu size, ve şimdi artık ruhları görebilir oldunuz gözlerinizle!</p>
				<p class="normal">Antonius şaşırakaldığını belli eder.</p>
				<p class="idebold">TERTULLİANUS</p>
				<p class="normal">Montanus’un yanına çıkagelerek:</p>
				<p class="normal">Görebilirler elbet, ruhun bir bedeni olduğuna göre bedensiz bir şey de var olamayacağına göre.</p>
				<p class="idebold">MONTANUS</p>
				<p class="normal">Ruhun daha çok arınıp incelmesi için birçok nefis körletme çığırları açtım; yılda üç büyük perhiz, her gece kapalı ağızla dua etmeler kapalı ağızla, çünkü soluk çıkarken düşünceyi bulandırabilir. İkinci evlenmeden, daha doğrusu her türlü evlenmeden kaçınmak gerek. Meleklere bile günah işletti kadınlar.</p>
				<p class="idebold">ARKONTÇULAR<a href="metin_split_011.html#footnote-600-79" id="footnote-600-79-backlink" name="footnote-600-79-backlink">[79]</a></p>
				<p class="normal">At kılından hırkalarıyla:</p>
				<p class="normal">Kurtarıcı ne demiş: “Ben Kadın’ın yaptığını yıkmaya geldim.”</p>
				<p class="idebold">TATİANUS’ÇULAR</p>
				<p class="normal">Sazdan hırkalarıyla:</p>
				<p class="normal">Kötülük ağacı, kadındır. Deri giysilerdir bedenimiz.</p>
				<p class="idebold">VALESİUS’ÇULAR<a href="metin_split_011.html#footnote-600-80" id="footnote-600-80-backlink" name="footnote-600-80-backlink">[80]</a></p>
				<p class="normal">Yere uzanmışlar; karınlarının alt yanında kanlı paçavralar vardır.</p>
				<p class="normal">Bir bıçak uzatırlar Antonius’a:</p>
				<p class="normal">Origenes gibi, bizim gibi yap sen de! Acıdan mı korkuyorsun, yüreksiz? Etine düşkünlük mü tutuyor seni, ikiyüzlü sofu?</p>
				<p class="idebold">KABİL’CİLER<a href="metin_split_011.html#footnote-600-81" id="footnote-600-81-backlink" name="footnote-600-81-backlink">[81]</a></p>
				<p class="normal">Saçları birer yılanla bağlıdır; yanından geçerlerken kulağına iblisçe seslenirler:</p>
				<p class="normal">Kabil’in şanı artsın! Sodom’un şanı artsın! Yahuda’nın şanı artsın!</p>
				<p class="normal">Kabil güçlüler soyunu yarattı. Sodom başına gelenle dünyayı ürküttü; Tanrı Yahuda’yı kullanarak dünyayı kurtardı! Evet Yahuda’yı: O olmasa İsa ölmez ve kurtuluş sağlanmazdı!</p>
				<p class="idebold">KİRKONKİLLİONLAR<a href="metin_split_011.html#footnote-600-82" id="footnote-600-82-backlink" name="footnote-600-82-backlink">[82]</a></p>
				<p class="normal">Üstlerinde kurt postları, başlarında diken çelenkleri, ellerinde demir topuzları:</p>
				<p class="normal">Ezin meyveleri! Bulandırın kaynağı! Boğun çocuğu! Mutlu olan ve çok yiyen zengini soyun! Eşeğin semerini, köpeğin yediğini, kuşun yuvasını kıskanan, başkaları kendisi gibi sürünmüyor diye dertlenen yoksulu dövün!</p>
				<p class="normal">Biz, ermişler, çabuk gelsin diye dünyanın sonu, zehirliyoruz, yakıyoruz, gebertiyoruz!</p>
				<p class="normal">Kurtuluş şehitlikle olur yalnız. Şehitliği kendi elimizle veriyoruz kendimize. Başlarımızın derisini kerpetenlerle çekip yüzüyoruz, arabalar altında ezdiriyoruz kendimizi, fırınların ağzından içeri atıyoruz kendimizi!</p>
				<p class="normal">Lanet olsun vaftize! Lanet olsun kutsal ekmeğe! Lanet olsun evlenmeye! Her şeye lanet olsun!</p>
				<p class="normal">O zaman bütün bazilikada azgınlık artar.</p>
				<p class="normal">Audeus’çular<a href="metin_split_011.html#footnote-600-83" id="footnote-600-83-backlink" name="footnote-600-83-backlink">[83]</a> Şeytan’a ok atarlar; Kollyridienler<a href="metin_split_011.html#footnote-600-84" id="footnote-600-84-backlink" name="footnote-600-84-backlink">[84]</a> tavana mavi küller saçarlar; Askitler<a href="metin_split_011.html#footnote-600-85" id="footnote-600-85-backlink" name="footnote-600-85-backlink">[85]</a> bir tulumun önünde yere kapanırlar; Markionitler bir ölüyü yağla vaftiz ederler. Appelles’in<a href="metin_split_011.html#footnote-600-86" id="footnote-600-86-backlink" name="footnote-600-86-backlink">[86]</a> yanında bir kadın düşüncesini daha iyi anlatmak için şişe içinde toparlak ekmek parçasını gösterir; bir başka kadın, Sampseenlerin<a href="metin_split_011.html#footnote-600-87" id="footnote-600-87-backlink" name="footnote-600-87-backlink">[87]</a> ortasında, sandallarının tozunu dağıtır, kutsal ekmek kırıntıları dağıtır gibi. Markosçuların gül döşeli bir yatağında iki sevgili öpüşür. Kirkonkillionlar birbirini boğazlar, Valesius’çular ölüm hırıltıları çıkarır, Bardesana şarkı söyler, Karpokras oynar, Maksimilla, Priscilla avaz avaz inleşirler Kapadokya’nın sahte kadın peygamberi çırılçıplak soyunmuş, dirseğini bir aslana dayamış, üç meşaleyi birden sallayarak Korkunç Bedduasını okur uluyarak.<a href="metin_split_011.html#footnote-600-88" id="footnote-600-88-backlink" name="footnote-600-88-backlink">[88]</a></p>
				<p class="normal">Sütunlar ağaç gövdeleri gibi sallanır; boyunlarında muskalar asılı heresiarklar ateşten çaprazlar çizerler havada; ibadet köşelerindeki yıldız burçları kıpırdar; duvarlar kalabalığın gidip gelmeleri ardında geriler; her baş şahlanıp gürleyen bir dalga gibidir.</p>
				<p class="normal">O sırada, bağrışmaların ortasından kahkaha sesleriyle birlikte İsa’nın adını tekrarlayan bir ilahi yükselir.</p>
				<p class="normal">Ayaktakımıdır ilahiyi söyleyenler; hepsi birden el çırparak tempo tutarlar.. Ortalarında</p>
				<p class="idebold">ARIUS</p>
				<p class="normal">Diyakoz kılığındadır:</p>
				<p class="normal">Bana karşı dil döken budalalar saçmalığı açıklamaya kalkıyorlar; büsbütün yıkmak için onları ben de, öyle tuhaf küçük şiirler yazdım ki, değirmenlerde, meyhanelerde, limanlarda ezberledi herkes.</p>
				<p class="normal">Bin kez hayır! Oğul Baba gibi önsüz sonsuz değildir; aynı özden bile değildir! Öyle olsa şunları söylemezdi: “Baba, uzaklaştır beni bu çileden!”, “Niçin iyi diyorsunuz bana; iyi olan Tanrı’dır yalnız!”, “Tanrıma, Tanrınıza gidiyoruz!” Daha başka sözleri de bir yaratık olduğunu koyuyor ortaya. Bu niteliği, takındığı adlardan da belli: Kuzu, Çoban, Pınar, Bilgelik, Peygamber, Doğru Yol, Köşe Taşı! </p>
				<p class="idebold">SABELLİUS<a href="metin_split_011.html#footnote-600-89" id="footnote-600-89-backlink" name="footnote-600-89-backlink">[89]</a></p>
				<p class="normal">Ben ikisinin bir olduğu kanısını savunuyorum.</p>
				<p class="idebold">ARİUS</p>
				<p class="normal">Antakya kurultayı<a href="metin_split_011.html#footnote-600-90" id="footnote-600-90-backlink" name="footnote-600-90-backlink">[90]</a> tam tersine karar verdi.</p>
				<p class="idebold">ANTONİUS</p>
				<p class="normal">Nedir öyleyse Söz dedikleri?.. Jusse neydi?</p>
				<p class="idebold">VALENTİNUS’ÇULAR</p>
				<p class="normal">Tövbe eden Akramath’ın kocasıydı!</p>
				<p class="idebold">SETHÇİLER<a href="metin_split_011.html#footnote-600-91" id="footnote-600-91-backlink" name="footnote-600-91-backlink">[91]</a></p>
				<p class="normal">Nuh’un oğlu Sam’dı.</p>
				<p class="idebold">THEODOTOSÇULAR<a href="metin_split_011.html#footnote-600-92" id="footnote-600-92-backlink" name="footnote-600-92-backlink">[92]</a></p>
				<p class="normal">Melkhisedekh’ti!</p>
				<p class="idebold">MERİNTOSÇULAR<a href="metin_split_011.html#footnote-600-93" id="footnote-600-93-backlink" name="footnote-600-93-backlink">[93]</a></p>
				<p class="normal">Bir insandı sadece!</p>
				<p class="idebold">APOLLİNARİSTLER<a href="metin_split_011.html#footnote-600-94" id="footnote-600-94-backlink" name="footnote-600-94-backlink">[94]</a></p>
				<p class="normal">İnsan kılığına girdi! Acılara katlanıyormuş gibi gösterdi kendini!</p>
				<p class="idebold">ANKARALI MARCELLUS<a href="metin_split_011.html#footnote-600-95" id="footnote-600-95-backlink" name="footnote-600-95-backlink">[95]</a></p>
				<p class="normal">Baba’nın bir gelişmesidir o!</p>
				<p class="idebold">PAPA CALLISTUS<a href="metin_split_011.html#footnote-600-96" id="footnote-600-96-backlink" name="footnote-600-96-backlink">[96]</a></p>
				<p class="normal">Baba ve Oğul bir tek Tanrı’nın iki ayrı halidir.</p>
				<p class="idebold">METHODİUS<a href="metin_split_011.html#footnote-600-97" id="footnote-600-97-backlink" name="footnote-600-97-backlink">[97]</a></p>
				<p class="normal">Âdem’de göründü önce, sonra insanda.</p>
				<p class="idebold">KERİNTHOS<a href="metin_split_011.html#footnote-600-98" id="footnote-600-98-backlink" name="footnote-600-98-backlink">[98]</a></p>
				<p class="normal">Dirilecek de yeniden!</p>
				<p class="idebold">VALENTİNUS</p>
				<p class="normal">Olamaz bedeni göksel çünkü!</p>
				<p class="idebold">SAMOSATALI PAULUS<a href="metin_split_011.html#footnote-600-99" id="footnote-600-99-backlink" name="footnote-600-99-backlink">[99]</a></p>
				<p class="normal">Tanrı olması vaftizden sonradır!</p>
				<p class="normal">HERMOGENES<a href="metin_split_011.html#footnote-600-100" id="footnote-600-100-backlink" name="footnote-600-100-backlink">[100]</a></p>
				<p class="normal">Güneştir oturduğu yer!</p>
				<p class="normal">Bütün heresiarklar,<a href="metin_split_011.html#footnote-600-101" id="footnote-600-101-backlink" name="footnote-600-101-backlink">[101]</a> başı elleri içinde ağlayan Antonius’un çevresinde halka olurlar.</p>
				<p class="idebold">BİR YAHUDİ</p>
				<p class="normal">Kırmızı sakallı, cüzam lekeleriyle benekli derisiyle Antonius’a sokulur ve korkunç bir yüzle sırıtarak:</p>
				<p class="normal">Onun ruhu Esav’ın<a href="metin_split_011.html#footnote-600-102" id="footnote-600-102-backlink" name="footnote-600-102-backlink">[102]</a> ruhudur! Bellerophon’un hastalığı<a href="metin_split_011.html#footnote-600-103" id="footnote-600-103-backlink" name="footnote-600-103-backlink">[103]</a> vardı onda; anası, güzel kokular satan kadın, Pantherus’ta bir Romalı askere verdi kendini, mısır saplarının üstünde, bir hasat akşamı.</p>
				<p class="idebold">ANTONİUS</p>
				<p class="normal">Sertçe kaldırır başını, bakar onlara konuşmadan; sonra yürür üzerlerine doğru:</p>
				<p class="normal">Bilginler, büyücüler, piskoposlar, diyakozlar, insanlar ve hortlaklar, savulun geri! Savulun! Birer yalancısınız hepiniz!</p>
				<p class="idebold">HERESİARKLAR</p>
				<p class="normal">Seninkilerden şehit din şehitlerimiz var bizim; daha güç dualarımız, daha üstün sevgi atılımlarımız var, seninki kadar da uzun sürer kendimizden geçişlerimiz!</p>
				<p class="idebold">ANTONİUS</p>
				<p class="normal">Ana bilinmezden bilgi getirmek yok sizde! Kanıtlarınız yok!</p>
				<p class="normal">O zaman hepsi papirus tomarları, tahta yazıtlar, deri parçaları, kumaş şeritleri sallarlar havada, itişe kakışa:</p>
				<p class="idebold">KERİNTHİENLER</p>
				<p class="normal">İşte İbranilerin İncili!</p>
				<p class="idebold">MARKİONİTLER</p>
				<p class="normal">İşte Efendimizin İncili!</p>
				<p class="idebold">MARKOSÇULAR</p>
				<p class="normal">Havva’nın İncili!</p>
				<p class="normal">ENKRATİTLER<a href="metin_split_011.html#footnote-600-104" id="footnote-600-104-backlink" name="footnote-600-104-backlink">[104]</a></p>
				<p class="normal">Thomas’ın İncili!</p>
				<p class="idebold">KABİLCİLER</p>
				<p class="normal">Yahuda’nın İncili!</p>
				<p class="idebold">BASİLİDES</p>
				<p class="normal">Gökten inen ruhun kitabı!</p>
				<p class="idebold">MANES</p>
				<p class="normal">Barkuf’un kehaneti!<a href="metin_split_011.html#footnote-600-105" id="footnote-600-105-backlink" name="footnote-600-105-backlink">[105]</a></p>
				<p class="normal">Antonius çırpınır, kaçar kurtulur ellerinden; ve alacakaranlık bir köşede bir de bakar, Yaşlı Ebonitler<a href="metin_split_011.html#footnote-600-106" id="footnote-600-106-backlink" name="footnote-600-106-backlink">[106]</a> mumyalar gibi kurumuş, gözleri sönmüş, kaşları beyaz.</p>
				<p class="normal">Keçi gibi sesler çıkararak şöyle derler:</p>
				<p class="normal">Tanıdık onu bizler, tanıdık onu, marangozun oğlunu! Bir yaştaydık onunla; aynı sokakta otururduk. Çamurla oynar, küçük kuşlar yapardı; keskin bıçkılardan korkmadan babasına yardım eder ya da anasına boyalı yün yumakları sarardı. Sonra Mısır’a gitti ve büyük sırlar getirdi ordan. Biz de Jeriko’daydık, çekirge yiyen adamı bulmaya geldiği zaman. Alçak sesle konuştular, kimse duymadı neler fısıldaştıklarını. Ama o günden sonra gürültü kopardı Galilea’da ve birçok masallar uyduruldu onun için.</p>
				<p class="normal">Titreşerek tekrarlarlar:</p>
				<p class="normal">Tanıdık onu bizler, tanıdık onu!</p>
				<p class="idebold">ANTONİUS</p>
				<p class="normal">Aman, konuşun! Konuşun! Yüzü nasıldı?</p>
				<p class="idebold">TERTULLİANUS</p>
				<p class="normal">Asık, tiksinti veren bir yüzü vardı; çünkü dünyanın bütün suçlarını, bütün acılarını, bütün uygunsuzluklarını kendi üstüne almıştı.</p>
				<p class="idebold">ANTONİUS</p>
				<p class="normal">Yoo! Olamaz! Olamaz! Ben, tam tersine, her yanıyla insanüstü bir güzelliğe bürünmüş görüyorum onu kafamda.</p>
				<p class="idebold">KAİSAREİALI EUSEBİUS<a href="metin_split_011.html#footnote-600-107" id="footnote-600-107-backlink" name="footnote-600-107-backlink">[107]</a></p>
				<p class="normal">Paneades şehrinde bir heykeli var olmasına var, eski bir yıkıntıya dayalı, otlar bürümüş dört bir yanını; çarmıhta göğsünden boşanan kandan türemiş derler… Ama zaman yıpratmış yüzünü, yağmurlar da yazıtı bozmuş.</p>
				<p class="normal">Karpokrasçılar grubundan bir kadın çıkar.</p>
				<p class="idebold">MARCELLINA<a href="metin_split_011.html#footnote-600-108" id="footnote-600-108-backlink" name="footnote-600-108-backlink">[108]</a></p>
				<p class="normal">Bir zamanlar Roma’da, küçük bir kilisede hayır işlerine bakıyordum. Gelenlere Ermiş Paulus’un, Homeros’un, Pythagoras’ın ve İsa’nın gümüş suretlerini gösterirdim.</p>
				<p class="normal">Yalnız İsa’nınkini sakladım.</p>
				<p class="normal">Mantosunu biraz açar.</p>
				<p class="normal">İster misin onu?</p>
				<p class="idebold">BİR SES</p>
				<p class="normal">Kendisi gelir görünür yeniden, biz onu çağırdığımız zaman. Çağırma vaktimiz de şimdi! Gel!</p>
				<p class="normal">Ve Antonius koluna yapışan sert bir elle sürüklenir gibi olur.</p>
				<p class="normal">Kapkaranlık bir merdivenden çıkar ve bir hayli basamak çıktıktan sonra bir kapı önünde bulur kendini.</p>
				<p class="normal">O zaman, kolundan tutan (Hilarion mu acaba? Farkında değildir) bir başkasının kulağına, “Efendimiz gelmek üzere” der ve alçak tavanlı, mobilyasız bir odaya sokulurlar.</p>
				<p class="normal">Antonius’un ilk gözüne çarpan, upuzun, kan rengi bir ipekböceği olur; insan başlıdır bu kurt halindeki böcek, ışınlar saçar başı; çevresinde de Yunanca Knuphis<a href="metin_split_011.html#footnote-600-109" id="footnote-600-109-backlink" name="footnote-600-109-backlink">[109]</a> kelimesi yazılıdır. Bir ayaklık üstüne konmuş bir sütunun tepesi üstüne duruyordur böcek. Odanın öbür duvarlarında, cilalı demir madalyonları içinde hayvan başı suretleri: bir öküz, bir aslan, bir kartal, bir köpek, bir de eşek başı üstelik!</p>
				<p class="normal">Bu suretlerin altına asılmış kilden kandiller titrek bir ışık saçıyorlar. Antonius bir duvar deliğinden pırıl pırıl bir ay görüyor uzakta, dalgalı sular üstünde; dalgaların şıpırtıları bile geliyor kulağına, rıhtımın taşlarına vuran bir gemi teknesinin tok sesleriyle.</p>
				<p class="normal">Etekleriyle yüzlerini kapayıp diz çökmüş adamlar arada bir ulumaya benzer boğuk sesler çıkarıyorlar. Kadınlar, kollarını dizlerinde kavuşturup alınlarını kolları üstüne dayamış uyukluyorlar; öyle görünmez olmuşlar ki çarşafları içinde, duvar boyunca bir dizi pılı pırtı yığılmış sanır insan. Yanlarında gözlerine kadar bit içinde yarı çıplak çocuklar bakıyorlar aval aval; kimsenin bir şey yaptığı yok; ama bir şeyler bekliyor herkes.</p>
				<p class="normal">Fısıldaşarak ev işlerinden söz ediyor, hastalıkları için ilaçlar salık veriyorlar birbirlerine. Birçoğu gemiye binecektir gün doğarken, dayanılmaz olmuş işkencelerden kaçmak için. Oysa putperestleri aldatmak da zor değil o kadar. “Knuphis’e tapıyoruz sanıyor, budalalar.”</p>
				<p class="normal">Ama birden esinlenen bir dindaş sütunun önüne gelir; yenir otlarla dolu bir sepet konmuştur oraya, üstüne de bir ekmek.</p>
				<p class="idebold">ESİNLİ</p>
				<p class="normal">Karanlıklar üstüne Söz’ün ışını indi ve keskin bir çığlık koptu; ışığın sesi gibi bir şeydi bu.</p>
				<p class="idebold">HEPSİ BİRDEN</p>
				<p class="normal">Eğilip kalkarak karşılık verirler:</p>
				<p class="normal">Kyrie eleison!<a href="metin_split_011.html#footnote-600-110" id="footnote-600-110-backlink" name="footnote-600-110-backlink">[110]</a></p>
				<p class="idebold">ESİNLİ</p>
				<p class="normal">İnsanı yarattı sonra, İsrail’in kötü ünlü Tanrısı, şunların yardımıyla:</p>
				<p class="normal">Duvardaki madalyonları göstererek:</p>
				<p class="normal">Astrophaios, Oraios, Saboth, Adonai, Eloi, İao!<a href="metin_split_011.html#footnote-600-111" id="footnote-600-111-backlink" name="footnote-600-111-backlink">[111]</a></p>
				<p class="normal">Ve insan yatıyordu çamurda, iğrenç, cılız, biçimsiz, düşüncesiz!</p>
				<p class="idebold">HEPSİ BİRDEN</p>
				<p class="normal">Acıklı bir sesle:</p>
				<p class="normal">Kyrie eleison!</p>
				<p class="idebold">ESİNLİ</p>
				<p class="normal">Ama Sophia<a href="metin_split_011.html#footnote-600-112" id="footnote-600-112-backlink" name="footnote-600-112-backlink">[112]</a> acıyıp haline, ruhunun bir zerresiyle can verdi ona.</p>
				<p class="normal">O zaman, güzelleşmiş görerek insanı, kızdı Tanrı. Hapsetti onu ülkesi içinde bir yere, bilim ağacını yasak ederek ona.</p>
				<p class="normal">Sophia bir kez daha iyiliğini esirgemedi ondan! Yılan gönderdi; yılan da, dolambaçlı yollara başvurarak çiğnettiriyor ona kinden doğma Tanrı yasasını.</p>
				<p class="normal">Ve insan bilimin tadına varınca anladı gökte olup bitenleri.</p>
				<p class="idebold">HEPSİ BİRDEN</p>
				<p class="normal">Var güçleriyle:</p>
				<p class="normal">Kyrie eleison!</p>
				<p class="idebold">ESİNLİ</p>
				<p class="normal">Ama İabdaloth,<a href="metin_split_011.html#footnote-600-113" id="footnote-600-113-backlink" name="footnote-600-113-backlink">[113]</a> öcünü almak için, madde içine yolladı insanı, yılanı da onunla birlikte!</p>
				<p class="idebold">HEPSİ BİRDEN</p>
				<p class="normal">Çok alçak bir sesle:</p>
				<p class="normal">Kyrie eleison!</p>
				<p class="normal">Ağızlarını kapar, ses çıkarmaz olurlar.</p>
				<p class="normal">Limanın kokuları sıcak havada kandil dumanlarına karışır. Fitiller çıtırdayarak sönmek üzeredir; upuzun sivri sinekler dönüşür her yanda. Ve Antonius bunaltılar içinde inler; canavarca bir şeyler dolanıyor gibidir çevresinde, bir cinayet işlenmek üzeredir sanki.</p>
				<p class="normal">Ama</p>
				<p class="idebold">ESİNLİ</p>
				<p class="normal">Topuklarını yere vurarak, parmaklarını şıkırdatarak, başını sallayarak azgın bir tempoyla mırıldanır, keskin flüt ve zil seslerine uyarak:</p>
				<p class="anametin-normal">Gel! Gel! Gel! Çık mağaradan!</p>
				<p class="anametin-normal">Ayaksız koşan hız! Elsiz yakalayan avcı!</p>
				<p class="anametin-normal">Irmaklar gibi kıvrım kıvrım, güneş gibi yuvar yuvar, kara, ama yer yer altın pırıltılı yıldızlar serpili karanlıklar gibi! </p>
				<p class="anametin-normal">Yaratılmamış! Toprak yiyen! Hep genç kalan! Her şeyi çarçabuk anlayan! İnsanlara iyilik eden! Kral Ptolemaios’u, Musa’nın askerlerini, Minos’un oğlu Glaukos’u<a href="metin_split_011.html#footnote-600-114" id="footnote-600-114-backlink" name="footnote-600-114-backlink">[114]</a> hastalıklardan kurtaran!</p>
				<p class="anametin-normal">Gel! Gel! Gel! Çık mağaradan!</p>
				<p class="anametin-normal">Gelgelelim, hiçbir şeyler yoktur görünürde.</p>
				<p class="anametin-normal">Niçin? Nesi olabilir?</p>
				<p class="normal">Akıl danışırlar, türlü yollar öne sürerler.</p>
				<p class="normal">Bir ihtiyar, çimen getirir bir kesek. O zaman sepette bir ayaklanma olur. Yeşiller birbirine girer, çiçekler dökülür, ve bir boa yılanın başı gözükür.</p>
				<p class="normal">Yılan ekmeğin kıyısından geçer, durgun bir yuvarlağın çevresinde dolanan bir çember gibi, sonra gelişir, uzar; kocaman ve bir hayli ağırdır. Toprağa sürtünmesin diye, insanlar, erkekler göğüslerinde, kadınlar başlarında, çocuklar kolları ucunda tutarlar onu. Derken, duvarın bir deliğinden çıkan kuyruğu gider alabildiğine denizin dibine doğru. Yılanın kıvrımları birer ikişer çoğalarak odayı doldurur ve Antinius kalır içlerinde.</p>
				<p class="idebold">DİNDARLAR</p>
				<p class="normal">Yapıştırıp ağızlarını Antonius’un derisine, ısırdığı ekmeği kapışırlar.</p>
				<p class="normal">Sensin O! Sensin!</p>
				<p class="normal">Önce Musa yüceltti seni; Ezekhias yıktı; Mesih yeniden yaptı seni! Vaftiz sularında içmişti seni; ama sen bıraktın onu Zeytin Bahçeleri’nde, ve işte o zaman anladı bütün güçsüzlüğünü!</p>
				<p class="normal">Çarmıhın direğine sarılı, İsa’nın başı üstünden, diken çelengine salyalar akıtarak, bakıyordun nasıl öldüğüne. Çünkü sen İsa değilsin, sen Söz-Tanrı’sın, Hıristos’sun!</p>
				<p class="normal">Antonius şaşkınlık ve korkudan bayılır ve kulübesinin önündeki odun yongalarının üstüne düşer, elinden kaymış olan meşalesi hafiften yanmaktadır orda. </p>
				<p class="normal">Bu sarsıntı gözlerini yarı açtırmıştır ona; Nil’i görür, kıvrım kıvrım, pırıl pırıl, beyaz ay ışığıda, bir büyük yılan gibi kumlar ortasında. Öyle bir yılan ki hem de… Başlar yeniden sayıklamaya Antonius… Ophitlerden<a href="metin_split_011.html#footnote-600-115" id="footnote-600-115-backlink" name="footnote-600-115-backlink">[115]</a> ayrılmamıştır henüz; çevresini alırlar; çağırırlar onu, çantaları ellerinde limana inmekteler. Biner onlarla gemiye.</p>
				<p class="normal">Uzun bir zaman geçer aradan.</p>
				<p class="normal">Sonra bir zindan kubbesi altında bulur kendini. Önünde demir parmaklıklar mavi zemin üstünde kara çizgiler gibidir; iki yanında, gölgeler içinde birileri ağlayıp dua etmekte, başkaları onları yüreklendirip avutmaktadır.</p>
				<p class="normal">Dışarda arı kovanı gibi vızıldayan bir kalabalık ve bütün parıltısıyla bir yaz günü.</p>
				<p class="normal">Keskin sesler karpuz, su, buzlu içki, oturmak için ot minder diye bağırırlar; arada bir alkışlar kopar. Başının üstünde yürüyenleri duyar Antonius.</p>
				<p class="normal">Birden uzun bir kükreme; künkler içinden geçen suların gümbürtüsü gibi zorlu ve boğuk.</p>
				<p class="normal">Ve gezinen bir aslan görür Antonius başka bir hücrenin parmaklıkları arasından sonra sandallar giymiş bir sıra ayak, çıplak bacaklar ve mor etek püsküller. Bunların ötesinde, kat kat sıralanmış insan halkaları, aranayı kucaklayan en aşağıdakinden, gittikçe genişleyerek en yukardakine kadar yükseliyor; son halkanın üstüne dikili uzun direklere sümbül rengi bir tente gerilmiş halatlarla. Ortaya doğru sıklaşarak dümdüz inen dar merdivenler, bu büyük taş çemberlerini eşit aralıklarla kesiyor. Kademeler görünmez olmuş oturan halkın altında: Şövalyeler, senatörler, askerler, ayaktakımı, rahibeler ve orta malı kadınlar yün takkeler, ipek kolluklar, deri gömlekler, elmas tepelikler, tüylü sorguçlar, armalar; ve bütün bunlar kaynaşıp bağrışarak, azgın gürültü parıltılarla uyuşturuyor Antonius’un beynini, kocaman, fokur fokur bir şarap fıçısı gibi. Arenanın ortasında, bir sunağın üstünde, dumanları tüten bir buhur vazosu duruyor. </p>
				<p class="normal"> Antonius çevresindeki insanların vahşi hayvanlara atılacak Hıristiyanlar olduğunu anlamıştır. Erkekler Saturnus rahiplerinin kızıl urbasını giymiş, kadınlar Ceres’in<a href="metin_split_011.html#footnote-600-116" id="footnote-600-116-backlink" name="footnote-600-116-backlink">[116]</a> şeritlerini takmışlardır. Dostları eski elbiselerinin parçalarını, yüzüklerini paylaşmaktadır. Zindana girebilmek için çok para verdiklerini söylüyorlar. Ne çıkar! Sonuna kadar burada olacaklarmış ya.</p>
				<p class="normal">Bu avutucular arasında Antonius, yüzünü bir yerde daha gördüğü, saçları dökülmüş siyah setreli birini fark eder; dünyanın boşluğundan, Tanrı’nın seçtiği kulların mutluluğundan söz eder onlara. Antonius’un içi sevgiyle dolup taşar. Şehit olmaya gideceklerden biri olup olmadığını bilmediği için, Kurtarıcı uğruna hayatını verme fırsatını bulmaya can atar.</p>
				<p class="normal">Ama, kolları havada, uzun saçlı bir Frigyalıdan başka hepsinin dertlidir yüzü. Bir ihtiyar hıçkırarak ağlar bir sıranın üstünde, bir delikanlı, başını eğmiş, dalgın duruyor ayakta.</p>
				<p class="idebold">İHTİYAR</p>
				<p class="normal">Bir dörtyol ağzında, Minerva heykelinin önünde, tanrılar için istenen parayı vermek istememiştir.</p>
				<p class="normal">Beni korumalıydınız! Topluluklar kendilerini rahat bıraktırmanın yolunu buluyorlar bazen. Aranızdan birçoğu, putlara kurban kestiğini bildiren sahte belgeler bile edindi.</p>
				<p class="normal">Sorar:</p>
				<p class="normal">İskenderiyeli Petrus değil miydi işkenceye dayanamayanların ne yapması gerektiği üstüne kurallar koyan?</p>
				<p class="normal">Sonra, kendi kendine:</p>
				<p class="normal">Ah! Benim yaşımda zor iş bu! Türlü sakatlıklarımla öyle güçsüzüm ki! Ama gelecek kışa kadar yaşayabilirdim, daha!</p>
				<p class="normal">Küçük bahçesini hatırlayarak gözleri dolar; ve sunaktan yana bakar.</p>
				<p class="idebold">DELİKANLI</p>
				<p class="normal">Bir Apollon bayramında yumruk atarak karışıklık çıkarmıştır.</p>
				<p class="normal">Dağlara kaçmak da elimdeydi üstelik!</p>
				<p class="normal">– Askerler yakalardı seni,</p>
				<p class="normal">der dindaşlardan biri.</p>
				<p class="normal">– Eh, Kartaca piskoposu Kyprianos gibi yapardım ben de; dönerdim; ve, ikinci kez, daha güçlü olurdum elbet!</p>
				<p class="normal">Sonra yaşayabileceği sayısız günleri, yoksun kalacağı sevinçleri düşünür; o da sunaktan yana bakar.</p>
				<p class="normal">Ama</p>
				<p class="idebold">SİYAH SETRELİ ADAM</p>
				<p class="normal">Üstüne koşar:</p>
				<p class="normal">Ne ayıp! Nasıl olur, senin gibi seçkin bir kurban? Sana bakan bütün şu kadınlar... Bir düşün! Hem sonra, Tanrı’nın bir mucizesi çıkagelir zaman zaman. Pionius<a href="metin_split_011.html#footnote-600-117" id="footnote-600-117-backlink" name="footnote-600-117-backlink">[117]</a> cellatlarının elini uyuşturdu, Polykarpos’un<a href="metin_split_011.html#footnote-600-118" id="footnote-600-118-backlink" name="footnote-600-118-backlink">[118]</a> kanı atıldığı ateşin alevlerini söndürdü.</p>
				<p class="normal">İhtiyara döner:</p>
				<p class="normal">Baba, baba! Ölümünle ders vermelisin sen bize! Ölümünü geciktirseydin, yaptığın iyi işlerin kazancını yok edecek kötü bir şey çıkabilirdi elinden. Hem sonra, Tanrı’nın gücü sonsuzdur. Belki senin yiğitlik örneğin doğru yola çeviriverir bütün halkı.</p>
				<p class="normal">Karşı bölmede aslanlar hep aynı adımlarla hızlı hızlı gider gelirler durmadan.</p>
				<p class="normal">En büyüğü Antonius’a bakar ve birden kükrer bir buğu çıkar ağzından.</p>
				<p class="normal">Kadınlar erkeklere sokulur.</p>
				<p class="idebold">AVUTMACI</p>
				<p class="normal">Ne yapardınız, ne yapardın demir çubuklarla dağlasalar seni, saçlarını yolsalar, bal sıvanmış bedenini sinekler yese? Şimdiyse ormanda üstüne saldırılmış bir avcı gibi öleceksin sadece.</p>
				<p class="normal">Antonius bütün işkencelere razıdır bu korkunç suratlı hayvanlara atılmaktansa; dişlerini, pençelerini üstünde görür, çeneleri arasında kemiklerinin çıtırdadığını duyar gibi olur.</p>
				<p class="normal">Bir hayvan bakıcı zindana gelir; şehit olacaklar titremeye başlar.</p>
				<p class="normal">Bir köşede dua eden Frigyalının kılı kıpırdamaz yalnız. Üç tapınak yakmıştır o. Kolları havada, ağzı açık, başı kalkık, hiçbir şey görmeden yürür, bir uyurgezer gibi.</p>
				<p class="idebold">AVUTMACI</p>
				<p class="normal">Bağırır:</p>
				<p class="normal">Çekilin! Çekilin! Montanus’un ruhu sarar sizi de!</p>
				<p class="idebold">HEPSİ BİRDEN</p>
				<p class="normal">Geri çekilerek ve bağırarak:</p>
				<p class="normal">Montanistin canı cehenneme!</p>
				<p class="normal">Frigyalıya küfürler eder, üstüne tükürür, dövmek isterler onu.</p>
				<p class="normal">Aslanlar şahlanıp birbirinin yelesini ısırırlar.</p>
				<p class="normal">Halk ulur gibi bağırır: “Hayvanlara! Hayvanlara!”</p>
				<p class="normal">Şehit olacaklar hıçkırmaya başlar, birbirini kucaklarlar. Uyku ilacı katılmış bir kupa şarap verirler onlara. Kupa çarçabuk elden ele geçer.</p>
				<p class="normal">Karşı bölmenin kapısında bir başka hayvan bakıcı işaret beklemektedir. Kapı açılır; bir aslan çıkar.</p>
				<p class="normal">Yan yan büyük adımlarla arenanın ortasından geçer. Onun ardından birbiri ardı sıra öteki aslanlar, sonra bir ayı, üç panter ve parslar çıkar ve çayırda bir sürü gibi dağılırlar.</p>
				<p class="normal">Bir kırbaç şaklaması duyulur. Hıristiyanlar sendeler, ve bu iş bir an önce bitsin diye dindaşları iter onları. Antonius gözlerini kapar.</p>
				<p class="normal">Gözlerini açar. Ama karanlıklar sarmıştır her yanını.</p>
				<p class="normal">Az sonra karanlıklara bir ışık serpilir; kıraç, yer yer tümsekli bir alan görür Antonius, bırakılmış taşocaklarının çevresine benzer bir yer.</p>
				<p class="normal">Ötede beride, yer hizasındaki döşeme taşları arasından bir demet funda çıkar. Bulutlardan belirsiz beyaz görüntüler taşlar üstüne eğilirler.</p>
				<p class="normal">Başkaları gelir, hafif adımlarla. Uzun örtülerin aralıklarından göz pırıltıları süzülür. Nazlı adım atışlarından ve havayı saran güzel kokulardan, bunların soylu Romalıların karıları olduğunu anlar Antonius. Erkekler de var, ama daha aşağı tabakadan, çünkü hem saf, hem kaba yüzlü hepsi.</p>
				<p class="idebold">KADINLARDAN BİRİ</p>
				<p class="normal">Uzun uzun içini çekerek:</p>
				<p class="normal">Ah! Islak gecenin havası ne tatlı, mezarlar ortasında! Bıktım yumuşak yataklardan, günlerin patırtısından, güneşin ağırlığından!</p>
				<p class="normal">Yanındaki hizmetçi kız bez torbadan bir çırağ çıkarıp yakar. Dindaşlar başka çırağlar tutuşturur ondan ve gidip mezarlar üstüne dikerler.</p>
				<p class="idebold">BİR KADIN</p>
				<p class="normal">Soluk soluğa:</p>
				<p class="normal">Ah! Gelebildim sonunda! Ne sıkıntılı şey bir putperest karısı olmak!</p>
				<p class="idebold">BİR BAŞKASI</p>
				<p class="normal">Zindanlara gidişlerimiz, dindaşlarımızla görüşmelerimiz, her yaptığımız kuşkulandırıyor kocalarımızı! Haç çıkarırken bile saklanmak zorundayız: Büyü yapıyoruz sanırlar.</p>
				<p class="idebold">BİR BAŞKASI</p>
				<p class="normal">Benimkiyle her gün kavga ediyorduk; bedenimden istediği aşırılıklara yanaşmıyordum; sonunda, öç almak için Hıristiyan diye ele verdi beni.</p>
				<p class="idebold">BİR BAŞKASI</p>
				<p class="normal">Lucius’u hatırlıyor musun, o güzelim delikanlıyı? Topuklarından bir arabanın arkasına bağlayıp sürüklediler hani, Hektor gibi, Esquilinus<a href="metin_split_011.html#footnote-600-119" id="footnote-600-119-backlink" name="footnote-600-119-backlink">[119]</a> kapısından Tibur dağlarına kadar; yolun iki kıyısındaki fundalıklara sıçramıştı kanları! Gittim topladım damla damla. Bak işte burda!</p>
				<p class="normal">Göğsünden simsiyah bir sünger çıkarır, öptükçe öper, sonra atar kendini döşeme taşlarının üstüne, bağırarak:</p>
				<p class="normal">Ah! Sevgilim! Sevgilim!</p>
				<p class="idebold">BİR ERKEK</p>
				<p class="normal">Domitilla<a href="metin_split_011.html#footnote-600-120" id="footnote-600-120-backlink" name="footnote-600-120-backlink">[120]</a> öleli tam üç yıl oldu bugün. Proserpina koruluğunun dibinde taşlayarak öldürdüler onu. Otlar arasında ateşböcekleri gibi pırıldayan kemiklerini topladım sonradan. Toprağın altındalar şimdi!</p>
				<p class="normal">Bir mezarın üstüne atar kendini.</p>
				<p class="normal">Nişanlım! Nişanlım benim!</p>
				<p class="idebold">HEPSİ BİRDEN</p>
				<p class="normal">Dört bir yandan:</p>
				<p class="normal">Ah bacım! Ah kardeşim! Ah kızım! Ah anacığım!</p>
				<p class="normal">Diz çöker, ellerini alınlarına kor ya da yüzükoyun yere yatarlar kollarını yanlarına açıp; ve tuttukları hıçkırıklar göğüslerini zorlar kırasıya. Göklere doğru seslenirler:</p>
				<p class="normal">Canından rahmetini esirgeme, Tanrım! Karanlıklar ülkesinde sararıp soluyordur o şimdi; ölüp dirilenlere kat onu, ışığına kavuşması için!</p>
				<p class="normal">Ya da, gözlerini yassı taşlara dikip mırıldanırlar:</p>
				<p class="normal">Rahatla, dinsin artık acıların! Bak, şarap getirdim sana, et getirdim!</p>
				<p class="idebold">BİR DUL</p>
				<p class="normal">Bakın, sebzeli bazlama; kendi elimle yaptım; onun sevdiği gibi bol yumurta ve iki ölçek unla! Yeriz birlikte değil mi, eskisi gibi?</p>
				<p class="normal">Bir parça alıp dudaklarına götürür; ve birden gülmeye başlar, bir tuhaf, deli gibi.</p>
				<p class="normal">Ötekiler de ona uyup bir lokma yer, bir yudum içerler.</p>
				<p class="normal">Nasıl şehit olduklarını anlatırlar birbirine; acıları depreşir, şarap sunmalar gittikçe artar. Yaş dolu gözleri birbirine dikilir. Sarhoşluk ve işkence içinde yarım yamalak bir şeyler fısıldaşırlar; yavaş yavaş elleri birbirine değer, dudakları birleşir, örtüleri açılır ve mezarlar üstünde sarmaş dolaş olurlar, kupalar ve çırağlar arasında.</p>
				<p class="normal">Gök ağarmaya başlar. Sis örtülerini ıslatır; ve, tanışmıyormuş gibi ayrı ayrı yollar tutup uzaklaşırlar birbirlerinden ovanın içinde.</p>
				<p class="normal">Güneş doğar: Otlar büyümüş, ova bir başka ova olmuştur.</p>
				<p class="normal">Ve Antonius bambular arasından, açık seçik, bir sütunlar ormanı görür, mavimtırak kurşun rengi. Bir tek gövdeden türemiş ağaç gövdeleridir bunlar. Dallarının her birinden başka dallar inip yere saplanmıştır; ve alabildiğine çoğalan bütün bu yatay ve dikey çizgilerin tümü devsel bir çatıya benzetilebilirdi, yer yer bir incir ve kara kara yapraklar olmasa, firavun çınarının yaprakları gibi.</p>
				<p class="normal">Dal çatalları arasında salkım saçak kimi sarı, kimi mor çiçekler de görür Antonius, ve kuştüylerine benzer eğrelti otları.</p>
				<p class="normal">En alttaki dallar arasında yer yer bir Afrika öküzünün boynuzları ya da bir antilopun pırıl pırıl gözleri fark ediliverir. Papağanlar tünemiştir şuraya buraya; kelebekler uçuşur, kertenkeleler süzülüp geçer; sinekler vızıldar; ve bu sessizlik içinde derin bir yaşantının nabzını duyar gibi olur insan.</p>
				<p class="normal">Ormanın girişinde, insan yakmak için yığılmışa benzeyen odunlar üstünde garip bir şey varbir adam–; tezekle sıvanmış, çırılçıplak, bir mumyadan daha kuru; birer değneğe benzeyen kemiklerinin ucunda mafsal yerleri düğüm düğüm. Kulakları üst üste kabuklar sanki; yüzü upuzun; burnu akbaba gagası gibi. Sol kolu tutulup dimdik kalmış havada bir kazık gibi. O kadar uzun bir süre kalmış ki orda, kuşlar yuva yapmış saçları arasında.</p>
				<p class="normal">Odun yığınının dört bir yanında dört ateş yanıyor. Güneş tam karşıda. Açmış gözlerini bakıyor güneş ve Antonius’a hiç bakmadan:</p>
				<p class="normal">Nil kıyılarının Brehmen’i, ne dersin buna?</p>
				<p class="normal">Odunlar arasından alevler çıkar; ve bu</p>
				<p class="idebold">GYMNOSOPHİST<a href="metin_split_011.html#footnote-600-121" id="footnote-600-121-backlink" name="footnote-600-121-backlink">[121]</a></p>
				<p class="normal">konuşur yeniden:</p>
				<p class="normal">Bir gergedan gibi, gömdüm kendimi yalnızlığın içine. Şu arkamdaki ağaçta oturuyordum.</p>
				<p class="normal">Gerçekten de, arkadaki iri incir ağacının boğumları arasında bir insan boyunda kendiliğinden bir oyuk vardır.</p>
				<p class="normal">Çiçekler ve meyvelerle besliyordum kendimi; kurallara öylesine titizce uydum ki, bir köpek bile bir şey yerken görmemiştir beni.</p>
				<p class="normal">Varlık çürümeden, çürüme istekten, istek duyudan, duyu dokunmadan geldiği için, her eylemden, her dokunmadan kaçtım; ve bir mezar taşı gibi kıpırdamadan, soluğumu burnumun iki deliğinden alıp vererek, gözümü burnuma dikerek, gök boşluğunu içimde, dünyayı bedenimde, ayı yüreğimde seyrederek büyük Ruh’un özünü düşündüm, o Ruh ki hayatın ilkelerini ateş kıvılcımları gibi saçar durmadan.</p>
				<p class="normal">Sonunda yakaladım yüce Ruh’u bütün varlıklarda ve bütün varlıkları yüce Ruh’ta: Ve başardım sonunda ruhumu o Ruh’la karıştırmayı, duyularımı ruhuma karıştırdıktan sonra.</p>
				<p class="normal">Bilimi gökten alıyordum doğrudan doğruya, yağmur ışınlarıyla susuzluğunu gideren Çataka<a href="metin_split_011.html#footnote-600-122" id="footnote-600-122-backlink" name="footnote-600-122-backlink">[122]</a> kuşu gibi.</p>
				<p class="normal">Her şeyi bildiğimden ötürü hiçbir şey yok artık, benim için.</p>
				<p class="normal">Benim için artık, ne umut var, ne bunaltı, ne mutluluk, ne erdem, ne gün, ne gece, ne sen, ne ben, hiçbir şey.</p>
				<p class="normal">Çektiğim korkunç çileler bütün Güçlerin üstüne çıkardılar beni. Düşüncemi bir germekle yüzlerce kral sülülesini öldürebilir, tanrıları tahtlarından indirip dünyayı allak bullak edebilirim.</p>
				<p class="normal">Bütün bunları tek tonlu bir sesle söyler.</p>
				<p class="normal">Çevredeki yapraklar kıvrılır; yerde sıçanlar kaçışır.</p>
				<p class="normal">Yükselen alevlere doğru gözlerini çevirir yavaş yavaş, şunları söyler sonra:</p>
				<p class="normal">İğrendim biçimlerden, algılardan, bilgiden bile iğrendim, çünkü düşünce kendisini yaratan olaydan fazla yaşamıyor; her şey gibi bir sanrı düşünce de.</p>
				<p class="normal">Her doğan şey ölecek; her ölen şey yeniden yaşayacak; bugün yok olan varlıklar daha olmamış rahimlerde bekleşecek, ve dönecekler yeryüzüne başka yaratıklara dertler içinde yararlı olmak için.</p>
				<p class="normal">Ama ben, sayısız yaşantılar içinde yuvarlanmış, türlü tanrılar, insanlar, hayvanlar kılığına girmiş olduğum için, vazgeçiyorum bu yolculuğa çıkmaktan, istemiyorum artık bu yorgunluğa düşmeyi! Bırakıyorum bedenimin kirli paslı, etten yapma, kanla boyanmış, iğrenç bir deriyle kaplanmış, pislikler dolu han odasını ve çektiklerimin karşılığını görüp uyuyacağım sonunda, yalın varlığın, Hiçlik’in içinde.</p>
				<p class="normal">Alevler göğsüne kadar yükselir, ve sonra sarar bütün bedenini. Başı bir duvarı deler gibi çıkar alevler içinden. Fal taşı gibi açılmış gözleri durur karşıda.</p>
				<p class="idebold">ANTONİUS</p>
				<p class="normal">Kalkar ayağa.</p>
				<p class="normal">Yerdeki meşale yongaları tutuşturmuştur; alevler sakalını yakıp karartmıştır.</p>
				<p class="normal">Antonius bağıra çağıra tepinir ateşin üstünde; - ve bir kül yığını üstünde bulunca kendini:</p>
				<p class="normal">Hilarion nerede? Şuradaydı şimdi.</p>
				<p class="normal">Gördüm onu!</p>
				<p class="normal">Hadi canım sen de! Olacak şey mi? Aldanmışım!</p>
				<p class="normal">Niçin ama?.. Kulübem, şu taşlar, kumlar gerçek değil belki de. Deliriyorum galiba! Tut kendini! Nerdeydim? Neydi gördüğüm?</p>
				<p class="normal">Ha! O Gymnosophist!.. Hintli ermişler böyle ölür hep! Kalanos<a href="metin_split_011.html#footnote-600-123" id="footnote-600-123-backlink" name="footnote-600-123-backlink">[123]</a> İskender’in önünde yakmıştı kendini; Augustus zamanında aynı şeyi yapmıştı bir başkası. Yaşamaktan nasıl iğrenmeli ki insan… Yoksa gurur mu bunları iten? Ne olursa olsun, yiğitçe şehit olmak bunlarınki de… Ötekilere gelince, inanıyorum artık söylenenlerin hepsine, onlar yüzünden düşülen uygunsuz aşırılıklar üstüne.</p>
				<p class="normal">Ya daha öncekiler? Evet, hatırlıyorum! Heresiarklar sürüsü… O ne bağrışmalar! O ne gözler! Peki, ama neden düşüyorlar bunca nefis taşkınlıklarına, sapıtmalara?</p>
				<p class="normal">Bütün bu yollardan Tanrı’ya doğru gittiklerini ileri sürüyorlar! Ne hakla lanetleyebilirim onları, ben ki sendeliyorum kendi yolumda? Gözden kayboldukları zaman, bir şeyler daha öğrenmek üzereydim belki de. Fazla çabuk akıp gidiyordu her şey; karşılık vermeye vakit bulamıyordum. Şimdi kafamda daha fazla genişlik, daha fazla ışık var gibi. Rahatım. Kendimi daha güçlü… Bu da ne? Ateşi söndürdüm sanıyordum!</p>
				<p class="normal">Kayalar arasında bir alev uçuşur; az sonra uzaktan, dağın içlerinden, yükselip alçalan bir ses gelir.</p>
				<p class="normal">Bir sırtlan uluması mı bu, yoksa yolunu yitirmiş bir yolcunun hıçkırıkları mı?</p>
				<p class="normal">Antonius kulak verir; alev yaklaşır.</p>
				<p class="normal">Ve bir kadın görür, ağlayarak gelen, başını ak sakallı bir adamın omzuna dayamış.</p>
				<p class="normal">Kadının erguvan rengi urbası paramparça. Onun gibi başı açık olan erkeğin üstünde aynı renk bir setre ve elinde, küçük bir mavi alev çıkaran tunç bir vazo vardır.</p>
				<p class="normal">Antonius korkar ve kadının kim olduğunu öğrenmek ister.</p>
				<p class="idebold">YABANCI (Simon)<a href="metin_split_011.html#footnote-600-124" id="footnote-600-124-backlink" name="footnote-600-124-backlink">[124]</a></p>
				<p class="normal">Bir genç kız, bir zavallı çocuk; her yere yanımda götürürüm onu.</p>
				<p class="normal">Tunç vazoyu yukarı kaldırır.</p>
				<p class="normal">Antonius, bu salıntılı alevin ışığında, süzer kadını.</p>
				<p class="normal">Yüzü yer yer ısırılmış, kolları boyunca kırbaç izleri vardır. Dağınık saçları, üstündeki paçavraların yırtıklarına takılmış, gözleri ışığı görmüyor gibidir.</p>
				<p class="idebold">SİMON</p>
				<p class="normal">Kimi zaman dalar gider böyle, çok uzun süre, konuşmadan, yemeden, sonra uyanır, ve güzel şeyler söyler işitilmedik.</p>
				<p class="idebold">ANTONİUS</p>
				<p class="normal">Sahi mi?</p>
				<p class="idebold">SİMON</p>
				<p class="normal">Ennoia! Ennoia! Ennoia!<a href="metin_split_011.html#footnote-600-125" id="footnote-600-125-backlink" name="footnote-600-125-backlink">[125]</a> Anlat içinden geleni!</p>
				<p class="normal">Bir düşten çıkar gibi gözbebeklerini yukarı kaldırır, parmaklarını kaşlarına sürer yavaşça ve acıklı bir sesle:</p>
				<p class="idebold">HELENA (Ennoia)</p>
				<p class="normal">Bir yer hatırlıyorum, uzak, zümrüt rengi. Bir tek ağaç var üstünde yalnız.</p>
				<p class="normal">Antonius ürperir.</p>
				<p class="normal">Geniş dal katlarının her birinde bir çift Ruh duruyor havada. Çevrelerinde dallar iç içe giriyor, bir bedenin damarları gibi, ve bakıyorlar sonsuz hayatın, karanlığa gömülü köklerden ta güneşi aşan doruğa kadar akışına. Ben ikinci dalın üstünde yaz gecelerini aydınlatıyordum yüzümle.</p>
				<p class="idebold">ANTONİUS</p>
				<p class="normal">Parmağını alnına götürüp:</p>
				<p class="normal">Ha! Anlıyorum! Aklını...</p>
				<p class="idebold">SİMON</p>
				<p class="normal">Parmağını ağzına götürüp:</p>
				<p class="normal">Hiişt!</p>
				<p class="idebold">HELENA</p>
				<p class="normal">Yelken şişkindi hep, karina yarıyordu köpükleri. “Ne çıkar” diyordu bana, “yurdumun rahatını kaçırırsam, krallığımı yitirirsem! Sen benim olacaksın ya, benim evimde!”</p>
				<p class="normal">Ne tatlıydı sarayının yüksek odası! Uzanırdı fildişi yatağın üstüne, saçlarımı okşar, türküler söylerdi, sevdalı.</p>
				<p class="normal">Gün sonu görüyordum iki orduyu da: yakılan fenerleri, çadırı önünde duran Odysseus’u, deniz kıyısı boyunca savaş arabasını süren zırhlar içinde Akhilleus’u.</p>
				<p class="idebold">ANTONİUS</p>
				<p class="normal">İyice oynatmış kadın! Niçin…</p>
				<p class="idebold">SİMON</p>
				<p class="normal">ŞŞŞişt! ŞŞŞişt!</p>
				<p class="idebold">HELENA</p>
				<p class="normal">Yağlar sürdüler bana ve halka sattılar beni, eğlendireyim diye herkesi.</p>
				<p class="normal">Bir akşam, ayakta, elimde saz, Helen gemicilerine horon teptiriyordum. Yağmur bir çağlayan gibi düşüyordu meyhanenin üstüne ve sıcak şarap kupaları duman dumandı. Bir adam girdi içeri, kapı açılmadan.</p>
				<p class="idebold">SİMON</p>
				<p class="normal">Bendim o adam! Buldun yine seni!</p>
				<p class="normal">İşte budur, Antonius, Sigeh, Ennoia, Barbelo, Prounikos<a href="metin_split_011.html#footnote-600-126" id="footnote-600-126-backlink" name="footnote-600-126-backlink">[126]</a> dedikleri! Dünyayı yöneten ruhlar kıskandılar onu ve bir kadın bedenine soktular.</p>
				<p class="normal">Troyalıların Helena’sı oldu ve ozan Stesikhoros<a href="metin_split_011.html#footnote-600-127" id="footnote-600-127-backlink" name="footnote-600-127-backlink">[127]</a> lanetledi onu. Lucretia oldu, krallar ırzına geçti. Samson’un saçlarını kesen Dalila oldu. Hani o kendini tekelere veren İsrail kızı oldu. Zinayı, putperestliği, yalanı, hoppalığı sevdi. Bütün halkların orospusu oldu. Bütün dörtyol ağızlarında türkü söyledi. Bütün yüzleri öptü.</p>
				<p class="normal">Surya’da, Tyr’de, hırsızların kapaması oldu. Geceleri içiyordu onlarla ve ılık yatağının biti piresi içinde katilleri saklıyordu.</p>
				<p class="idebold">ANTONİUS</p>
				<p class="normal">Eh! Bana ne!..</p>
				<p class="idebold">SİMON</p>
				<p class="normal">Büyük bir öfkeyle:</p>
				<p class="normal">Onu kurtardım diyorum sana, pırıl pırıl ettim onu yeniden; o kadar ki Caligula âşık oldu ona, Ay’la yatmak istediğine göre!</p>
				<p class="idebold">ANTONİUS</p>
				<p class="normal">Eh, peki?</p>
				<p class="idebold">SİMON</p>
				<p class="normal">Eh işte odur Ay! Papa Clementius yazmadı mı Ay’ın bir kuleye hapsedildiğini? Üç yüz kişi kuleyi sardılar; ve bütün mazgal deliklerinden Ay göründü, dünyada birçok Ay, birçok da Ennoia olmadığı halde!</p>
				<p class="idebold">ANTONİUS</p>
				<p class="normal">Evet… hatırlar gibi oluyorum…</p>
				<p class="normal">Ve dalgın dalgın düşünür.</p>
				<p class="idebold">SİMON</p>
				<p class="normal">İnsanlar için ölen İsa gibi temiz bir ruhla o da kadınlara adadı kendini. Çünkü Yehova’nın güçsüzlüğü Âdem’in buyruk dışına çıkmasıyla belli oldu. Dünyanın düzeniyle uzlaşamayan eski yasayı sarsmak gerek.</p>
				<p class="normal">Yenileşme yolunda vaazlar verdim Ephraim ve İssahar<a href="metin_split_011.html#footnote-600-128" id="footnote-600-128-backlink" name="footnote-600-128-backlink">[128]</a> içlerinde. Bizor suları boyunca, Huleh gölü ardında, Mageddo vadisinde, dağlar ötesinde, Bostra’da, Şam’da! Gelsin bana, şaraba, çamura, kana bulanmış olanlar! Greklerin Minerva dedikleri Kutsal Ruh’la silerim bütün iç pisliklerini! Minerva’dır o! Kutsal Ruh’tur o! Bem Jupiter’im, Apollon’um, <br class="calibre1"/>Hıristos’um, Paraklet’im, Tanrı’nın büyük gücüyüm, Simon kılığına girmiş! </p>
				<p class="idebold">ANTONİUS</p>
				<p class="normal">Sensin ha!.. Sensin demek? Biliyorum ama ne haltlar işlediğini!</p>
				<p class="normal">Samaria yanında Gittoi’de doğdun. Dositheus, ilk efendin kovdu seni! Karılarından birini Hıristiyan etti diye diş bilersin Ermiş Paulus’a; ve Ermiş Petrus yenince seni, öfkeden ve korkudan sulara attın büyü araçlarınla dolu çantayı!</p>
				<p class="idebold">SİMON</p>
				<p class="normal">İster misin onları? </p>
				<p class="normal">Antonius bakar ona ve bir ses mırıldanır içinden: “Niçin istemeyeyim?”</p>
				<p class="normal">Simon konuşur tekrar:</p>
				<p class="normal">Doğa’nın güçlerini ve Ruhların özünü bilen mucizeler yapmalıdır. Bütün bilgilerin rüyasıdır bu, seni kemiren istek de budur, saklama!</p>
				<p class="normal">Romalıların ortasında, öyle uçtum ki meydandan yukarı, bir daha görmediler beni! Neron kafamın kesilmesini buyurdu; ama, benim başım yerine bir koyun kellesi düştü yere. Sonunda canlı canlı gömdüler beni, üçüncü günü dirildim. Tanıt ortada, görüyorsun işte beni!</p>
				<p class="normal">Ellerini koklatır. Çürümüş ceset kokar elleri. Antonius geriler.</p>
				<p class="normal">Tunçtan yılanları kımıldatabilir, mermer heykelleri güldürebilir, köpekleri konuşturabilirim. Yığınla altın gösteririm sana; istediğimi kral yaparım; sürülerle insan göreceksin bana tapan! Bulutlar, dalgalar üstünde yürüyebilir, dağlar arasından geçer, delikanlı, ihtiyar, kaplan, karınca olur, senin yüzünü alır, benim yüzümü sana verir, yıldırımı dilediğim yere düşürebilirim. Duyuyor musun?</p>
				<p class="normal">Gök gürler, şimşekler çakar birbiri ardından.</p>
				<p class="normal">Yüceler yücesinin sesi bu! “Çünkü bir ateştir senin Tanrın”, ve bütün yaratıklar bu ocaktan fışkırır.</p>
				<p class="normal">Şimdi vaftiz olacaksın ateşle İsa’nın müjdelediği ikinci vaftiz bu, hani havarilerin üstüne de düşmüştü, fırtınalı bir gün, açık kalmış pencereden! </p>
				<p class="normal">Alevi tutup elinde oynatır yavaş yavaş, Antonius’un üstüne serpmek ister gibi:</p>
				<p class="normal">Rahmetler anası! Sen ki çözersin bütün sırları, sekizinci evde rahata kavuşmamız için...</p>
				<p class="idebold">ANTONİUS</p>
				<p class="normal">Ah! Kutsal su olsa elimde şimdi!</p>
				<p class="normal">Alev söner, bir hayli duman çıkararak.</p>
				<p class="normal">Ennoia ve Simon yok oluverirler.</p>
				<p class="normal">Çok soğuk, yoğun ve kötü kokulu bir sis doldurur havayı.</p>
				<p class="idebold">ANTONİUS</p>
				<p class="normal">Kollarını açarak, kör olmuş gibi:</p>
				<p class="normal">Nerdeyim?.. Korkuyorum uçuruma düşmekten! Ve salip çok uzaklarda elbet benden… Ah! Ne gece! Ne gece!</p>
				<p class="normal">Bir rüzgâr savruntusuyla sis aralanır; ve Antonius iki adam görür, uzun ve beyaz örtülere sarılı.</p>
				<p class="normal">Birincisi uzun boylu, tatlı yüzlü, ağırbaşlıdır. Sarışın saçları, İsa’nınkiler gibi ayrık, omuzlarına düşer. Elindeki bir değneği atar ve arkadaşı alır değneği, Doğulular gibi yerlere kapanarak.</p>
				<p class="normal">İkinci adam ufacık, şişman, yassı burunlu, kısa boyunlu, kıvırcık saçlı, saf yüzlüdür.</p>
				<p class="normal">İkisi de yalınayak, baş açık ve toz toprak içindedir, uzun bir yolculuktan gelir gibi.</p>
				<p class="idebold">ANTONİUS</p>
				<p class="normal">Sıçrayarak yerinden:</p>
				<p class="normal">Ne istiyorsunuz? Konuşun! Def olun buradan!</p>
				<p class="idebold">DAMİS</p>
				<p class="normal">(İki adamın küçüğü)</p>
				<p class="normal">Kızma, kızma!.. Keşiş baba! Ne mi istiyorum? Ne bileyim ben! Efendim bilir.</p>
				<p class="normal">Oturur; öteki ayakta kalır. Susarlar.</p>
				<p class="idebold">ANTONİUS</p>
				<p class="normal">Nerden geliyorsunuz?</p>
				<p class="idebold">DAMİS</p>
				<p class="normal">Oho! Uzaktan, çok uzaktan!</p>
				<p class="idebold">ANTONİUS</p>
				<p class="normal">Nereye gidiyorsunuz?</p>
				<p class="idebold">DAMİS</p>
				<p class="normal">Ötekini göstererek:</p>
				<p class="normal">O nereye isterse!</p>
				<p class="idebold">ANTONİUS</p>
				<p class="normal">Kimdir o?</p>
				<p class="idebold">DAMİS</p>
				<p class="normal">Baksana!</p>
				<p class="idebold">ANTONİUS</p>
				<p class="normal">Kendi kendine:</p>
				<p class="normal">Bir ermişe benziyor! Acaba konuşsam…</p>
				<p class="normal">Sis dağılmıştır; hava apaçık, ay pırıl pırıldır.</p>
				<p class="idebold">DAMİS</p>
				<p class="normal">Ne düşündünüz de konuşmaz oluverdiniz böyle?</p>
				<p class="idebold">ANTONİUS</p>
				<p class="normal">Düşündüm ki… Hayır! Bir şey düşündüğüm yok.</p>
				<p class="idebold">DAMİS</p>
				<p class="normal">Apollonius’a doğru gider; eğilerek, başını kaldırmadan birkaç kez çevresinde döner:</p>
				<p class="normal">Pirim! Galilealı bir kesiş bilgeliğin kaynaklarını bilmek istiyor.</p>
				<p class="idebold">APOLLONİUS<a href="metin_split_011.html#footnote-600-129" id="footnote-600-129-backlink" name="footnote-600-129-backlink">[129]</a></p>
				<p class="normal">Yaklaşsın!</p>
				<p class="normal">Antonius duraksar.</p>
				<p class="idebold">DAMİS</p>
				<p class="normal">Yaklaşsanıza!</p>
				<p class="idebold">APOLLONİUS</p>
				<p class="normal">Gürül gürül bir sesle:</p>
				<p class="normal">Yaklaş! Kim olduğumu, ne yaptığımı, ne düşündüğümü bilmek istersin, değil mi evlat?</p>
				<p class="idebold">ANTONİUS</p>
				<p class="normal">… Bunları bilmek kurtuluşum için yararlı olacaksa, isterim.</p>
				<p class="idebold">APOLLONİUS</p>
				<p class="normal">Sevin, anlatacağım bunları sana!</p>
				<p class="idebold">DAMİS</p>
				<p class="normal">Olur şey değil! Bir bakışta, olağanüstü bir filozofi eğilimi görmüş olmalı sende! Ben de yararlanacağım bundan!</p>
				<p class="idebold">APOLLONİUS</p>
				<p class="normal">Önce ne uzun yollar aştığımı anlatacağım sana, doktrine varmak için; ve sen, bir tek kötü eylem görürsen eğer bütün hayatımda, durduracaksın beni çünkü yaptıklarıyla kötüden yana gitmiş bir insanın sözleri de kötümsenmeli.</p>
				<p class="idebold">DAMİS</p>
				<p class="normal">Antonius’a: </p>
				<p class="normal">Ne doğru insan, değil mi?</p>
				<p class="idebold">ANTONİUS</p>
				<p class="normal">Doğrusu açıksözlü görünüyor.</p>
				<p class="idebold">APOLLONİUS</p>
				<p class="normal">Doğduğum gece, annem bir göl kıyısında çiçek toplar görmüş kendini. Bir şimşek çakmış ve rüyasında öten kuğuların sesleri arasında dünyaya getirmiş beni! </p>
				<p class="normal">On yaşıma kadar günde üç kez Asbadea<a href="metin_split_011.html#footnote-600-130" id="footnote-600-130-backlink" name="footnote-600-130-backlink">[130]</a> çeşmesine daldırırlar beni, çeşmenin suları yemin bozanların dalaklarını şişirir. Bedenimi pireotu yapraklarıyla ovuşturuyorlardı erkekliğimi gidermek için.</p>
				<p class="normal">Palmyralı bir prenses geldi buldu beni bir akşam; yerini bildiği bir mezardaki hazineleri teklif etti. Artemis tapınağının bir fahişesi kurban bıçağını gırtlağına sapladı benden umudu kesince; Kilikya valisi de, boşuna türlü sözler verdikten sonra, anamın babamın önünde, beni öldürteceğini söyledi bağıra bağıra; ama üç gün sonra kendi öldü, Romalıların kılıcıyla.</p>
				<p class="idebold">DAMİS</p>
				<p class="normal">Antonius’a dirseğiyle vurarak: </p>
				<p class="normal">Ha? Demedim mi sana? Ne adam!</p>
				<p class="idebold">APOLLONİUS</p>
				<p class="normal">Dört yıl hiç ara vermeden Pythagorasçıların ses çıkarma yasağına uydum. En beklenmedik acılar bile gık dedirtmedi bana; ve tiyatrolarda, ben girerken, hortlak görmüş gibi uzaklaşıyordu herkes yanımdan.</p>
				<p class="idebold">DAMİS</p>
				<p class="normal">Siz başarabilir miydiniz bunu?</p>
				<p class="idebold">APOLLONİUS</p>
				<p class="normal">Çile süremi bitirince, geleneği bilmez olmuş rahiplere ders verme işine giriştim.</p>
				<p class="idebold">ANTONİUS</p>
				<p class="normal">Hangi geleneği?</p>
				<p class="idebold">DAMİS</p>
				<p class="normal">Bırakın konuşsun! Susun!</p>
				<p class="idebold">APOLLONİUS</p>
				<p class="normal">Ganj’ın filozofları, Keldani gök bilginleriyle, Babil müneccimleri, Galya rahipleri, zenci papazlarıyla görüştüm! On dört Olympos’a tırmandım, İskitya göllerinin dibini buldum. Çölün büyüklüğünü ölçtüm!</p>
				<p class="idebold">DAMİS</p>
				<p class="normal">Doğru ama bütün bunlar! Yanındaydım ben de!</p>
				<p class="idebold">APOLLONİUS</p>
				<p class="normal">Hazar denizine kadar gittim önce, çevresini dolaştım; sonra Hindistan’da, Bukephalos’un, İskender’in bindiği atın gömülü olduğu Baomatlar ülkesinden Niniva’ya doğru indim. Şehrin kapılarında biri yaklaştı bana.</p>
				<p class="idebold">DAMİS</p>
				<p class="normal">Bendim o! Ben! Sevgili pirim efendim! Görmemle sevmem bir oldu sizi! Biz kızdan tatlı, bir Tanrı’dan daha güzeldiniz.</p>
				<p class="idebold">APOLLONİUS</p>
				<p class="normal">Duymaz onu:</p>
				<p class="normal">Yol arkadaşım olmak istedi, bana tercümanlık etmek için.</p>
				<p class="idebold">DAMİS</p>
				<p class="normal">Ama siz, “Bütün dilleri bilirim, bütün düşünceleri insanın yüzünden okurum” dediniz. O zaman ben de eteğinizi öptüm ve ardınızdan yürümeye koyuldum.</p>
				<p class="idebold">APOLLONİUS</p>
				<p class="normal">Ktesiphon’dan sonra Babil topraklarına girdik.</p>
				<p class="idebold">DAMİS</p>
				<p class="normal">Yüzü öyle soluktu ki, satrap bir çığlık attı görünce.</p>
				<p class="idebold">ANTONİUS</p>
				<p class="normal">Kendi kendine:</p>
				<p class="normal">Ne demek…</p>
				<p class="idebold">APOLLONİUS</p>
				<p class="normal">Kral ayakta karşıladı beni, gümüş bir tahtın yanı başında, yıldızlarla donanmış değirmi bir salonda; kubbesine görünmez tellerle asılı dört büyük altın kuş vardı, kanatlarını açmış.</p>
				<p class="idebold">ANTONİUS</p>
				<p class="normal">Dalgın dalgın:</p>
				<p class="normal">Yeryüzünde böyle şeyler var mı ola?</p>
				<p class="idebold">DAMİS</p>
				<p class="normal">Ne şehir ama, bu Babil! Herkes, zengin orda! Evler mavi boyalı, kapıları tunçtan, bir merdivenleri var nehire inen...</p>
				<p class="normal">Değneğiyle toprağa çizer:</p>
				<p class="normal">Şöyle, bakın! Sonra o tapınaklar, o meydanlar, o hamamlar, o su bentleri! Sarayların üstü kızıl bakır kaplı; ya içleri, bir bilseniz!</p>
				<p class="idebold">APOLLONİUS</p>
				<p class="normal">Kuzey surları üstünde bir kule yükselir; onun üstünde bir ikincisi, bir üçüncüsü, bir dördüncüsü, bir beşincisi… Üç kule daha böyle! Sekizincisinde bir küçük kilise ve içinde bir yatak. Rahipleri tanrı Belus<a href="metin_split_011.html#footnote-600-131" id="footnote-600-131-backlink" name="footnote-600-131-backlink">[131]</a>için seçtikleri kadından başka kimseler giremez oraya. Babil kralı orda konukladı beni.</p>
				<p class="idebold">DAMİS</p>
				<p class="normal">Benim yüzüme bile bakan yok gibiydi! Ben de sokaklarda dolaşıyordum tek başıma. Âdetleri öğreniyordum; işlikleri geziyordum; bahçelere su çıkartan büyük makineleri inceliyordum. Ama pirimden ayrı kalmak üzüyordu beni.</p>
				<p class="idebold">APOLLONİUS</p>
				<p class="normal">Bir zaman sonra Babil’den çıktık; ve ay ışığında bir de baktık bir Ampusa,<a href="metin_split_011.html#footnote-600-132" id="footnote-600-132-backlink" name="footnote-600-132-backlink">[132]</a> Ay tanrıçasının yolladığı bir hayalet.</p>
				<p class="idebold">DAMİS</p>
				<p class="normal">Evet ya! Zıplayıp duruyordu demir takunyalarıyla; anırır gibi kişniyordu; dört dönüyordu kayalar içinde. Bizimki bastı ona küfürü; yok oluverdi ortadan.</p>
				<p class="idebold">ANTONİUS</p>
				<p class="normal">Kendi kendine:</p>
				<p class="normal">Neye getirmek istiyor sözü bunlar?</p>
				<p class="idebold">APOLLONİUS</p>
				<p class="normal">Taksilla’da,<a href="metin_split_011.html#footnote-600-133" id="footnote-600-133-backlink" name="footnote-600-133-backlink">[133]</a> beş bin kalenin başkentinde, Phraortes,<a href="metin_split_011.html#footnote-600-134" id="footnote-600-134-backlink" name="footnote-600-134-backlink">[134]</a> Ganj kralı, beş dirsek boyunda zencilerden kurulu bekçi alayını gösterdi bize ve sarayının bahçelerinde, yeşil dibalarla süslü bir çardağın altında, bir kocaman fil de gösterdi; kraliçeler kokular sürüp üstüne, oynuyorlardı onunla. <br class="calibre1"/>Poros’un<a href="metin_split_011.html#footnote-600-135" id="footnote-600-135-backlink" name="footnote-600-135-backlink">[135]</a> filiydi bu, İskender ölünce kaçmış.</p>
				<p class="idebold">DAMİS</p>
				<p class="normal">Ve bir ormanda bulmuşlardı onu.</p>
				<p class="idebold">ANTONİUS</p>
				<p class="normal">Ne çok da konuşuyor bunlar, sarhoşlar gibi.</p>
				<p class="idebold">APOLLONİUS</p>
				<p class="normal">Phraortes, sofrasına oturttu bizi.</p>
				<p class="idebold">DAMİS</p>
				<p class="normal">Ne acayip memleket! Beyler bir yandan içiyor, bir yandan dans eden bir çocuğun ayakucuna ok atmakla eğleniyorlar. Ama hoş görmedim onların…</p>
				<p class="idebold">APOLLONİUS</p>
				<p class="normal">Yola çıkacağım sırada kral bir güneşlik verdi bana ve dedi ki: “İndus nehri kıyısında bir harada beyaz develerim var; al onlardan. Dilediğin zaman kulaklarına üflersin, döner gelirler.”</p>
				<p class="normal">Nehir boyunca indik, geceleri bambular arasında pırıldayan ateşböceklerinin ışığında yürüyerek. Köle, yılanları kaçırmak için ıslık çalıyordu; ve develerimiz bellerini büküyorlardı ağaçların altından geçerken, çok alçak kapılardan geçer gibi.</p>
				<p class="normal">Bir gün, bir zenci çocuk, elinde altından bir yılan sarılı değneğiyle bilgelerin okuluna götürdü bizi. İarkhas, baş bilge, atalarımdan, bütün düşündüklerimden, bütün yaptıklarımdan, bütün eski yaşantılarımdan söz etti bana. Kendisi İndus nehri olmuş vaktiyle; bana da, Sezotris zamanında Nil nehrinde kayıkçılık ettiğimi hatırlattı.</p>
				<p class="idebold">DAMİS</p>
				<p class="normal">Bana bir şey söylenmediği için, eskiden ne olmuşum bilmiyorum.</p>
				<p class="idebold">ANTONİUS</p>
				<p class="normal">Gölgeler gibi belirsiz bir halleri var.</p>
				<p class="idebold">APOLLONİUS</p>
				<p class="normal">Deniz kıyısında köpek başlı maymunlara rastladık; doyasıya süt içmiş, Taprobana adasına yaptıkları seferden dönüyorlardı. Ilık dalgalar sarı sarı inciler yuvarlıyordu önümüze; ayaklarımızın altında kehribarlar çıtırdıyordu. Denize inen kayalıkların yarıklarında balina iskeletleri vardı beyaz beyaz. Sonunda toprak, bir çarıktan daha dar oldu; biz de, güneşe doğru okyanustan damlalar fırlattıktan sonra, sağa kıvrıldık dönmek için.</p>
				<p class="normal">Aromatlar ülkesinden, Gargaritler diyarından, Gamaria burnundan, Sachalitler, Adramitler, Homeritler bölgesinden; sonra Kasannia dağları, Kızıldeniz ve Topazos adasından geçerek döndük; Habeşistan’a da Cüceler krallığından girdik.</p>
				<p class="idebold">ANTONİUS</p>
				<p class="normal">Kendi kendine:</p>
				<p class="normal">Amma da büyük şu yeryüzü!</p>
				<p class="idebold">DAMİS</p>
				<p class="normal">Yerimize döndüğümüz zaman, eskiden tanıdıklarımızın hepsi ölmüştü.</p>
				<p class="normal">Antonius başını eğer. Sessizlik.</p>
				<p class="idebold">APOLLONİUS</p>
				<p class="normal">Konuşur yeniden:</p>
				<p class="normal">O zaman başladı dünyada sözüm edilmeye.</p>
				<p class="normal">Veba Ephesos’u kırıp geçiriyordu; bir ihtiyar dilenciyi taşlattırdım.</p>
				<p class="idebold">DAMİS</p>
				<p class="normal">Ve çekti gitti Veba!</p>
				<p class="idebold">ANTONİUS</p>
				<p class="normal">Ne diyorsun! Hastalıkları durduruyor ha?</p>
				<p class="idebold">APOLLONİUS</p>
				<p class="normal">Knidos’ta Aphrodite’nin sevdalısını iyi ettim.</p>
				<p class="idebold">DAMİS</p>
				<p class="normal">Evet, delinin biri; evlenme bile teklif etmiş tanrıçaya.Hadi bir kadına tutul, anlarım; ama bir heykele vurulmak, ne sersemlik!– Pir elini yüreği üstüne koydu adamın, ve sevda sönüverdi.</p>
				<p class="idebold">ANTONİUS</p>
				<p class="normal">Ya! Cinleri, perileri de kovabiliyor demek?</p>
				<p class="idebold">APOLLONİUS</p>
				<p class="normal">Otranto’da ölmüş bir genç kızı yakmaya götürüyorlardı.</p>
				<p class="idebold">DAMİS</p>
				<p class="normal">Pirim dudaklarına dokundu, kız kalkıverdi ayağa anasını çağırarak.</p>
				<p class="idebold">ANTONİUS</p>
				<p class="normal">Nasıl olur! Ölüleri de mi diriltiyor?</p>
				<p class="idebold">APOLLONİUS</p>
				<p class="normal">Vespasianus’un başa geçeceğini de söyledim önceden.</p>
				<p class="idebold">ANTONİUS</p>
				<p class="normal">Ya! Geleceği de biliyor desene?</p>
				<p class="idebold">DAMİS</p>
				<p class="normal">Korinthos’ta…</p>
				<p class="idebold">APOLLONİUS</p>
				<p class="normal">Sofradayken onunla, Baia sularında…</p>
				<p class="idebold">ANTONİUS</p>
				<p class="normal">Özür dilerim yabancılar, geç oldu!</p>
				<p class="idebold">DAMİS</p>
				<p class="normal">Bir delikanlı vardı Menippos<a href="metin_split_011.html#footnote-600-136" id="footnote-600-136-backlink" name="footnote-600-136-backlink">[136]</a> adında.</p>
				<p class="idebold">ANTONİUS</p>
				<p class="normal">Yoo! Yoo! Gidin artık!</p>
				<p class="idebold">APOLLONİUS</p>
				<p class="normal">Bir köpek girdi içeri, ağzında bir kesik el.</p>
				<p class="idebold">DAMİS</p>
				<p class="normal">Bir akşam, bir kenar mahallede, bir kadına rastladı.</p>
				<p class="idebold">ANTONİUS</p>
				<p class="normal">Duymuyor musunuz beni? Çekilin gidin artık!</p>
				<p class="idebold">APOLLONİUS</p>
				<p class="normal">Sedirler arasında bir gölge gibi dolanıyordu köpek.</p>
				<p class="idebold">ANTONİUS</p>
				<p class="normal">Yeter!</p>
				<p class="idebold">APOLLONİUS</p>
				<p class="normal">Kovmak istiyordu herkes köpeği.</p>
				<p class="idebold">DAMİS</p>
				<p class="normal">Menippos gitti kadının evine; seviştiler.</p>
				<p class="idebold">APOLLONİUS</p>
				<p class="normal">Yerdeki mozaiklere vurarak kuyruğunu, kesik eli <br class="calibre1"/>Flavius’un dizleri üstüne koydu.</p>
				<p class="idebold">DAMİS</p>
				<p class="normal">Ama ertesi sabah, okuldaki derslerde, sapsarıydı Menippos.</p>
				<p class="idebold">ANTONİUS</p>
				<p class="normal">Yerinden sıçrayarak:</p>
				<p class="normal">Hâlâ mı? Adam sen de! Bırak konuşsunlar, nasıl olsa…</p>
				<p class="idebold">DAMİS</p>
				<p class="normal">Pirim dedi ki ona: “Ey güzel delikanlı, sen bir yılanı okşuyorsun, bir yılan okşuyor seni! Düğün ne zaman?” Hep birlikte düğüne gittik.</p>
				<p class="idebold">ANTONİUS</p>
				<p class="normal">Doğru değil elbet bütün bunları dinlemem benim!</p>
				<p class="idebold">DAMİS</p>
				<p class="normal">Daha girişinde evin, hizmetçiler koşuşuyor, kapılar açılıyordu; ama ne ayak sesi işitiliyordu, ne kapı gıcırtısı. Pir <br class="calibre1"/>Menippos’un yanına oturdu. Tam o sırada nişanlı kızın filozoflara kızacağı tuttu. Ama altın takımlar, içki verenler, aşçılar, ekmek dağıtanlar yok oluverdiler; dam uçtu, duvarlar yıkılıverdi; ve Apollonius kaldı ortada yalnız, ayakta; bir de o kadın, gözyaşları içinde, ayakucunda. Kan emen bir koca yarasaydı o; güzel delikanlının isteklerini doyuruyordu, etlerini yemek için çünkü bu türlü hortlakların en hoşlandıkları şey sevişenlerin kanlarıdır.</p>
				<p class="idebold">APOLLONİUS</p>
				<p class="normal">Bilmek istersen eğer yolunu…</p>
				<p class="idebold">ANTONİUS</p>
				<p class="normal">Hiçbir şeyi bilmek istemiyorum!</p>
				<p class="idebold">APOLLONİUS</p>
				<p class="normal">Roma kapılarına geldiğimiz akşam...</p>
				<p class="idebold">ANTONİUS</p>
				<p class="normal">Ha! Evet, papaların şehrini anlatın bana!</p>
				<p class="idebold">APOLLONİUS</p>
				<p class="normal">Bir sarhoş adam sokuldu bize; türkü söylüyordu tatlı bir sesle. Meğer Neron’un bir ezgisiymiş bu, can kulağıyla dinlemeyenleri de öldürme gücü varmış bu ezgide. Sarhoşun sırtında, bir kutu içinde, imparatorun çaldığı rubaptan alınmış bir tel varmış. Umursamayıp silktim omuzlarımı. Sarhoş çamur attı yüzümüze. O zaman çözdüm ben de uçkurumu, ve benimkini verdim eline.</p>
				<p class="idebold">DAMİS</p>
				<p class="normal">Bir hayli sapıttınız doğrusu bunu yapmakla!</p>
				<p class="idebold">APOLLONİUS</p>
				<p class="normal">İmparator, gece yarısı, çağırttı evine beni. Sol kolunu akik bir masaya dayamış, gözdesi Sporus’la aşık oynuyordu. Döndü ve çattı sarı kaşlarını: “Sen nasıl korkmazsın benden?” dedi. “Çünkü Tanrı korkunç yaptıysa seni, bana da yürek verdi” dedim.</p>
				<p class="idebold">ANTONİUS</p>
				<p class="normal">Kendi kendine:</p>
				<p class="normal">Anlatılmaz bir şey korku veriyor bana!</p>
				<p class="normal">Sessizlik.</p>
				<p class="idebold">DAMİS</p>
				<p class="normal">Keskin bir sesle:</p>
				<p class="normal">Bütün Asya, zaten, diyebilir ki size…</p>
				<p class="idebold">ANTONİUS</p>
				<p class="normal">İrkilerek:</p>
				<p class="normal">Hastayım! Bırakın beni!</p>
				<p class="idebold">DAMİS</p>
				<p class="normal">Dinleyin bakalım hele bir! Roma’daki Domitianus’un öldürüldüğünü Ephesos’tan gördü o!</p>
				<p class="idebold">ANTONİUS</p>
				<p class="normal">Zorla gülerek:</p>
				<p class="normal">Yok canım!</p>
				<p class="idebold">DAMİS</p>
				<p class="normal">Evet, tiyatroda, güpegündüz, Ekim ayının on beşinde, bağırdı birdenbire: “Caesar’ı boğazlıyorlar!” Şunları söyledi arada bir: “Yuvarlandı yere; ah! nasıl da çırpınıyor! Kalkıyor; kaçmak istiyor; kapılar kapalı; ah! oldu olanlar! Öldü gitti işte!” Ve tam o gün, gerçekten, Titus Flavius Domitianus öldürüldü, bildiğiniz gibi.</p>
				<p class="idebold">ANTONİUS</p>
				<p class="normal">Şeytan’ın yardımı olmadan… elbet…</p>
				<p class="idebold">APOLLONİUS</p>
				<p class="normal">Beni öldürmek istemişti, bu Domitianus! Damis kaçmıştı, benim buyruğumla, ve ben yalnızdım zindanda.</p>
				<p class="idebold">DAMİS</p>
				<p class="normal">Korkunç bir cüretti bu doğrusu!</p>
				<p class="idebold">APOLLONİUS</p>
				<p class="normal">Saat beşe doğru, askerler mahkemeye götürdüler beni. Söyleyeceklerimi yazmış, sokmuştum hırkamın altına.</p>
				<p class="idebold">DAMİS</p>
				<p class="normal">Puzzoles kıyısındaydık, bizler! Ölmüş sanıyorduk sizi, ağlıyorduk. Saat altı sularında birden göründünüz ve “İşte geldim!” dediniz.</p>
				<p class="idebold">ANTONİUS</p>
				<p class="normal">Kendi kendine:</p>
				<p class="normal">İsa gibi!</p>
				<p class="idebold">DAMİS</p>
				<p class="normal">Yüksek sesle:</p>
				<p class="normal">Tam onun gibi!</p>
				<p class="idebold">ANTONİUS</p>
				<p class="normal">Yoo! Olamaz! Yalan, değil mi? Yalan söylüyorsunuz!</p>
				<p class="idebold">APOLLONİUS</p>
				<p class="normal">O ne yaptı O? Gök’ten indi. Bense, çıkıyorum Gök’e, beni İlke’ye yükselten erdemimin kanatlarıyla!</p>
				<p class="idebold">DAMİS</p>
				<p class="normal">Tyana, Anadolu’da onun doğduğu kent, bir tapınak kurdu adına, rahipleriyle birlikte!</p>
				<p class="idebold">APOLLONİUS</p>
				<p class="normal">Antonius’a yaklaşıp kulağına bağırır:</p>
				<p class="normal">Neden? Çünkü ben bütün tanrıları, bütün törenleri, bütün duaları, bütün kehanetleri bilen adamım! Apollon’un oğlu Trophonios’un mağarasına girmişim ben! Siracusa kadınlarının dağlara götürdüğü çörekleri yoğurmuşum! <br class="calibre1"/>Mithra’nın seksen çilesinden geçmişim ben! Sabazius’un yılanını göğsümde sıkmışım! Kabirlerin atkılarını sarınmışım! Kybele’yi Kampana körfezlerinin sularında yıkamışım. <br class="calibre1"/>Samothrake kayalarının oyuklarında da üç ay geçirmişim ben!</p>
				<p class="idebold">DAMİS</p>
				<p class="normal">Aptalca gülerek:</p>
				<p class="normal">Ha ha hay! O mübarek tanrıçanın esrarlı şölenlerinde!</p>
				<p class="idebold">APOLLONİUS</p>
				<p class="normal">Ve şimdi düşüyoruz yeniden kutsal yollara!</p>
				<p class="normal">Kuzey’e gidiyoruz ilkin, kuğular ve karlar diyarına. Bembeyaz ovada, at ayaklı kör insan sürüleri masmavi otları çiğnemekteler…</p>
				<p class="idebold">DAMİS</p>
				<p class="normal">Gel! Şafak söküyor! Horoz öttü, at kişnedi, yelken dolu!</p>
				<p class="idebold">ANTONİUS</p>
				<p class="normal">Horoz ötmedi! Cırcırböceğini duyuyorum kumlarda, ve bakıyorum ay yerli yerinde!</p>
				<p class="idebold">APOLLONİUS</p>
				<p class="normal">Güney’e, dağların ve büyük dalgaların ardına doğru gidiyoruz, sevginin nedenini kokular içinde aramaya. Güçsüzleri öldüren katmerli gül kokularını çekersin içine orda. <br class="calibre1"/>Junonia adasının gül pembe yağlara bulanmış sularında yıkanırsın. Bahar çiçekleri arasında kertenkeleyi görürsün, her yüzyılda bir uyanan, alnındaki kızıl yakut olgunlaşıp düşünce. Yıldızlar titreşir, gözler gibi; çağlayanlar şırıldar çalgılar gibi; canın açıldıkça açılır havalarda, yüreğinde ve yüzünde!</p>
				<p class="idebold">DAMİS</p>
				<p class="normal">Pirim! Vakittir! Yel esti esecek; kırlangıçlar uyandı uyanacak, mersin yaprağı havalandı havalanacak!</p>
				<p class="idebold">APOLLONİUS</p>
				<p class="normal">Evet! Gidelim!</p>
				<p class="idebold">ANTONİUS</p>
				<p class="normal">Hayır! Ben kalıyorum!</p>
				<p class="idebold">APOLLONİUS</p>
				<p class="normal">İster misin söyleyeyim sana nerde biter Balis otu? Hani şu ölüleri dirilten ot?</p>
				<p class="idebold">DAMİS</p>
				<p class="normal">Beni dinlersen Androdamas taşını iste sen ondan, gümüşü, demiri ve tuncu çeken taşı!</p>
				<p class="idebold">ANTONİUS</p>
				<p class="normal">Ah! Ne yanıyor içim! Nasıl yanıyor içim!</p>
				<p class="idebold">DAMİS</p>
				<p class="normal">Anlarsın bütün varlıkların sesini, uğultuları, cıvıltıları!</p>
				<p class="idebold">APOLLONİUS</p>
				<p class="normal">Gergedanlar, ejderhalar, denizatları, yunus balıkları üstüne bindiririm seni!</p>
				<p class="idebold">ANTONİUS</p>
				<p class="normal">Ağlar:</p>
				<p class="normal">Ah! Ah! Ah!</p>
				<p class="idebold">APOLLONİUS</p>
				<p class="normal">Tanırsın bütün ecinnileri, mağaralarda oturanları, ormanlarda fısıldaşanları, dalgaları kımıldatanları, bulutları itenleri.</p>
				<p class="idebold">DAMİS</p>
				<p class="normal">Sık kuşağını! Bağla sandallarını!</p>
				<p class="idebold">APOLLONİUS</p>
				<p class="normal">Anlatırım sana nedenini Tanrısal biçimlerin; neden <br class="calibre1"/>Apollon’un ayakta durup Zeus’un oturduğunu; Aphrodite’nin neden Korinthos’ta kare, Atina’da dört köşe, Paphos’ta huni biçiminde olduğunu!</p>
				<p class="idebold">ANTONİUS</p>
				<p class="normal">Ellerini kavuşturarak:</p>
				<p class="normal">Ah, bir gitseler artık! Bir gitseler!</p>
				<p class="idebold">APOLLONİUS</p>
				<p class="normal">Tanrıların zırhlarını söker çıkarırım önünde; zorlarız kutsal yerlerin kapılarını seninle; Apollon tapınağındaki rahibenin koynuna sokarım seni!</p>
				<p class="idebold">ANTONİUS</p>
				<p class="normal">Kurtar beni Tanrım!</p>
				<p class="normal">Salibe doğru koşar.</p>
				<p class="idebold">APOLLONİUS</p>
				<p class="normal">Nedir özlediğin senin? Düşlerinde gördüğün? Aklına bir koyuver yalnız yeter…</p>
				<p class="idebold">ANTONİUS</p>
				<p class="normal">İsa, İsa, yetiş imdadıma!</p>
				<p class="idebold">APOLLONİUS</p>
				<p class="normal">İster misin İsa’yı göstereyim sana?</p>
				<p class="idebold">ANTONİUS</p>
				<p class="normal">Ne dedin? Nasıl?</p>
				<p class="idebold">APOLLONİUS</p>
				<p class="normal">O olacak göreceğin! Başkası değil! Atacak çelengini başından, konuşacağız karşı karşıya!</p>
				<p class="idebold">DAMİS</p>
				<p class="normal">Alçak sesle:</p>
				<p class="normal">İsterim de! İsterim desene!</p>
				<p class="normal">Antonius çarmıhın dibinde dualar okur. Damis çevresinde döner yaltaklanarak:</p>
				<p class="normal">Bak, canım keşiş, sevgili Antonius! Temiz adam! Ünlü adam! Ne kadar övseler azdır seni! Ürkmeyin böyle! Doğululardan gelme bir abartma benimkisi. Ama hiç de demek değil ki bu…</p>
				<p class="idebold">APOLLONİUS</p>
				<p class="normal">Bırak bu adamı, Damis!</p>
				<p class="normal">Bir hayvan gibi, gerçekliğine inanıyor her şeyin! Öyle korkuyor ki tanrılardan, anlayamaz oluyor hiçbirini! Kendi Tanrısını da kıskanç bir kral düzeyine indiriyor!</p>
				<p class="normal">Denize inen kayalığa doğru ilerler, yürür gider üstünden ve boşlukta durur:</p>
				<p class="normal">Bütün biçimlerin üstünde, yeryüzünden uzaklarda, gökten ötelerde, idealar dünyası var, Tanrı Sözü’yle dolu! Bir sıçrayışta geçeriz öbür boşluktan, ve kavrarsın, sonsuzluğun içinde Ezel’i, Salt Gerçeği, Varlık’ı! Haydi! Ver elini! Yürü!</p>
				<p class="normal">İkisi, yan yana, yükselirler havada, rahat bir süzülüşle.</p>
				<p class="normal">Antonius, çarmıha sarılarak, bakar yükselişlerine.</p>
				<p class="normal">Gözden kaybolurlar.</p>
		  </div>
<div class="calibre2" id="calibre_pb_12"/></body>
</html>