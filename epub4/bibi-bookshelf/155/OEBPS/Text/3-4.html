<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>3-4.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x3-4.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabaslik" id="toc_marker-5" xml:lang="en-GB">Beşinci Kitap</p>

      <p class="anabaslik-copy" xml:lang="en-GB">TERPSİKHORE</p>

      <p class="arabaslik-sol">Hellespontos ve Trakya Perslere Boyun Eğiyor</p>

      <p class="paragraf"></p>

      <p class="paragraf"><span class="char-style-override-1">1.&nbsp;—</span><span>&nbsp;</span><span>Dareios’un, başlarına Megabazos’u koyup Avrupa’da bırakmış olduğu Persler, Hellespontos ulusları arasında önce, Dareios’un uyruğu olmayı kabul etmeyen Perinthoslulara boyun eğdirdiler</span><span class="Character-Style-1 char-style-override-2"><a class="footnote-link" href="#footnote-225-193" id="footnote-225-193-backlink">193</a></span><span>. Bunları onlardan önce Paionialılar da fena hırpalamışlardı. Strymon kıyılarından olan bu Paionialılar, Perinthoslular üzerine yürümek ve onların karşısında savaş düzenine geçtikleri zaman, eğer Perinthoslular onları adlarıyla çağırıp meydan okurlarsa o zaman savaşmak üzere, bir oraklden emir almışlardı, eğer adlarını çağırmazlarsa, savaşa kesin olarak girmemeliydiler. Bunun üzerine Paionialılar şöyle yaptılar: Perinthoslular onlara karşı, kentlerinin dışında safa girmişlerdi; meydan okuma üzerine görülmedik üçlü bir savaş oldu: Bir adama karşı bir adam, bir ata karşı bir at ve bir köpeğe karşı bir köpek çıkardılar. Perinthos şampiyonları bire iki kazandılar ve Perinthoslular sevinç içinde paian okumaya başladılar. O zaman Paionialılar durumu orakl ile karşılaştırdılar ve kendi kendilerine aşağı yukarı şöyle dediler: “İşte oraklin dediği olmak üzere; şimdi sıra bize geldi.” Ve tam paianın orta yerinde Perinthoslulara yüklendiler, büyük farkla kazandılar, pek az kişi ellerinden kurtulabildi.</span></p>

      <p class="paragraf"><span class="char-style-override-1">2.&nbsp;—</span><span>&nbsp;Paionialıların Perinthosluları uğratmış oldukları felaket böyle olmuştu. Bu dediğim tarihte ise Perinthoslular özgürlüklerini yiğitçe savunmuşlardır; ama Megabazos’un Persleri onları sayı üstünlüğü ile ezmişlerdir. Megabazos, Perinthoslulara baş eğdirdikten hemen sonra Trakya içinde ilerledi, bu ülkedeki bütün siteleri ve ulusları Büyük Kral adına ele geçirdi. Zaten Dareios’un emri de buydu, Trakya’ya baş eğdirmekti.</span></p>

      <p class="paragraf"><span class="char-style-override-1">3.&nbsp;—</span><span>&nbsp;Yeryüzünde Hintlilerden sonra en kalabalık olanlar Trakyalılardır; bir tek adamın komutasında ya da tek iradeyle hareket etseler, hiç yenilmez ve bence ulusların en güçlüsü ve en kalabalığı olurlardı. Ama onlar için imkânsızlık buradaydı ve bu birlik hiçbir zaman kurulamadı; bunların zayıf yerleri burasıdır. Oturdukları yere göre birçok adlar alırlar, ama bütün bu ulusların görenekleri her noktada hemen hemen aynıdır, yalnız Getaililer ve Trausililerle Kreston’un kuzeyinde oturanlar bunun dışında kalırlar</span><span class="Character-Style-1 char-style-override-2"><a class="footnote-link" href="#footnote-225-194" id="footnote-225-194-backlink">194</a></span><span>.</span></p>

      <p class="paragraf"><span class="char-style-override-1">4.&nbsp;—</span><span>&nbsp;Kendilerini ölmez sayan Getaililerin göreneklerini daha önce anlatmıştım. Trausililer, öbür Trakyalıların göreneklerinden, yalnız doğum ve ölüm konusunda ayrılırlar. Bir çocuk doğdu mu, yakınları bu küçük yaratığın çevresini alır, doğduğu şu andan başlayarak başına gelecek olan kötülüklerden ötürü yakınıp dövünmeye başlarlar ve insanların payına düşen bütün acıları özetlerler; buna karşılık ölüleri sevinç içinde toprağa verirler ve bunu sefaletin yükünden kurtuldu, öbür dünyanın mutluluğuna erişti diye yaparlar.</span></p>

      <p class="paragraf"><span class="char-style-override-1">5.&nbsp;—</span><span>&nbsp;Krestonluların kuzeyinde oturan uluslara gelince, işte onların ayrıldıkları noktalar: Her erkeğin birkaç karısı vardır; bir erkek öldüğü zaman karıları arasında, hangimizi daha çok severdi diye bir tartışma başlar, dostlar da işe karışırlar; seçilen, yani bu seçimle onur kazanmış olan, kadınların ve erkeklerin kutlamaları arasında, mezarın üzerine yatırılıp boğazı kesilerek öldürülür ve bunu en yakın akrabası yapar; ölüsü erkeğinin ölüsüyle birlikte gömülür ve öbürleri kendilerini büyük bir felakete uğramış sayarlar; çünkü bu başarısızlık bir kadın için büyük ayıptır.</span></p>

      <p class="paragraf"><span class="char-style-override-1">6.&nbsp;—</span><span>&nbsp;Öbür Trakyalıların şu görenekleri vardır: Çocuklarını köle olarak yabancılara satarlar; kızlarını kapamazlar, istedikleri adama gitmekte serbest bırakırlar; buna karşılık ana babalarından para karşılığı satın almış olduklarına hiç göz açtırmazlar. Dövme yaptırmak soyluluk işaretidir; dövmesiz olmak kötülük getirir. Hiçbir iş görmemek kibarlıktır; toprakta çalışmak şerefsizliğin en aşağısıdır; soylu yaşamak demek, savaşa gitmek ve başkalarını soymaktır. Belli başlı görenekleri bunlardır.</span></p>

      <p class="paragraf"><span class="char-style-override-1">7.&nbsp;—</span><span>&nbsp;Tanrılar arasında yalnız Ares, Dionysos ve Artemis’i sayarlar</span><span class="Character-Style-1 char-style-override-2"><a class="footnote-link" href="#footnote-225-195" id="footnote-225-195-backlink">195</a></span><span>. Yalnız kralları, öbür yurttaşlardan ayrı olarak en büyük saygıyı Hermes’e gösterirler, onu ataları sayar ve yalnız onun adına ant içerler.</span></p>

      <p class="paragraf"><span class="char-style-override-1">8.&nbsp;—</span><span>&nbsp;Zenginlerin ölü gömme töreleri şöyledir: Ölüyü üç gün seyre koyarlar, çeşitli kurbanlar keserler, yanıp yakılırlar ve arkasından büyük bir şölen gelir. Sonra gömerler, ölü ya toprağa verilir ya da külleri alınır; bir tümsek yaparlar, çeşit çeşit oyunlar oynarlar, en yüksek kazanç, teke tek yapılan güreş için konulan ödüldür. Thrakların ölü gömme törenleri bunlardır.</span></p>

      <p class="paragraf"><span class="char-style-override-1">9.&nbsp;—</span><span>&nbsp;Bu toprakların kuzeyinde hangi ulusların oturduklarını doğru olarak kimse söyleyemez; İstros’un ötesinde, anlaşıldığına göre yalnızca geniş ve boş alanlar vardır. Bu ırmağın üst yanında yaşadığını öğrenebildiğim tek ulus, Medlerin ulusal giyimlerini giyen Sigynnailerdir. Atlarının derler, bütün gövdesi beş parmak uzunluğunda tüylerle örtülüdür, boyları küçük ve burun delikleri yassı olur, biniciliğe elverişli değildirler, ama iyi araba beygiri olurlar; bundan ötürü bu ülkede oturanlar arabaya binerler. Bu ulusun toprakları, anlaşıldığına göre Adriyatik üzerindeki Enetler bölgesine kadar uzanmaktadır</span><span class="Character-Style-1 char-style-override-2"><a class="footnote-link" href="#footnote-225-196" id="footnote-225-196-backlink">196</a></span><span>. Bunun Media’dan gelme bir koloni olduğu söylenir. Bu Med kolonisi nasıl kurulmuştur? Bunu ben bir türlü anlayamadım; ama yüzyılların akışı içinde her şey olabilir. Sigynnai, Massalia’nın</span><span class="Character-Style-1 char-style-override-2"><a class="footnote-link" href="#footnote-225-197" id="footnote-225-197-backlink">197</a></span> <span>kuzeyinde, iç bölgedeki Liguryalıların, küçük gezginci satıcılara verdikleri addır; Kıbrıslılar da kargıya böyle derler.</span></p>

      <p class="paragraf"><span class="char-style-override-1">10.&nbsp;—</span><span>&nbsp;Trakyalılara bakılırsa, İstros’un ötesindeki ülke arı doludur, oraya gitmelerine engel olan şey de bu böceklerdir. Ama bu sözler bana pek inandırıcı gelmiyor. Zira bildiğimize göre, arı soğuktan hoşlanmaz; bence ayı burcuna doğru uzanan yöreleri oturulmaz hale getiren şey, asıl bu soğuktur. – İşte Megabazos’un, kıyılarını Pers egemenliği altına almakta olduğu ülke hakkında söylenenler bunlardır.</span></p>

      <p class="paragraf"></p>

      <p class="arabaslik-sol">Paionialıların Öyküsü</p>

      <p class="paragraf"></p>

      <p class="paragraf"><span class="char-style-override-1">11.&nbsp;—</span><span>&nbsp;Dareios, Hellespontos’u geçer geçmez Sardes’e geldi, kendisine Miletoslu Histiaios’un yapmış olduğu hizmeti ve Mytileneli Koes’in vermiş olduğu öğüdü unutmamıştı. Bunları Sardes’e getirtti ve hizmetlerine karşılık ne istediklerini sordu. Miletos tyranı Histiaios, yalnız Edonilerin topraklarındaki Myrkinos bölgesini istedi, orada bir kent kurmak istiyordu, başka bir şeyde gözü yoktu</span><span class="Character-Style-1 char-style-override-2"><a class="footnote-link" href="#footnote-225-198" id="footnote-225-198-backlink">198</a></span><span>. O, orasını aldı, Koes ki, o zamanlar tyran değil, herhangi bir yurttaştı, Mytilene’de iktidarın kendisine verilmesini istedi.</span></p>

      <p class="paragraf"><span class="char-style-override-1">12.&nbsp;—</span><span>&nbsp;Bunlar dilekleri kabul edildikten sonra, elde ettiklerinin keyfini sürmek üzere gittiler. Dareios da Megabazos aracılığı ile Paionialıları, Avrupa’dan getirtip Asya’ya yerleştirmek hevesine kapıldı, çünkü şu anlatacağımız şeye tanık olmuştu: Dareios, Asya’ya döndükten sonra Paionialı iki kişi, Pigres ve Mantyes Sardes’e gelmişlerdi, Paionia tyranı olmak istiyorlardı; kız kardeşlerini de beraber getirmişlerdi ki, uzun boylu, gözler sevinci bir kızdı. Dareios’un Sardes kenarında divan kurduğu zamanı kolladılar ve şöyle yaptılar: Kız kardeşlerini elden geldiğince süsleyip su almaya yolladılar; kızın başında bir küçük testi vardı, yularını koluna geçirdiği bir atı güdüyor, bir yandan da keten eğiriyordu. Genç kız, Dareios’un önünden geçti ve bu tablo kralın dikkatini çekti; zira bu iplik büken kızın yaptığı iş bir Pers ya da bir Lydia âdeti değildi ve Asya uluslarının hiçbirinde böyle bir şeye rastlanmazdı. Kralın merakı uyanmıştı, atı ne yapacağını anlamak için askerlerinden birkaçını peşine saldı. Askerler peşine düştüler; hayvanı sulayıp testisini doldurduktan sonra aynı yolu aldı ve kralın önünden bir daha geçti; suyu başında taşıyor, kolunu dizgininden geçirdiği atı götürüyor ve parmaklarının arasında kirmen döndürüyordu.</span></p>

      <p class="paragraf"><span class="char-style-override-1">13.&nbsp;—</span><span>&nbsp;Adamlarının anlattıklarına ve gözlerinin önündeki seyre hayran kalan Dareios, genç kızı istetti; kızı alıp krala götürdüler; erkek kardeşleri de oradaydılar, sahneyi seyrediyorlardı. Dareios nereli olduğunu sorunca delikanlılar ileri çıktılar, Paionialı olduklarını, bunun da kız kardeşleri olduğunu bildirdiler. O zaman kral karşılık olarak, bu Paionialıların kim olduklarını, yeryüzünün neresinde oturduklarını ve kendilerinin Sardes’e ne için gelmiş olduklarını sordu. Kendisine teslim olmak üzere geldiklerini, Paionia’nın Strymon kıyılarında bulunduğunu, üzerinde kentlerin yükseldiği bir ülke olduğunu ve Strymon’un Hellespontos’tan uzak olmadığını ve son olarak da Troya’dan gelme kolonların soyundan indiklerini bildirdiler. Bunları ona bir bir anlattılar. Kral, oranın kadınları hep böyle kız kardeşleri gibi becerikli mi olurlar diye sordu; evet, diye atıldılar, öyle olduklarını söylediler. (Zaten bu sahneyi bu sözü söyleyebilmek için tertiplemişlerdi.)</span><span class="Character-Style-1 char-style-override-2"><a class="footnote-link" href="#footnote-225-199" id="footnote-225-199-backlink">199</a></span></p>

      <p class="paragraf"><span class="char-style-override-1">14.&nbsp;—</span><span>&nbsp;Bunun üzerine Dareios, Trakya’daki askerlerinin başında bırakmış olduğu Megabazos’a bir mektup yazdırdı; Paionialıları anayurtlarından çıkarmasını, çocukları ve kadınlarıyla birlikte kendisine getirmesini emretti. Bir haberci bu haberi hemen Hellespontos’a doğru koşturdu ve yolculuğunun sonunda mektubu Megabazos’a verdi. O da ne yazıldığını öğrenince yanına kılavuz olarak Trakyalıları aldı ve Paionialılara karşı sefer açtı.</span></p>

      <p class="paragraf"><span class="char-style-override-1">15.&nbsp;</span><span class="char-style-override-1">—</span><span>&nbsp;Paionialılar, Perslerin gelmekte olduklarını haber aldılar, toplandılar ve onlarla karşılaşmak üzere deniz kıyısına gittiler, çünkü Perslerin oradan geleceklerini düşünmüşlerdi. Paionialılar, Megabazos ve ordusu ile çatışmak için hazırlanmışlardı, ama Paionialıların seferberlik yaptıklarını haber alan ve deniz kıyısından gelecek bir harekete karşı hazırlandıklarını bilen Persler, dönüş yaptılar, kılavuzları sayesinde ülkenin iç kesimlerine doğru yöneldiler ve Paionialıların haberi olmadan, erkeklerin boşaltmış oldukları kentlerine yüklendiler. Savunmasız kalmış olan bu yerler, saldırıcıya rahat bir başarı sağladı. Kentlerinin düştüğünü öğrenen Paionialılar dağıldılar, her biri kendi kentine gitti ve Perslere teslim oldu. Ve böylece Siriopaion, Paioplai halkları ve Prasias Gölü’ne kadar uzanan bölgedeki bütün kabileler, yurtlarından koparıldılar ve Asya’ya götürüldüler.</span></p>

      <p class="paragraf"><span class="char-style-override-1">16.&nbsp;—</span><span>&nbsp;Megabazos’un Pangaion Dağı dolaylarında yerleşmiş olan Paionialılara (Doberler, Agrianlar ve Odomantlar) ve Prasias Gölü çevresinde oturan kabilelere ziyanı dokunmadı. Ama aldıkları arasına, gölün üzerinde şu anlatacağım biçimde yaşayanları da katmak istemişti: Gölün ortasına yüksek kazıklar üzerinde duran bir tahta döşeme yapmışlardır; karaya çıkmak için dar bir köprüden başka bir şey yoktur; döşemeyi taşıyan kazıklar ilkten bütün yurttaşların ortak emeğiyle dikilmiştir; sonrası için de şu yol tutulmuştur: Erkekler her evlenişlerinde, buraya çakılmak üzere Orbelos Dağı’ndan on kazık getirir; zaten her birinin birçok karısı vardır. Yaşayışlarını şöyle düzenlemişlerdir: Bu tahta taban üzerinde her birinin bir kulübesi vardır, onun içinde yaşar, tahta tabanda göle açılan bir kapak bulunur. Küçük çocukları, suya düşmesinler diye, katırtırnağından örülme bir iple ayağından bağlarlar. Atlara ve ahır hayvanlarına ot ve saman yerine balık verirler. Gölde o kadar çok balık vardır ki, kapağı kaldırıp, bir ipin ucuna boş bir örme zembil bağlayıp indirsen, çabucak balık dolar ve yukarı alırsın. Bu balıklar Paprax ve Tillon olmak üzere iki cins olurlar.</span></p>

      <p class="paragraf"><span class="char-style-override-1">17.&nbsp;—</span><span>&nbsp;Boyun eğmiş olan Paionialılar, Asya’ya getirildiler. Megabazos önce bunları köle yaptı, sonra Makedonia’ya yedi haberci çıkardı, bunlar Perslerden seçilmişlerdi ve ordunun kendisinden sonra en büyükleriydiler. Amyntas’ın yanına gönderiliyorlardı. Büyük Kral Dareios adına toprak ve su isteyeceklerdi</span><span class="Character-Style-1 char-style-override-2"><a class="footnote-link" href="#footnote-225-200" id="footnote-225-200-backlink">200</a></span><span>. Prasias Gölü’nden Makedonia o kadar uzak değildir; bu gölün bir ucu Alexandros’un günde bir talant gümüş çıkardığı madene dayanır; bu madenden sonra Dysoron Dağı aşılınca artık Makedonia’dır.</span></p>

      <p class="paragraf"><span class="char-style-override-1">18.&nbsp;—</span><span>&nbsp;Evet, bu Pers elçileri Amyntas’ın</span><span class="Character-Style-1 char-style-override-2"><a class="footnote-link" href="#footnote-225-201" id="footnote-225-201-backlink">201</a></span> <span>sarayına varır varmaz, görüşme istekleri kabul edildi. Amyntas’dan Büyük Kral Dareios adına toprak ve su istediler. Dileklerini kabul etti, konuğu olmalarını rica etti, zengin bir şölen hazırlattı, yani bu Perslere dünyanın en dostça muamelesini yaptı. Yarışırcasına içki içen Persler, yemeğin sonunda ona şunları söylediler: “Makedonialı ev sahibimiz, bizim Perslerde âdet, büyük bir şölen verdiğimiz zaman, eğlence kızlarını olduğu gibi, meşru karılarımızı da getirtmek ve onları da yanımıza oturtmaktır. Mademki bizi saygı ile karşıladın, çok iyi muamele ettin ve Büyük Kral’a toprak ve su verdin, artık âdetlerimizi de kabul etmelisin.” Amyntas buna şöyle cevap verdi: “İranlılar, dediğiniz âdet bizde yoktur, bizde âdet kadınları erkeklerden uzak tutmaktır; ama mademki siz öyle istiyorsunuz –ve buranın efendisisiniz– istediğiniz yapılacaktır.” Amyntas lafı uzatmadı ve kadınları emretti. Emri üzerine kadınlar getirildiler. Perslerin karşısına yan yana oturdular. Karşılarında pek güzel kadınlar gören Persler gene Amyntas’a döndüler, “Böyle yapmak hiç doğru değil,” dediler, “bu kadınları böyle yanımıza değil de karşımıza oturtacak olduktan sonra hiç getirtmemek daha iyi olurdu, çünkü bu gözlerimiz için bir işkencedir.” Zor karşısında kalan Amyntas, kadınları yanlarına oturttu; kadınlar dediğini yaptılar ve İranlılar hemen kadınların göğüslerini okşamaya koyuldular –biraz fazlaca içmişlerdi– ve şüphesiz öpmeye de kalkışmışlardır.</span></p>

      <p class="paragraf"><span class="char-style-override-1">19.&nbsp;—</span><span>&nbsp;Amyntas üzülmesine rağmen, duruma seyirci kalıyordu; Perslerden o kadar çok korkuyordu. Ama Alexandros, Amyntas’un oğlu ki, bu sahneyi o da görüyordu – henüz felaket nedir bilmeyen bir delikanlı, daha fazla dayanamadı, durum kanına dokunmuştu, babasına dedi: “Baba, yaşın gereğine karşı durulmaz; sen git yat, bu içki âlemini fazla uzatma. Ben buradayım, konuklarımızın istekleriyle ilgilenirim.” Amyntas, Alexandros’un kafasından nasıl bir patırtının geçtiğini anladı. “Oğlum,” dedi, “ne demek istediğini tek kelimenden anlıyorum; öfke ile tutuşuyorsun, patırtı çıkarmak için beni göndermek istiyorsun. Ama rica ederim, eğer mahvolmamızı istemiyorsan, bu adamlara dokunma; soğukkanlı ol. Zaten ben de dediğini yapıp çekiliyorum.”</span></p>

      <p class="paragraf"><span class="char-style-override-1">20.&nbsp;—</span><span>&nbsp;Amyntas bunları söyledikten sonra çekildi. O zaman Alexandros, Perslere “Konuklarımız, bu kadınlar tamamen sizin emrinizdedir, istediğinizle istediğiniz gibi eğlenebilirsiniz, nasıl isterseniz öyle yapabilirsiniz. Ama şimdi yatma zamanınız gelmek üzere; şarabın etkisiyle oldukça neşelendiniz; onun için, eğer beni dinlerseniz, bırakınız bu kadınlar gidip yıkansınlar ve banyodan çıktıkları zaman lütfen onları tekrar kabul ediniz.” Bu sözler Perslerin hoşuna gitti. Genç prens, kadınları çıkarttırdı, hareme yolladı. Sonra sakalı bitmemiş genç çocuklar arasından aynı sayıda seçip ayırdı, kadınlar gibi giydirdi, ellerine birer hançer verdi, içeri aldı ve şu sözlerle Perslere tanıştırdı: “Evimizde iyi tertiplenmiş bir şölen bulduğunuz için övünç duyuyorum. Size layık neyimiz varsa hepsini ortaya çıkardık, emrinize verdik. Ama işte hepsinin güzeli, analarımız ve kız kardeşlerimiz, sizi layık olduğunuz saygıyla karşılanmış olduğunuza inandırmak için, bunlarla şahane bir ikramda bulunmuş oluyoruz. Buradan döndüğünüz zaman, bir Yunanlının, Makedonialıların hükümdarının sizi sofrada ve yatakta çok iyi karşıladığını, sizi buraya göndermiş olan Büyük Kral’a bildirmeyi unutmayınız.” Bu sözlerden sonra Alexandros, her İranlının yanına, kadın kılığına sokmuş olduğu Makedon delikanlılarından biri oturttu. Ve bunlar da İranlılar kendilerini okşamaya kalkışınca onları hançerle vurdular.</span></p>

      <p class="paragraf"><span class="char-style-override-1">21.&nbsp;—</span><span>&nbsp;İşte böyle öldüler, hem kendileri, hem de yanlarında getirdikleri adamları; çünkü peşlerinde gösterişli bir hizmetçiler alayı da getirmişlerdi. Hepsi yok oldu, hiçbir iz kalmadı. Sonradan Persler bu adamları aradılar. Ama Alexandros bu aramaları boş çıkartmak ustalığını gösterdi; generalin kayıpları aramak üzere çıkardığı adamlardan birisi olan İranlı Bubares’i altına boğdu, Gygea adındaki kız kardeşini verdi; araştırmaları durdurdu, iş örtbas edildi, elçilerin öldürülmesi işi unutuldu.</span></p>

      <p class="paragraf"><span class="char-style-override-1">22.&nbsp;—</span><span>&nbsp;Perdikkas soyundan inme olan bu Makedon prensleri, kendilerinin de dedikleri gibi Yunanlıdırlar, yapmış olduğum araştırmalarla bunu kesin olarak öğrenmiş bulunuyorum ve ileride bunların gerçekten Yunan soyundan olduklarını göstereceğim</span><span class="Character-Style-1 char-style-override-2"><a class="footnote-link" href="#footnote-225-202" id="footnote-225-202-backlink">202</a></span><span>; zaten olimpiyat oyunlarını düzenlemekle görevli Yunanlılar da öyle demişlerdi. Alexandros bir gün ödül kazanmak hevesine düşmüş, bu amaçla arenaya inmişti; yarışta boy ölçüşecek olan Yunanlılar, ona engel olmak istediler, “Bu oyunlara yalnız Yunan atletleri katılabilir, barbarlara yasaktır,” dediler. Ama Alexandros, Argoslu olduğunu ispat etti</span><span class="Character-Style-1 char-style-override-2"><a class="footnote-link" href="#footnote-225-203" id="footnote-225-203-backlink">203</a></span><span>,</span> <span>resmen Yunanlı olarak kabul edildi, stadyumdaki yarışlara katıldı; hatta talih onu ilk iki yarışçı arasına koydu. Bu işler işte aşağı yukarı böyle olmuştur.</span></p>

      <p class="paragraf"></p>

      <p class="arabaslik-sol">Histiaios ve Aristagoras – İonia’da İlk Kıpırdamalar</p>

      <p class="paragraf"></p>

      <p class="paragraf"><span class="char-style-override-1">23.&nbsp;—</span><span>&nbsp;Megabazos, Paionialıları güderek Helespontos’a geldi, orayı geçti ve Sardes’e ulaştı. Miletoslu Histiaios, İstros üzerindeki köprüyü korumasına karşılık olmak üzere Dareios’dan kopardığı yerde şimdiden tabyalar yaptırmıştı; burası Strymon kıyılarındadır ve Myrkinos denilir. Megabazos, Histiaios’un neler yaptığını öğrenmişti; onun için Paionialılarla birlikte Sardes’e gelir gelmez Dareios’a şunları söyledi: “Ey kral, sen ne yapıyorsun? Böyle kurnaz ve becerikli bir Yunanlıya Trakya’da kent kurmak için izin verilir mi? Orada orman çok, gemi ve kürek yapmak için istediği kadar ağaç bulabilir, gümüş madenleri ve gerek Yunanlı, gerek barbar, kalabalık bir halk yığını var ki, eğer başlarına geçecek birisi çıksa, gece demez gündüz demez her dediğini yaparlar. Eğer kullarının arasında bir iç savaş istemiyorsan bu adamın kalkıştığı işlere bir son ver. Önce tatlılıkla al getirt, bir kere avcuna girdi mi, emir ver, bir daha Yunanlıların yanına dönmesin.”</span></p>

      <p class="paragraf"><span class="char-style-override-1">24.&nbsp;—</span><span>&nbsp;Megabazos’un işin sonunda nereye varacağını iyi kestiren bu sözleri, Dareios üzerinde istediği etkiyi yaptı. Myrkinos’a bir haberci koşturdu. “Histiaios,” diye emretti, “işte kral Dareios’un sana sözleri. Benim devletime ve kendime senin kadar candan bağlı bir başka kimse daha tanımıyorum; bunları söylediklerinle değil, yaptıklarınla öğrendim. Şimdi kafamdan geçen büyük tasarılar var; her şeyi bırak gel, bu işleri sana emanet edeceğim.” Bu sözlere kanan ve Büyük Kral’a danışman olacağım diye şişinen Histiaios Sardes’e geldi. Karşısına çıktığı zaman Dareios şunları söyledi: “Histiaios, bak seni niçin getirttim: Skythia’dan döndüğümden ve senin benden ayrılmandan beri, seni görmek ve seninle konuşmak isteğinden daha ileri bir duygum olmadı; zira en değerli şey, zeki ve güvenilir bir dosttur; bunların ikisi de sende var, biliyorum ve bunu sana da göstermek için seni kendi hizmetime alıyorum. Geldiğin için sevindim ve sana şunu öneriyorum: Miletos’u ve yeni kurduğun kenti bırak; benimle beraber Susa’ya gel; can yoldaşım, danışmanım ol, varlığıma ortak ol.”</span></p>

      <p class="paragraf"><span class="char-style-override-1">25.&nbsp;—</span><span>&nbsp;Dareios, Histiaios’a bunları söyledikten sonra, baba bir kardeşi Artaphrenes’i Sardes’e vali olarak bıraktı, kendisi de Histiaios ile birlikte Susa’ya döndü. Otanes, kıyıda yaşayan uluslar üzerinde komutan oldu. Babası kraliyet yargıçlarındandı; rüşvet yiyip açıkça haksız bir karar verdiği için, Kral Kambyses derisini yüzdürerek öldürtmüştü; yüzülen deriden kayışlar kestirmiş, Sisamnes’in yargıçlık yaptığı kürsüyü bunlarla kaplatmış; kürsü kaplanınca derisini yüzdürmüş olduğu Sisamnes’in yerine yargıç olarak onun öz oğlunu getirmiş ve hangi kürsü üzerinde yargıçlık ettiğini aklından çıkarmamasını tembih etmişti.</span></p>

      <p class="paragraf"><span class="char-style-override-1">26.&nbsp;</span><span class="char-style-override-1">—</span><span>&nbsp;Ordunun başına, Megabazos’un yerine işte bu Otanes, yani böyle bir kürsüye oturmuş olan adam geçirilmişti; Bizans’ı ve Khalkedon’u aldı</span><span class="Character-Style-1 char-style-override-2"><a class="footnote-link" href="#footnote-225-204" id="footnote-225-204-backlink">204</a></span><span>, Troas’da Antandros’u</span><span class="Character-Style-1 char-style-override-2"><a class="footnote-link" href="#footnote-225-205" id="footnote-225-205-backlink">205</a></span> <span>aldı, Lamponion’u aldı, Lesboslulardan sağladığı gemilerle, o çağda her ikisi de Pelasgların elinde bulunan Lemnos ve İmbros adalarını aldı.</span></p>

      <p class="paragraf"><span class="char-style-override-1">27.&nbsp;—</span><span>&nbsp;Lemnoslular iyi dövüştüler, dayandılar, ama zamanla felakete uğradılar; canlı kalanları yönetmek için İranlılar, şu Samos’ta hüküm sürmüş olan Maiandros’un</span><span class="Character-Style-1 char-style-override-2"><a class="footnote-link" href="#footnote-225-206" id="footnote-225-206-backlink">206</a></span> <span>kardeşi Lykaretos’a yetki verdiler. Bu Lykaretos, Lemnos’u yönetirken ölmüştür. Otanes’in bir tek seveni yoktu; ulusları köleleştiriyor, eziyor, kiminin Skyth seferinden kaçmış olduğunu, kiminin de Skyth seferinden dönen Pers ordusuna zarar vermek istediğini bahane ediyordu.</span></p>

      <p class="paragraf"><span class="char-style-override-1">28.&nbsp;—</span><span>&nbsp;Otanes’in açtığı seferde kazandığı başarılar bunlar olmuştur. Sonra kısa bir süre için bir durulma oldu, ama Naxos ve Miletos, İonialıların başlarına yeni işler açtılar. Naxos, adaların en zenginiydi ve o çağlara doğru Miletos da en parlak zamanlarını yaşıyordu. İonia’nın incisiydi; daha önce iki insan kuşağı boyunca, öbür kentlerin hepsinden daha çok devrim afetlerinin acısını çekmişti; bundan Parosluların yardımları sayesinde kurtulmuşlardı; çünkü Miletoslular bütün Yunanlılar arasında, yurtlarında dirliği sağlasınlar diye onları seçmişlerdir.</span></p>

      <p class="paragraf"><span class="char-style-override-1">29.</span><span class="char-style-override-1">&nbsp;—</span><span>&nbsp;Bakınız Paroslular bunları nasıl uzlaştırdılar: Yurttaşları arasından en bilge olanları ayırıp Miletos’a gönderdiler, bunlar kenti korkunç bir yoksulluk içinde buldular ve bütün ülkeyi dolaşmak istediler, dolaştılar. Miletos kırlarının her yanını gezdiler, ülke göçler yüzünden boşalmıştı; güzel, ekili bir tarlaya rastladıkları zaman sahibinin adını yazdılar. Sonunda baktılar ki, adı yazılanların sayısı pek az, kente döner dönmez halk meclisini topladılar ve devleti yönetmek üzere tarlaları bakımlı olan bu kişileri seçtiler; çünkü diyorlardı, kendi çıkarlarında dikkatli olanlar kamu çıkarlarında da dikkatli olurlar ve ilk iş olarak eskiden iç savaşı kışkırtmış olan Miletosluları sindirdiler.</span></p>

      <p class="paragraf"><span class="char-style-override-1">30.&nbsp;—</span><span>&nbsp;Paroslular, Miletos’da düzeni böyle kurmuşlardır. Ve işte şimdi de bu kent, anlattığımız çağda nasıl Naxos ile birlikte İonia’nın uğradığı tersliklerin kaynağı oldu? Halk tarafından kovulan hali vakti yerinde Naxos yurttaşları Miletos’a geldiler. Miletos’ta yönetim Molpagoras oğlu Aristagoras’a emanet edilmişti</span><span class="Character-Style-1 char-style-override-2"><a class="footnote-link" href="#footnote-225-207" id="footnote-225-207-backlink">207</a></span><span>, bu, Dareios’un Susa’da yanında tuttuğu Lysagoras oğlu Histiaios’un damadı ve yeğeniydi; Naxoslular geldikleri sırada Miletos tyranı Histiaios Susa’da bulunuyordu ve bunlarla konukseverlik ilişkileri vardı. Naxos’tan sürülmüş olanlar Aristagoras’a yalvardılar, yurtlarına dönmek üzere kendilerine asker vermesini istediler. O da eğer bunlar yurtlarına kendi yardımıyla dönerlerse, belki Naxos’u da ele geçirebilirim diye düşündü ve Histiaios ile olan dostluklarını ileri sürerek şöyle dedi: “Benim elimde, bugün Naxos’un başında bulunanlara rağmen sizi yurdunuza götürmeye yetecek kadar güç yoktur; çünkü Naxos’un sekiz bin kalkanlı askeri ve pek çok savaş gemisi varmış diye duydum; ama size yardım etmenin bir yolunu bulacağım ve bunun için var gücümle çalışacağım; aklıma gelen tasarı şudur: Artaphrenes dostumdur; Artaphrenes’in Hystaspes oğlu ve Büyük Kral’ın kardeşi olduğunu bilirsiniz; bütün Asya kıyılarına o komuta eder, elinde büyük bir ordu ve çok gemi var; böyle bir adamın istediklerimizi yapmasından kıvanç duyacağım.” Bu söyleve karşı, Naxoslular Aristagoras’a yetki verdiler; kendi adlarına armağanlar sunmakla görevlendirdiler ve kendi hesaplarına, yapılacak seferin bütün giderlerini karşılayacaklarına söz verdiler. Naxos’da şöyle bir göründüler mi, herkesin onların önünde baş eğeceğini ve o zamanlar bir teki bile henüz Dareios’un hükmü altında bulunmayan öbür Kyklad adaları halklarına da zorla baş eğdirecekleri sanıyor, şişiniyorlardı.</span></p>

      <p class="paragraf"><span class="char-style-override-1">31.&nbsp;—</span><span>&nbsp;Bunun üzerine Aristagoras, Sardes’e gitti, Artaphrenes’e Naxos’tan söz açtı, burasının şüphesiz o kadar geniş değil, ama İonia’ya yakın, güzel, bereketli ve zengin bir ada olduğunu ve kölelerle dolup taştığını anlattı. “Bir ordu gönder,” dedi, “buraya karşı, gelen sürgünleri de al götür. Eğer bunu yaparsan, bende sana verilecek çok para var, ordu için gerekli olan giderler de ayrı. (Çünkü bu işin yapılmasını isteyenler elbette bize para verecekler.) Ayrıca önce Naxos’u ve arkasından, ona bağlı olan Paros ve Andros adalarını ve Kykladlar denilen öbür bütün adaları da Büyük Kral’ın imparatorluğuna katmış olacaksın. Bu da Euboia üzerine atılabilmek için dayanak noktası olacaktır; orası büyük ve zengin bir adadır; Kıbrıs’tan daha az geniş değildir ve ele geçirmek çocuk oyuncağıdır. Bütün bu adalar yüz gemiyle alınabilir.” Pers, ona şu sözlerle cevap verdi: “Kral hanedanı için akıllı bir danışmansın ve gemi sayısı dışında bütün söylediklerin çok güzel. İlkbaharda yüz değil, iki yüz gemin olacak. Ama tasarıya önce kralın da olur demesi gerek.”</span></p>

      <p class="paragraf"><span class="char-style-override-1">32.&nbsp;—</span><span>&nbsp;</span><span>Bu cevabı alan Aristagoras, sevinç içinde Miletos’a döndü, Artaphrenes, Aristagoras’ın önerilerini Susa’da kralın onayına sunduktan ve Dareios’un olurunu aldıktan sonra iki yüz trirem ve İran müttefiki ülkelerden devşirilmiş kalabalık birlikler hazırladı; bu kuvvetlerin başına, Akhaimenid hanedanından, Kral Dareios’un ve kendisinin yeğeni olan Megabates adında bir İranlıyı geçirdi ve eğer hikâyeye inanmak gerekirse, Lakedaimonlu Kleombrotos oğlu Pausanias</span><span class="Character-Style-1 char-style-override-2"><a class="footnote-link" href="#footnote-225-208" id="footnote-225-208-backlink">208</a></span><span>, sonradan bütün Greklerin tyranı olmak sevdasına düşüp, bunun kızıyla evlenmek isteyecektir. Sonra Megabates’in komutası altında, bu orduyu Aristagoras’a yolladı.</span></p>

      <p class="paragraf"><span class="char-style-override-1">33.&nbsp;—</span><span>&nbsp;Megabates’e, Miletos’da İon ordusu ve Naxos sürgünleriyle birlikte Aristagoras da katıldı; Hellespontos’a doğru denize açıldılar, ama Khios’a geldiklerinde Kaukasa’da</span><span class="Character-Style-1 char-style-override-2"><a class="footnote-link" href="#footnote-225-209" id="footnote-225-209-backlink">209</a></span> <span>durdular, Boreas rüzgârından yararlanarak Naxos üzerine atılmak istiyorlardı. Ama kader bu filonun Naxos’u yıkmasını istemiyordu, işte olanlar şunlardı: Megabates gemilerin nöbet işlerini denetliyordu, bir Myndos gemisinde nöbetçi göremedi; ağır bir işe kalkıştı, kendi koruma askerlerini gönderip geminin komutanını getirtti ki, adı Skylax’dı, emir verdi, adamı gövdesinin ortasından geminin lombar deliklerinden birine bağlattı, baş dışarıda, gövde içeride sarkıyordu. Skylax böylece bağlanmıştı ki, Aristagoras Myndoslu konuğunun Megabates’in emriyle zincire vurulmuş olduğunu, çirkin bir duruma sokulduğunu haber aldı. İranlıyı yumuşatmaya gitti, ama ricaları sonuç vermedi; o zaman konuğunu kurtarmayı kendi üzerine aldı. Megabates bunu öğrendi ve çok fena karşıladı; Aristagoras’ı azarlamaya gitti, o da ona şu cevabı verdi: “Sen bu işlere ne karışıyorsun? Artaphrenes seni benim emrime vermedi mi ve benim emredeceğim yere gideceğini söylemedi mi? Ne diye her işe burnunu sokuyorsun?” – Bu çıkış üzerine öteki öfkelendi, gece olunca Naxos’a bir gemi gönderdi, içinde oralılara kendilerine karşı hazırlanan şeyleri haber vermekle görevli adamlar vardı.</span></p>

      <p class="paragraf"><span class="char-style-override-1">34.&nbsp;—</span><span>&nbsp;Çünkü Naxoslular bu filonun kendi adaları üzerine yürüyeceğinden kuşkulanmamışlardı. Durumu öğrenir öğrenmez kırlarda bulunan her şeyi tabyaların içerisine aldılar, kuşatmaya karşı hazırlandılar ve kente acele yiyecek içecek doldurdular. Pek yakın sandıkları savaş için böyle hazırlanıyorlardı; Khios’dan kalkan düşman donanması Naxos’a geldi. Ama karşısında tabyalarla çevrilmiş bir kent buldu ve dört ay süreyle kuşatma içinde tuttu. Perslerin kendi yiyecekleri tükenmişti. Aristagoras üste kendi cebinden bir sürü masrafa girmişti, ama kuşatma dahasını istiyordu; sonunda Naxos sürgünleri için bir kale yaptı, tam bir başarısızlık içerisinde anakaraya geri döndüler.</span></p>

      <p class="paragraf"><span class="char-style-override-1">35.&nbsp;—</span><span>&nbsp;Aristagoras, Artaphrenes’e verdiği sözü yerine getirememişti; üstelik kendisinden istenen savaş masraflarını ödemekten de bunalmıştı, ayrıca uğradığı yenilgiden ve Megabates’in azarlamalarından da tasalanıyordu. Miletos üzerindeki mutlak yönetimin elinden alınmasını bekliyordu. Bu üzüntüler içerisinde isyan geliyordu aklına. Ve başı dövmeli adamın gelişi bütün bunlara denk düşüyordu, Susa’dan geliyordu, ona Histiaios’un Büyük Kral’dan ayrılmasını bildiren yönergesini getiriyordu. Histiaios, Aristagoras’ı ayaklanmaya kışkırtmak istiyordu, ona yol koruma polisinin gözünden kaçırıp tehlikesizce haber uçurabilmek için başka bir yol bulamamıştı; kölelerinden kendisine en çok bağlı olanı ayırtıp kafasını kazıtmıştı; buyrultusunu deriye dövdürmüş; saçların yeniden uzamasını beklemiş, saçlar yeteri kadar uzayınca, hemen Miletos’a göndermişti. Köle Miletos’a varınca, Aristagoras’a sadece kafasını kazıttırıp bakmasını söyleyecek, başka bir şey demeyecekti; dövme, dediğim gibi isyan buyrultusundan ibaretti. Kendisini Susa’ya kapatılmış görmek Histiaios’u sıkıyordu, bunu onun için yapmıştı. Eğer ayaklanma olursa, kendisini salıverir, deniz kıyısına gönderirler diye ümitleniyordu. Miletos’ta bir karışıklık çıkmazsa, bir daha geriye dönmeyeceğini biliyordu.</span></p>

      <p class="paragraf"><span class="char-style-override-1">36.&nbsp;—</span><span>&nbsp;Histiaios’un haberciyi yola çıkarmaktan amacı buydu. Bütün bu nedenler, Aristagoras’ın önüne aynı zamanda çıkmak üzere bir araya gelmiş gibiydiler. Kendinden yana olanlarla danıştı, kendi görüşünü ve Histiaios’un yönergesini açıkladı; oylar dağılmadı, herkes ayaklanmadan yana çıktı; başta, evet, tarih yazarı Hekataios karşı çıkmış, Pers kralına savaşa atılmayı uygun bulmamış, Dareios’a bağlı olan ulusları tek tek saymış, gücünü anlatmaya çalışmıştı. Ama kimsenin kulak asmadığını görünce denizlerde üstünlüğü sağlamak gerektiğini ileri sürmüş, bunun için de Lydialı Kroisos’un Brankhosoğulları tapınağına sunmuş olduğu hazineyi almak gerektiğini, başka çare göremediğini söylemişti. –Zira Miletos’un gelir kaynaklarının ne kadar zayıf olduğunu biliyordu.– Bu hazine sayesinde deniz üstünlüğünün sağlanacağına güveniyordu. Ayrıca bu parayı kendileri almakla, düşmanın eline geçmesini de önlemiş olacaklardı. Bu hazine önemliydi, ilk hikâyelerimde anlatmıştım</span><span class="Character-Style-1 char-style-override-2"><a class="footnote-link" href="#footnote-225-210" id="footnote-225-210-backlink">210</a></span><span>. Bu görüş tutmadı; ayaklanmaya karar verildi; içlerinden birini gemiye bindirip Myus’a gönderdiler, donanma Naxos’tan döndüğünden beri orada demirliydi, sefere katılmış olan şefleri ele düşürecekti.</span></p>

      <p class="paragraf"><span class="char-style-override-1">37.&nbsp;—</span><span>&nbsp;Bu görev İatragoras’a verilmişti, bu adam, Mylasalı İbanollis oğlu Oliatos, Termeralı Tymnes oğlu Histiaios, Dareios’un kendisine Mytilene’yi bağışlamış olduğu Erxandros oğlu Koes, Kyme’den Herakleides oğlu Aristagoras ve daha birçoğunu tuzağa düşürdü. Aristagoras böylece açıkça başkaldırmış ve Dareios’a karşı her türlü düşmanca tedbire başvurmuş oluyordu. Başta Miletoslular da isyana isteyerek katılsınlar diye, sözde tyranlıktan çekilmiş ve Miletos’da demokratik bir hükümet kurmuştu; sonra da bu göz boyama devrimi İonia’nın her yanına yaymıştı; birçok yerde tyranları kovmuş, yurtdışı sefere katılmış olup da gemilerde ele geçmiş olanları kendi yurtlarına geri göndermişti; her birine kendi tyranlarını teslim ederek hoşnutluklarını kazanmak istemişti.</span></p>

      <p class="paragraf"><span class="char-style-override-1">38.&nbsp;—</span><span>&nbsp;Mytilenelilere teslim edilen Koes, surlardan dışarıya sürüklendi ve taşa tutularak öldürüldü; Kymeliler ise eski efendilerini sürmekle yetindiler; öbür kentlerden birçoğu da aynı şeyi yaptılar. Böylece İon sitelerinde tyranlığa ara verilmiş oluyordu. Miletoslu Aristagoras tyranları devirdikten sonra, her kentin halkına strategoslar</span><span class="Character-Style-1 char-style-override-2"><a class="footnote-link" href="#footnote-225-211" id="footnote-225-211-backlink">211</a></span> <span>seçmeleri için emir verdi, sonra bir trireme bindi ve İonia delegesi olarak Lakedaimonia’ya doğru yola çıktı, çünkü yeni yandaşlar aramak gerekiyordu.</span></p>

      <p class="paragraf"></p>

      <p class="arabaslik-sol">Sparta ve Atina – Aristagoras’ın Çabaları</p>

      <p class="paragraf"></p>

      <p class="paragraf"><span class="char-style-override-1">39.&nbsp;—</span><span>&nbsp;Sparta’da yönetim artık Leon oğlu Anaxandridas’da değil, o ölmüş, krallık oğlu Kleomenes’e geçmişti</span><span class="Character-Style-1 char-style-override-2"><a class="footnote-link" href="#footnote-225-212" id="footnote-225-212-backlink">212</a></span> <span>ve bunu aklından çok babasına borçluydu. – Anaxandridas’ın karısı, kız kardeşinin kızıydı; gözüne hoş görünüyordu, ama ondan çocuğu olmamıştır. Bu durum karşısında ephoroslar ona buyrultu vererek şöyle dediler: “Sen hanedanının geleceğini düşünmeyebilirsin, ama biz Eurysthenes soyunun sönmesine göz yummayız; evinde oturan kadın sana çocuk vermiyor; onu geri gönder ve başka bir tane al; böyle yaparsan Spartalıları hoşnut etmiş olursun.” O cevap verdi, ne birini, ne öbürünü yapacaktı, evlendiği kadından hoşnuttu, kendisine karşı kötü bir davranışta bulunmamıştı, onu atıp yenisini istemeleri doğru değildi; bunun için onları dinlemeyecekti.</span></p>

      <p class="paragraf"><span class="char-style-override-1">40.&nbsp;—</span><span>&nbsp;Bunun üzerine ephoroslarla Yaşlılar Meclisi ortak toplantı yaptılar ve krala şu öneride bulundular: “Seni elindeki kadının ağına düşmüş görüyoruz, mademki öyle, hiç olmazsa şu dediğimizi yap ve bu sefer de karşı durma ki, Spartalılar da sana karşı durmak zorunda kalmasınlar. Şimdi istediğimiz, evindeki karını boşaman değildir; ona gene şimdiye kadar davranmış olduğun gibi davranabilirsin; yalnız evine karından başka bir kadın daha al ve bu kadın doğurgan bir kadın olsun, bize bu kadarı yeter.” Böyle ya da buna benzer bir şey söylediler ve Anaxandridas razı oldu, o günden sonra Sparta yasalarına karşı olarak, ayrı iki kadın ve ayrı iki ev sahibi oldu.</span></p>

      <p class="paragraf"><span class="char-style-override-1">41.&nbsp;—</span><span>&nbsp;İkinci olarak aldığı kadın çok beklemeden bir çocuk doğurdu, bu bizim Kleomenes’tir. Ama tam o Spartalılara ileride kralları olacak çocuğu sunduğu sırada, o güne kadar kısır olan ilk kadın, garip bir rastlantı sonucu gebe kaldı. Karnında sahiden bir çocuk vardı, ama durumu haber alan ikinci kadının yakınları patırtı çıkarmaya başladılar, onun uydurma bir evlatla övünmek istediğini ve sırf kendilerine kötülük olsun diye böyle yaptığını ileri sürdüler. Doğum günü yaklaştıkça patırtıyı da artırıyorlardı, sonunda kuşkuya düşen ephoroslar, doğum sırasında gelip yatağın çevresinde nöbet beklediler. Kadın, Dorieus’u doğurdu, sonra hemen arkasından Leonidas’a, gene hemen arkasından Kleombrotos’a gebe kaldı; Leonidas ve Kleombrotos’un ikiz olduklarını söyleyenler de vardır. İkinci karısına, Kleomenes’in anasına gelince, Demarmenes oğlu Prinetades’in kızı olan bu kadın başka çocuk doğurmadı.</span></p>

      <p class="paragraf"><span class="char-style-override-1">42.</span><span class="char-style-override-1">&nbsp;—</span><span>&nbsp;Kleomenes, dediklerine göre, öyle pek akıllı sayılacak bir adam değildi; hatta deliliğin sınırındaydı; buna karşılık Dorieus, yaşıtı gençlerin başında geliyordu ve çok iyi biliyordu ki, eğer krallık layığına verilecek olsa, kendisi kral olurdu. Ama Anaxandridas öldüğü zaman Lakedaimonlular göreneklerinden ayrılmadılar ve büyük oğlu Kleomenes’i tahta geçirdiler. Dorieus’un gururu incindi; Kleomenes’in uyruğu olmayı kendine yediremedi, yanına yol arkadaşları alarak Spartalılarla birlikte bir koloni kurmaya gitti. Yerleşeceği ülke hakkında ne Delphoi orakline danıştı, ne de bu gibi hallerde gerekli olan töreleri uyguladı. Öfkesine kapılarak gemilerini Libya’ya doğru götürdü; kendisine Theralılar kılavuzluk ediyorlardı. Geldi, Libya’nın pek güzel bir bölgesi olan Kinyps’de, aynı adı taşıyan ırmağın kenarında yurt tuttu, ama Libya kabilelerinden olan Maglar ve Kartacalılar onu orada barındırmadılar, iki yıl sonunda Peloponez’e geri döndü.</span></p>

      <p class="paragraf"><span class="char-style-override-1">43.&nbsp;—</span><span>&nbsp;Eleonlu Antikhares</span><span class="Character-Style-1 char-style-override-2"><a class="footnote-link" href="#footnote-225-213" id="footnote-225-213-backlink">213</a></span> <span>ona, Laios orakline uyarak Sicilya’ya gidip orada Herakleia kentini kurmasını salık verdi; “Bütün Eryx ülkesi,” diyordu, “Heraklesoğullarındandır, çünkü buralarını Herakles açmıştır.” Dorieus bu düşünce ile Delphoi’ye gitti; oraklden, gitmeyi tasarladığı ülkeyi alabilecek mi diye sordu; Pythia alacağını söyledi. Bunun üzerine Dorieus, Libya’dan getirdiği adamlarla yeniden yola çıktı ve bunları İtalya kıyıları boyunca götürdü.</span></p>

      <p class="paragraf"><span class="char-style-override-1">44.&nbsp;—</span><span>&nbsp;Bu sıralarda diyorlar Sybarisliler, kendileri ve kralları Telys, Kroton’a karşı sefer açmak üzereydiler; korkuya kapılan Krotonlular Dorieus’tan yardım istediler, o da kabul etti. Dorieus onlarla birlikte Sybaris’e karşı sefer açtı ve onlarla birlikte kenti aldı; Sybarislilerin anlattıklarına göre, Dorieus’un ve yanındakilerin bu olaydaki payı budur; ama Krotonlulara inanmak gerekirse, hiçbir yabancı, Sybaris’e karşı açılan savaşta kendileriyle birlik olmamıştır, yalnız bir tek İamidler soyundan</span><span class="Character-Style-1 char-style-override-2"><a class="footnote-link" href="#footnote-225-214" id="footnote-225-214-backlink">214</a></span> <span>Elisli kâhin Kallias, Sybaris tyranı Telys’in yanından gizlice kaçıp onlara katılmaya razı olmuştur, çünkü bir kurban kesme sırasında danıştığı tanrılar, Kroton’a karşı savaş için uğur göstermemişlerdi.</span></p>

      <p class="paragraf"><span class="char-style-override-1">45.&nbsp;</span><span class="char-style-override-1">—</span><span>&nbsp;Bu iki halkın anlattıkları böyledir, ikisinin de kendisine göre inancaları vardır: Sybarisliler Krathis’in kuru yatağı yakınında bir orman ve bir tapınak gösterirler; onlara göre Dorieus, kenti aldıktan sonra burasını Krathisli denilen Athene için ayırmıştır; ayrıca temel dayanaklarını Dorieus’un ölümünden çıkarırlar; orakli dinlemediği için ölmüş olduğuna dikkati çekerler; zira ukalalık etmeye kalkmayıp da sadece kendi işine baksaydı, Eryx ülkesini alır ve ordusuyla beraber mahvolacağı yerde bu toprakların efendisi olur, hüküm sürerlerdi. – Öbür yandan Krotonlular da Elisli Kallias’ın Kroton topraklarında sahip olduğu olağanüstü mülkleri gösterirler, bunların bugün de onun mirasçılarının olduklarını, oysa Dorieus’un ve torunlarının hiçbir şeyleri bulunmadığını söylerler. Eğer Dorieus, Sybaris savaşına katılmış olsaydı, ona da Kallias’a verilenden daha çoğunun verileceği açıktır. Her birinin kendisine göre ileri sürdüğü inancalar bunlardır. Okuyucu bunlardan hangisi kendisine daha inanılır gibi gelirse, onu kabul etsin.</span></p>

      <p class="paragraf"><span class="char-style-override-1">46.&nbsp;—</span><span>&nbsp;Gemiye Dorieus ile birlikte Thessalos, Parebates, Kelees, Euryleon gibi başka Sparta göçmenleri de binmişlerdi; Sicilya’ya vardıkları zaman bütün koloni, Fenikeliler ve Segestalılarla yaptıkları felaketli bir çarpışma sonunda öldü. Bu kent kurucuları içinde bir tek Euryleon canını kurtarabilmişti. Ordudan geri kalanlarla birlikte Selinus kolonisi Minoa’yı almış ve Tyran Pythagoras’ın boyunduruğunu sarsmak için onlarla elbirliği yapmıştır. Onu devirince Selinus tyranlığını kendisi almayı denemiş, bir mutlak yönetim kurmuş, ama bu geçici olmuştur, zira Selinus yurttaşları bir ayaklanma sırasında onu, sığınmış olduğu Zeus Agoraios sunağında öldürmüşlerdir</span><span class="Character-Style-1 char-style-override-2"><a class="footnote-link" href="#footnote-225-215" id="footnote-225-215-backlink">215</a></span><span>.</span></p>

      <p class="paragraf"><span class="char-style-override-1">47.&nbsp;—</span><span>&nbsp;Kroton yurttaşı Butakides oğlu Philippos da Dorieus’un kaderini ve ölümünü paylaşmıştır; Sybaris tyranı Telys’in kızıyla nişanlıydı ve Kroton’dan sürülmüştü; bu evlilik olmayınca Kyrene’ye gitmek üzere gemiye bindi; oradan içerisinde kendi topladığı adamlar bulunan kendisine ait bir trirem ile ve Dorieus’la birlikte döndü; olimpiyat oyunlarından başarı kazanmış olanlardandı; zamanın en yakışıklı Yunanlısıydı. Segesta’da güzelliği sayesinde başka bir örneği olmayan bir saygı kazanmıştır: Yattığı yere bir tapınak kurulmuştur; orada kendisine bir yarı–tanrı gibi kurbanlar kesilir.</span></p>

      <p class="paragraf"><span class="char-style-override-1">48.&nbsp;—</span>&nbsp;Dorieus’un sonu böyle geldi; eğer Kleomenes’in uyruğu olmaya katlanıp da Sparta’da kalsaydı krallığı alacaktı, çünkü Kleomenes uzun süre başta kalamamış ve Gorgo adında bir kızdan başka çocuk bırakmadan ölmüştür.</p>

      <p class="paragraf"><span class="char-style-override-1">49.&nbsp;—</span><span>&nbsp;İmdi, Miletos tyranı Aristagoras, Sparta’ya Kleomenes’in iktidarda bulunduğu sırada gelmişti. Onunla görüşmüş, bir de bronz tablet getirmiş, Lakedaimonlular söylerler, üzerine denizleri ve akarsularıyla birlikte bütün dünya işlenmişmiş. Kleomenes’in karşısına çıkınca, Aristagoras onunla şöyle konuştu: “Kleomenes, böyle apar topar gelişime bakıp şaşma. Durumumuz şöyle: Özgür İonia çocuklarının köle oluşları önce bizim başımıza gelmiş olan büyük bir hakaret ve eziyettir, bu bütün öbür Yunanlılardan çok size dokunur, çünkü ırkımızın en ileri durumunda olanları sizsiniz. Yunanistan tanrıları adına size geliyorum, İonialıları kölelikten kurtarınız; onlar da sizin kanınızdandır. Bu sizin için güç değildir; barbarlar o kadar korkunç değildirler ve siz de savaşçı olarak en üstün noktaya yükselmiş bulunuyorsunuz. Onlar okla ve kısa kargıyla dövüşürler; savaşa ayaklarında bol poturlar, başlarında yüksek başlıklarla girerler; böyle kösteklenmiş oldukları için yenmek kolaydır. Ülkelerinin bulunduğu bölge çok zengindir, en başta altın öbür ulusların hepsindekinden çok daha boldur. Ayrıca gümüş, bakır, parlak dokumalar, yük hayvanları ve köleleri vardır; bunların hepsi sizin olabilir, istemeniz yeter. Yerini de sana göstereyim. İşte İonialılar şurada, ondan hemen sonra Lydialıların oturdukları yerler ki, bereketli ve altından ve gümüşten yana çok zengin topraklardır.” Bunları söylerken, yanında getirmiş olduğu bronz levha üzerine çizilmiş dünya haritası üzerinde, bu ülkelerin yerlerini gösteriyordu. “Lydialıların,” diye devam etti, “komşuları Phrygialılardır, işte bizim Suriyeliler dediğimiz Kappadokialılar; onların sınırında Kilikia; şurada denize çıkarlar ve işte burada Kıbrıs adası. Kilikia, Büyük Kral’a her yıl beş yüz talant haraç verir. Kilikia’dan sonra Ermenistan gelir, zengin otlakları vardır; Ermenilerden sonra işte Matienlerin bölgesi. Bu bölgeye bitişik Kissia ve şu bölgede, Khoaspes ırmağının yanında Susa’yı görüyorsun ki, Büyük Kral burada oturur; hazineleri de buradadır; bu kenti ele geçirdiniz mi, zenginlikten yana Zeus’le boy ölçüşebilirsiniz, o halde! O kadar büyük ve şüphesiz o kadar bereketli olmayan yerler ve dar toprak şeritleri uğruna, sizin kadar güçlü olan Messenialılarla, Arkadialılarla ve Argoslularla dövüşüyorsunuz; oysa oralarda insanların elde etmek için birbirlerine girdikleri altından ve gümüşten eser yoktur. Şimdi Asya’yı kolayca ele geçirmek dururken başka şey yapılır mı?” Aristagoras böyle konuştu ve Kleomenes şöyle karşılık verdi: “Miletoslu yabancı, cevabımı erteliyorum, onu sana iki gün içinde vereceğim.”</span></p>

      <p class="paragraf"><span class="char-style-override-1">50.&nbsp;—</span><span>&nbsp;O gün için görüşme o kadarla kaldı. Cevap için belirtilen gün geldiğinde, tam zamanında buluştular; Kleomenes, Aristagoras’tan İonia ile kral sarayının arasının denizden başlayarak ne kadar yol olduğunu sordu. O zamana kadar pek becerikli konuşan ve öbürünü kafese koyan Aristagoras, burada yanlış bir adım attı; Spartalıları gerçekten Asya’ya çekmek istiyordu ise, bunu söylememesi gerekirdi; oysa o bunun üç aylık yol olduğunu saf saf itiraf etti. O zaman Kleomenes lafı kısa kesti, Aristagoras’ın yol konusunda yapmak istediği açıklamaları dinlemedi ve cevap verdi: “Miletoslu yabancı, gün batmadan Sparta’dan çık git, zira Lakedaimonluların kulaklarına hoş gelecek sözler söylemiyorsun, bizi deniz kıyısından içeri üç aylık yola sürüklemek istiyorsun.”</span></p>

      <p class="paragraf"><span class="char-style-override-1">51.&nbsp;—</span><span>&nbsp;Kleomenes böyle konuştu; sonra evine döndü. Aristagoras bir zeytin dalı alıp Kleomenes’in evine gitti; bir dilek sahibi sıfatıyla yanına girdi ve kızını dışarı çıkarıp kendisini dinlemesi dileğinde bulundu; çünkü Kleomenes’in kızı ki, adı Gorgo’ydu, babasının yanında ayakta duruyordu; tek evlattı ve o zamanlar on sekiz, on dokuz yaşlarındaydı. Kleomenes, küçük kızın kalabileceğini, söyleyeceği ne ise çekinmeden söylemesini bildirdi. Bunun üzerine Aristagoras, eğer istediğimi yaparsan, on talant veririm demekle başladı. Kleomenes, olmaz anlamına işaret yaptıkça Aristagoras boyuna artırıyordu, elli talanta çıktığı zaman küçük kız bağırdı: “Baba, eğer bırakıp gitmezsen, sonunda bu yabancı seni kandıracak!” Küçük kızın verdiği öğüde sevinen Kleomenes, onun bu sözleri üzerine kalktı, başka bir odaya geçti ve Aristagoras, Büyük Kral’a ulaşan yolu daha iyi tanıtmak fırsatını bulamadığı bu yerden çıkıp gitti.</span></p>

      <p class="arabaslik-sol">Kral Yolu</p>

      <p class="paragraf"></p>

      <p class="paragraf"><span class="char-style-override-1">52.&nbsp;—</span><span>&nbsp;Biz kendimiz de bu yol hakkında bir şeyler söyleyeceğiz: Bütün yol boyunca kraliyet konutları ve çok güzel kervansaraylar vardır</span><span class="Character-Style-1 char-style-override-2"><a class="footnote-link" href="#footnote-225-216" id="footnote-225-216-backlink">216</a></span><span>; hep insanların oturdukları yerlerden ve güvenlik içinde geçilir. Lydia ve Phrygia içerilerinde yirmi stathmetikos ya da konak boyunca uzanır ki, bu doksan dört buçuk parasang tutar. Phrygia sınırında Halys ırmağına rastlanır, bu ırmağı geçebilmek için buraya hâkim durumda olan sıradağları ve ırmağı gözaltında bulunduran önemli bir kaleyi aşmak gerekir. Bunu aştıktan sonra Kilikia sınırlarına kadar Kappadokia içinde yirmi sekiz konak, yani dört yüz parasang gidilir; sınırda iki sıradağı aşacak ve iki kalenin önünden geçeceksiniz. Oradan öte, Kilikia içerisinde geçilecek yol üç konak, on beş buçuk parasangdır. Kilikia ve Ermenistan arasında sınır, içinde gemilerin yüzebildiği bir ırmaktır ki, adı Fırat’tır. Ermenistan içinde her biri bir garnizonla tutulan on beş konaklık yol vardır, elli altı buçuk parasang tutar. Bu bölgeyi gemilerin yüzebildiği dört ırmak sular; bunlar geçilmeden gidilemez. Birincisi Dicle’dir; ikinci ve üçüncü aynı yerden çıkmadıkları ve bir tek ırmak olmadıkları halde aynı adı taşırlar. Birincisi Ermenistan’dan, öbürü Matienlerin ülkesinden gelir. Dördüncüsünün adı Gyndes’dir; eskiden Kyros’un üç yüz altmış kanala ayırmış olduğu ırmak budur. Ermenistan’dan Matienler ülkesine geçerken dört konak vardır ve bu ülkeden Kissia’ya vardıktan sonra, üzerinde Susa kentinin kurulmuş olduğu ve gemilerin işlemesine elverişli bulunan Khoaspes’e kadar on bir konak, kırk iki buçuk parasang yoldur. Bütün bu konakların toplamı yüz on birdir; Sardes ile Susa arasındaki konakların sayısı işte budur.</span></p>

      <p class="paragraf"><span class="char-style-override-1">53.&nbsp;—</span><span>&nbsp;Kraliyet yolu pasarang olarak daha iyi ölçülürse ve bir parasang otuz stad hesap edilirse ki, gerçekte o kadardır, Sardes’den “Memnon Sarayı” denilen kral konağına kadar on üç bin beş yüz stad çeker, çünkü dört yüz elli parasangdır. Günde yüz elli stad tutarsak, bu yol tastamam doksan günde aşılır.</span></p>

      <p class="paragraf"><span class="char-style-override-1">54.&nbsp;—</span><span>&nbsp;Demek ki Miletoslu Aristagoras, Lakedaimonlu Kleomenes’e kral konağına kadar üç ay yürümek gerektiğini söylerken doğru cevap vermiş oluyordu. Eğer biri çıkar da daha doğrusunu ararsa, buna Sardes ile Ephesos arasındaki bölümü de ekleyeceğim ve Hellen Denizi’nden Susa’ya kadar (Memnon’un kenti denilen kent burasıdır) on dört bin kırk stad olduğunu söyleyeceğim; zira Ephesos ile Sardes arası beş yüz kırk staddır, gösterilen üç ayı böylece üç gün daha uzatmak gerekir.</span></p>

      <p class="paragraf"></p>

      <p class="arabaslik-sol">Atina’nın Tyranlardan Kurtuluşu – Yunan Yazısı</p>

      <p class="paragraf"></p>

      <p class="paragraf"><span class="char-style-override-1">55.&nbsp;—</span><span>&nbsp;Sparta’dan çıkarılan Aristagoras Atina’ya gitti; Atinalılar tyranlarından şöyle kurtulmuşlardı: Peisistratos’un oğlu ve Tyran Hippias’ın kardeşi Hipparkhos nasıl öleceğini rüyasında görmüş ve eskiden Gephyra’dan</span><span class="Character-Style-1 char-style-override-2"><a class="footnote-link" href="#footnote-225-217" id="footnote-225-217-backlink">217</a></span> <span>gelmiş olan bir aileden çıkan Aristogeiton ve Harmodios’un ellerinde can vermişti; Atinalılar onun ölümünden sonra da hiç yumuşamayan, hatta daha da ağırlaşan tyranlığı dört yıl daha çekmişlerdi.</span></p>

      <p class="paragraf"><span class="char-style-override-1">56.&nbsp;—</span><span>&nbsp;Hipparkhos’un rüyası şuydu: Panathene bayramından</span><span class="Character-Style-1 char-style-override-2"><a class="footnote-link" href="#footnote-225-218" id="footnote-225-218-backlink">218</a></span> <span>önceki gece Hipparkhos’un yanında uzun boylu ve pek güzel bir adam belirdi ve ona şöyle bir bilmece yöneltti:</span></p>

      <p class="siir-ustbosluk" xml:lang="en-GB"></p>

      <p class="paragraf"><span>Korkunç alın yazısına, ey aslan, korkmadan katlan:</span></p>

      <p class="paragraf"><span>İyi bil ki, hiçbir kötülük karşılıksız kalmaz.</span></p>

      <p class="siir-ustbosluk" xml:lang="en-GB"></p>

      <p class="paragraf"><span>Sabah olunca rüyasını rüya yorumcularına anlattı; sonra kendisine söylenenlere kulak asmadan ayin alayını yönetti ve orada öldü.</span></p>

      <p class="paragraf"><span class="char-style-override-1">57.&nbsp;—</span><span>&nbsp;Hipparkhos’u öldürenlerin soyundan olan Gephyralılar, asıllarının Eretria olduğunu söylerler; ama benim kendi araştırmalarım, bunların gerçekte Fenikeli olduklarını ve bugün Boiotia adını taşıyan ülkeye Kadmos ile birlikte geldiklerini göstermiştir; orada, kaderin onlara ayırmış olduğu Tanagra topraklarında oturuyorlardı. Kadmosluları ilk olarak Argoslular kovdular; sonra bir de Boiotialılar tarafından kovulan bizim Gephyralılar Atina’ya taşındılar. Atinalılar bunları bazı koşullar altında kendi yurttaşları arasına kattılar; onları burada yazılmaya değmeyen birçok ayrıcalıkların dışında bıraktılar.</span></p>

      <p class="paragraf"><span class="char-style-override-1">58.&nbsp;—</span><span>&nbsp;Bu sözünü ettiğim Fenikeliler, Kadmos’un Gephyralı yol arkadaşları, bu ülkeye yerleştikten sonra Yunanistan’a pek çok bilgi getirmişler ve özellikle yazıyı sokmuşlardır ki, ben Yunanlıların bunu daha önce tanıdıklarını sanmıyorum; başlangıçta bu bütün Fenike’de kullanılan harflerdi; sonra zamanla bu işaretlerin okunuşları gibi biçimleri de değişmiştir. O zamanlar bunların çevresindeki ülkelerin çoğunda yaşayanlar İonialıydılar; bunlar Fenike alfabesini almışlar ve biraz değiştirerek kullanmışlardır ve “Fenike yazısı” adını korumakta sakınca görmemişlerdir ki, zaten doğrusu da buydu, çünkü bu harfleri Yunanistan’a Fenikeliler getirmişlerdi. Hatta İonialılar eski geleneğe uyarak bugün de papirüse yazılı kitaplara diphtera ya da deriye yazılı kitap derler, zira eskiden papirüs zarları az bulunduğundan, yazılar koyun ve keçi derisi üzerine yazılırdı. Bugün de birçok barbar, yazı yazmak için deri kullanır.</span></p>

      <p class="paragraf"><span class="char-style-override-1">59.&nbsp;—</span><span>&nbsp;Kadmosluların harflerini Boiotia Thebai’sinde, İsmenios Apollon’u tapınağında ben de gördüm; üç tane üçayak üzerine kazınmışlardır ve çoğu İonia harflerine benzer. Üçayaklardan birindeki yazı şudur:</span></p>

      <p class="paragraf"></p>

      <p class="paragraf"><span>Teleboai’den dönen Amphitryon’un sungusu</span></p>

      <p class="paragraf"></p>

      <p class="paragraf"><span>Bu yazının tarihi, anlaşıldığına göre Kadmos oğlu Polydoros oğlu Labdakos oğlu Laios zamanıdır.</span></p>

      <p class="paragraf"><span class="char-style-override-1">60.&nbsp;—</span><span>&nbsp;İkinci üçayaktaki hexametron dize:</span></p>

      <p class="paragraf"></p>

      <p class="paragraf"><span>Yumruk oyununu kazanan Skaios sundu bu ince sanat</span></p>

      <p class="paragraf"><span>Örneği sunguyu Okçu Tanrı Apollon’a.</span></p>

      <p class="paragraf"></p>

      <p class="paragraf"><span>Bu Skaios, Laios oğlu Oidipus zamanında yaşayan Hippokoon’un oğlu olamaz mı? Belki de bu sunguyu veren Hippokoon’un oğlu ile aynı adı taşıyan bir başka Skaios’dur.</span></p>

      <p class="paragraf"><span class="char-style-override-1">61.&nbsp;—</span><span>&nbsp;Üçüncü üçayakta da gene hexametron dize ile şöyle yazılıdır:</span></p>

      <p class="siir-ustbosluk" xml:lang="en-GB"></p>

      <p class="paragraf"><span>Kral Laodamos ince bir sanat örneği olan</span></p>

      <p class="paragraf"><span>Bu üçayağı Keskin Okçu’ya sunar.</span></p>

      <p class="paragraf">Argoslular tarafından kovulan Kadmosluların, Enkhelea’ya çekilmeleri işte bu Eteokles oğlu Laodamas’ın hükümdarlığı zamanına rastlar; o zaman ülkede bırakılmış olan Gephyralılar, sonradan Boiotialıların baskısı altında Atina’ya göçtüler ve Atina’da kendi göreneklerine göre tapınaklar kurdular; öbür Atinalılar bu tapınaklara gitmezlerdi; öbür dinlerin tapınaklarından büsbütün başka yapılardı; özellikle Akhaia’daki Demeter tapınağı ve Mysterlerini buna örnek olarak gösterebiliriz.</p>

      <p class="paragraf"><span class="char-style-override-1">62.&nbsp;—</span>&nbsp;Hipparkhos’un rüyasını ve onu öldürenlerin soyu olan Gephyralıların kökenini anlattım; şimdi başta aldığım konuya dönüp Atinalıların tyranlarından nasıl kurtulduklarını anlatmam kalıyor. Tyranlığı Hippias almıştı ve Hipparkhos’un ölümünden ötürü Atinalılara kin besliyordu. Peisistratidlerin Atina’dan göç etmeye zorlamış oldukları Atinalı bir aile olan Alkmaionidler<span class="Character-Style-1 char-style-override-2"><a class="footnote-link" href="#footnote-225-219" id="footnote-225-219-backlink">219</a></span>, öbür Atinalı sürgünlerle birleşerek, zorlu bir saldırı yapmayı ve böylece Atina’ya dönmeyi denediler; ama amaçlarına ulaşamadılar ve bir giriş yapıp tyranı devirelim derken kendileri büyük bozguna uğradılar; o zaman Paionia’nın yukarısındaki Leipsidrion’da toplanıp Peisistratidlere karşı hazırlıklara koyuldular. O sırada henüz yapılmamış olan şimdiki Delphoi tapınağını yapmak üzere Amphiktyonlarla götürü ücreti üzerinde anlaştılar. Zengindiler, ayrıca çok eski bir ailenin önemli kişileriydiler, istenilenden daha görkemli bir tapınak yapmak için planın da ötesine geçtiler; anlaşmaya göre yapı tüften yapılacakken, bütün yüzünü Paros mermeriyle kapladılar.</p>

      <p class="paragraf"><span class="char-style-override-1">63.</span><span class="char-style-override-1">&nbsp;—</span><span>&nbsp;Atinalıların anlattıklarına göre, Delphoi’de yerleşmiş olan bu adamlar Pythia’ya para yediriyorlardı, kendisine danışmak üzere bir Spartalı geldiği zaman, danışma konusu ister özel bir iş, isterse devlet işi ya da savaş olsun, hep Atina’yı kurtarmaları için öğüt verdiriyorlardı. Hep aynı orakli alan Lakedaimonlular, sonunda ileri gelen yurttaşlarından biri olan Aster oğlu Ankhimolios’u, Peisistratidleri Atina’dan kovmak üzere bir ordu ile gönderdiler; oysa aralarında çok sıkı komşuluk ilişkileri vardı; ama tanrı buyruğunu insan ilişkilerinin üzerinde tutuyorlardı. Bunun için onları deniz yoluyla gönderdiler. Ankhimolios, Phaleron’a yanaştı ve karaya asker döktü. Durumu daha önce öğrenmiş olan Peisistratidler, Thessalia’dan yardımcı kuvvetler getirmişlerdi, çünkü o ülke ile aralarında bir antlaşma vardı. Thessalialılar, istek üzerine oybirliğiyle ve kralları Gonnos yurttaşı Kineas’ın komutasında bin atlı gönderdiler; bu yardımı elde eden Peisistratidler şu taktiği düşündüler: Phaleron düzündeki bütün ağaçları kestirdiler, atlı saldırıya elverişli bir hale gelen alan, Lakedaimonlulara çok adam kaybettirdi, Ankhimolios da kurbanlar arasındaydı. Canını kurtaranlar gemilerine dönmek zorunda kaldılar. Lakedaimonluların ilk seferi böyle bitti. Ankhimolios’un mezarı, Attika’da Kynossarges’deki Herakles tapınağı yanında, Alopekai kasabasındadır.</span></p>

      <p class="paragraf"><span class="char-style-override-1">64.&nbsp;—</span><span>&nbsp;Bunun üzerine Lakedaimonlular daha güçlü bir sefer hazırladılar ve Atinalılar üzerine gönderdiler; orduyu bu sefer denizden değil, karadan göndermişler ve başına kralları Anaxandridas oğlu Kleomenes’i geçirmişlerdi. Bu ordu Attika’yı istila etti ve önce Thessalia atlılarının saldırısına uğradı; ama Thessalialılar, az sonra yerde kırk kişi bırakarak tersyüz ettiler; canını kurtaranlar doğru Thessalia’ya kaçtılar. Kleomenes kente kadar yürüdü, özgürlükten yana olan Atinalılarla birleşti, Pelasg kalesine kapanmış olan tyranları kuşatmaya aldı</span><span class="Character-Style-1 char-style-override-2"><a class="footnote-link" href="#footnote-225-220" id="footnote-225-220-backlink">220</a></span><span>.</span></p>

      <p class="paragraf"><span class="char-style-override-1">65.&nbsp;—</span><span>&nbsp;Lakedaimonlular düşmanları için uğursuz, kendileri için uğurlu bir rastlantı olmasaydı, Peisistratidleri buradan çıkaramazlardı, –zira kuşatmayı uzatmaya niyetleri yoktu, Peisistratidlerin yiyeceği içeceği boldu– birkaç günlük bir kuşatmadan sonra Sparta’ya döneceklerdi; Peisistratidler güvenilir bir yere gönderilmek üzere çocuklarını gizlice kaçırmışlardı, bunlar ele geçtiler. Olay, Peisistratidlerin durumunu kökünden değiştirdi; çocuklarını kurtarmak çok pahalıya mal oldu, Atinalılar beş gün içinde Attika’dan çıkmalarını istediler, bunun üzerine Skamandros üzerindeki Sigeion’a çekildiler. Atina’da otuz altı yıl hüküm sürmüşlerdir; asılları yabancıydı, Pylos’dan gelmişlerdi, Atina’ya kendilerinden önce gelmiş ve burada krallık yapmış olan Kodros ve Melanthos ile aynı soydan, Neleus soyundan iniyorlardı. Bunların anılarına bağlı kalmış olmak içindir ki, Hippokratos, oğlu Peisistratos’a Nestor oğlu Peisistratos’un adını vermiştir. Atinalılar tyranlarından böyle kurtulmuşlardır; şimdi de kurtuluştan sonra ve İonia’nın Dareios’a karşı ayaklanmasından, yani Miletoslu Aristagoras’ın kendilerinden destek istemesinden önce, neler yaptıklarını ve başlarından neler geçmiş olduğunu anlatacağım.</span></p>

      <p class="paragraf"><span class="char-style-override-1">66.&nbsp;—</span><span>&nbsp;</span><span>Atina zaten büyüktü, ama tyranlardan kurtulduktan sonra daha da büyüdü. İktidarı iki kişi bölüşüyordu, Pythia’yı doğru yoldan çıkaran adam olarak bilinen ilk Alkmaion, Kleisthenes</span><span class="Character-Style-1 char-style-override-2"><a class="footnote-link" href="#footnote-225-221" id="footnote-225-221-backlink">221</a></span> <span>ve bir de eskiye uzanan asılları üzerine bir şey söylemediğim ünlü bir hanedandan inme Teisandros oğlu İsagoras; yalnız bunların Karia Zeusü’ne kurban sundukları kesindir. Bu adamların iktidar için çekişmeleri karışıklıklara yol açıyordu; Kleisthenes altta kalınca halktan destek aradı. Dört Atina kabilesini ona böldü; İon’un dört oğlunun adlarından alınmış olan Geleon, Aigikoreus, Argades ve Hoples adlarını değiştirdi, hepsine yerli kahramanların adlarını verdi, yalnız bir tanesine, o da komşu ve müttefik olduğu için, yabancı bir ad olan Aias adını koydu.</span></p>

      <p class="paragraf"><span class="char-style-override-1">67.&nbsp;—</span><span>&nbsp;Bence bizim Kleisthenes bu konuda, ana tarafından dedesi olan Sikyon tyranı Kleisthenes’den örnek almıştır. Gerçekten bu Kleisthenes, Rhapsodosların Homeros şiirleri okumalarını yasak etmişti, çünkü bu şiirler çoğunlukla Argos’u ve Argosluları yüceltiyorlardı, oysa kendisi Argoslularla savaş halindeydi; sonra Sikyon’da ta agoranın ortasında Talaos oğlu, kahramanlardan Adrastos’un tapınağı vardı</span><span class="Character-Style-1 char-style-override-2"><a class="footnote-link" href="#footnote-225-222" id="footnote-225-222-backlink">222</a></span><span>, Kleisthenes, Argosludur diye bu kahramanı da ülkeden atmaya kalktı. Delphoi’yle gidip “Adrastos dinini kaldırabilir miyim?” diye danıştı; Pythia ona cevap olarak, “Adrastos, Sikyon kralıydı, sen ise taşlanmaya layık bir haydutsun!” dedi. Baktı ki tanrı bu iyiliği kendisinden esirgiyor, dönüşte Adrastos kendiliğinden gitsin diye çareler araştırmaya koyuldu. Çareyi bulduğuna aklı yatınca, Boiotia’ya, Thebaililere haber gönderip Astakos oğlu Melanippos’u kendi sitesine almak istediğini bildirdi; Thebaililer de ona bu kahramanın heykelini gönderdiler. O zaman Kleisthenes, Melanippos’u Sikyon’a gönderdi, hatta Prytaneion’da bir de mihrap ayırdı ve heykeli en iyi korunan yere koydurdu. Kleisthenes, Melanippos’u oraya koyduruyordu, (bu açıklamayı eklemek gerekiyor) çünkü Melanippos, Adrastos’un düşmanıydı, kardeşi Mekistes ile damadı Tydeus’u öldürmüştü. Ona bir tapınak ayrılması hoşuna gitmiyordu, kurbanlarını ve bayramlarını da kaldırdı ve bunları Melanippos’a verdi. Sikyon halkı Adrastos’a saygı göstermeye alışkındı, zira bu ülke eskiden Polybos’undu, Adrastos ile Polybos’un kızlarından birinin oğluydu ve mirasçı bırakmadan ölürken, devleti ona bırakmıştı. Sikyonluların onu ululamak için yaptıkları birçok şey arasında trajik korolarında, onun başına gelmiş olan felaketleri de anlatırlardı, zira törenler Dionysos adına değil, Adrastos adına yapılıyordu. Kleisthenes koroyu Dionysos’a geri verdi ve öbür törenleri de Melanippos’a ayırdı.</span></p>

      <p class="paragraf"><span class="char-style-override-1">68.&nbsp;—</span><span>&nbsp;Adrastos için yaptıkları bunlardır. Sikyon’daki Doris kabilelerinin adlarını da Argos’dakilerle aynı olmasın diye değiştirdi; hatta Sikyonluları alaya almış olmak için, ilkel adlardan son takılar uydurarak domuz, eşek gibi yeni adlar koydu; ama kendi kabilesi için böyle yapmadı, kendi egemenliğini de belirtmiş olmak için Arkhelaoi (yani, yönetici) kabile adını taktı. Öbürlerinin adları Hyatialar, Oneatialar ve Khoiriatailer</span><span class="Character-Style-1 char-style-override-2"><a class="footnote-link" href="#footnote-225-223" id="footnote-225-223-backlink">223</a></span> <span>oldu. Bu adlar Kleisthenes zamanında olduğu gibi onun ölümünden sonra da altmış yıl Sikyon’da yürürlükte kalmışlardır; bu gülünç adlar sonradan Hylleuslular, Pamphylialılar ve Dymanatialılar olarak değiştirilmiştir; gene aynı zamanda dördüncü kabilenin adı da değiştirilip Aigilaios yapılmıştır, bu ad Adrastos oğlu Aigilaios’dan alınmış oluyordu.</span></p>

      <p class="paragraf"><span class="char-style-override-1">69.&nbsp;—</span><span>&nbsp;Sikyonlu Kleisthenes işte böyle yapmıştır</span><span class="Character-Style-1 char-style-override-2"><a class="footnote-link" href="#footnote-225-224" id="footnote-225-224-backlink">224</a></span><span>; bu birinci Kleisthenes’in kızlarından birinin oğlu olan ve onun adını almış bulunan Atinalı Kleisthenes de dedesinin Dorislilere layık gördüğü aşağısamanın tıpkısını İonlara göstermiş ve Atina kabileleri İonialılarla aynı adları taşımasınlar diye, adaşı olan öbür Kleisthenes’in yaptığını yapmıştır. Kendisinden önce politika hayatının tamamen dışında bırakılmış olan Atinalıları kendi davasına inandırdıktan sonra kabilelerin adlarını değiştirmiş, sayılarını artırmıştır. Kabile şeflerinin sayısını dörtten ona çıkartmış, bu kabileler içindeki demosları da on gruba bölmüştür. Halkın desteği sayesinde karşıtlarından daha güçlü bir durum kazanmıştır.</span></p>

      <p class="paragraf"><span class="char-style-override-1">70.&nbsp;—</span><span>&nbsp;Öbür yandan durumu sarsılan İsagoras, Peisistratidleri kuşatmış olduğu zamandan konuğu olan Lakedaimonlu Kleomenes’den yardım istemeyi düşündü. (Zaten Kleomenes’i, İsagoras’ın karısıyla çokça içli dışlı olmakla suçlayan söylentiler vardır.) Kleomenes, önce Atina’ya bir çavuş gönderip Kleisthenes’in ve onunla birlikte, kendisinin “Enageoslar”, yani lanetliler diye adlandırdığı bir bölüm Atinalıların kentten çıkmalarını istedi. Bu ültimatomu verdiren İsagoras’dı; zira Alkmaionlar ve onlardan yana olanlar cinayetle suçlandıkları halde, kendisinin ve taraftarlarının adları böyle bir işe karışmamıştı.</span></p>

      <p class="paragraf"><span class="char-style-override-1">71.&nbsp;—</span><span>&nbsp;Bazı Atinalılara lanetli denmesinin nedenine gelince, Olimpiyat oyunlarında kazanan Kylon</span><span class="Character-Style-1 char-style-override-2"><a class="footnote-link" href="#footnote-225-225" id="footnote-225-225-backlink">225</a></span> <span>adında bir Atinalı vardı. Kendini beğenmişin biriydi ve tyranlığa göz dikmişti; genç partizanlardan bir grup toplayıp Akropol’ü almaya kalkıştı; alamayınca tanrı heykelinin yanına sığınarak orada oturdu. O sıralar Atina’yı yönetmekte olan Naukraros, Prytaneionları, onu ve arkadaşlarını sığındıkları yerden çıkarttılar; suçlarının hesabını verecekler, ama canlarına dokunulmayacaktı, öyle söz verilmişti. Oysa Alkmaionlar bunları öldürmekle suçlandırmışlardır. Bu olaylar Peisistratidler döneminden öncedir.</span></p>

      <p class="paragraf"><span class="char-style-override-1">72.&nbsp;—</span><span>&nbsp;Kleomenes’in, bir çavuş göndererek, Kleisthenes’in ve lanetlilerin ülkeden çıkmalarını istemesi üzerine, Kleisthenes kendi hesabına gizlice gitti; ama Kleomenes gene de küçük bir ordu ile de olsa Atina’ya geldi; gelir gelmez İsagoras’ın sözüne uyarak yedi yüz Atinalının ocağını boşalttı. Bundan sonra meclisi dağıtmak</span><span class="Character-Style-1 char-style-override-2"><a class="footnote-link" href="#footnote-225-226" id="footnote-225-226-backlink">226</a></span> <span>ve iktidarı İsagoras’dan yana olan yurttaşlardan üç yüzünün eline bırakmak istedi. Buna razı olmayan meclisin dayatması karşısında Kleomenes, İsagoras ve arkadaşlarıyla birlikte Akropol’e kapandı. Aralarında dayanışma olan öbür Atinalılar bunları iki gün süreyle kuşattılar; üçüncü gün teslim oldular ve Lakedaimonlu olanlar ülkeden çıktılar. Kleomenes’e verilmiş olan haber böylece doğrulanmış oluyordu; zira Akropol’ü almak üzere tırmanırlarken, tanrıçaya danışmak üzere tapınağa girmişti; ama rahibe daha o kapıdan girmeden yerinden fırlamış ve şöyle demişti: “Geri Lakedaimonlu yabancı, bu kutsal yere giremezsin; tanrılar Dorislilerin buraya girmesini istemezler!” – “Ama kadın,” diye cevap vermişti, “ben Dorisli değilim, Akhaialıyım.” Ve duyduğu sözlere aldırış etmeden işine bakmıştı. Ama Lakedaimonlularla birlikte oradan geri döndü. Suç ortaklarına gelince, Atinalılar bunları öldürmek üzere hapse attılar; yaptığı işler ve gösterdiği yiğitlik üzerine söyleyecek çok sözüm bulunan Delphoili Timesitheus da bunların arasındaydı. Bu adamlar hapse atılmışlar ve ömürlerini orada tüketmişlerdir.</span></p>

      <p class="paragraf"><span class="char-style-override-1">73.&nbsp;—</span><span>&nbsp;Atinalılar, Kleisthenes’i ve Kleomenes’in sürmüş olduğu yedi yüzleri geri çağırdılar; sonra Perslerle anlaşma yapmak üzere Sardes’e elçiler gönderdiler; zira Lakedaimonlularla ve Kleomenes’le savaşa gireceklerini biliyorlardı. Sardes’e gelen elçiler, Sardes valisi olan Hystaspes oğlu Artaphrenes’e ne için geldiklerini anlattılar; o Perslerle anlaşmak isteyen bu adamlara hangi ulustan olduklarını ve hangi ülkede oturduklarını sordu; istediğini öğrendikten sonra, onlara şu kısa formülle cevap verdi: “Eğer Atinalılar Kral Dareios’a toprak ve su verirlerse anlaşma olur; buna razı olmazlarsa, lütfen yurtlarına dönsünler.” Elçiler razı oldukları cevabını verdiler – zira bu anlaşmayı sağlamak kararındaydılar. Ama yurtlarına döndükleri zaman bu cevaptan ötürü şiddetli saldırılara uğradılar.</span></p>

      <p class="paragraf"><span class="char-style-override-1">74.&nbsp;—</span><span>&nbsp;Bu arada Atinalıların kendisini hem sözle, hem de davranışlarıyla maskara ettiklerini bilen Kleomenes, bütün Peloponez’den ordu topluyor, ama gideceği yeri gizli tutuyordu; Atinalılardan öç almak ve Akropol’den çıktıktan sonra kendisiyle birlikte gelmiş olan İsagoras’ı yeniden tyranlığa yerleştirmek amacını güdüyordu. Bunun için Kleomenes büyük kuvvetlerle Eleusis üzerine atıldı ve Boiotialılar da aradaki bir anlaşmaya dayanarak Attika’nın sınır demosları olan Oenoe ile Hysiai’yi aldılar; karşı kıyıdaki Khalkisliler de Attika ovalarına dalmışlardı, her yanı silip süpürüyorlardı. Birçok noktada birden baskına uğrayan Atinalılar, Boiotialılarla ve Khalkislilerle hesaplaşmayı daha sonraya bırakarak Eleusis’de kamp kurmuş olan Peloponezlilerin karşısına gelip savaş düzenine girdiler.</span></p>

      <p class="paragraf"><span class="char-style-override-1">75.&nbsp;—</span><span>&nbsp;İki taraf savaşa tutuşacaklarken, ilk olarak Korinthoslular yaptıkları işin doğru olmadığını fark ettiler ve birdenbire geri dönüp çekildiler; Ariston oğlu Demaratos da onlar gibi yaptı; bu Sparta kralıydı; Kleomenes ile anlaşmış olarak Lakedaimon kuvvetlerini alıp gelmişti ve bundan önce aralarında hiçbir görüş ayrılığı olmamıştı. Sparta’da ordu savaşa gittiği zaman iki kralın birden gönderilmesini yasak eden yasa, bu anlaşmazlık üzerine çıkarılmıştır. (Zira o zamana kadar ikisi de katılırlardı.) İki kraldan biri komutanlıktan alındıktan sonra, o zamana kadar koruyucu tanrı olarak ordu ile birlikte gitmekte olan iki Tyndareos’tan</span><span class="Character-Style-1 char-style-override-2"><a class="footnote-link" href="#footnote-225-227" id="footnote-225-227-backlink">227</a></span> <span>birinin de Sparta’da bırakılmasına karar verilmiştir. – Eleusis’de toplanmış olan müttefik ordunun geri kalan bölümü de Lakedaimon kralları arasındaki anlaşmazlığı ve Korinthosluların geri çekildiklerini görerek dağıldı ve her biri kendi yurduna döndü.</span></p>

      <p class="paragraf"><span class="char-style-override-1">76.&nbsp;—</span><span>&nbsp;Bu, Dorislilerin Attika’yı dördüncü istilasıdır; iki kez düşman olarak, iki kez de Halk Partisi’ne yardım için gelmişlerdir. İlk gelişleri Megara’yı kolonlaştırdıkları zamandır. (Bu savaşa Kodros Savaşı denilebilir</span><span class="Character-Style-1 char-style-override-2"><a class="footnote-link" href="#footnote-225-228" id="footnote-225-228-backlink">228</a></span><span>, çünkü o zamanlar Atina’nın kralı oydu.) İkinci ve üçüncü sefer Peisistratidleri atmak için gitmişlerdir; dördüncüsü bu anlattığımdır, Kleomenes’in yönetimi altında Eleusis’i almışlardır. – Dorislilerin Atina’ya karşı açtıkları dördüncü sefer böyle olmuştur.</span></p>

      <p class="paragraf"><span class="char-style-override-1">77.</span><span class="char-style-override-1">&nbsp;—</span><span>&nbsp;Müttefiklerin başarı sağlamadan dağılmaları üzerine, Atinalılar öç alma hırsına kapılarak önce Khalkislilerin üzerine yürüdüler. Ama Boiotialılar Euripos üzerine gelerek Khalkislilerin yardımına koştular. Bu yeni kuvveti gören Atinalılar, Khalkislileri bırakıp önce Boiotialılara saldırmaya karar verdiler. Ve bunların üzerine atıldılar, ezici bir zafer kazandılar; pek çoğunu öldürdüler, yedi yüz tutsak aldılar. Aynı gün Euboia Boğazı’nı geçtiler ve Khalkislilerle savaşmak üzere yürüdüler, onları da yendiler ve büyük sürü besleyicilerin topraklarında dört bin klerukhos bıraktılar</span><span class="Character-Style-1 char-style-override-2"><a class="footnote-link" href="#footnote-225-229" id="footnote-225-229-backlink">229</a></span><span>: Khalkis’in zengin mülk sahiplerine böyle deniliyordu. Canlı ele geçenlerin tümü, Boiotialı tutsaklarla birlikte zincire vurulup hapse atıldılar. Ama bir süre sonra adam başına iki mana kurtarmalık karşılığında serbest bırakıldılar. Bunlara vurulan zincirler Akropol’e asılmıştır; benim zamanımda da tapınağın günbatısına bakan yönünde, Medlerin birçok yerini yakmış oldukları duvarın üzerinde asılı duruyorlardı. Kurtulmalığın onda biri, Atinalıların Pallas’a sundukları bronzdan yapılma dört atlı araba için ayrıldı; Akropol Propulaion’una giren ziyaretçinin soluna rastlayan ilk sungu budur; üzerinde şu yazıt vardır.</span></p>

      <p class="siir-ustbosluk" xml:lang="en-GB"></p>

      <p class="paragraf"><span>Khalkisliler ve Boiotialılar sert yere çattılar;</span></p>

      <p class="paragraf"><span>Atina çocukları saldırılarını kırdı;</span></p>

      <p class="paragraf"><span>Demirler ve karanlık zindanlar gururlarını söndürdü,</span></p>

      <p class="paragraf"><span>Pallas, ondalık olarak bu kısrakları kabul et.</span></p>

      <p class="siir-ustbosluk" xml:lang="en-GB"></p>

      <p class="paragraf"><span class="char-style-override-1">78.&nbsp;—</span><span>&nbsp;Atina bu felaketten büyümüş olarak çıkıyordu; özgürlüğün ve eşitliğin değerli şeyler olduğu, bir kez için değil, her zaman için ne kadar doğrudur! Tyranlar yönetimindeki Atina, askerlik bakımından, komşu ulusların hiçbirisine üstün değildi; tyranlarından kurtulunca çok öne geçti; bu da şunu gösterir ki, bir efendinin buyruğu altında yurttaşlar istekli davranmazlar, çünkü bir efendi için çalışmaktadırlar, oysa özgür oldukları zaman, artık kendi öz çıkarları haline gelmiş olan şeyi canla başla savunurlar.</span></p>

      <p class="paragraf"></p>

      <p class="arabaslik-sol">Atina ile Thebai ve Aigina Arasında Savaş</p>

      <p class="paragraf"></p>

      <p class="paragraf"><span class="char-style-override-1">79.&nbsp;—</span><span>&nbsp;Atinalıların alın yazıları işte böyle olmuştur. Bundan sonra Atinalılardan öç almak isteyen Thebaililer, Delphoi’ye elçiler gönderdiler. Pythia onlara yalnız kendi kuvvetleriyle öç alamayacaklarını bildirdi ve “İşi önce gevezelere havale edip, sonra gidip en yakınlarındakilere yalvarmaları” öğüdünü verdi. Danışmacılar, Halk Meclisi’ni toplayıp orakli bildirdiler; en yakınlarındakilere yalvarma öğüdünü işiten Thebaililer, dediler: “Ne demek! Bize en yakın komşularımız Tanagra, Koronai ve Thespialılar değil mi? Bunlarsa her zaman savaşa bizimle beraber katılıyorlar. Onlara niye yalvaralım? Oraklin anlamı başka mı yoksa?”</span></p>

      <p class="paragraf"><span class="char-style-override-1">80.&nbsp;—&nbsp;</span><span>Bu yorumlar arasında, orakli anlamış olan birisi, birdenbire atıldı: “Galiba tanrının bize ne söylediğini anladım. Asopos’un iki kızı vardı derler</span><span class="Character-Style-1 char-style-override-2"><a class="footnote-link" href="#footnote-225-230" id="footnote-225-230-backlink">230</a></span><span>, Thebe ve Aigina; mademki bunlar kardeştiler, bana öyle geliyor ki, tanrı bize öcümüzü almak için Aiginalılara yalvarmamızı anlatmak istemiştir.” Öbür düşüncelerin hiçbiri bu kadar akıllıca görünmüyordu. Hemen Aiginialılara haber yolladılar, orakli ileri sürerek yardım istediler, çünkü kendilerinin en yakın akrabalarıydılar. Bu istek üzerine Aiginalılar, onlarla birlikte savaşmak üzere Aiakidleri göndereceklerine söz verdiler.</span></p>

      <p class="paragraf"><span class="char-style-override-1">81.&nbsp;—&nbsp;</span><span>Thebaililer, Aiakidlerin yardımıyla yeniden savaşa kalktılar, ama Atinalılar bunları fena hırpaladılar. O zaman Aiginalılara başka elçiler gönderdiler. Aiakidleri geri verdiler ve yerine adam istediler. Büyük refahları ile pek burnu büyümüş olan Aiginalılar, Atinalılara karşı besledikleri eski bir kini hatırladılar, Thebaililerin sürekli yalvarışları üzerine, haberci gönderip resmen savaş ilan etmeden Atina’ya karşı savaşa atıldılar. Atinalılar Boiotialıları yakından sıkıştırıyorlardı. Aiginalılar da uzun savaş gemilerine binip Attika’ya gittiler, Phaleron’u ve kıyı boyunun öbür yerlerindeki pek çok demosu baştan başa yıktılar. – Bu soygun Atinalılar için önemli bir kayıp oldu.</span></p>

      <p class="paragraf"><span class="char-style-override-1">82.&nbsp;—&nbsp;</span><span>Aiginalıların Atinalılara karşı besledikleri kinin aslı şu anlatacağım olaylara dayanır: Epidauros ülkesinde ürün yetişmez olmuştu; bu felaket yüzünden Epidauroslular Delphoi orakline danıştılar. Pythia onlara, Damia ve Auxesia heykellerini dikmelerini salık verdi</span><span class="Character-Style-1 char-style-override-2"><a class="footnote-link" href="#footnote-225-231" id="footnote-225-231-backlink">231</a></span><span>; o zaman durumlarının düzeldiğini göreceklerdi; Epidauroslular bu sefer de, “Heykel bronz mu olsun, yoksa mermer mi?” diye sordular; Pythia, “İkisi de olmaz,” dedi, aşılı zeytin ağacından olsun istiyordu. O zaman Atinalılardan bir zeytin ağacı kesmek için izin istediler; en kutsal zeytinlerin Attika’dakiler olduğuna inanıyorlardı; ayrıca o zamanlar zeytin ağacı yalnız Attika’da bulunuyordu diyenler de vardır. Atinalılar bir tane vermeye razı oldular, ama onlar da her yıl Polias Athene’ye ve Erekhtheos’a sungular getireceklerdi, öyle şart koştular. Bu noktada anlaşma olunca Epidauroslular istediklerini aldılar ve bu zeytin ağacından yapılan tanrısal heykelleri kendi topraklarına diktiler; toprakları bereket kazandı ve Atinalılarla anlaştıkları gibi vergilerini ödediler.</span></p>

      <p class="paragraf"><span class="char-style-override-1">83.&nbsp;—&nbsp;</span><span>Daha önce de olduğu gibi, o dönemde de Aiginalılar Epidaurosluların uyruklarıydılar; özellikle aralarındaki davalara baktırmak, kim haklı kim haksız anlamak için denizi aşıp Epidauros’a taşınırlardı. Ama bu andan başlayarak tezgâhlara gemiler koydular ve ihtiyatı elden bırakmamaları için yapılan öğütlere kulak asmayarak Epidauroslulara karşı başkaldırdılar. Savaş başladı, bunlar denizlerdeki üstünlüklerinden yararlanarak düşman ülkeyi yağma ettiler, Damia ve Auxesia heykellerini de kaldırıp kendi topraklarına getirdiler ve ülkelerinin ortasına, kentin yirmi stad kadar ötesindeki Oia denilen yere diktiler. Buraya yerleştirdikleri bu tanrıların hayrını görmek için kurbanlar sunuyor ve Sövgücü Kadınlar Korosu ayırıyorlardı; tanrıçalardan her biri için on korocu kadın ayrılmıştı; koroların sövgüleri erkeklere karşı değil, yerli kadınlara karşıydı; bu dinsel görenek Epidauros’da pek önemliydi ve orada açıklanması yasak olan daha başka ve gizli görenekler de vardı.</span></p>

      <p class="paragraf"><span class="char-style-override-1">84.&nbsp;—&nbsp;</span><span>Heykeller ellerinden gittikten sonra Epidauroslular, artık Atinalılara o vergiyi vermez oldular. Atinalılar, Epidauroslulara hoşnutsuzluklarını bildirdiler. Ama onlar kendilerinin suçu olmadığını söylediler; heykeller kendi ülkelerinde olduğu sürece vergiyi ödemişlerdi. Onlar kendilerinde olmadıkları halde gene de vergi ödemeleri haksızlık olurdu; ödemesi gerekli olanlar onlara bugün sahip olanlar, yani Aiginalılardı. Bunun üzerine Aigina’ya haber gönderen Atinalılar heykellerini istediler; Aiginalılar da, “Bizim sizinle bir alıp vereceğimiz yok,” cevabını verdiler.</span></p>

      <p class="paragraf"><span class="char-style-override-1">85.&nbsp;—&nbsp;</span><span>Atinalıların anlattıklarına göre, heykelleri istedikten sonra bir trirem, sadece içinde resmi görevliler olduğu halde yola çıktı, Aigina’ya vardı, görevliler Atinalıların ağacından yapılmış olduklarını ileri sürerek heykelleri istediler ve kaldırıp götürmek için kaidelerinden sökmeye giriştiler. Sökemeyince çepeçevre ip bağlayıp çekmeye başladılar; çekerken gök gürledi, yer sarsıldı; triremi getiren ve ipleri çekmekte olan adamlar deli oldular ve bu çılgınlık içinde düşman gibi birbirlerini öldürmeye başladılar, bir teki kaldı, öbürlerinin hepsi öldü, o da bir başına Phaleron’a döndü.</span></p>

      <p class="paragraf"><span class="char-style-override-1">86.&nbsp;—&nbsp;</span><span>Atinalıların anlattıkları böyle. Ama Aiginalılar, Atinalıların bir gemi ile gelmediklerini söylerler. (Bir değil, isterse birkaç gemiyle gelmiş olsunlar, kendi donanmaları da vardı, bunları kolayca püskürtebilirlerdi.) Bütün bir donanmaydı diyorlar kendi ülkelerine karşı gelen; kendileri karşı koymamışlardı; denizde bir çatışmaya girmemişlerdi. Deniz savaşında Atinalılarla baş edemeyeceklerini bildikleri için mi, yoksa zaten ne yaptılarsa gene onu yapmak için mi bırakmışlardı? Burasını belirtmiyorlar. Atinalılar diye ekliyorlar, baktılar ki kimse karşılarına çıkıp savaşmıyor, o zaman karaya indiler, heykellerin yanına gittiler, ama heykelleri kaidelerinden sökemeyince, çevrelerine ip sarıp çekmeye başladılar ve böyle çekilen iki heykel, ikisi de aynı şeyi, bence inanılmaz, ama belki inananların bulunabileceği şeyi yapıncaya kadar çektiler: Heykeller dizüstü düştüler ve ondan sonra da hep öyle kaldılar. Atinalılar, –Aiginalılara bakılırsa– işte bu dediklerimi yaptılar ve Aiginalılar da Atinalıların üstlerine yürüyeceklerini haber alınca Argoslulara başvurdular. Böylece Atinalılar, Aigina’ya çıktıkları zaman, karşılarında Aiginalıları savunmak için gelmiş bulunan Argosluları buldular; Epidauros’tan Aigina’ya gelirken bundan haberleri yoktu; Atinalılar bunların kendi üzerlerine yürüdüklerini ve gemilerle aralarının kesildiğini gördüler, aynı anda gök gürledi, yer sarsıldı.</span></p>

      <p class="paragraf"><span class="char-style-override-1">87.&nbsp;—&nbsp;</span><span>Argosluların ve Aiginalıların anlattıkları böyledir ve Atinalılar, içlerinden yalnız birinin kurtulup Attika’ya döndüğü noktasında onlarla birliktirler. Yalnız Argoslular, Atina ordusunun geriye bir tek kişi kalana kadar kırılmış olması onurunu kendilerine mal ederlerken, Atinalılar bunu tanrısal güçten bilirler. Zaten derler, geriye dönen de çok yaşamadı; ölümü şöyle olmuş: Atina’ya döner ve felaketi haber verir; beraber Aigina’ya gittiği arkadaşlarının karıları onun tek başına döndüğünü haber alınca öfkelenirler ve zavallıyı yakalarlar; ortalarına alırlar, mantolarındaki çengelli iğneleri etine batırmaya başlarlar ve kocalarını ondan isterler, geride kalan da böyle ölür ve bu kadınlar ayaklanması Atinalıları öbür felaketten daha çok acındırmış. Kadınları başka türlü cezalandıramadıkları için, giyimlerini İon giyimleriyle değiştirirler; çünkü eskiden Atinalı kadınlar, Korinthoslularınkine çok benzeyen Doris giyimleri giyiyorlardı. Bir daha çengelli iğne kullanmasınlar diye keten gömlek giydirdiler.</span></p>

      <p class="paragraf"><span class="char-style-override-1">88.&nbsp;—&nbsp;</span><span>Aslında bu giyim İonia’nın değil, Karia’nındır; zira bütün Yunanlı kadınların ulusal giyimleri eskiden, bizim bugün Doris giyimi dediğimiz gibiydi. – Buna karşılık, bu olay diyorlar, Argosluların ve Aiginalıların ülkelerinde o güne kadar yapılanlardan yarım boy daha uzun iğneler yapılması âdetinin yerleşmesine yol açmıştır; bu iğneler, karılarının iki tanrıça tapınağına sundukları en önemli sungular haline geldiler, bu tapınağa Atina’da yapılmış hiçbir şey, özellikle kap kacak sokulmazdı; artık kendi ülkelerinde yalnız kendi yaptıkları kaplardan içmek âdet olmuştur. O zamandan beri ve bugün de Argos ve Aigina kadınları, Atinalı kadınları aşağısamak için eskisinden daha uzun iğneler kullanırlar</span><span class="Character-Style-1 char-style-override-2"><a class="footnote-link" href="#footnote-225-232" id="footnote-225-232-backlink">232</a></span><span>.</span></p>

      <p class="paragraf"><span class="char-style-override-1">89.&nbsp;—&nbsp;</span><span>Aiginalıların Atinalılara karşı besledikleri kinin kaynağı bu anlattığımız olaydır. Thebaililer kendilerinden yardım isteyince, heykeller yüzünden uğramış oldukları hakaretin kiniyle dolu olan Aiginalılar coşmuş ve Boiotialıların yardımına koşmuşlardır. – Aiginalılar Attika kıyılarını kırıp geçiriyorlardı; Atinalılar tam Aigina üzerine bir donanma gönderecekleri sırada Delphoi’den bir orakl geldi: Aiginalıların yaptıkları bu kötülüğün üzerinden otuz yıl geçmesini bekleyeceklerdi, otuz birinci yıl Aiakos için bir tapınak açacaklar ve sonra Aigina’ya karşı savaşa gireceklerdi; o zaman başarı onların olacaktı. Eğer savaşa hemen girerlerse, son zafer gene kendilerinde kalacaktı, ama arada savaşın gereğine göre başarı elden ele gidip gelecekti. Atinalılar bu orakli aldıktan sonra agorada bugün de yerinde durmakta olan tapınağı Aiakos için ayırdılar, ama Aiginalıların sürmüş oldukları silinmez lekeden sonra otuz yıl uslu uslu oturmaya katlanamadılar.</span></p>

      <p class="paragraf"><span class="char-style-override-1">90.&nbsp;—&nbsp;</span><span>Öç alma hazırlıklarındaydılar ki, Lakedaimonluların çıkarttıkları bir olay tekerlerine sopa sokmuş oldu. Lakedaimonlular, Alkmaionların Pythia’yı kandırmış olduklarını ve Pythia’nın kendilerine ve Peisistratidlere karşı yaptığı kalleşliği öğrenmişlerdi. İki kat üzüntü duyuyorlardı, zira kendi konuklarını Attika’dan kovmuşlar ve Atinalılara yaptıkları bu hizmet üstelik boşa gitmiş, onlardan bir karşılık görmemişlerdi, bunu iyice anlıyorlardı. Ayrıca kendilerine, Atinalılardan kötülükten başka bir şey beklememeleri gerektiğini bildiren orakller de vardı; aslını bilmedikleri bu oraklleri Sparta’ya Kleomenes getirmiş ve herkes de öğrenmişti. Kleomenes bunları Atina kalesinde ele geçirmişti, zira bunlar daha önce Peisistratidlerin elindeydi, kaçarlarken tapınakta bırakmışlar, Kleomenes de oradan almıştı.</span></p>

      <p class="paragraf"><span class="char-style-override-1">91.&nbsp;—&nbsp;</span><span>Bu oraklleri elde eden ve Atinalıların çoğalmış olduklarını ve kendi uyrukları olmaya hevesli olmadıklarını gören Lakedaimonlular, özgür bir Atina halkının kendileri karşısında bir ağırlık olarak meydana çıkacağını, oysaki bir tyrana baş eğerlerse, güçlerini yitireceklerini ve o zaman kendi uyrukları olabileceklerini hesapladılar; kafalarına bu düşünce yerleşince, Peisistratidlerin Hellespontos’da sığınmış oldukları Sigeion’da bulunan Peisistratos oğlu Hippias’a haber gönderdiler. Çağrıyı alan Hippias, onların yanına geldi. Spartalılar öbür müttefiklerinden de delegeler getirttiler ve şöyle konuştular: “Silah arkadaşlarımız, yaptıklarımızın yanlış olduğunu anladık; düzmece orakllere kandık, bize bunca konukseverlik duygularıyla bağlı olan ve Atina’yı buyruğumuz altına almamıza engel çıkarmayan kimseleri yurtlarından sürdük; bu yetmiyormuş gibi, kenti, bizim sayemizde özgürlüğe kavuştuğu halde bize başkaldıran, bize ve kralımıza karşı saygısızlıkta bulunan ve kovan bir halkın eline bıraktık. Bu halk şimdi güçlendi büyüdü, kendini beğenir oldu, komşuları Boiotialılar ve Khalkisliler bunu herkesten iyi biliyorlar – bilmeyenler de pek yakında, Atinalılar eksikliğini duydukları azıcık bir şeyi ellerinden almak istedikleri zaman öğrenecekler. Şimdi mademki bir yanlışlık yaptık, elbirliği edip bu yanlışı düzeltelim. İşte Hippias burada, onu ve sizleri kentlerinizden alıp buraya bunun için getirttik; açıkçası onu el ve silah birliğiyle yeniden Atina’ya yerleştirelim ve elinden almış olduğumuz şeyi geri verelim.”</span></p>

      <p class="paragraf"><span class="char-style-override-1">92.&nbsp;—&nbsp;</span><span>Böyle konuştular. Ama müttefiklerinin çoğu bu sözlere kanmadı. Hepsi de susuyorlardı; Korinthoslu Sosikles söz aldı:</span></p>

      <p class="paragraf"><span class="char-style-override-1">a)&nbsp;</span><span>“Ah,” dedi “gökyüzü yere inecek, yeryüzü havaya çıkacak ve gökyüzüne hükmedecek, insanlar denizde yaşamaya zorlanacaklar, balıklar da insanlar gibi yaşayacaklar, çünkü siz Lakedaimonlular, güçler arasındaki eşitliği kırıp sitelerde tyranlığı, yani haksız ve eli kanlı bir şeyi diriltmek istiyorsunuz. Eğer sitelerin tyranlar eliyle yönetilmesini uygun buluyorsanız, önce siz başınıza bir tyran geçiriniz, öbürlerine sonra sıra gelsin; ama hayır, siz onu kendiniz için istemiyorsunuz, aman Sparta’ya girmesin diye bakıyorsunuz, istediğiniz sadece onu müttefiklerinize zorla kabul ettirmektir. Eğer onu siz de bizim gibi denemiş olsaydınız, nasıl bir şey olduğunu bilir ve başka türlü konuşurdunuz.”</span></p>

      <p class="paragraf"><span class="char-style-override-1">b)&nbsp;</span><span>Eskiden Korinthos’da işler şöyleydi: Bir oligarşi vardı, kenti oligarşinin üyeleri olan Bakhiadlar yönetiyorlardı; bunlar yalnız kendi aralarında evlenirlerdi. İçlerinden birisinin, Amphion’un topal bir kızı oldu; adı Labda’ydı. Bakhiadlardan hiç kimse bununla evlenmek istemiyordu; kısmet Ekhekrates oğlu Eetion’unmuş, bu Petra demosundan, ama aslında Lapitlerdendi ve Kaineidlerden iniyordu. Ne bu kadından, ne de öbürlerinden çocuğu olmuştu. Bunun için danışmak üzere Delphoi’ye gitti. Tapınağa girer girmez Pythia onu şu dizelerle karşıladı:</span></p>

      <p class="siir-ustbosluk" xml:lang="en-GB"></p>

      <p class="paragraf"><span>Sen ki şerefsiz yaşıyorsun, şerefe layıksın</span></p>

      <p class="paragraf">Labda’nın karnında bir kaya var, yürüyen bir kütle</p>

      <p class="paragraf">Zengin kentin krallarını ezmek ve onları</p>

      <p class="paragraf">Korinthos’un yasalarına boyun eğdirmek için.</p>

      <p class="siir-ustbosluk" xml:lang="en-GB"></p>

      <p class="paragraf">Eetion’a verilmiş olan bu orakl nasıl olduysa Bakhiadların kulağına gitti. Daha önce de Korinthos’a değinen bir başka orakl duymuşlardı, ama anlamını kavrayamamışlardı ve Eetion’un orakli ile aynı anlama geliyordu.</p>

      <p class="paragraf">Kayaların üstünde, bir kartaldan bir aslan doğacak,</p>

      <p class="paragraf">Güçlü, etobur pençesi altında dizler çatırdayacak…</p>

      <p class="paragraf">Düşünülsün, bu sözler sevimli kıyılarında</p>

      <p class="paragraf">Peirene’nin<span class="Character-Style-1 char-style-override-2"><a class="footnote-link" href="#footnote-225-233" id="footnote-225-233-backlink">233</a></span> ve kurumundan geçilmeyen Korinthos’un.</p>

      <p class="siir-ustbosluk" xml:lang="en-GB"></p>

      <p class="paragraf"><span class="char-style-override-1">c)&nbsp;</span>Bakhiadlar bu orakli, Eetion’a verilen orakli öğrendikleri güne kadar anlamamışlardı. Şimdi anlıyorlardı, bu iki orakl aynı sesi veriyordu. Bunu anladıklarını hiç belli etmediler, zira Eetion’un evinde doğacak olan çocuğu öldürmeye karar vermişlerdi. Eetion’un karısı doğurur doğurmaz, içlerinden on kişi çocuğu öldürmek üzere Eetion’un evine gidip bebeği görmek istediler. Labda, bunları çocuğun babasının dostları sandı, hiçbir şeyden şüphelenmedi, çocuğu onlardan birinin kucağına verdi. Bunlar yolda gelirken aralarında kararlaştırmışlardı, bebeği ilk alan yere çarpıp kafasını ezecekti. Ama tanrılar çocuğu koruyorlardı, çocuk adama gülümsedi, bu gülüş adamı duygulandırdı, acıdı, öldüremedi; acıma duygusu baskın çıkıyordu, çocuk ikincinin, sonra üçüncünün eline geçti. Böylece elden ele dolaştı, on kişinin onu da çocuğu yanındakine vermiş, öldürememişti. Çocuğu anasına geri verip çıktılar. Kapının eşiğinde birbirlerine girdiler, birbirlerini suçladılar, özellikle verdikleri kararı uygulamadığı için ilk alana yüklendiler; bir süre sonra anlaştılar, hep birden girecekler ve hep beraber öldüreceklerdi.</p>

      <p class="paragraf"><span class="char-style-override-1">d)&nbsp;</span>Ama Eetion oğlunun Korinthos’un başına belalar açması gerekiyordu. Kapının yanında dikilen Labda her şeyi duymuştu. Fikirlerini değiştirmelerinden ve yeniden gelip çocuğu öldürmelerinden korkmuştu, çocuğu almış, en az akla gelebilecek bir yere, bir kutuya saklamıştı; çünkü biliyordu, bir daha gelirlerse, çocuğu bulmak için aramadık yer bırakmayacaklardı; öyle de oldu. İçeriye girdiler, aradılar, ama çocuktan iz yoktu. O zaman geriye dönmeye ve kendilerini buraya göndermiş olanlara, emirlerini tastamam yerine getirdiklerini söylemeye karar verdiler. Gittiler ve gerçekten de öyle söylediler.</p>

      <p class="paragraf"><span class="char-style-override-1">e)&nbsp;</span>Eetion’un çocuğu büyüdü, kurtulduğu tehlikeden kinaye, Kypselos adını almıştı, ki kutu anlamına gelir. Büyüdükten sonra Delphoi’ya gidip orakle danıştı; aldığı cevap iyiydi, bir çekincesi vardı, ama o yine de orakle güvendi, işe girişti ve Korinthos’u aldı. Söz konusu orakl şudur:</p>

      <p class="siir-ustbosluk" xml:lang="en-GB"></p>

      <p class="paragraf">Mutlu bir adam bu evime giren Eetion oğlu Kypselos,</p>

      <p class="paragraf">Kendisi ve oğulları ünlü Korinthos’da kral olacaklar</p>

      <p class="paragraf">Ama oğullarının oğulları değil artık.</p>

      <p class="siir-ustbosluk" xml:lang="en-GB"></p>

      <p class="paragraf">Orakl böyleydi. Tyranlığı alınca Kypselos şöyle bir adam oldu: Pek çok Korinthosluyu kovdu, sürdü, başka birçoklarının varını yoğunu ve daha da çoğunun canını aldı.</p>

      <p class="paragraf"><span class="char-style-override-1">f)</span><span class="char-style-override-1">&nbsp;</span>Otuz yıl hüküm sürdü ve hep mutlu olarak yaşadı; sonra oğlu Periandros tyran oldu. Periandros önceleri babasından biraz daha yumuşaktı; ama elçileri Miletos tyranı Thrasybulos ile görüştükten sonra Kypselos’dan daha da kan dökücü oldu. Thrasybulos’un yanına bir elçi göndermişti, sitesini iyi yönetebilmek için nasıl bir hükümet sistemi kurmalıydı, onu öğrenmek istiyordu. Thrasybulos, Periandros’un gönderdiği adamı kentin dışına götürdü; ekin tarlaları arasında gezindiler, ekinler arasından geçerlerken elçiyi konuşturuyor, ne için geldiği konusunda sorular soruyordu ve bu arada başı öbürlerini geçmiş olan başakları koparıp yere atıyordu; sonunda en güzel ve en verimli başaklar yok olmuştu. Tarlalardan çıktıkları zaman tek kelime söylemeden elçiyi gönderdi. Elçi Korinthos’a döndü, Periandros hemen, ne öğüt verdi diye atıldı. Ama elçi, Thrasybulos’un kendisine bir öğüt vermediğini söyledi. Periandros’un kendisini böyle kıt akıllı ve kendi malına zarar vermekten çekinmeyen bir adama yollamasına şaşıyordu; bu arada Thrasybulos’un yaptıklarını da anlatmıştı.</p>

      <p class="paragraf"><span class="char-style-override-1">g)&nbsp;</span><span>Periandros, onun ne demek istediğini anlamıştı; Thrasybulos ona yurttaşları arasında sivrilenleri öldürmesi gerektiğini anlatmak istiyordu, o da bunu kavramıştı; bundan sonra yurttaşlarına karşı son derece kıyıcı oldu. Kypselos’un elinden ölmeden ya da sürülmeden kalmış olanları da Periandros hakladı. Karısı Melissa yüzünden, bir gün Korinthos’un bütün kadınlarını soymuştur. Bir zamanlar bir konuğun bu Melissa’ya emanet etmiş olduğu paranın yerini öğrenmek üzere, bir adamını Thesprotlara, Akheron’daki orakle göndermişti; burada ölüler çağrılıp sorular sorulurdu. Melissa’nın gölgesi görünmüş ama bir şey söylememiş, bir işaret vermemişti. Zira üşüyordu, çünkü çıplaktı; kendisiyle beraber mezara konulmuş olan giyecekler işe yaramıyordu, çünkü yakılmamışlardı ve tyranın bu sözlerin doğruluğunu anlaması için şunu da sözlerine ekledi; Periandros ekmekleri fırına koyduğu zaman fırın artık soğumuştu. Bu sözler Preiandros’a bildirildi, sözlerinin anlaşılması için yaptığı uyarının onun için bir anlamı vardı, bunda şüphe edilemezdi, çünkü Melissa’ya sahip olduğu zaman kadın ölmüş bulunuyordu. – Çavuşlar çıkarıp ilan ettirdi, bütün kadınların Here tapınağında toplanmalarını emretti. Kadınlar bayramlıklarını giyinip geldiler, en güzel takılarını takınmışlar, süslenmişlerdi. İçeride askerler vardı; özgür, köle ayırmadan kadınlar soyuldular, giyecekler bir çukura dolduruldu, Melissa için dualar edildi ve giyecekler yakıldı. Bu törenden sonra tapınağa ikinci bir elçi gönderdi, bu sefer Melissa’nın görüntüsü paranın yerini söyledi: “İşte Lakedaimonlular tyranlığın nasıl bir şey olduğunu anlayınız, onlar işte böyle şeyler yaparlar. Biz Korinthoslular sizin Hippias’ı çağırttığınızı duyunca şaşırmıştık, şimdi duyduğumuz sözleriniz ise büsbütün şaşırtıcı; tapındığımız bütün Hellen tanrıları adına sizden rica ediyoruz, sitelerimizde tyranlığı kurdurmayınız. Elbette bizi dinlemeyeceksiniz, adalete karşı gelerek Hippias’ı getireceksiniz; ama biliniz ki, en azından Korinthoslular bunu kabul etmeyeceklerdir.”</span></p>

      <p class="paragraf"><span class="char-style-override-1">93.&nbsp;—&nbsp;</span><span>Korinthos delegesi Sosikles böyle konuştu. Sonra Hippias söz aldı. Aynı tanrıları tanık göstererek, kaderin belirlediği gün gelip çattığında Atinalıların Korinthos’a saldıracaklarını, o zaman da Korinthosluların Peisistratidleri kandille arayacaklarını söyledi. Hippias bunları orakli iyi bilen birisi olarak söylüyordu. Öbürleri o ana kadar ağızlarını açmamışlardı. Sosikles’in özgür insan dili ile söylediklerini dinledikten sonra onlar da konuştular, Korinthoslulardan yana çıktılar, tanrıların adını anarak, Lakedaimonluların bir Yunan sitesine böyle yüz karası bir yenilik getirmeye kalkışmamalarını istedi.</span></p>

      <p class="paragraf"><span class="char-style-override-1">94.&nbsp;—&nbsp;</span><span>Bu iş şöyle bitti: Hippias ülkeden çıksın denildi. Makedonialı Amyntas ona Anthemus’u verdi; Thessalialılar İolkos’u verecek oldular; o ikisini de istemedi. Peisistratos’un Mytilenelilerden kılıç zoruyla almış olduğu Sigeion’a döndü</span><span class="Character-Style-1 char-style-override-2"><a class="footnote-link" href="#footnote-225-234" id="footnote-225-234-backlink">234</a></span><span>; Peisistratos buraya, Argoslu bir kadından peydahladığı piçi Hegesistratos’u tyran yapmıştı. Bu tyran kendisine yapılmış olan bu bağıştan pek kolay yararlanamadı. Akhilleion’da üstlenmiş olan Mytilenelilerle Sigeion’da tutunan Atinalılar arasındaki savaş uzun sürmüştü; biri elinden alınmış olan toprakların geri verilmesini istiyor, öbürü vermem diyor, Aiolların İlion ülkesi üzerinde kendilerinden, yani Helene’yi kaçıranları cezalandırmış olan Menelaos’un Yunanlı yoldaşlarından daha çok hakları olamayacağını ileri sürüyorlardı.</span></p>

      <p class="paragraf"><span class="char-style-override-1">95.&nbsp;—&nbsp;</span><span>Ve savaşıyorlardı, arada birçok olay geçiyordu; Atinalıların daha iyi durumda oldukları bir kapışma sırasında ozan Alkaios kaçıp canını kurtarmış, ama silahları Atinalıların elinde kalmıştı</span><span class="Character-Style-1 char-style-override-2"><a class="footnote-link" href="#footnote-225-235" id="footnote-225-235-backlink">235</a></span><span>. Atinalılar bu silahları Sigeion’daki Athene tapınağına asmışlardır. Alkaios bu olayı bir şiir konusu olarak işlemiş ve başına gelenleri, arkadaşı Melanippos’a iletilmek üzere, şiiri Mytilene’ye göndermiştir. – Mytilenelilerle Atinalıları, her iki yanın oluru ile aracı olarak seçilmiş bulunan Kypselos oğlu Periandros uzlaştırmıştır. Uzlaşma, her birinin halen elinde bulunan topraklara sahip olması temeline dayanıyordu. Sigeion böylece Atinalılara kalmış oluyordu.</span></p>

      <p class="paragraf"><span class="char-style-override-1">96.&nbsp;—&nbsp;</span><span>Lakedaimon’dan Asya’ya dönmüş olan Hippias, Atinalılara karşı elinden geleni yapıyordu. Atinalıları Artaphrenes’e çekiştiriyor; Atina’nın, Artaphrenes’in ve Dareios’un egemenliği altına düşmesi için çaba harcıyordu. Hippias’ın çevirdiği dolapları haber alan Atinalılar Sardes’e elçiler göndererek, Perslerin Atina’dan göçmüş olanların sözlerine kapılmalarını önlemek istediler. Ama Artaphrenes onlara, başlarını belaya sokmak istemiyorlarsa, Hippias’ı geri çağırmaları emrini verdi. Atinalılar bunu kabul etmediler ve bu isteği reddettikten sonra artık kendilerini açıktan açığa Perslere düşman durumda göstermekten çekinmediler.</span></p>

      <p class="paragraf"><span class="char-style-override-1">97.&nbsp;—</span><span>&nbsp;Lakedaimonlu Kleomenes tarafından atılmış ve Sparta’dan kovulmuş olan Miletoslu Aristagoras Atina’ya geldiği zaman, Atinalılar işte bu durumdaydılar; Atina bütün siteler içinde en güçlü olanıydı. Halk Meclisi’nin karşısına çıkarılan Aristagoras, Sparta’da vermiş olduğu söylevi burada da tekrarladı; Asya’nın ne kadar zengin olduğunu anlattı, Perslerle savaşmanın kolaylığından, kalkan ve mızrak bilmedikleri için kolay ele geçirilecek bir av olduklarından söz etti. Bunları boyuna ve üst üste tekrarlıyor, sözlerine yeni kanıtlar ekliyordu; Miletosluların, Atinalıların kolonu olduğunu, onları yokluktan kurtarmanın Atina’nın boynunun borcu olduğunu ileri sürüyordu. İstediği kararı verdirinceye kadar dökmedik dil bırakmadı. Bir kalabalığı kandırmak, demek bir tek kişiyi kandırmaktan daha kolaymış ki, bir tek Lakedaimonlu Kleomenes’i kandıramadığı halde otuz bin Atinalıyı kandırabilmiştir. Bu işe aklı yatan Atinalılar, İonialıların yardımına koşmak üzere yirmi gemi göndermek için oy kullandılar; her bakımdan güvendikleri yurttaşları Melanthios’u da bu kuvvetlerin başına geçirdiler. Yunanlıların ve barbarların başlarına ne bela geldiyse, hepsinin kaynağı işte bu gemilerdir.</span></p>

      <p class="paragraf"></p>

      <p class="arabaslik-sol">Sardes’in Düşüşü ve Yanışı</p>

      <p class="paragraf"></p>

      <p class="paragraf"><span class="char-style-override-1">98.&nbsp;—</span><span>&nbsp;Aristagoras, donanma yola çıkmadan gemiye atlayıp Miletos’a gitti; İonialılara bir şey kazandırmayacak, ama Dareios’u kuşkulandıracak bir proje tasarlamıştı ve zaten istediği de bundan ibaretti; Megabazos’un Strymon kıyılarındaki yurtlarından zorla çıkarıp Phrygia topraklarında önemli bir koloni kurdurmuş olduğu Paionialılara adam gönderdi. Bu adam, Paionialılara şunları söyledi: “Paionialılar, beni size Miletos tyranı Aristagoras yolladı, size beni dinlerseniz kurtulacağınızı bildiriyor. Bütün İonia Büyük Kral’a karşı ayaklanmıştır, artık sağ salim yurdunuza dönebilirsiniz. Deniz kıyısına ulaşmak üzere yola çıkınız, üst yanı ile biz ilgileniyoruz.” Paionialılar bu sözleri sevinçle karşıladılar; çocuklarını ve karılarını alıp gizlice kaçtılar ve deniz kıyısını tuttular; ama içlerinden bazıları korkmuş, gitmemişti. Deniz kıyısına ulaşan Paionialılar, Khios’a götürüldüler; bu arada kuvvetli bir Pers atlı birliği peşlerine düşmüştü, bunlar kıyıya, öbürlerinin gemiye bindikleri yere vardıkları zaman Paionialılara haber gönderip geri dönmelerini istediler. Ama Paionialılar dinlemediler. Khioslular onları Lesbos’a, Lesboslular da Doriskos’a yolladılar</span><span class="Character-Style-1 char-style-override-2"><a class="footnote-link" href="#footnote-225-236" id="footnote-225-236-backlink">236</a></span><span>. Paionialılar oradan kara yoluyla Paionia’ya gittiler.</span></p>

      <p class="paragraf"><span class="char-style-override-1">99.&nbsp;—</span><span>&nbsp;Aristagoras, yirmi Atina gemisi, ayrıca Eretria’nın gönderdiği beş trirem ile beraber geldiği zaman (Eretria bu triremleri Atinalıların hatırı için değil, Miletosluların hatırı için gönderiyordu, zira eskiden Eretria, Khalkislilerle savaşırken Samoslular da Eretria ve Miletos’a karşı Khalkislilerden yana çıkmış, bunun üzerine Miletoslular da Eretria’yı tutmuşlardı.) Aristagoras demiştik, bu gemiler gelince ve öbür müttefikler de toplanınca Sardes üzerine sefer açtı. Kendisi sefere katılmıyordu; o Miletos’da kalmış ve Miletosluların başına öz kardeşi Kharopinos ile bir başka yurttaş olan Hermophantos’u geçirmişti.</span></p>

      <p class="paragraf"><span class="char-style-override-1">100.&nbsp;—</span><span>&nbsp;Donanma ile Ephesos’a gelen İonialılar, gemileri Ephesos topraklarında Koressos’a bırakıp, kalabalık kuvvetlerle karadan yola çıktılar. Kılavuz olarak Ephesosluları almışlardı. Kaystros suyunu izlediler. Tmolos’u aştılar ve Sardes önlerinde buldular kendilerini ve hiçbir çatışma olmadan kenti aldılar; Akropol dışında bütün kent ellerine geçmişti. Akropol’ü Artaphrenes kendisi savunuyordu ve elinde önemli kuvvetler vardı.</span></p>

      <p class="paragraf"><span class="char-style-override-1">101.&nbsp;</span><span class="char-style-override-1">—</span><span>&nbsp;Kenti aldılar, ama yağma etmediler, evlerin çoğu sazdan yapılmaydı; tuğla yapıların bile üstleri sazla örtülüydü. Askerlerden biri, bir eve ateş verdi. Evden eve sıçrayan yangın bütün kenti yaktı. Alevler içinde kalan kentte bulunan Lydialılar ve Persler, göz açıp kapayıncaya kadar ateş içinde buldular kendilerini. Yangın bütün kenti, en uzak köşelerine kadar sarmıştı, kaçıp kurtulma olanağı kalmamıştı; halk, yığın yığın agoraya ve Paktolos kıyılarına koşuyordu; Tmolos’dan altın pullar taşıyan bu çay, agoranın ortasından geçer ve denize dökülen Hermos’a karışır. Paktolos kıyılarına ve agoraya yığılan Lydialılar ve Persler, kendilerini savunmak zorunda kaldılar. Düşmandan birilerinin kendilerine karşı durduğunu, kimilerinin de üstlerine yürüdüğünü gören İonialılar kaçmaya başladılar ve korktular, Tmolos Dağı’na doğru gerilediler ve sonra gece olunca oradan da gemilerine dönmek üzere çekildiler.</span></p>

      <p class="paragraf"><span class="char-style-override-1">102.&nbsp;—</span><span>&nbsp;Sardes yanmıştı ve bu arada ülkenin tanrıçalarından Kybeba’nın tapınağı da yanmıştı</span><span class="Character-Style-1 char-style-override-2"><a class="footnote-link" href="#footnote-225-237" id="footnote-225-237-backlink">237</a></span><span>, sonradan Persler bunu bütün Yunan tapınaklarını yakmak için bahane olarak kullanmışlardı. Halys’in bu yanında bulunan Persler, seferi haber almışlar ve Lydialıların yardımına koşmak üzere toplanmışlardı. Ama İonialıları Sardes’de bulamayınca, peşlerine düşüp Ephesos’a gelmişlerdi. İonialılar burada savaşa girdiler ve bozguna uğradılar. Persler çoğunu öldürdüler, ölenlerden önemli kişiler arasında Eretrialıların başlarında bulunan ve oyunlarda taçlar kazanarak Keoslu Simonides’den övgüler toplamış olan Eualkidas da vardı. Savaştan artakalanlar sitelerine dağıldılar.</span></p>

      <p class="paragraf"><span class="char-style-override-1">103.&nbsp;—</span><span>&nbsp;Bu savaş böyle oldu. Atinalılar İonialıları bırakıp gittiler ve Aristagoras’ın elçileri ne kadar ısrar ettilerse de bir daha yardıma gelmediler. Atina’nın desteğinden yoksun kalmış olmakla beraber, İonialılar Büyük Kral’a karşı savaşmak üzere hazırlık yapmaktan geri kalmıyorlardı; Dareios’a karşı almış oldukları durum onları buna zorluyordu. Hellespontos üzerine gemiler gönderdiler ve Bizans da içinde olmak üzere bölgenin bütün sitelerine boyun eğdirdiler; hatta Hellespontos’dan sonra Karialıları da bağlaşıkları arasına kattılar ve önceleri kendileriyle birlikte savaşmak istememiş olan Kaunos kenti de Sardes yandıktan sonra onlarla birlik oldu.</span></p>

      <p class="paragraf"><span class="char-style-override-1">104.&nbsp;—</span><span>&nbsp;Bütün Kıbrıs da Amathuslular dışında, kendiliğinden İonialılara katılmıştı. Aslında Kıbrıslılar da Medlere karşı ayaklanmışlardı. Onesilos adında birisi vardı, Kıbrıs’ta Salamis kralı olan Gorgos’un küçük kardeşi ve Euelthon oğlu Siromos’un oğlu Khersis’in oğlu oluyordu; bu adam, kardeşi Gorgos’u Büyük Kral’dan ayırmaya çalışıyordu. İonialıların ayaklandıklarını duyunca yeniden baskıya başlamıştı. Gorgos’un adamlarıyla birlikte kentten çıkmasından yararlanarak, Salamis’in kapılarını kapattırdı ve Gorgos’u içeriye bırakmadı. Kenti elinden gitmiş olan Gorgos, Medlere sığındı. Böylece Onesilos, Salamis’i ele geçirmiş oldu ve bütün Kıbrıs adasını da peşine takarak başkaldırdı. – Bütün adayı, ama Amathuslular dışında; bunlar onu dinlememişlerdi, o da bunları kuşatmaya almıştı.</span></p>

      <p class="paragraf"></p>

      <p class="arabaslik-sol">Histiaios İşe Karışıyor</p>

      <p class="paragraf"></p>

      <p class="paragraf"><span class="char-style-override-1">105.&nbsp;—</span><span>&nbsp;Onesilos, Amathus’u kuşatmıştı. – Dareios, Atinalılarla İonialıların Sardes’i aldıklarını ve yaktıklarını, bu işlerin Miletoslu Aristagoras’ın başının altından çıktığını haber verdikleri zaman derler ki, Dareios nasıl olsa kolayca haklarından gelebileceğini bildiği İonialılara hiç aldırış etmemiş ve ilk işi, “Kim bu Atinalılar?” diye sormak olmuş; kim olduklarını öğrenince yayını getirtmiş, bir ok takmış, gökyüzüne doğrultup atmış ve oku tanrılar katına gönderirken bağırmış: “Ey Zeus! Bırak beni, Atinalılara hadlerini bildireyim.” Bunu demiş, sonra adamlarından birisine emir vermiş, kendisine her yemek getirdiklerinde üç sefer, “Ey kral, Atinalıları unutma!” diye hatırlatılsın demiş.</span></p>

      <p class="paragraf"><span class="char-style-override-1">106.&nbsp;—</span>&nbsp;Bu buyruğu verdikten sonra, çoktan beri yanında tuttuğu Histiaios’u huzuruna getirtmiş ve şunları söylemiş: “Haber aldığıma göre Histiaios, senin Miletos’u ellerine emanet ettiğin vali, benim yetkilerime karşı bir ayaklanma düzenlemiş; bana karşı öbür anakaradan ve İonia’dan adamlar getirtmiş –ki İonialılar bunun hesabını vereceklerdir–, bu İonialıları da öbür yabancılarla birlikte kendi peşine takılmaları için kandırmış ve Sardes’i elimden almış. Söyle bakalım bana; hoşuna gidiyor mu bu işler? Ve senin haberin olmadan böyle bir ayaklanma olabilir mi? Ayağını denk al, bir daha böyle suçlamalar karşısında kalmamaya bak!” Histiaios cevap verdi: “Ey kral! Neler söylüyorsun! Ben senin az da olsa canını sıkacak adam mıyım? Bundan elime ne geçer! Benim neyim eksik? Beni elindeki her şeye ortak ettin, gizlini bana açtın. Hayır, eğer benim bıraktığım vali dediklerini gerçekten yapmışsa, kendi başına yapmıştır. Ben Miletosluların ve valinin seninle olan ilişkilerinde en küçük bir değişiklik yapmaya kalkışacaklarına kesinlikle inanmam. Ama eğer yaptılarsa ve eğer duydukların doğruysa, ey kral, o zaman beni denizden uzaklara götürmekle ne yapmış olduğunu anla işte. Öyleye benzer ki, ben aradan çekilince İonialılar çoktan beri yapmaya tasarladıkları şeyi yapmışlardır; eğer ben İonia’da kalmış olsaydım, hiçbir site kılını bile kıpırdatamazdı. Şimdi hemen beni İonia’ya geri gönder, işleri düzelteyim ve ayaklanmayı çıkaran valiyi de sana teslim edeyim. İşleri senin istediğin yolda düzelttikten sonra, kralların koruyucusu tanrıların adına ant içerim ki, şimdi İonia’ya giderken giydiğim savaş gömleğini, dünyanın en büyük adası olan Sardunya’yı sana haraç ödemek zorunda bırakmadan çıkarmayacağım!”</p>

      <p class="paragraf"><span class="char-style-override-1">107.&nbsp;—</span>&nbsp;Histiaios bu sözlerle Dareios’u aldatmak istiyordu. Dareios aldandı ve söylediklerini yapar yapmaz, gene Susa’ya dönmesini tembih ederek gitmesine izin verdi.</p>

      <p class="paragraf"></p>

      <p class="arabaslik-sol">Kıbrıs Savaşı</p>

      <p class="paragraf"></p>

      <p class="paragraf"><span class="char-style-override-1">108.&nbsp;—</span>&nbsp;Bu arada, yani Sardes olaylarının Büyük Kral’a haber verildiği, Dareios’un gökyüzüne ok fırlattığı, Histiaios ile konuştuğu ve bunun da denize doğru yollandığı sırada diyorum, Salamis’teki Onesilos ki, Amathus’u kuşatmaya almıştı, Pers komutanı Artybios’un buyruğu altında toplanan kalabalık bir Pers ordusunun Kıbrıs’a gelmek üzere olduğunu haber aldı. Bunun üzerine İonia’nın her yanına çavuşlar göndererek İonialıları yardıma çağırdı. İonialılar uzun uzadıya görüşmelere dalmadan, önemli bir donanmayla Kıbrıs’a koştular. İonialılar ve Kilikia’dan gemilerle gelen Persler adaya çıktılar, karayolundan Salamis üzerine yürüdüler; bu arada Fenike gemileri de Kıbrıs Anahtarı diye anılan burnu dolanıyorlardı.</p>

      <p class="paragraf"><span class="char-style-override-1">109.&nbsp;—</span>&nbsp;Durumdan ürken Kıbrıs tyranları, İonialı şefleri çağırarak şunları söylediler: “İonialılar, Perslere karşı mı, yoksa Fenikelilere karşı mı savaşmak istersiniz? Kendiniz karar veriniz. Eğer karada İranlılara karşı savaşmak isterseniz, hemen gemilerinizden çıkarak karada savaş düzeni alınız, o zaman biz de sizin gemilerinize binerek Fenikelilere karşı çıkarız. Eğer Fenikelilerle karşılaşmayı yeğ buluyorsanız, serbestsiniz, ama ister karada ister denizde, öyle davranınız ki, sonunda İonia da, Kıbrıs da özgür ülkeler olarak kalsınlar.” İonialılar cevap verdiler: “İonia Meclisi bizi denizi korumak üzere gönderdi, gemilerimizi Kıbrıslılara bırakıp karada Perslerle dövüşelim diye değil. Biz de bize verilmiş olan görevi yapmaya çalışacağız. Size gelince, Med boyunduruğu altında çok inlediniz, siz de yiğitçe savaşınız.”</p>

      <p class="paragraf"><span class="char-style-override-1">110.&nbsp;—</span>&nbsp;İonialılar böyle karşılık verdiler. Bu arada Persler Salamis Ovası’na varmışlardı. Kıbrıs kralları ordularını savaş düzenine soktular; Salamis ve Soloi askerlerini safkan İranlıların karşısına çıkarıyor, geri kalan Kıbrıslıları da düşman ordusunun öbür askerleri ile savaşa sokuyorlardı. Pers komutanı Artybios’a karşı Onesilos kendisi çıkıyordu.</p>

      <p class="paragraf"><span class="char-style-override-1">111.&nbsp;—</span>&nbsp;Artybios’un atı, ağır silahlar taşıyan bir adama karşı savaşmak üzere özel olarak yetiştirilmişti; Onesilos bunu haber almıştı. Savaş işlerine yatkın, yiğit, Karialı bir at uşağı vardı, onu çağırttı: “Duyduğuma göre Artybios’un atı şaha kalkar, karşısına çıkan düşmana ayaklarıyla ve burnuyla vururmuş, öyle yetiştirilmiş. Şimdi düşün ve bana cevap ver, bu durumda ata mı, yoksa Artybios’un kendisine mi saldırmak gerekir?” Savaş adamı cevap verdi: “Kral, ben kendi hesabıma, ikisini birden ya da yalnız birisini, tek kelimeyle siz nasıl emredersiniz öyle yapardım, ama sizin ne yapmanız gerektiğine gelince, onu da söyleyeyim: Bir kral ya da bir şef için, bir kral ya da bir şefle karşılaşmak yakışık alır; bir şefi öldürürsen bu senin için büyük onur sağlar, ama Tanrı saklasın, ya o seni öldürürse, kendi düzeyinde bir adamın eliyle ölmek de bir onurdur; bizim gibi uşaklar için yakışık olanı da bizim gibilerin eliyle ya da bir at tarafından öldürülmektedir. – Onun için bu hayvandan çekinme; ben sana söz veriyorum, bundan sonra o hayvan hiçbir insana karşı şahlanamayacaktır.”</p>

      <p class="paragraf"><span class="char-style-override-1">112.&nbsp;—</span>&nbsp;Böyle konuştu ve hemen arkasından denizde ve karada savaş başladı. Denizde o gün, daha üstün olan İonialılar, Fenikelilerden baskın çıktılar; bu savaşta en başarılı olanlar Samoslulardı. Karada karşılaşan iki ordu savaşa girdiler. İki şef arasındaki karşılaşma şöyle oldu: Artybios atı üzerinde Onesilos’a saldırınca, Onesilos Karialı adamı ile kararlaştırdıkları gibi, bütün gücüyle Artybios’a vurdu; şahlanan at, ayaklarıyla Onesilos’un kalkanına çarptı; o arada Karialı, eğri pala ile hayvanın dizlerini doğradı. Pers komutanı Artybios atı ile beraber düştü.</p>

      <p class="paragraf"><span class="char-style-override-1">113.&nbsp;—</span>&nbsp;Her yanda sıkı bir dövüş başlamıştı ki, Kurion tyranı Stesenor yanındaki önemli birliklerle düşmandan yana geçti. (Kurion için Argos kolonisidir derler.) Bunların ihanetinden sonra Salamis savaş arabaları da öbür yana geçti. O zaman Persler Kıbrıslılardan daha üstün duruma geçmiş oldular. Yunan birlikleri kaçmaya başladı, içlerinden çok adam düştü, Kıbrıs’ı ayaklandırmış olan Khersis oğlu Onesilos, Philokypros oğlu Soloi kralı Aristokypros da ölenler arasındaydı. Kıbrıs’a gelen Atinalı Solon’un şiirlerinde, bütün tyranlar arasında yücelttiği Philokypros budur.</p>

      <p class="paragraf"><span class="char-style-override-1">114.&nbsp;—</span>&nbsp;Onesilos’un kafasını kesip kentin kapılarından birine asanlar Amathuslulardır, çünkü o, bu kenti kuşatmaya almıştı. Bu asılan ve içi boşalan kurukafanın içine bir arı oğulu yuvalandı ve bal doldurdu. Meraka düşen site, orakle başvurdu; orakl, kafanın indirilip gömülmesini ve Onesilos için her yıl, bir kahramanmış gibi kurbanlar kesilmesini bildirdi; “Böyle yaparsanız hakkınızda hayırlı olur,” dedi.</p>

      <p class="paragraf"><span class="char-style-override-1">115.&nbsp;—</span>&nbsp;Günümüzde de onun için kurban kesilmektedir. – Kıbrıs kıyılarında savaşa tutuşmuş olan İonialılar, Onesilos’un yenildiğini ve adadaki sitelerin kaybedildiğini haber aldılar; yalnız Salamis kuşatılmamış, halk eski kral Gorgos’u geri getirmişti. Durumu öğrenen İonialılar hemen İonia’ya doğru yelken açtılar. Kıbrıs siteleri içinde kuşatmaya en uzun dayanan Soloi oldu; Persler kentin büyük çevresine hendekler kazdılar ve kuşatmanın beşinci ayında kenti aldılar.</p>

      <p class="paragraf"><span class="char-style-override-1">116.&nbsp;—</span>&nbsp;Bir yıl için özgür kalmış olan Kıbrıslılar yeniden köleliğe düşmüşlerdi. – Dareios’un kızlarından birisiyle evlenmiş olan Daurises ve gene Dareios’un kızlarıyla evlenmiş bulunan öbür Pers generallerinden Hymaias ve Otanes, Sardes üzerine yürümüş olan İonialılara karşı savaşı sürdürüyorlardı; bunlar İonialıları yenmişler, gemilerine çekilmek zorunda bırakmışlar, sonra bütün siteleri paylaşarak yağma etmişlerdir.</p>

      <p class="paragraf"></p>

      <p class="arabaslik-sol">Karia Ayaklanması</p>

      <p class="paragraf"></p>

      <p class="paragraf"><span class="char-style-override-1">117.&nbsp;—</span>&nbsp;Daurises, Hellespontos siteleri üzerine yürüyerek Dardanos’u aldı; Abydos, Perkote, Lampsakos ve Paisos’u aldı; bu kentleri birer gün ara ile ele geçirmişti. Paisos’tan Parion üzerine yürürken, Karialıların da İonialılara uyarak Perslere karşı ayaklanmış olduklarını haber aldı. Ve Hellespontos’tan geri dönerek Karialılar üzerine atıldı.</p>

      <p class="paragraf"><span class="char-style-override-1">118.&nbsp;</span><span class="char-style-override-1">—</span>&nbsp;Rastlantı öyle getirdi ki, onun gelişini Karialılar haber aldılar. İdrias ülkesinden geçerek, Maiandros’a karışan Marsyas Çayı kıyılarındaki Beyaz Direkler denilen yerde toplandılar. Karialıların kurdukları mecliste birçok görüş ortaya atıldı. Bana kalırsa en iyisi, Kilikia kralı Syennesis’in kızlarından birisiyle evlenmiş olan Kindyeli Mausolos oğlu Pixodaros’un görüşüydü. Bu adamın düşüncesi Maiandros’u geçmek, sırtını ırmağa vererek, yani Karialılara kaçma olanağı bırakmayarak savaşa girmek ve sonuna kadar dayanmaktı. Ama onu dinlemediler. Kendi almaları gereken durumu Perslere bırakmaya, yani ırmağı onların geçmesine karar verdiler; böylece Persler eğer savaşta yenilirlerse, kendilerini ırmağa atacak, kaçamayacaklardı.</p>

      <p class="paragraf"><span class="char-style-override-1">119.&nbsp;—</span>&nbsp;Persler geldiler ve ırmağı geçtiler. Karialılar kavgaya Marsyas kıyılarında tutuştular. Yiğitçe dövüştüler ve uzun süre dayandılar, ama sonunda, sayı çokluğu karşısında ezildiler. Persler savaş alanında yaklaşık olarak iki bin kişi bıraktılar, Karialılar on bin. Sağ kalanlar Labranda’da, çınar ağaçlarıyla kaplı büyük kutsal ormanın ortasındaki Ordular Tanrısı Zeus tapınağında toplandılar. (Bizim bildiğimiz, yalnız Karialılar tanır Ordular Tanrısı Zeus’ü.) Burada toplanıp kurtuluş yolu aramaya çalışıyorlardı: Perslere teslim olmak mı, yoksa Asya’yı büsbütün bırakıp gitmek mi daha iyiydi?</p>

      <p class="paragraf"><span class="char-style-override-1">120.&nbsp;—</span><span>&nbsp;Onlar böyle görüşürlerken, yardıma koşan Miletoslularla müttefikleri çıkageldiler. Bu yardım karşısında Karialılar ilk tasarılarını bırakıp yeni bir savaşla talihlerini denemeye karar verdiler. Üzerlerine gelen Perslerle tutuştular ve öncekinden daha ağır bir yenilgiye uğradılar; kayıplarının toplamı yükseldi; Miletosluların kayıpları daha da büyük oldu.</span></p>

      <p class="paragraf"><span class="char-style-override-1">121.&nbsp;—</span><span>&nbsp;Ama bu felaketten sonra Karialılar toparlandılar ve savaşa yeniden başladılar. Perslerin Karia siteleri üzerine yürümeye hazırlandıklarını öğrenince, Pedasos’a giden yol üzerinde pusu kurdular. Persler gece pusuya düştüler ve başlarında bulunan Daurises, Amorges ve Sisimakes de içinde olduğu halde kılıçtan geçirildiler; bunlarla beraber Gyges’in oğlu Myrsos da öldü. Bu işi başaranların başında Mylasalı İbanollis oğlu Herakleides vardı. İşte Perslerin bu ordusu böyle mahvolmuştur.</span></p>

      <p class="paragraf"><span class="char-style-override-1">122.&nbsp;</span><span class="char-style-override-1">—</span><span>&nbsp;İonialıları kovalamakla görevlendirilenlerden ve Sardes seferine katılmış olanlardan Hymaias, Propontis üzerine yürümüş, Mysia’da Kios’u ele geçirmiş, bundan sonra, Daurises’in Karia’ya gitmek üzere Hellespontos’tan ayrılmış olduğunu öğrenince Propontis’i bırakmış ve ordusunu Hellespontos üzerine sürmüştü. İlion topraklarındaki bütün Aiolları ve onlarla birlikte bu topraklarda kalmış olan eski Troyalıları, yani Gergithleri de almıştır. Bu başarılarından sonra Troya’dayken hastalanmış ve ölmüştür. Günleri böyle sona ermiştir.</span></p>

      <p class="paragraf"><span class="char-style-override-1">123.&nbsp;—</span><span>&nbsp;Sardes valisi Artaphrenes ile üçüncü general Otanes’in amaçları, İonia ve İonia’ya komşu Aiol topraklarıydı. İonialılardan Klazomenai’yi, Aiollardan da Kyme’yi aldılar.</span></p>

      <p class="paragraf"><span class="char-style-override-1">124.&nbsp;—</span><span>&nbsp;Onlar bu kentleri alırlarken, Miletoslu Aristagoras da şunları yapıyordu: Görüldüğü gibi yiğit sayılacak bir adam değildi, İonia’yı karıştırmış, büyük olaylara yol açmıştı ve şimdi de işlerin ne hale girdiğini görünce kaçıp kurtulma çareleri aramaya başlamıştı; Kral Dareios üzerine yürümek artık ona açıkça olanaksız görünüyordu. Kendinden yana olanları çağırttı ve şunları söyledi: “Yarın eğer Miletos’tan kovulursak nereye gideriz, bunu şimdiden düşünsek iyi olur.” Ya hep beraber Sardunya adasına gidip orada bir koloni kurmak ya da Dareios’un Edonia topraklarında Histiaios’a bağışlamış olduğu, onun da duvarlarını örmeye başladığı Myrkinos’a göçmek vardı. Aristagoras, ikisinden birinin seçilmesini öneriyordu.</span></p>

      <p class="paragraf"><span class="char-style-override-1">125.&nbsp;—</span><span>&nbsp;Öyküler bırakmış olan Hegesandros oğlu Hekataios, ne biri, ne öteki dedi. Eğer Miletos’dan çıkmak zorunda kalırlarsa, Leros’a</span><span class="Character-Style-1 char-style-override-2"><a class="footnote-link" href="#footnote-225-238" id="footnote-225-238-backlink">238</a></span> <span>çekilmeli, bir kale kurup kendilerini unutturmalıydılar; aradan bir süre geçer, sonra gene Miletos’a dönerlerdi.</span></p>

      <p class="paragraf"><span class="char-style-override-1">126.&nbsp;—</span><span>&nbsp;Hekataios’un önerisi buydu. Ama Myrkinos’a gidip orada koloni kurmak fikri Aristagoras’a daha iyi geliyordu. Miletos’u kentin ileri gelenlerinden Pythagoras’a bıraktı, kendisiyle gelmek isteyenlerle beraber deniz yoluyla Trakya’ya gitti ve ulaşmak istediği ülkeye gidip orasını tuttu. Bu ülkenin dışına yaptığı bir seferde, kuşatmaya almış olduğu Trakyalılar tam vire ile çıkmak isterlerken, Trakyalıların elinde hem kendisi, hem ordusu mahvoldu.</span></p>

      <div class="footnotes">
        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-193-backlink" id="footnote-225-193">193</a> <span>Kitap IV. bölüm 143’e bakınız. –</span> <span class="char-style-override-3">Perinthos</span> <span>şimdiki Marmara Ereğlisi, daha önceki adı Heraklea’dır. Propontis, yani Marmara Denizi’nin kuzey kıyısındadır. Paionia, İllyria’nın doğusunda, Kuzey Makedonia’da uzanan geniş topraklardır, o zamanlar üzerinde çeşitli kabileler oturuyorlardı. – Paionialılar, Paian söylendiğini işitince orakl gerçekleşti diye seviniyorlar, çünkü Paian sözü ile Paionia adı birbirine benziyor. – Paian dinsel bir müziktir, burada zaferi kutlamak için söylenmektedir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-194-backlink" id="footnote-225-194">194</a> <span class="char-style-override-3">Kreston</span><span>, Makedonia sınırındadır. Trausililer Rodop dağları bölgesinde, Getaililer Trakya’nın kuzeyinde Haimos Dağı’nın ve Tuna’nın yukarısında oturuyorlardı. Bunlar için bakınız: Kitap IV. bölüm 93–94.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-195-backlink" id="footnote-225-195">195</a> <span>Yunanlılara göre savaş tanrısı Ares’in yurdu Trakya’dır. Trakya’nın masal kralı Diomedes, Ares’in oğludur. Diomedes’in ataları insan eti yiyorlardı, Herakles’i de Diomedes öldürmüştür. – Trakya’da Artemis’e Hekate adı altında ve büyücülerin tanrıçası olarak tapılıyordu. Aslında Hekate, başka bir tanrıdır, sonradan Yunanistan’da tapılan avcı Artemis ile karıştırılmıştır (Mitoloji Sözlüğü, Azra Erhat, sayfa 157). – Dionysos dini Trakya’da çok eskidir, Phokis’e ve Boiotia’ya Trakya kabileleri tarafından sokulmuş, ama çok değiştirilmiştir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-196-backlink" id="footnote-225-196">196</a> <span class="char-style-override-3">Enetler</span><span>in oturdukları yerler, Adriyatik’te, şimdi Venedik’in içinde bulunduğu bölgededir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-197-backlink" id="footnote-225-197">197</a> <span class="char-style-override-3">Massalia</span><span>, şimdiki Marsilya.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-198-backlink" id="footnote-225-198">198</a> <span class="char-style-override-3">Myrkinos</span><span>, Makedonia’da Pınar Dağı’nın batısında Korkinitis Gölü kıyılarında bulunuyordu.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-199-backlink" id="footnote-225-199">199</a> <span>Paionialıların aslında Trakyalı ve İllyrialı olmadıkları, buralara dışarıdan geldikleri söylenir. Aşağıda, bölüm 15’de Siriopaion adı ile anılan halkın da Siroz (Serez) Ovası’nda oturan Paionialılar oldukları anlaşılıyor. Rawlinson, Paionialıların Turan ırkından olabileceklerini söylemiştir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-200-backlink" id="footnote-225-200">200</a> <span class="char-style-override-3">Toprak ve su</span><span>. Bu formülü Skyth seferi bölümünde de gördük, daha ileriki bölümlerde de göreceğiz. Toprak ve su istemek, açıkça benim egemenliğim altına gireceksin, demektir. Toprak ve su verenler İran egemenliğini kabul etmiş oluyorlardı.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-201-backlink" id="footnote-225-201">201</a> <span class="char-style-override-3">Amyntas</span><span>. Perdikkas’ın yedinci kuşak torunu. Perslere ihanet eden Alexandros bunun oğludur (Kitap IX. bölüm 45).</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-202-backlink" id="footnote-225-202">202</a> <span>Kitap VIII. bölüm 137.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-203-backlink" id="footnote-225-203">203</a> <span>Herodotos, Alexandros’un atası Perdikkas’ın Argos’tan gelmiş olduğunu söylüyor, oysa Yunanlılar, Makedonialıları uzun süre barbar saymışlardır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-204-backlink" id="footnote-225-204">204</a> <span class="char-style-override-3">Khalkedon</span><span>, İstanbul’da şimdiki Kadıköy.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-205-backlink" id="footnote-225-205">205</a> <span class="char-style-override-3">Troas</span><span>, Troya’nın merkezi bulunduğu bölgenin adıdır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-206-backlink" id="footnote-225-206">206</a> <span>Kitap III. bölüm 142–148.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-207-backlink" id="footnote-225-207">207</a> <span class="char-style-override-3">Aristagoras</span><span>. Bu, beşinci kitabın başoyuncusudur; İonia ayaklanmasını başlatmış olan bu adamı Herodotos, Histiaios kadar değerli olmayan, ama onun kadar düzenbaz birisi olarak vermektedir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-208-backlink" id="footnote-225-208">208</a> <span class="char-style-override-3">Pausanias</span><span>, Plataia savaşında Yunan kuvvetlerine komuta etmiştir (Kitap IX). Thukydides, bunun Kserkses’in kızı ile evlenmek istediğini yazar (Thukydides I. sayfa 128). Ayrıca not 366’ya bakınız.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-209-backlink" id="footnote-225-209">209</a> <span class="char-style-override-3">Kaukasa</span><span>, Khios adasının limanı.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-210-backlink" id="footnote-225-210">210</a> <span>Kitap I. bölüm 92.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-211-backlink" id="footnote-225-211">211</a> <span class="char-style-override-3">Strategos</span><span>, Yunan ordusu generali. Sayıları ondu, her yıl yapılan seçimlerle işbaşına geçerlerdi. Not 194 ve 251’e bakınız.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-212-backlink" id="footnote-225-212">212</a> <span class="char-style-override-3">Kleomenes</span> <span>520’de Sparta kralı olmuştur. Aristagoras’ın Yunanistan’a gidişi 499’dadır. Sardes’in alınışı ve yakılışı bundan bir yıl sonradır (Kitap V. bölüm 100–101).</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-213-backlink" id="footnote-225-213">213</a> <span class="char-style-override-3">Eleon</span><span>, Boiotia kentlerindendir. – Eryx ülkesi Sicilya’nın batısıdır. Eryx, Poseidon’un Aphrodite’den olma oğludur. “</span><span class="char-style-override-3">Geryon’dan aşırdığı sürüleri götürürken Herakles bu Eryx’e rastlamış, Eryx bu yiğide meydan okumuş, güreşmişler ve Herakles, Eryx’i öldürmüş, ama krallığına el koymayıp, akrabalarından birinin günün birinde oraya yerleşeceğini söylemiş ve öyle olmuş: Tarihsel çağlarda Dorlardan bir grup, Eryx Dağı’na yerleşmiş</span><span>.” (Azra Erhat,</span> <span class="char-style-override-3">Mitoloji Sözlüğü</span><span>, sayfa 135)</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-214-backlink" id="footnote-225-214">214</a> <span class="char-style-override-3">İamidler</span><span>. Ünlü kâhin ailesi.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-215-backlink" id="footnote-225-215">215</a> <span>Meydanda sunağı olan Zeus. Halk toplantılarının koruyucusu olarak tapılıyordu. Sitenin politik yaşamını koruyordu.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-216-backlink" id="footnote-225-216">216</a> <span class="char-style-override-3">Kraliyet konutları</span><span>. Kralın yolculuk yaparken gecelediği kervansaraylar. Sonradan durak anlamına kullanılmıştır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-217-backlink" id="footnote-225-217">217</a> <span>Boiotia’daki Tanagra’nın eski adı</span> <span class="char-style-override-3">Gephyra</span><span>’dır. Harmodios ve Aristogeiton, Hipparkhos’u 514’de öldürmüşlerdir. Atinalılar, bunları kahraman saymışlardır. Onların adına bir de müzik bestelemişlerdir, ki bunda bu iki kahramanın adı, “</span><span class="char-style-override-3">tyranı öldürüp eşitliği kuranlar</span><span>” olarak anılmaktadır. Ama Atina, Hipparkhos’un öldürüldüğünü çabuk unutacak, bir yüzyıl sonra Thukydides, Atinalıların bu konuda pek bir şey hatırlamadıklarını yazacaktır (Thukydides I. 20).</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-218-backlink" id="footnote-225-218">218</a> <span class="char-style-override-3">Panathene</span><span>. Atina’da sitenin koruyucu tanrısı Athene adına kutlanan bayramların en büyüğü. Atinalı genç kızların Hekatombeon ayı (temmuz–ağustos) sonlarına kadar hazırladıkları yeni peplos alayla tapınağa götürülür, Athene’ye sunulurdu. Peplos, tanrıçaya sunulan işlemeli çevredir. Bayramdan önceki günler büyük şenlikler yapılır, oyunlar, danslar, koro gösterileri düzenlenirdi.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-219-backlink" id="footnote-225-219">219</a> <span>Peisistratos ile Alkmaion soyunun o dönemdeki büyüğü Megakles arasında geçenleri daha önce görmüştük. (Kitap I. bölüm 60). Alkmaionidlerle Sikyon tyranı Kleisthenes arasında geçen hikâye daha sonra gelecektir (Kitap VI. bölüm 125 ve sonrası). Atina’nın en zengin ve hatırlı aileleri arasındaydılar. Aristophanes, kibar ve müsrif bir kızla evlenen köylü için,</span> <span class="char-style-override-3">Megakles’in yeğenini aldı,</span> <span>sözünü kullanır. (Aristophanes,</span> <span class="char-style-override-3">Nephelai</span><span>, dize 46.)</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-220-backlink" id="footnote-225-220">220</a> <span class="char-style-override-3">Pelasg kalesi</span><span>. Atina ilk olarak Akropol’ün tepesinde kurulmuştur. Büyük bir hisardı, duvarları dört, altı metre kalınlığındaydı. Anlatıya göre, kaleyi Pelasglar yapmışlar, el emeği olarak kendilerine Hymettos yakınlarındaki topraklar verilmiştir (Kitap VI. bölüm 137).</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-221-backlink" id="footnote-225-221">221</a> <span class="char-style-override-3">Kleisthenes</span><span>, köklü reformlar yapmış, Solon yasalarını düzeltmiştir. Attika’yı yüz demos ya da komüne bölmüş, yurttaşları on</span> <span class="char-style-override-3">file</span> <span>olarak ayırmıştır. Bu fileler, yurttaşların oturdukları yere göre kurulmamışlardı. Bir<br />
          birinden ayrı, hatta çok uzak yerlerde oturanlar aynı fileden olabiliyorlardı. Üç çeşit halkı (kentlerde, köylerde ve deniz kıyısında oturanlar), belli gruplar içinde birleştirmek, çıkarları, yaşayışları, düşünüşleri ayrı olan insanları birbirleriyle kaynaştırmak, bir ülkenin yurttaşları haline getirmek, bir ülke bütünlüğü sağlamak istemiş olmalıdır. (Kır ve kent halkları arasında başkalığı görmek için bakınız: Kitap I. bölüm 59.) Kleisthenes, senatör sayısını dört yüzden beş yüze çıkarmıştır. Senatonun adı Bule, Beş Yüzler Meclisi’ydi, görevi yasaları hazırlamak ve Ekklesia’ya, Halk Meclisi’nin oyuna sunmaktı. Senatoya her file, seçimle ayrılan, elli üye ile katılıyordu. Kleisthenes, orduyu on strategosun komutasına vermiştir, bunlar da her yıl seçiliyorlardı ve politikadaki etkileri zamanla çok artmıştır. Kleisthenes bir de çanak çömlek mahkemesi, Ostrakismos kurmuştur. Bundan maksat, tyranlığın bir daha geri gelmemesini sağlamaktı. Her yıl tyranlık emelleri besleyenler var mı diye araştırma, soruşturma yapılır, böyle birisinden şüphe edilirse, agorada halkın oyuna başvurulur, halk uygun bulursa, o adam on yıl için yurtdışına sürgün gönderilirdi, yalnız bunun için en az altı bin oy toplamış olması gerekiyordu. Halk, tyranlık emeli beslediğinden kuşkulandığı adamın adını çanak çömlek parçaları (ostrakonlar) üzerine yazıyor, oyunu böyle kullanıyordu, bu usule ostrakismos denilmesi bundandır. Bu mahkemenin daha çok Peisistratosoğulları için kurulmuş olduğu anlaşılmaktadır. (Kleisthenes reformları için, bakınız: Arif Müfid Mansel,</span> <span class="char-style-override-3">Ege ve Yunan Tarihi</span><span>, Türk Tarih Kurumu yayını, XIII. seri, No. 8 sayfa 198 ve sonrası).</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-222-backlink" id="footnote-225-222">222</a> <span class="char-style-override-3">Adrastos</span><span>, Argos ve Thebai’nin masal dönemiyle ilgili adlardandır. Adrastos, Argos kralıydı. Kardeşi Eteokles tarafından sürülen Thebaili Polyneikes Argos’a gelmiş ve Adrastos’un kızı ile evlenmiştir. Melanippos ise Thebailidir ve Adrastos’un kanlı bıçaklı düşmanıdır. Herodotos burada Yunan sitelerinde tapınılan kahramanlar arasındaki çekememezliğin ve çekişmenin örneğini vermektedir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-223-backlink" id="footnote-225-223">223</a> <span class="char-style-override-3">Khoiriatailer</span><span>. Khoiros Yunanca’da süt domuzu, Hys domuz ya da yabandomuzu, Onos eşek anlamına gelir. Arkhelai sözü ise iki sözcükten yapılmıştır, yönetici, yol gösterici kabile anlamına gelir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-224-backlink" id="footnote-225-224">224</a> <span>Kleisthenes üç kardeşin en küçüğü olduğu için tahta geçmesi düşünülemezdi. Büyük kardeş Myron’un ortanca kardeşi İsomedes’in karısı ile zina yaptığı anlaşılmış, bunu fırsat sayan Kleisthenes ortancayı kışkırtmış, ortanca en büyüğü öldürmüş. Kleisthenes, ortanca ile beraber kendisi de tahta geçmenin yolunu bulmuş, gene yolunu bulup ortancayı sürdürmüş ve kendisi tek kral kalmıştır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-225-backlink" id="footnote-225-225">225</a> <span class="char-style-override-3">Kylon</span> <span>için bakınız: Thukydides I. sayfa 126. – Bu iş 612’de olmuştur.</span> <span class="char-style-override-3">Naukraroslar</span><span>, Solon’dan önce Atina halkının yöneticileri arasındaydılar, sayıları dörttü ve her birinin başında bir prytane vardı, görevleri vergi ve asker toplamaktı.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-226-backlink" id="footnote-225-226">226</a> <span class="char-style-override-3">Meclisi dağıtmak</span><span>. Kleisthenes’in yeni kurmuş olduğu Beş Yüzler Meclisi’ni yani Bule’yi ya da senatoyu</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-227-backlink" id="footnote-225-227">227</a> <span class="char-style-override-3">Kastor ve Polluks</span><span>. İki Tyndareos. Lakonia’da çok eski bir dindir. Dorlar Peloponez’e geldikleri zaman bu dini kabullenmişlerdir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-228-backlink" id="footnote-225-228">228</a> <span class="char-style-override-3">Kodros</span><span>, Atina kralı – Hangi kral daha önce ölürse, zaferi onun ulusu kazanacak diyen bir orakl varmış. Kendi ulusu, Atinalılar, kazansın diye kendini düşman askerine öldürtmüş. İÖ XI. yüzyıl. Tite–Live (Titus Livius, Latin tarihçisi. İÖ 59–İS 17) böyle bir kahramanlığı Decius Mus için anlatır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-229-backlink" id="footnote-225-229">229</a> <span>Savaşla alınan yerlere ya da müttefik ülkelere gönderilen kolonlara, Atina’da klerukhos deniliyordu, bunlar bir yerde yeni bir koloni kurmak için gidenlerden başkaydı. Boş bir yer seçip orada koloni kuran koloni kurucular ayrı bir devlet olurlardı, oysa klerukhoslar Atina yurttaşı olarak kalırlar, ayrı devlet kurmazlardı. –</span> <span class="char-style-override-3">Büyük sürü besleyiciler</span> <span>özellikle at yetiştirmekle zengin olmuş Khalkis ve Euboia yurttaşlarıydılar.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-230-backlink" id="footnote-225-230">230</a> <span class="char-style-override-3">Asopos</span><span>, Boiotia’nın tanrı–ırmak’ıdır; kızları Thebe ve Aigina, bu adları taşıyan kentlerin tanrısal koruyucusu olan nymphalardır – Zeus’den gebe kalan Aigina, Aiakos’u doğurur ve Aiakosoğulları (Aiakidler) denilenlerle Aias ve Telamon bunun soyundandırlar.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-231-backlink" id="footnote-225-231">231</a> <span class="char-style-override-3">Damia ve Auxesia</span><span>. – Epidauros ve Aigina’nın yerli bereket tanrılarıdır. – Erekhtheus Atina’nın masal krallarındandır, toprağı tohumlayan olarak bilinir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-232-backlink" id="footnote-225-232">232</a> <span class="char-style-override-3">Agraf, iğne, çengelliiğne</span><span>. At nalı büyüklüğünde bir çeşit çengelliiğnelerdir. Dorislilerin gömlekleri yünden yapılmıştı ve kolsuzdu, omuz üzerinden agraflarla tutturuluyor, dizlere kadar iniyordu. İonia gömlekleri ketenden ve kısa kolluydu, agraf kullanılmıyor ve topuklara kadar iniyordu.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-233-backlink" id="footnote-225-233">233</a> <span class="char-style-override-3">Peirene</span><span>. Korinthos yakınındaki kaynak.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-234-backlink" id="footnote-225-234">234</a> <span class="char-style-override-3">Sigeion</span><span>. Troya (Çanakkale) bölgesinde Skamandros (Küçük Menderes) ırmağı ağzında bir deniz kıyısı kenti. – Anthemus Makedonia’da, İolkos Thessalia’dadır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-235-backlink" id="footnote-225-235">235</a> <span class="char-style-override-3">Ozan Alkaios</span><span>, VII. yüzyılın ikinci yarısında Lesbos adasında Mytilene’de doğmuştur. Kadın ozan Sappho ile çağdaştır. Aşk şiirleri yanında Lesbos tyranlarını kötüleyen taşlamalar da yazıyordu. Herodotos’un anlattığı bu olay, Alfred Croiset’ye göre daha eskidir (</span><span class="char-style-override-3">Littérature Grecque II.</span> <span>sayfa 223). Zaten Peisistratos döneminde Alkaios savaşa katılamayacak kadar yaşlıydı.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-236-backlink" id="footnote-225-236">236</a> <span class="char-style-override-3">Doriskos</span><span>. Trakya kıyılarında, Hebros ırmağı batısında (Kitap VII. bölüm 59).</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-237-backlink" id="footnote-225-237">237</a> <span class="char-style-override-3">Kybela</span><span>. Lydia tanrısı. Kybele’nin değişik adı. Sardes’deki tapınak beyaz mermerden yapılmıştı, çok güzel ve görkemli bir yapıydı.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-238-backlink" id="footnote-225-238">238</a> <span class="char-style-override-3">Leros</span><span>. Samos’un güneyinde, Karia açıklarına düşen küçük bir ada.</span></p>
        </div>
      </div>
    </div>
  </div>
</body>
</html>
