<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>3-7.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x3-7.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabaslik" id="toc_marker-8" xml:lang="en-GB">Sekizinci Kitap</p>

      <p class="anabaslik-copy" xml:lang="en-GB">URANİA</p>

      <p class="paragraf"></p>

      <p class="arabaslik-sol">Artemision Savaşları</p>

      <p class="paragraf"></p>

      <p class="paragraf"><span class="char-style-override-1">1.&nbsp;—</span><span>&nbsp;</span><span>Donanmaya katılan Yunanlılar şunlardı: Yüz yirmi yedi gemi donatmış olan Atinalılar (bu gemilerde tayfa olarak Atinalılarla birlikte Plataialılar da bulunuyordu, denizcilik sanatında usta değillerdi, ama yiğit ve çalışkandılar); safa kırk gemi sokmuş olan Korinthoslular, yirmi gemi donatmış olan Megaralılar. Khalkisliler, Atinalıların kendilerine emanet etmiş oldukları yirmi geminin tayfalarını sağlamışlardı; Aiginalılar on sekiz, Sikyonlular on iki, Lakedaimonlular on, Epidauroslular sekiz, Eretrialılar yedi, Troizenliler beş, Styralılar iki gemiyle katılıyorlardı. Keoslular iki trirem ve ayrıca elli kürekli iki gemi. Opus Lokrislileri de ellişer kürekli yedi gemilik bir takviye yollamışlardı.</span></p>

      <p class="paragraf"><span class="char-style-override-1">2.&nbsp;—</span><span>&nbsp;Artemision Burnu’nda savaşan uluslar bunlardır ve her birinin verdiği gemi sayısını da bildirdim. Artemision Burnu’nda toplanmış olan gemilerin toplam sayısı, elli kürekli gemiler dışında iki yüz yetmiş birdi. Yüksek komutayı üzerine almış olan amiral, Sparta’dan gönderilmiş olan Eurykleides oğlu Eurybiades’di; çünkü müttefikler eğer yüksek komutayı Lakonialı almazsa, başa Atinalıların geçmesini kabul etmeyeceklerini</span><span class="Character-Style-1 char-style-override-2"><a class="footnote-link" href="#footnote-225-345" id="footnote-225-345-backlink">345</a></span> <span>ve tasarlanan sefere katılmayarak dönüp gideceklerini bildirmişlerdi.</span></p>

      <p class="paragraf"><span class="char-style-override-1">3.&nbsp;—</span><span>&nbsp;Gerçekten, daha en başta, hatta anlaşma yapmak üzere Sicilya’ya adam gönderilmeden önce</span><span class="Character-Style-1 char-style-override-2"><a class="footnote-link" href="#footnote-225-346" id="footnote-225-346-backlink">346</a></span><span>, donanmayı yönetme işinin Atinalılara bırakılması söz konusu olmuştu. Ama müttefiklerin dayatması karşısında Atinalılar vazgeçmişlerdi, zira Yunanistan’ın kurtuluşunu her şeyden üstün tutuyorlardı ve biliyorlardı ki, bir kez bu komuta tartışması başlarsa Yunanistan mahvolur – derin bir görüş, zira nasıl savaş barıştan daha kötü ise, iç çekişmeler de uyuşmalı bir savaş yönetiminden çok daha kötüdür. Bu düşünceye bağlanarak olmaz demediler, razı oldular, ama yalnız öbürlerinden vazgeçemedikleri bir süre için ve bunu gösterdiler de; Pers geri atılıp saldırıya geçildikten sonra Atinalılar, Pausanias’ın nobranlığını bahane ederek, Lakedaimonluların komutasından çıktılar. Ama bu sonradan olmuştur.</span></p>

      <p class="paragraf"><span class="char-style-override-1">4.&nbsp;—</span><span>&nbsp;Savaş için Thermopylai’ye gidenler gibi, Artemision Burnu’na gelmiş olan Yunanlılar da Aphetai’ye yanaşmakta olan gemilerin çokluğuna ve yayılan düşman kuvvetlerinin büyüklüğüne bakıp korkuya kapılmışlardı; Artemision Burnu’nu bırakıp Yunan kıyılarına doğru çekilmeyi düşündüler, zira barbarların gücü sandıklarından kat kat üstündü, tahminleri çok iyimser kalmıştı. Bu niyetin kurcalanmakta olduğunu bilen Euboialılar Eurybiades’e çocuklarını ve evlerini güvenilir bir yere taşıyıncaya kadar, bir süre daha bu kıyılarda kalması için yalvardılar. Dileklerini kabul ettiremeyince bir başka yöne dönüp, Atinalıların şefi Themistokles’i kandırdılar; donanmanın kalması ve savaşa Euboia önünde girmesi için otuz talant rüşvet verdiler.</span></p>

      <p class="paragraf"><span class="char-style-override-1">5.&nbsp;—</span><span>&nbsp;Themistokles, Yunanlıların kalmalarını şöyle sağladı: Bu paranın beş talantını, sanki kendi cebinden çıkıyormuş gibi ayırıp Eurybiades’e verdi. Şefi elde ettikten sonra, öbür komutanlar arasında, kalmam deyip ille Artemision’dan uzağa yelken açmakta direnen Korinthoslu Okytos oğlu Adeimantos kalıyordu. “Hayır,” dedi Themistokles, kuvvetli antlar vererek, “hayır, bizi bırakıp gitmeyeceksin, zira sana ben müttefikleri bırakıp gidersen Medlerin kralından alabileceğinden daha büyük bir hazine vereceğim.” Bu vaadini pekiştirmek üzere Adeimantos’un gemisine üç talant gümüş gönderdi. Böylece aldıkları armağanlarla gönülleri edilen bu şefler kazanılmış oldu ve Euboialıların istekleri yerine geldi. Bu arada Themistokles de yükünü tuttu. Paranın geri kalanını cebine attığını bilen yoktu zaten, parayı alanlar bu paranın bu iş için Atina’dan gönderildiğini sanıyorlardı.</span></p>

      <p class="paragraf"><span class="char-style-override-1">6.&nbsp;—</span><span>&nbsp;Euboia kıyılarında işte böyle kaldılar ve burada deniz savaşına girdiler. Savaş şöyle oldu: Barbarlar, Aphetai’ye öğleden sonra varmışlardı; birkaç Yunan gemisinin Artemision’un çevresinde nöbet beklediğini zaten biliyorlardı; gözleriyle de görünce gidip bunları ele geçirmek hevesine kapıldılar. Ama bu filoya karşı cepheden yürümek için zamanı uygun bulmadılar; üzerlerine gittiklerini gören Yunanlılar kaçar, gece vakti izleri bulunmaz, kurtulurlar diye korkuyorlardı; oysa barbarlar kutsal ateş taşıyıcısının bile kaçmasını istemiyorlardı</span><span class="Character-Style-1 char-style-override-2"><a class="footnote-link" href="#footnote-225-347" id="footnote-225-347-backlink">347</a></span><span>.</span></p>

      <p class="paragraf"><span class="char-style-override-1">7.&nbsp;—</span><span>&nbsp;Bu tehlikeyi önlemek için şöyle yaptılar: Donanmadan iki yüz gemi ayırıp yola çıkardılar, bunlar Skiathos’un arkasından dolanıp Geraistos Burnu’nu</span><span class="Character-Style-1 char-style-override-2"><a class="footnote-link" href="#footnote-225-348" id="footnote-225-348-backlink">348</a></span> <span>dönecek ve Euripos’a doğru gideceklerdi, böylece düşman, bunların Kaphereus Burnu doğrultusunda Euboia’nın çevresini dolaştıklarını görmeyecekti. – Bu iki yüz gemi düşmanın arkasına düşüp dönüş yolunu keserken, kendileri de dosdoğru peşlerinden atılacak ve düşman kuşatılmış olacaktı. Bu planı uygulamak üzere ayrılan gemiler yola çıkarıldı; Yunanlılara hemen o gün saldırmak niyetinde değillerdi, hatta Euboia’nın çevresinin dolanıldığını gösteren işareti almadan önce saldırmayacaklardı. Onun için düşmanı arkadan çevirecek olan gemileri gönderdiler ve bu arada Aphetai’de dikkatli bir sayım yaptılar.</span></p>

      <p class="paragraf"><span class="char-style-override-1">8.&nbsp;—</span><span>&nbsp;Gemilere geçit yaptırılırken şöyle bir şey oldu: Pers donanmasında Skioneli</span><span class="Character-Style-1 char-style-override-2"><a class="footnote-link" href="#footnote-225-349" id="footnote-225-349-backlink">349</a></span> <span>Skyllias adında birisi vardı, zamanın en iyi dalgıcıydı; Pelion dolaylarında gemiler battığı zaman, Perslerin birçok değerli eşyalarını kurtarmış, kendisi için de epeyce bir şeyler toplamıştı. Bu Skyllias herhalde çoktan beri Yunanlılar tarafına geçmek istiyordu, ama o güne kadar fırsat bulamamıştı. Şimdi o fırsat eline geçmişti, ama nasıl yapabildi de Yunanlılara ulaşabildi, bunu da tam olarak açıklayamam. Hâlâ da biraz şaşkınlıkla kendi kendime soruyorum: Acaba bu anlatılan doğru mudur? diye. Şimdi diyorlar ki, Aphetai’de denize dalmış ve Artemision’a varıncaya kadar sudan çıkmamış; aradaki, aşağı yukarı seksen stadionu yüzerek geçmiş demek! Bu adam için daha bir sürü şeyler anlatırlar ki, tümü de insanda tezgâhtar ağzı etkisi uyandırır; doğru olanları da çoktur, ama bu başarı için ne düşündüğümü söylememe izin verilsin: Artemision’a herhalde kayıkla gitmiş olacak, oraya varınca strategoslara, batan gemiler üzerine ayrıntılı açıklamalar yapmış ve Euboia çevresine gemiler yolladıklarını haber vermiştir.</span></p>

      <p class="paragraf"><span class="char-style-override-1">9.&nbsp;—</span><span>&nbsp;Bu haber üzerine Yunanlılar durumu gözden geçirdiler. Ortaya birçok plan atıldı; sonunda o gün bir yere ayrılmadıklarını göstermek için bulundukları yerde kalmaya ve gece yarısından sonra yola çıkmaya ve Euboia’yı dolanacak olan gemileri karşılamak üzere ilerlemeye karar verdiler. Biraz sonra, üzerlerine hiçbir düşman gemisinin gelmediğini görünce, Yunanlılar kendileri onların üzerine atılmak üzere alacakaranlıktan yararlanarak demir yerinden çıktılar, savaşın ne demek olduğunu ve kendilerinin manevra yapmakta ne kadar çevik olduklarını göstermek istiyorlardı.</span></p>

      <p class="paragraf"><span class="char-style-override-1">10.&nbsp;—</span><span>&nbsp;İonialılardan başka, Kserkses’in bütün askerleri ve komutanları, kendilerine karşı gelmekte olan bir avuç gemiyi görünce, bunlar çıldırmış dediler; hemen denize açıldılar, bunları kolayca avlamayı umuyorlardı ve bu ümitleri pek olağandı, zira Yunanlılar yığınla geminin karşısına pek az gemiyle çıkıyorlardı, ayrıca barbar gemileri hız açısından daha üstündüler. Bu aşırı ümitlerle çevrelerini bir çember gibi çevirdiler. Yunanlılara candan bağlı olan ve bu sefere istemeyerek katılmış bulunan İonialılar, bu kuşatma karşısında büyük acı duyuyor, içlerinden hiçbirinin kurtulamayacağını düşünüyorlardı, Yunan kuvvetleri onlara o kadar az görünüyordu. Buna karşılık, olayların aldığı gidişten sevinenler de ilk Atina gemisini ben ele geçireyim, kraldan armağan koparayım diye birbirleriyle yarışmak için yanıp tutuşuyorlardı; çünkü düşman kampta en büyük değer Atinalılara tanınıyordu.</span></p>

      <p class="paragraf"><span class="char-style-override-1">11.&nbsp;—</span><span>&nbsp;Yunanlılar birinci işareti alınca, önce gemilerinin burnunu barbarlara çevirdiler; gemilerin kıçları içeriye dönük olmak üzere bir çember biçimi aldılar; ikinci işarette davrandılar, her yandan çevrilmiş olmalarına bakmayarak, dosdoğru saldırıya geçtiler. İlk ağızda barbarların otuz gemisini ve bu arada düşman saflarında büyük ünü bulunan ve Salamis kralı Gorgos’un kardeşi olan Khersis oğlu Philaon adındaki komutanı ele geçirdiler. Düşmandan ilk gemiyi alan Yunanlı bir Atinalıydı, adı Aiskhraios oğlu Lykomedes’di ve bu ona yiğitlik ödülü kazandırdı. Gece bastırıp da savaşanları birbirinden ayırdığı sırada zafer ortada kalmıştı. Yunanlılar Artemision’a, barbarlar da Aphetai’ye geri döndüler; savaş barbarlar için hiç beklemedikleri bir durum almıştı. Bu çarpışmada kralın yanında bulunanlardan düşman saflarına geçen tek Yunanlı Limnoslu Antidoros’dur; bundan ötürü Atinalılar kendisine Salamis’de toprak vermişlerdir.</span></p>

      <p class="paragraf"><span class="char-style-override-1">12.&nbsp;—</span><span>&nbsp;</span><span>Karanlık bastırmıştı; yaz ortasıydı</span><span class="Character-Style-1 char-style-override-2"><a class="footnote-link" href="#footnote-225-350" id="footnote-225-350-backlink">350</a></span><span>; bütün gece sel gibi yağmurlar indi, Pelion yöresinde şimşekler çakıyor, üst üste gök gürültüleri çatlıyordu; deniz Aphetai’ye doğru leşler ve kırık gemi parçaları sürüklüyordu; bunlar gemilerin önüne yığılıyor, küreklerin işlemesine engel oluyorlardı. Çıkan gürültüden ürküntüye düşen askerler bütün belaların başlarına yağmakta olduğunu görüyor, son saatlerinin geldiğine hükmediyorlardı; Pelion dolaylarında patlayan fırtınadan ve birçok geminin batmasından sonra bir soluk alacak kadar zaman geçmeden beklenmedik bir savaşa girmişlerdi ve bu savaştan kurtulur kurtulmaz işte tufan gibi yağmurlar, korkunç anaforlarla dolu bir deniz ve peş peşe çıkan kuru gök gürültüleriyle karşılaşıyorlardı.</span></p>

      <p class="paragraf"><span class="char-style-override-1">13.&nbsp;—</span><span>&nbsp;Bunların gecesi böyle oldu. Euboia’yı dolanmak görevini almış olanlara gelince, o gece onlar için de belalı oldu; tehlike onları açık denizde bastırmıştı; sonuç yürekler acısıydı; fırtına ve sağanak bunları Euboia kıyılarının üzerinde yakalamıştı; nereye gittiklerini bilmeden kapıldıkları rüzgârla su düzeyindeki kaya sığlıklarının üzerine düşüp karaya vurdular. Sözün kısası, tanrı Pers donanmasını sayı bakımından Yunanlılarla aynı hizaya indirmek ve korkunç sayı üstünlüğünü elinden almak için her şeyi yapıyordu.</span></p>

      <p class="paragraf"><span class="char-style-override-1">14.&nbsp;—</span><span>&nbsp;Bunlar böylece Euboia kıyılarını çevreleyen kaya sığlıkları üzerinde yok olmuşlardır. Aphetai’deki barbarlar ise yeniden pırıldayan gün ışıklarıyla rahat bir soluk aldılar; gemilerini kımıldatmıyor ve içinde bulundukları sıkıntıdan bir an olsun kurtulmaktan başka bir şey düşünmüyorlardı. Yunanlılar, Atinalılardan elli gemilik bir takviye almışlardı. Yardım olarak gösterilen bu gemilerin gelişine, öbür filonun Euboia kıyılarında fırtınaya yakalanarak silinip süpürüldüğü, baştan sonra parçalandığı haberi de katılınca, Yunanlıların cesareti arttı. Bir gün önceki saati beklediler ve denize açılarak Kilikia gemilerinin üzerine atıldılar. Onları batırdılar ve gece olunca Artemision’a geri döndüler.</span></p>

      <p class="paragraf"><span class="char-style-override-1">15.&nbsp;—</span><span>&nbsp;Üçüncü gün, böylece küçücük bir filonun kendilerini iyice hırpalamasından deliye dönen, ayrıca Kserkses’in öfkesinden de çekinen barbar komutanları aralarında toplanıp görüştüler ve artık Yunanlıların saldırmasını beklemeden, gün ortasına doğru demir yerinden çıktılar. Bu deniz savaşlarının verildiği günler, karada Thermopylai savaşlarının yapıldığı günlere rastlar. Nasıl karada Leonidas ve arkadaşları geçidi bırakmamak için savaşıyorlardı ise, denizde de savaşın amacı Euripos’du. Savunma yapanlar barbarları Yunanistan’a sokmamak için birbirlerine güç vermeye çalışırlarken, düşmanları da birbirlerini Yunan birliklerini geri atıp yolu açmak için kışkırtıyorlardı.</span></p>

      <p class="paragraf"><span class="char-style-override-1">16.&nbsp;</span><span class="char-style-override-1">—</span><span>&nbsp;Kserkses’in denizcileri savaş düzeninde ilerledikleri sırada, Yunanlılar Artemision’da dinleniyorlardı. Barbar filosu yay biçimi almıştı, öbürlerini bir kuşatma manevrasıyla kıstırmak istiyordu. O zaman Yunanlılar çıktılar ve onlarla borda bordaya geldiler. Bu savaşta her iki yan için şans aşağı yukarı eşitti, zira büyüklüğü ve sayı üstünlüğü Kserkses’in filosu için zararlı oluyordu, gemiler serbest davranamıyorlar, birbirleri üstüne düşüyorlardı. Bununla beraber iyi tutunuyorlar, boyun eğmiyorlardı; zira Persler bu kadar az gemi önünde geri basmayı onurlarına yediremiyorlardı. Pek çok Yunan gemisi şimdiden batmış, pek çok asker düşmüştü; barbarların kayıpları gerek gemi, gerek insan bakımından daha büyüktü. Böylece giden savaş, her iki tarafın kendi yerlerine çekilmeleriyle son buldu.</span></p>

      <p class="paragraf"><span class="char-style-override-1">17.&nbsp;—</span>&nbsp;Bu deniz savaşında, Kserkses’in askerleri arasında kendilerini en çok gösterenler Mısırlılar oldular. Kazandıkları parlak başarılardan başka, içindekilerle birlikte beş Yunan gemisi aldılar. Yunanlılar arasında günün onuru Atinalılara, Atinalılar arasında da sefere kendi cebinden donattığı bir gemiyle ve gene kendi iki yüz adamıyla katılmış olan Alkibiades oğlu Kleinias’a nasip oldu.</p>

      <p class="paragraf"><span class="char-style-override-1">18.&nbsp;—</span>&nbsp;Savaş sona erdiği zaman, her iki taraf da sevinç içinde kendi demir yerine döndü. Kadavralar ve gemi leşleri, savaştan bu partiyi oynayıp çıkan Yunanlıların elinde kalmıştı; ama çok sarsılmışlardı, özellikle Atinalıların gemilerinin yarısı kullanılmaz hale gelmişti. Güneye, Yunanistan’a doğru çekilmeyi kuruyorlardı.</p>

      <p class="paragraf"><span class="char-style-override-1">19.&nbsp;—</span>&nbsp;Ama Themistokles, eğer İon ve Karia birlikleri barbarlardan koparılabilirse, geri kalanın hakkından gelebileceklerini düşünüyordu. Euboialılar kıyıda, gemilere yüklemek üzere sürülerini topluyorlardı. Themistokles gemi komutanlarını oraya çağırttı, onlara torbasında Büyük Kral’ın en iyi müttefiklerini elinden alabileceğini sandığı bir hile bulunduğunu bildirdi. Daha ötesini açıklamadı ve o günkü durumda ne yapmaları gerektiğini anlattı; Euboialıların sürülerini elden çıkarmak gerekiyordu (düşman eline bırakmaktansa ordu yararlansındı); herkes adamlarına ateşler yaktıracaktı; gemilerin ne zaman kalkacaklarını o bildirecekti, gemilerin zarar görmeden Yunanistan’a ulaşabilmesi için gerekli olanı yapacaktı. Dedikleri yapıldı; ateşler yaktılar ve sürüler üzerine atıldılar.</p>

      <p class="paragraf"><span class="char-style-override-1">20.&nbsp;—</span>&nbsp;Euboialılar, gerçekten Bakis’in oraklini<span class="Character-Style-1 char-style-override-2"><a class="footnote-link" href="#footnote-225-351" id="footnote-225-351-backlink">351</a></span> sanki önemli değilmiş gibi umursamamışlardı; adalarından dışarıya bir şey taşımamışlar, bir kuşatmayı göz önünde tutarak yiyecek biriktirmeyi düşünmemişlerdi; savaşın gün gelip kendi kapılarına da dayanabileceğini ve olayların tepkisine kendilerinin de açık bulunduklarını hesap etmemişlerdi. Bakis’in Euboia ile ilgili orakli şudur:</p>

      <p class="siir-ustbosluk" xml:lang="en-GB"></p>

      <p class="paragraf">Barbar dili konuşan adam, Papirüs boyundurukla</p>

      <p class="paragraf">Surlara baş eğdirdiği zaman, meleyen sürülerini,</p>

      <p class="paragraf">Keçinin kaybolduğu adandan uzakta, güven altına</p>

      <p class="paragraf">Almanın çaresine bak.</p>

      <p class="siir-ustbosluk" xml:lang="en-GB"></p>

      <p class="paragraf">Patlamış ya da neredeyse patlayacak olan belaların ortasında, bu sözlere kulak asmamakla üzerlerine hemen de kökten bir yıkım çekmiş oldular.</p>

      <p class="paragraf"><span class="char-style-override-1">21.&nbsp;—</span>&nbsp;Yunanlılar, Themistokles’in dediklerini yaparlarken, Trakhis’deki gözcü geldi. Artemision’da Polyas adında Antikyralı bir gözcü vardı. Aldığı emir, iyi donatılmış bir kayığı hazır tutmak ve deniz ordusu yenilirse bunu hemen gidip Thermopylai’deki savaşçılara haber vermekti; bunun gibi Leonidas’ın yanında Lysikles oğlu Abronikhos adında bir Atinalı, otuz kürekli bir gemiye atlayıp Artemision’a gitmek üzere hazır bekliyordu, bu da kara ordusunun durumunda bir değişiklik olursa onu haber verecekti. İşte gelen bu Abronikhos’du, Leonidas ile ordusunun sonunu bildirmek üzere gelmişti. Bu haber üzerine geri çekilmeyi ertelemekten vazgeçtiler ve demir üzerindeyken hangi düzende iseler, o sırayı bozmadan, Korinthoslular öncü, Atinalılar artçı olmak üzere yola koyuldular.</p>

      <p class="paragraf"><span class="char-style-override-1">22.&nbsp;—</span>&nbsp;Themistokles, en iyi Atina yelkenlilerini alıp içilir su kaynaklarına doğru gitti; orada ertesi gün Artemision’a gelecek olan İonialılar okusun diye kayaların üzerine mesajlar kazıttı. Bu mesajlar şöyle diyordu: “İonialılar, atalarınıza karşı savaşmakla ve Yunanistan’ı köle haline getirmeye kalkışmakla haksızlık yapıyorsunuz. Sizden, önce bizim safımıza geçmenizi istiyorum; eğer bu elinizden gelmiyorsa, o zaman ve henüz iş işten geçmeden, bizim için şunu yapınız: Savaşa seyirci kalınız ve Karialıların da öyle yapmalarını sağlayınız; eğer bu da olmazsa, eğer sizi bağlayan zincir kırılamayacak kadar sert ise, o zaman hiç olmazsa savaşta karşı karşıya geldiğimiz zaman, sadece vuruşur gibi yapınız; sizin de bizden olduğunuzu ve işin başında barbarlara karşı bizim sizin için savaş açmış olduğumuzu unutmayınız.” Benim düşünceme göre, Themistokles bu mesajı yazarken iki olanağı hesaplamıştır: Kralın bu mesajdan haberi olur, belki olmazdı, olmasa bile İonialıları etkileyebilir, onların Yunanlılarla birleşmelerini sağlayabilirdi, yok eğer Kserkses’in haberi olursa, kral bunu kötüye yorabilir, İonialılara güveni kalmaz ve onları deniz savaşından uzak tutabilirdi.</p>

      <p class="paragraf"><span class="char-style-override-1">23.&nbsp;—</span>&nbsp;Themistokles işte kayanın üzerine bu mesajı kazıttı. Hemen arkasından barbarların yanına bir kayık içerisinde Histiaialı bir adam geldi, Yunanlıların Artemision’dan çekildiklerini haber verdi. Bunlar habere güvenemediler, adamı gözaltına aldılar, hızlı yelkenliler göndererek önce durumu yerinde görmek istediler; bunlar gidip döndüler ve haberi doğruladılar. Bunun üzerine güneş ışıklarını serpince, donanma tümü ile Artemision’a doğru yola çıktı. Gün ortasına kadar orada kaldı, sonra Histiaia’ya gitti<span class="Character-Style-1 char-style-override-2"><a class="footnote-link" href="#footnote-225-352" id="footnote-225-352-backlink">352</a></span>. Oraya varınca Histiaialıların ve Ellopia’nın başkentlerini aldılar ve Histiaialıların kıyı kasabalarının hepsine akınlar yaptılar.</p>

      <p class="paragraf"></p>

      <p class="arabaslik-sol">Barbarlar Delphoi’ye Yürüyorlar</p>

      <p class="paragraf"></p>

      <p class="paragraf"><span class="char-style-override-1">24.&nbsp;—</span>&nbsp;Ölüler için düzmece bir tertip hazırlamış olan Kserkses’in habercisi onlar buradayken geldi; düzmece bir tertip dediğim şu: Kendi ordusunun Thermopylai’de düşen askerlerinden yalnız bin kadarını meydanda bırakmıştı (hepsi yirmi bindi); geri kalanını özel olarak kazdırdığı hendeklere gömdürmüş, üstlerine yaprak ve dövülmüş toprak çektirmişti; böylece bunları deniz askerlerinin gözünden kaçırmış olacaktı. Haberci adaya gelip Histiaia’ya varınca, bütün deniz ordusundan bir meclis topladı ve mesajı bildirdi: “Müttefik askerler, Büyük Kral’ın gücüne üstün olmakla böbürlenen çılgınlara karşı, kendisinin nasıl savaştığını görmek isteyen varsa, Kral Kserkses, onların görevlerinden ayrılmalarına izin veriyor.”</p>

      <p class="paragraf"><span class="char-style-override-1">25.&nbsp;—</span>&nbsp;Haberci bu duyuruyu ilettikten sonra gemi bulmak zor bir iş oldu, gidip görmek isteyenler o kadar çoktu. Anakaraya çıktılar, savaş alanını dolaşarak ölüleri gördüler; orada yatanların hepsinin de Lakedaimonlu ve Thespialı olduklarını hepsi de anlamışlardı; ama hilotlar da görüyorlardı. Buna karşılık Kserkses’in kendi ölülerini gizlemek için başvurduğu hile, getirtmiş olduğu denizcileri aldatamamıştı; hile o kadar gülünçtü; toprağa uzanmış bin ölünün karşısında, küme halinde üst üste yığılmış dört bin ölü vardı, zira düşman ölülerinin hepsini bir araya yığdırmıştı. O gün böylece savaş alanının gezilmesine ayrılmış oldu; ertesi gün bir bölümü Histiaia’daki gemilerine döndü, öbür bölümü de Kserkses ile yola koyuldu.</p>

      <p class="paragraf"><span class="char-style-override-1">26.&nbsp;—</span>&nbsp;Az sayıda Arkadialı asker kaçağı gelmişti; aç, yoksul kişilerdi, iş istiyorlardı. Persler bunları krala götürdüler ve Yunanlılardan haber sordular; soruları içlerinden biri hepsi adına soruyordu. Yunanlıların Olimpiyat oyunları ile uğraştıkları ve jimnastik ve binicilik yarışları yaptıkları cevabını aldılar. Soruları soran, yarışlarda ödülün ne kadar olduğunu sordu; yenene zeytin dalından bir taç verildiği karşılığını aldılar. İşte o zamandır ki, Artabanos’un oğlu Tritantaikhmes, yüce bir duyguyu dile getirdiği için, kral kendisini korkaklıkla suçlamıştır. Tritantaikhmes, ödülün para değil de başlık olduğunu duyunca kendini tutamamış ve herkesin içinde: “Ah Mardonios! Bizi bak nasıl insanlarla dövüşe soktun. Bunlar para için değil, onur için savaşıyorlar!” diye bağırmıştı.</p>

      <p class="paragraf"><span class="char-style-override-1">27.&nbsp;—</span><span>&nbsp;Tritantaikhmes böyle bağırmıştı. – Bu arada ve Thermopylai kırımından hemen sonra Thessalialılar, Phokislilere bir haber çavuşu göndermişlerdi. Onlardan her zaman nefret etmişlerdi, hele bu son bozgundan sonra bu nefret büsbütün artmıştı. Gerçekten kralın açtığı seferden az önce, Thessalialılar kendilerinden yana olanlarla birleşip bütün güçleriyle Phokis’i istila etmişler, Phokisliler bunları yenmişler ve fena hırpalamışlardı. Phokisliler Parnasos Dağı’nda toplanmışlardı. Elisli kâhin Tellias da onlarla beraberdi; Tellias ustaca bir savaş kurnazlığı buldu. En iyi askerlerden altı yüz Phokislinin kendilerini ve de silahlarını alçıya bulattırdı; gece Thessalialılara karşı saldırı yaptı; karşılarına kendileri gibi ağartılmamış kim çıkarsa öldürmelerini söylemişti. Bunları ilk gören Thessalialı nöbetçiler, tabiatüstü bir olayla karşılaştıklarını sanarak kaçtılar; ordu baştan sona büyük bir korkuya kapıldı, o kadar ki, Phokisliler dört bin düşman öldürdüler, dört bin kalkan aldılar; bu kalkanların yarısını Abai’ye, yarısını da Delphoi’ye sungu olarak gönderdiler. Savaş bittikten sonra, toplamış oldukları ganimetlerden ayırdıkları onda birlerle büyük heykeller yaptırdılar, bunlar Delphoi’de üçayağın çevresinde durmaktadırlar, benzerleri Abai’dedir.</span></p>

      <p class="paragraf"><span class="char-style-override-1">28.&nbsp;—</span> <span>Phokislilerin, kendilerini kuşatmış olan Thessalia piyadesini uğratmış oldukları felaket budur; topraklarına girmiş olan süvariye de tüyler ürpertici şeyler yapmışlardır: Hyampolis’e pek uzak düşmeyen geçitte büyük bir hendek kazmışlar, içine boş amphoralar doldurmuşlar; üzerine, yanındaki topraklardan ayırt edilemeyecek gibi, toprak çekmişler ve Thessalialıların saldırısını burada karşılamışlardır. Bunlar, Phokislilerin üzerine atıldıkları zaman amphora dolu hendeğe düşmüşler, atlarının dizleri kırılmıştır.</span></p>

      <p class="paragraf"><span class="char-style-override-1">29.&nbsp;—</span><span>&nbsp;Bu iki kırım yüzünden Thessalialılar büyük hınç besliyorlardı; haber çavuşu ile şu bildiriyi gönderdiler: “Phokisliler, artık kusurunuzu daha iyi anlamış olmalısınız, bizim dengimiz olmadığınızı kabul ediniz. Eskiden Yunanlılarla beraberken, yani onlarla birlik olmayı istediğimiz sürece sizden üstündük, şimdi de barbarların yanındayız, canımız isterse topraklarınızı yağma eder, hatta gerekirse sizleri köle yaparız. Her şeyi yapabiliriz; ama içimizde hınç yoktur; siz de buna karşılık elli talant gümüş veriniz, o zaman biz de size topraklarınız üzerinde dolaşan tehlikeyi uzaklaştırmak için söz veririz.”</span></p>

      <p class="paragraf"><span class="char-style-override-1">30.&nbsp;—</span><span>&nbsp;Thessalialıların bildirisi buydu. Gerçekte bu bölgede Medler tarafına geçmeyen bir tek Phokisliler kalmışlardı, konuyu incelediğim zaman bunun Thessalialılara karşı besledikleri nefretten ileri geldiğine hükmediyorum. Eğer Thessalialılar Yunanlıların saflarına geçselerdi, Phokisliler de Medlerden yana çıkarlardı diye düşünüyorum. Thessalialıların bildirilerine karşılık, bir şey vermeyeceklerini, eğer isteselerdi kendilerinin de ta baştan Thessalialılar gibi Medlere hoş geldin diyebileceklerini söylediler; ama Yunanistan’a ihanet etmeye hiçbir zaman gönülleri yatmadığını da eklediler.</span></p>

      <p class="paragraf"><span class="char-style-override-1">31.&nbsp;—</span><span>&nbsp;</span><span>Bu yanıttan öfkelenen Thessalialılar, Phokislilere karşı yürüyebilmesi için krala kılavuzlar verdiler. Pers ordusu Trakhis’den Doris’e atıldı; Doris burada, Malis ile Phokis arasında, aşağı yukarı otuz stad genişliğinde dar bir toprak şeridi halinde uzanır; eskiden Dryopis diye anılan Doris, Peloponez Dorislilerinin anayurdudur. Barbarlar Doris’e girdiler, ama yıkmadılar, halk Medlere boyun eğmişti, Thessalialılar da bunlara dokunulmasını istememişlerdi.</span></p>

      <p class="paragraf"><span class="char-style-override-1">32.&nbsp;—</span><span>&nbsp;Doris’ten Phokis’e geçen Persler, buralarda oturanları yakalayamadılar; kimisi Parnassos tepelerine sığınmıştı (Parnassos’un üstü, Neon bölgesinde, Tithorea Dağı denilen ayrı ve tek başına duran bir dorukta pek çok kişiyi barındırabilecek durumdadır); kimisi, daha büyük bir bölümü, Krisa Ovası’nda kurulmuş bulunan Amphissa’ya, Ozolai Lokrislilerinin yanına göç etmişti</span><span class="Character-Style-1 char-style-override-2"><a class="footnote-link" href="#footnote-225-353" id="footnote-225-353-backlink">353</a></span><span>. Barbarlar sadece bütün Phokis’i yakıp yıktılar; orduya kılavuzluk için Thessalialılar şu sistemi uyguluyorlardı. Geçtikleri yerde ekini yakıyorlar, ağaçları kökünden kesiyorlar, kentleri ve tapınakları ateşe veriyorlardı.</span></p>

      <p class="paragraf"><span class="char-style-override-1">33.&nbsp;—</span><span>&nbsp;Kephisos vadisini izliyorlar, her yeri yakıp yıkıyorlardı. Drymos, Kharadra, Erokhos, Tethronion, Amphikaia, Neon, Pediai, Tritai, Elateia, Hyampolis, Parapotamioi kentlerini ve içinde pek çok sunu ve hazine bulunan büyük Apollon tapınağının bulunduğu Abai’yi ateşe verdiler. Burada bugün olduğu gibi o zaman da bir orakl vardı; yağmadan ve yangından tapınak da kurtulamadı. Dağların eteklerinde birkaç Phokisli yakalamışlardı, kadınları üst üste ırzına geçe geçe öldürdüler.</span></p>

      <p class="paragraf"><span class="char-style-override-1">34.&nbsp;—</span><span>&nbsp;Parapotamioi’yu geçen barbarlar Panopeai’ye geldiler. Ordu orada ayrıldı. Daha kalabalık ve daha güçlü olan bölümü, Kserkses ile beraber Atina’ya doğruldu, Orkhomenos topraklarından Boiotia’ya girdi. Bütün Boiotia halkları Medlerden yana kazanılmıştı ve kentlere dağıtılmış olan Makedonialılar tarafından korunuyorlardı; bunları Boiotialıların Medlere yürekten bağlı olduklarına Kserkses katında tanıklık etsinler diye, Alexandros özel olarak göndermişti. Barbar ordusunun bir bölüğü işte buradan geçiyordu.</span></p>

      <p class="paragraf"><span class="char-style-override-1">35.&nbsp;—</span><span>&nbsp;Öbür bölümü, önüne düşen kılavuzların peşinde, Parnassos’u sağda bırakarak Delphoi tapınağı üzerine yürüyordu. Bunlar da Phokis topraklarından geçerken taş taş üstünde bırakmadılar; Panopların, Daulilerin ve Aiolidlerin kentlerini yaktılar. Ordudan ayrılıp bu yola sapmalarından maksat, Delphoi tapınağını ve içindeki hazineleri almak ve Kral Kserkses’e taşımaktı. Kserkses tapınakta, kendi sarayındakilerden daha değerli ne varsa hepsini biliyordu, bana böyle anlatmışlardı; hazineleri çok kişi bir bir sayıp dökmüştü kendisine; özellikle Alyattes oğlu Kroisos’un sunularından haberi vardı</span><span class="Character-Style-1 char-style-override-2"><a class="footnote-link" href="#footnote-225-354" id="footnote-225-354-backlink">354</a></span><span>.</span></p>

      <p class="paragraf"><span class="char-style-override-1">36.&nbsp;—</span><span>&nbsp;Başlarına geleceği bilen Delphoililer deli bir telaşa kapılmışlardı; yakalarını kaptırdıkları bunalım içerisinde, kutsal eşyayı ne yapalım diye orakle danıştılar: Toprağa mı gömselerdi, yoksa başka bir ülkeye mi taşısalardı? Tanrı, yerlerinden kıpırdatmayı yasak etti; kendisinin olana kendisi bekçilik edebilirdi, öyle cevap verdi. Bunun üzerine Delphoililer kendi öz mallarının derdine düştüler. Karılarını, çocuklarını körfezin öbür kıyısına, Akhaia’ya yolladılar, çoğu Parnassos tepelerine tırmandı, eşyaları Korykos mağarasına sakladılar; kimileri de gizlice Lokris’e, Amphissa’ya geçtiler. Tek kelimeyle Delphoililer kenti boşalttılar, geride yalnız altmış yurttaş ve bir de tanrı sözcüsü kaldı.</span></p>

      <p class="paragraf"><span class="char-style-override-1">37.&nbsp;—</span><span>&nbsp;İstilacı barbarlar kutsal yapıyı seçebilecek kadar yaklaştıkları zaman, sözcü ki, adı Akeratos’du, tapınağın önünde bir deste silah durduğunu gördü, bunlar içeriden, büyük salondan getirilmişlerdi; oysa bunlar kutsal silahlardı, kim olursa olsun el değdiremezdi, günahtı. Koşup bu tabiatüstü olayı kentte kalmış olan Delphoililera yetiştirdi. Ama barbarlar, dağınık ve düzensiz bir halde itişe kakışa gelip Athene Pronaia tapınağı önüne vardıkları zaman, az önceki mucizeye yenilerinin katıldığını gördüler. Gerçekte bir sürü savaş aracının kendi kendine gelip tapınağın dışına çıkmış olması şüphesiz bir mucizeydi. Ama asıl şaşılacak olanı bundan sonraki mucizeydi. Barbarlar, Athene Pronaia tapınağı karşısına vardıkları zaman diyordum, üzerlerine gökyüzünden yıldırımlar yağdı; Parnassos tepelerinden kopan iki kaya, korkunç bir gürültüyle istilacıların üzerine indi, pek çoğunu ezdi ve o anda Athene Pronaia tapınağı içinden bir ses yükseldi, bir savaş narası koptu.</span></p>

      <p class="paragraf"><span class="char-style-override-1">38.&nbsp;—</span><span>&nbsp;Hepsi bir araya gelen bu olaylar, barbarların yüreğine yılgınlık saldı. Kaçtılar, bunu haber alan Delphoililer dağlardan indiler, peşlerine düşüp çoğunu öldürdüler. Kurtulanlar kendilerini Boiotia’ya dar attılar. Buradan kaçan barbarlar, kendi dediklerine göre, bu mucizelerden başka, birçok tanrısal şey daha gördüklerini anlatıyorlardı: İnsan boyundan çok büyük iki hoplit peşlerine düşmüş, kılıçtan geçirmiş, kovalamıştı.</span></p>

      <p class="paragraf"><span class="char-style-override-1">39.&nbsp;—</span><span>&nbsp;Bu ikisi, Delphoililera göre ulusal kahramanlardır, Phylakos ve Autonoos’taki tapınağın çevresinde kutsal kaleleri vardır. Phylakos’unki yolun hemen kıyısında, Athene Pronaia tapınağının hemen üstünde, Autonoos’unki ise Hyampia tepesi denilen tepenin eteklerinde, Kastalia çeşmesinin yanındaydı. Parnassos’tan kopan taşlar bugün de oldukları yerde durmaktadırlar; Athene Pronaia tapınağının duvarları içerisinde, barbarların arasından yuvarlandıktan sonra gidip durdukları yerdedir. – İşte bu adamlar kutsal yapıdan uzaklara böyle kaçmışlardır.</span></p>

      <p class="paragraf"></p>

      <p class="arabaslik-sol">Salamis Savaşı Öncesi</p>

      <p class="paragraf"></p>

      <p class="paragraf"><span class="char-style-override-1">40.&nbsp;—</span><span>&nbsp;Artemision’dan kalkan Yunan filosu, Atinalıların ricası üzerine Salamis’e yanaşmıştı. Atinalılar çocuklarını ve karılarını Attika dışında güvenilir bir yere götürmek ve yapacakları şeyler konusunda görüşmek üzere istemişlerdi müttefiklerinden Salamis’e gitmeyi. Zira durum onları yeniden konuşmaya zorluyordu; zira bekledikleri olmamıştı: Peloponez ordusunun Boiotia’da barbarlara karşı dayanacağını, sımsıkı duracağını sanmışlardı; oysa böyle olmamıştı ve şimdi de Peloponezlilerin İsthmos üzerine duvar çekmeye koyulduklarını, kendi dertlerine düşüp üst yanına boş verdiklerini öğrenmişlerdi. Bunu öğrendikleri içindir ki, müttefiklerinden Salamis’e gidilmesini istemişlerdi.</span></p>

      <p class="paragraf"><span class="char-style-override-1">41.&nbsp;—</span><span>&nbsp;Böylece Salamis’e gelindi. Atinalılar da kendi yurtlarına gelmiş oldular. Gelir gelmez bir karar yayınladılar, Atina’da oturanları kendi olanaklarıyla, çoluk çocuklarını güvenlik altına almaya çağırdılar. Bunun üzerine çoğu ailesini Troizen’e, öbürleri Aigina’ya, başkaları da Salamis’e gönderdi. Bunları çabucak uzaklaştırmalarının bir nedeni, orakle uymaktı, ama asıl önemli neden şuydu: Atinalılar anlatırlar ki, kocaman bir yılan vardı, tapınağın içinde yaşıyordu ve Akropol’ün koruyucusuydu; yalnız bunları söylemekle kalmazlar, onu tapınağın konuğu sayarlar, aydan aya vergi verir gibi, bal çöreği götürürlerdi; her zaman bu çöreği yediği halde, şimdi çörek dokunulmamış olarak duruyordu. Rahibe durumu haber vermişti; Atinalılar bir saniye gecikmeden hemen kentten çıkmak için acele ettiler, çünkü tanrıçanın da tapınağı bırakıp gittiğine hükmetmişlerdi. Evlerini taşıyıp güven altına aldıktan sonra dönüp deniz ordusuna katıldılar.</span></p>

      <p class="paragraf"><span class="char-style-override-1">42.&nbsp;—</span><span>&nbsp;Artemision’dan gelenler gemilerini Salamis demir yerine bağlarlarken, onların gelmiş olduklarını haber alan öbür Yunan filoları da çabucak Troizen’den gelip onlara katıldılar; çünkü daha önce almış oldukları emre göre bütün gemiler Troizen’in limanı olan Pagon’da toplanmışlardı. Şimdi Artemision’dakinden çok daha önemli bir filo toplanmış oluyordu; zaten bunlar daha çok sayıda site tarafından donatılmışlardı. Amiral, gene Artemision’dakiydi; hep o Eurykleides oğlu Spartalı Eurybiades ki, aslında kral soyundan bile değildi. Gemilerin en çoğunu veren, yelkenlilerin en iyilerini donatan Atinalılardı.</span></p>

      <p class="paragraf"><span class="char-style-override-1">43.&nbsp;</span><span class="char-style-override-1">—</span><span>&nbsp;Sefere katılan uluslar şunlardır: Peleponez’den, Lakedaimon’dan on altı gemi, Korinthoslular Artemision’da ne kadarsa gene o kadar, Sikyonlular on beş gemi, Epidauroslular on, Troizenliler beş, Hermioneliler üç gemi. Bu sonuncusu dışında, öbürlerinin hepsi Dor ve Makedon ırkındandırlar; bundan önceki son durakları Erineos, Pindos ve Dryopis’tir. Hermioneliler Dryopislidirler, bunları bugün Doris denilen ülkeden Herakles ve Malisliler kovmuşlardır.</span></p>

      <p class="paragraf"><span class="char-style-override-1">44.&nbsp;—</span><span>&nbsp;Peloponezlilerden sefere katılanlar bunlardı. Anakaradan Peloponez dışında, önce Atinalıları saymak gerekir, bütün öbürlerinin getirdikleri gemilerin tümü ile ölçüştürülebilir, yalnız kendilerinden olmak üzere yüz seksen gemi getirmişlerdir; zira Salamis’de Plataialılar onlarla beraber değildiler, nedeni şu: Yunanlılar Artemision’dan ayrıldıktan sonra Khalkis açıklarına geldikleri zaman, Plataialılar Boiotia’nın Euboia karşısına düşen kıyılarına çıktılar, ailelerini ve eşyalarını güvenilir bir yere taşımak istediler; bu işlerle uğraşırlarken geç kalmışlardı. – Bugün Yunanistan denilen ülke Pelasgların elindeyken, Atinalılar da Pelasglardandılar ve Kranai adını taşıyorlardı; Kral Kekrops zamanında Kekropidler adını almışlar, daha sonra Erekhtheus iktidara geçtiği zaman, adları Atinalılar olarak değişmiştir; sonradan Ksuthos oğlu İon, Atina ordusunun başına geçmiş ve onun adına uyarak İonialı adını almışlardır.</span></p>

      <p class="paragraf"><span class="char-style-override-1">45.&nbsp;—</span><span>&nbsp;Megaralılar Artemision’daki kadar gemiyle katılmışlardı; Amprakialılar müttefiklere yedi gemi getirmişlerdi, Leukaslılar ise üç gemi; bu sonuncular Dor ırkındandırlar ve Korinthos’dan gelmedirler.</span></p>

      <p class="paragraf"><span class="char-style-override-1">46.&nbsp;—</span><span>&nbsp;Adalarda yaşayanlardan Aiginalılar otuz gemi getiriyorlardı. Daha çok gemi donatmışlardı, ama onları kendi yurtlarını korumak için kullanıyorlardı, Salamis’de bu otuz yelkenliyle dövüşmüşlerdir. Aiginalılar Epidauros Dorlarındandı; adları eskiden Oinone diye anılırdı. Aiginalılardan sonra Artemision’daki yirmi gemileriyle safa giren Khalkisliler ve o savaştaki yedi gemileriyle Eretrialılar geliyorlardı; bunlar İonialıdırlar; Keoslular ki, bunlar da Atina’dan gelme İonialılardandırlar, Artemision’daki aynı gemilerle katılıyorlardı. Naxoslular dört gemi donatmışlardı; yurttaşları onları öbür adalıların yaptıkları gibi Medlere katılmak üzere göndermişlerdi, ama aldıkları emri dinlemeyip Yunanlılara katılmışlardı ve bunu filoya komuta eden ve adanın ileri gelen kişilerinden biri olan Demokritos’un isteği üzerine yapmışlardı. Naxoslular Atina asıllı İonialılardandırlar. Styralılar Artemision’daki gemilerle katılıyorlardı; Kythnoslular bir trirem ve bir elli kürekli; bu iki ulus Dryopis’dendi. Eeriphos, Siphnos ve Malisliler de sefere katılıyorlardı; adalarda yaşayanlardan, barbarlara toprak ve su vermeyenler yalnız bunlardı.</span></p>

      <p class="paragraf"><span class="char-style-override-1">47.&nbsp;</span><span class="char-style-override-1">—</span><span>&nbsp;Bu sefere katılmak için toplanmış bulunan bütün bu uluslar Thesprotların ve Akheron’un berisinde otururlar</span><span class="Character-Style-1 char-style-override-2"><a class="footnote-link" href="#footnote-225-355" id="footnote-225-355-backlink">355</a></span><span>; Thesprotların toprakları Amprakialıların ve Leukaslıların topraklarına bitişikti ki, bunlar da müttefikler arasındaydılar ve en uzak yerlerden gelenler bunlardı. Bu sınırın ötesinde oturanlardan yalnız Krotonlular tehlikeye düşen Yunanistan’ın yardımına koştular, o da bir gemi ile; komutanları Pythia oyunlarında üç sefer kazanmış olan Phayllos’du. Krotonlular Akhaia soyundandırlar.</span></p>

      <p class="paragraf"><span class="char-style-override-1">48.&nbsp;—</span><span>&nbsp;Elli kürekli gemiler göndermiş olan Melos, Siphnos ve Seriphoslulardan gayrı hepsi sefere triremlerle katılıyorlardı; elli küreklilerden Meloslular ki, asılları Lakedaimon’du, iki; Atina asıllı İonialılardan olan Siphnoslularla Seriphoslular da her biri birer tane vermişlerdi. Elli kürekliler dışında, toplam üç yüz yetmiş sekiz gemi eder.</span></p>

      <p class="paragraf"><span class="char-style-override-1">49.&nbsp;—</span><span>&nbsp;Saydığımız sitelerin şefleri Salamis’de buluşunca bir meclis topladılar. Eurybiades oturumu açtı, isteyenlerin düşüncesini söylemesini bildirdi: Savaşa ellerinde bulunan bölgelerden hangisinde girmek daha iyiydi? Attika artık ellerinde olmadığına göre, ancak başka yerler söz konusu olabilirdi. İleri sürülen görüşlerin çoğu İsthmos’a doğru çekilmek ve savaşa Peloponez önlerinde girmek noktasında birleşiyordu; bu düşünceye dayanak olarak, Salamis’de kalırlar ve denizde yenilirlerse, bir adada çevrili kalmış olacaklarını ileri sürüyorlardı. Orada hiçbir yandan yardım görmek olanağı yoktu, oysa İsthmos’a yakın olurlarsa, her biri kendi ülkesine gidebilecekti.</span></p>

      <p class="paragraf"><span class="char-style-override-1">50.&nbsp;—</span><span>&nbsp;Peloponezli komutanlar bu düşünceleri ileri süredursunlar, bir Atinalı çıkageldi ve barbarların Attika’ya girdiğini ve ülkeyi baştan sona ateşe verdiğini bildirdi. Sahiden de Kserkses’in komutası altında Boiotia’yı geçen birlikler, Peloponez’e sığınmış olan Thespialıların kentini ve gene boş olan Plataialıların kentini yakmışlardı. Çünkü kral, Thebaililerden, bunların Medlerle bağlaşmak istemediklerini öğrenmişti.</span></p>

      <p class="paragraf"></p>

      <p class="arabaslik-sol">Kserkses Atina Akropolünü Yakıyor</p>

      <p class="paragraf"></p>

      <p class="paragraf"><span class="char-style-override-1">51.&nbsp;—</span><span>&nbsp;Barbarlar, Hellespontos’da bir ay kalmışlar ve bu süre içinde Avrupa’da yığınaklar yapmışlardı</span><span class="Character-Style-1 char-style-override-2"><a class="footnote-link" href="#footnote-225-356" id="footnote-225-356-backlink">356</a></span><span>, Hellespontos’u aştıklarından bu yana, Attika’ya gelinceye kadar da üç ay geçmişti ve bu süre Atina’da Kalliades’in arkhont olduğu zamana rastlamaktaydı. Boş kenti aldılar; sadece tapınağa sığınmış birkaç Atinalı, tapınağın kâhyaları ve Akropol’ün üzerinde, düşman saldırısına karşı ağaç barikatlar yapıp arkasına kapanan fakir fukaradan başka kimseyi bulamadılar; bunlar Salamis’e kaçmayı düşünemeyecek kadar yoksuldular. Ayrıca Pythia’nın ağaç duvarın ele geçmezliği üzerine vermiş olduğu oraklin gerçek anlamını öğrenmeyi de istiyorlardı. Onların fikrince oraklin gösterdiği sığınak burasıydı, gemiler değil.</span></p>

      <p class="paragraf"><span class="char-style-override-1">52.&nbsp;—</span><span>&nbsp;Persler, Akropol’ün karşısına düşen ve Atinalıların Ares tepesi</span><span class="Character-Style-1 char-style-override-2"><a class="footnote-link" href="#footnote-225-357" id="footnote-225-357-backlink">357</a></span> <span>dedikleri dik bayırı tuttular ve kaleyi kuşattılar ve bunu şöyle yaptılar: Oklarına kıtık sardılar, tutuşturdular ve barikata attılar. Kuşatılmış olan Atinalılar, zor durumda kıstırılmış olmalarına ve kazıklardan yapılmış duvarın ihanetine rağmen dayanıyorlardı. Peisistratidler onları teslim olmaları için boşuna çağırıyorlardı, dinlemek bile istemiyorlardı; savunmak için ellerinden geleni yapıyorlardı ve özellikle, barbarlar kapılara doğru atıldıkları zaman üzerlerine iri taşlar yuvarlıyorlardı; Kserkses’i epeyce bir zaman çaresiz ve ne yapacağını bilmez bir halde bırakmışlardı.</span></p>

      <p class="paragraf"><span class="char-style-override-1">53.&nbsp;—</span><span>&nbsp;Ama barbarlar sonunda çaresini buldular; çünkü oraklin gerçekleşmesi için Attika’nın anakaradaki her şeyinin Perslerin eline geçmesi gerekiyordu. Akropol’ün önünde ve kapıların ve Akropol’e çıkan yolun ötesinde bir yer vardı ki, oraya nöbetçi konulmamıştı, bir insanın tırmanabileceği bir yer değildi, gene de bazıları Kekrops kızı Aglauros</span><span class="Character-Style-1 char-style-override-2"><a class="footnote-link" href="#footnote-225-358" id="footnote-225-358-backlink">358</a></span> <span>tapınağı karşısına düşen bu tepeye, bayırın çok dik olmasına rağmen tırmanabildiler. Bunların tepeye çıktıklarını gören Atinalılardan kimisi kendilerini yukarıdan atıp ezildi, kimisi de tapınağın içine sığındı. Tepeyi aşmış olan Persler önce kapılara koşup açtılar, sonra yalvarıp yakarmalarına bakmadan, içeridekilerin hepsini kılıçtan geçirdiler; hepsini öldürdükten sonra tapınağı yağma ettiler ve Akropol’ü tamamen yaktılar.</span></p>

      <p class="paragraf"><span class="char-style-override-1">54.&nbsp;—</span><span>&nbsp;Atina’yı baştan sona ele geçiren Kserkses, Susa’ya bir atlı göndererek, kazanmış olduğu başarıları Artabanos’a haber verdi. Habercinin gittiği günün ertesi, orduda bulunan Yunanlı sürgünleri getirtti, Akropol’e çıkıp kendi ulusal töreleri uyarınca kurbanlar kesmelerini emretti, belki bir rüya görmüştü, onun için kurban kesilmesi emrini veriyordu, belki de tapınağı yaktım diye içine kurt düşmüştü. Atina sürgünleri buyruğu yerine getirdiler. Ve niye anlatıyorum bunu, onu da söyleyeceğim.</span></p>

      <p class="paragraf"><span class="char-style-override-1">55.&nbsp;—</span><span>&nbsp;Akropol’de toprağın oğlu denilen Erekhtheus’a ait bir tapınak vardı; bu tapınağın içerisinde bir zeytin ağacı, bir de tuzlu kaynak</span><span class="Character-Style-1 char-style-override-2"><a class="footnote-link" href="#footnote-225-359" id="footnote-225-359-backlink">359</a></span> <span>bulunuyordu; Atina’da yaygın bir anlatıya göre, bunları Poseidaon ile Athene, bu topraklar senindi, yok benimdi diye çekiştikleri sırada, kendi iddialarının kanıtı olarak yaratmışlardı. Barbarlar tabii bütün tapınakla beraber bu zeytin ağacını da yakmışlardı. Yangının ertesi günü, kralın kurban töreni için göndermiş olduğu Atinalılar, kutsal yere vardıkları zaman, yanan zeytin ağacından bir filiz sürmüş ve şimdiden bir dirsek boyuna varmış olduğunu gördüler. Yani onlar böyle anlatmışlardı.</span></p>

      <p class="paragraf"><span class="char-style-override-1">56.&nbsp;—</span><span>&nbsp;Salamis’de toplanmış olan Yunanlılar, Atina Akropol’ünün başına gelenleri haber aldıkları zaman, o kadar fena oldular ki, komutanların bazıları, görüşülmesine başlanan tasarının kabul edilmesini bile beklemeden gemilerine koştular ve hemen geri çekilmek üzere yelken açtırdılar; toplantıda kalmış olanlar da savaşa İsthmos önünde girmek için kesin karar aldılar. Gece iniyordu; savaş meclisi sona ermişti, hepsi gemilerine dağılıyorlardı.</span></p>

      <p class="paragraf"><span class="char-style-override-1">57.</span><span class="char-style-override-1">&nbsp;—</span><span>&nbsp;Themistokles gemisine döndüğü zaman, bir Atinalı, Mnesiphilos, neye karar verdiklerini sordu. Ve onun ağzından, gemileri İsthmos’a götürüp savaşa Peloponez önlerinde girmeye karar verildiğini öğrenince şunları söyledi: “Peki! Eğer gemilerini Salamis’den alıp giderlerse, iyi bil ki, artık elinde, neresi olursa olsun, hiçbir ülkeyi savunmak için savaşa girebilecek kadar gemi kalmaz, bunların hepsi kendi sitelerine dönerler; ne Eurybiades, ne de başkası kuvvetlerimizin dağılmasını önleyebilir; kör olmuş bunlar, bu yüzden Yunanistan’ı kaybedeceğiz. Hemen geri dön, belki onları bu düşünceden vazgeçirebilirsin; belki Eurybiades’i caydırıp burada kalmasını sağlayabilirsin.”</span></p>

      <p class="paragraf"><span class="char-style-override-1">58.&nbsp;—</span><span>&nbsp;Bu sözler Themistokles’in çok hoşuna gitti; hiçbir şey demeden Eurybiades’in gemisine yollandı. Oraya varınca iş için görüşmeye geldiğini bildirdi. Eurybiades gemiye çıkmasını ve isteği ne ise söylemesini rica etti. Themistokles amiralin yanına oturdu ve Mnesiphilos kendisine neler söylediyse, sanki kendi düşüncesiymiş gibi bir bir anlattı, kendiliğinden de birçok kanıt ekledi ve o gemiden çıkıp savaş meclisini yeniden toplantıya çağırtıncaya kadar susmadı.</span></p>

      <p class="paragraf"><span class="char-style-override-1">59.&nbsp;—</span><span>&nbsp;Meclis toplanır toplanmaz, daha Eurybiades komutanları ne için toplandığını söylemek için ağzını açmaya fırsat bulmadan Themistokles atıldı, acele bir dileği olan bir kimse gibi konuştu ve yaman konuştu. Söylevinin ortasında Korinthosluların şefi Okytos oğlu Adeimantos şöyle dedi: “Themistokles, yarışlarda sırası gelmeden atılanlara sopa çekerler.” – “Evet,” diye cevap verdi öbürü, suçunu bağışlatmak ister gibi, “ama erken davranmayanlar da taçtan yoksun kalırlar.”</span></p>

      <p class="paragraf"><span class="char-style-override-1">60.&nbsp;—</span><span>&nbsp;Önce sözünü kesen Korinthosluya böyle ince bir karşılık verdi, sonra Eurybiades’e döndü. Daha önce kendisine, ordunun Salamis’ten çıkması halinde dağılacağına dair söylemiş olduklarından hiçbirine dokunmadı; çünkü müttefiklere karşı ağır bir suçlama olurdu; başka şeyleri ileri sürdü:</span></p>

      <p class="paragraf"><span class="char-style-override-1">a)</span><span>&nbsp;“Yunanistan’ı kurtarmak bugün senin eline kalmıştır, eğer benim sözümü dinler ve donanmayı İsthmos’a kadar geri çektirmek isteyenlere kulak vermeyip, deniz savaşını burada kabul edersen, Yunanistan’ı kurtarabilirsin. Şimdi iki görüşü de dinle ve tart: Eğer İsthmos yanında dövüşürsen açık denizde dövüşeceksin ki, bu durum bizim için elverişli değildir, gemilerimiz daha ağır, sayıları daha azdır; ayrıca savaşı kazanmış olsak bile, Salamis, Megara ve Aigina elden gitmiş olacaktır. Zira düşmanın kara ordusu da filosunun peşinden gelecektir; onu Peloponez kapılarına kadar kendi elinle çekmiş ve bütün Yunanistan’ın geleceğini tehlikeye atmış olacaksın.</span></p>

      <p class="paragraf"><span class="char-style-override-1">b)</span><span>&nbsp;Ama tersine, benim planımı tutarsan, şu yararları elde etmiş olursun: Önce, durum strateji gereklerine uygun gelişirse eğer, çok büyük bir filoyu dar bir yerde az gemiyle karşılayarak tam bir zafer kazanırız; zira nasıl serbest manevra yapabilmek düşmanın yararına ise, dar bir kanalda karşılaşmak da bizim yararımızadır. Ayrıca şunu da ekleyeyim ki, çocuklarımızın ve karılarımızın sığınmış oldukları Salamis de kurtulmuş olur. Ama asıl şu ki, benim planım sizin için en değerli olan şeyleri karşılamaktadır; burada kalmak suretiyle Peloponez önüne gemilerden kurulu bir kale duvarı çekmiş olacaksın.</span></p>

      <p class="paragraf"><span class="char-style-override-1">c)</span><span>&nbsp;Eğer sonuç umduğum gibi çıkarsa, eğer denizde zafer bizim olursa; barbarlar İsthmos’a kadar gelemeyecekler, Attika’dan öteye bir adım atamayacaklardır, karmakarışık kaçacaklardır. Megara’yı, Aigina’yı ve bir oraklin düşmanlarımızı önünde yeneceğimizi bildirmiş olduğu Salamis’i de kaybetmemiş olacağız. İnsanların ancak akla uygun olan tasarıları gerçekleşebilir; eğer tasarı akıllıca olmazsa, tanrı da onun gerçekleşmesine yardım etmez.”</span></p>

      <p class="paragraf"><span class="char-style-override-1">61.&nbsp;—</span><span>&nbsp;Themistokles’in bu söylevi üzerine Korinthoslu Adeimantos bir daha davrandı; bu vatansızı susturmak ve Eurybiades’in, bir serserinin önerisini oya sunmasını önlemek istiyordu. Themistokles’in eğer görüşülmesini istediği düşünceleri varsa, bunları bir site adına ileri sürmeliydi. Ona küfür ediyordu, zira Atina artık elden gitmişti, boyunduruğa vurulmuştu. Bu sefer Themistokles, bu şefe ve Korinthoslularına sert bir cevap yapıştırdı; Atinalılar böyle ellerinde tayfası ve donatımı ile hiç eksiksiz iki yüz gemi bulundurdukları sürece, öbürlerinden daha önemli bir sitenin ve ülkenin sahibi sayılırlardı; zira böyle bir kuvvetin saldırısına karşı durabilecek bir tek Yunan ulusu yoktu.</span></p>

      <p class="paragraf"><span class="char-style-override-1">62.&nbsp;—</span><span>&nbsp;Bu görüşü daha da geliştirerek, bu sefer doğrudan doğruya Eurybiades’in üzerine yürüdü, sert sözler söyledi: “Sen,” dedi, “eğer burada kalırsan, yiğit bir adam olursun; kalmazsan Yunanistan’ı mahvetmiş olursun; zira savaşın düğümü bizim gemilerimizin üzerindedir. İnan bana. Eğer olmaz dersen, o zaman biz de bir saniye bile gecikmeden hemen çoluk çocuğumuzu yükler, İtalya’ya, Siris’e gideriz</span><span class="Character-Style-1 char-style-override-2"><a class="footnote-link" href="#footnote-225-360" id="footnote-225-360-backlink">360</a></span><span>. Orası nice zamandır bizimdir ve orakller bize orasını kolonize etmemizi bildirmişlerdir; siz de o zaman bizim gibi bir müttefikten yoksun kalınca, bu sözlerimi hatırlarsınız.”</span></p>

      <p class="paragraf"><span class="char-style-override-1">63.&nbsp;—</span><span>&nbsp;Themistokles’in sözleri Eurybiades’in gözlerini açtı – ve özellikle, sanırım, gemileri İsthmos’a götürmeye kalkarsa, Atinalıların kendilerinden ayrılmalarından korktu; gerçekten Atinalılar giderlerse, öbürleri savaşmazlardı. Bunun için oldukları yerde kalmaya ve savaş için burada tutunmaya karar verdi.</span></p>

      <p class="paragraf"><span class="char-style-override-1">64.&nbsp;—</span><span>&nbsp;Bu söz çarpışmasından ve Eurybiades kararını verdikten sonra, Salamis’de toplanmış olan Yunanlılar, burada savaşmak üzere hazırlıklara giriştiler. Gün ışıdı, güneş yükseldi, toprak ve deniz bir depremle sarsıldı. Hemen tanrılara dualar etmeye ve Aiakidlerden yardım dilemeye karar verdiler ve karar verir vermez uyguladılar; bütün tanrılara dua ettiler; Salamis’den Aias ile Telamon’u istettiler ve Aiakos ile öbür Aiakiedleri getirtmek üzere Aigia’ya gemi gönderdiler</span><span class="Character-Style-1 char-style-override-2"><a class="footnote-link" href="#footnote-225-361" id="footnote-225-361-backlink">361</a></span><span>.</span></p>

      <p class="paragraf"><span class="char-style-override-1">65.&nbsp;—</span><span>&nbsp;Bakınız ne anlatıyor Theokydes oğlu Dikaios</span><span class="Character-Style-1 char-style-override-2"><a class="footnote-link" href="#footnote-225-362" id="footnote-225-362-backlink">362</a></span> <span>ki, o zamanlar Atina sürgünü olarak Medlerin yanında bulunuyor ve onlardan büyük saygı görüyordu: Kserkses birlikleri Atinalıların bırakıp kaçmış oldukları Attika’yı yakıp yıktıkları sırada, bir gün Lakedaimonlu Demaratos ile birlikte Thria Ovası’nda</span><span class="Character-Style-1 char-style-override-2"><a class="footnote-link" href="#footnote-225-363" id="footnote-225-363-backlink">363</a></span> <span>bulunuyorlarmış. Eleusis yörelerinden doğru, en az otuz bin kişilik kadar bir ordunun kaldırabileceği gibi bir toz bulutunun yükseldiğini görmüşler; şaşırmışlar, bu tozu kim kaldırabilir acaba diye sormuşlar kendi kendilerine ve derken sesler işitmeye başlamışlar, bu sesler ona İakhos onuruna okunan mistik ilahi sesleri gibi geliyormuş. Eleusis tarikatını bilmeyen Demaratos, bu gürültünün nereden geldiğini sormuş; o da ona cevap vermiş: “Demaratos, kral ordusunun başına büyük bir felaket gelecek, gelmemesi mümkün değil. Besbelli, Attika boş olduğuna göre, bu dinsel hava tanrıların işidir; bu, yukarının Atinalılara ve müttefiklerine Eleusis’den gelen yardımıdır. Eğer Peloponez üzerine atılırsa, tehlike kralın hem kendisine, hem de ordusuna inecektir; eğer Salamis’de demirli olan gemiler üzerine yönelirse, kral donanmasını kaybetmek gibi büyük bir tehlikeyle karşılaşacaktır. Atinalılar her yıl Anne ve Kız’ı için bu bayramı kutlarlar</span><span class="Character-Style-1 char-style-override-2"><a class="footnote-link" href="#footnote-225-364" id="footnote-225-364-backlink">364</a></span> <span>ve gerek kendi aralarından, gerekse öbür Yunanlılardan kim isterse bu tarikata bağlanabilir; dinlediğin bu hava, bu bayramda söylenen İakhos mistik ilahisidir.” Bunun üzerine diyor, Demaratos ona şöyle cevap vermiş: “Sus ve bunları başka kimseye söyleme; eğer bu sözler kralın kulağına giderse kafan da gider; seni ben de kurtaramam ve yeryüzünde kurtarabilecek bir tek kişi, evet bir tek diyorum, yoktur. Dilini sıkı tut; bu ordunun sonu ne olacaktır? Tanrılardan başka kimse bilemez.” O, bu öğüdü verirken, içinden sesler gelen toz bulutu diyor Dikaios, bir tek ve iri bulut haline geldi, gökyüzüne yükseldi, Salamis’e, Yunan donanmasının üstüne doğru uçtu gitti. İşte Kserkses donanmasının başına gelmek üzere olan felaketi böyle öğrenmişler. Theokydes oğlu Dikaios’un hikâyesi işte budur ve Demaratos ile başka birkaç kişiyi de tanık göstermektedir.</span></p>

      <p class="paragraf"><span class="char-style-override-1">66.&nbsp;—</span><span>&nbsp;Kserkses donanmasındaki askerler, Lakedaimonluların uğramış oldukları felaketi gördükten sonra, Trakhis ile Histiaia arasındaki yolu bir daha geçtiler ve üç gün dinlendikten sonra Euripos’u aştılar; bir üç gün daha geçtikten sonra Phaleron’a vardılar. Benim hesabımca, gerek kara ordusundaki, gerek gemilerdeki savaşçı sayısı Atina üzerine atıldıkları sırada, Sepias’da ve Thermopylai’de olduğundan daha az değildi. Fırtınada, Thermopylai’de ve Artemision’da uğradığı kayıpları, kral ordusuna hâlâ gelmekte olan yeni kontenjanların rahat rahat karşıladığını söyleyebilirim ki, bunlar Malisliler, Doris halkı, Lokrisliler, Boiotialılar, ayrıca Thespialılar ve Plataialılar dışında, bütün bölgelerden gelenler ve Karystoslular, Androslular, Tenoslular ve adlarını yukarıda saymış olduğum beş tanesinin dışında, bütün öbür adalar halklarından toplanmış olanlardı. Zira Pers, Yunanistan’ın içlerine daldığı ölçüde, kendisine katılan ulusların sayısı da artıyordu.</span></p>

      <p class="paragraf"><span class="char-style-override-1">67.&nbsp;—</span><span>&nbsp;İmdi, ne zaman ki bütün bu insanlar Atina’ya geldiler, –yalnız Paroslular Kythnos’da kalmışlardı, olayların gelişmesini bekliyorlardı– ne zaman ki diyordum, bunlardan başka hepsi Phaleron’a geldiler, Kserkses de kalkıp donanmayı görmeye geldi; donanmayla bağlantı kurmak ve denizcilerin görüşlerini almak istiyordu. Şeref makamına oturduktan sonra, gemileriyle birlikte gelmiş olan çeşitli ulusların tyranlarıyla deniz komutanlarını çağırttı; kralın gösterdiği sıralamaya göre, en başta Sidon, sonra Tyros kralı olmak üzere, hepsi yerlerini aldılar. Sonra Kserkses, Mardonios’un aracılığı ile her birine sordurdu, deniz savaşına girmeli miyiz diye.</span></p>

      <p class="paragraf"><span class="char-style-override-1">68.&nbsp;—</span><span>&nbsp;Mardonios, Sidon’dan başlamak üzere her kaptana sırayla sordu; hepsi de aynı şeyi söylediler, savaştan yana çıktılar; bir tek Artemisia onların görüşüne katılmadı.</span></p>

      <p class="paragraf"><span class="char-style-override-1">a)</span><span>&nbsp;“Benim tarafımdan krala şunu söyle Mardonios,” dedi; “ben ki Euboia yakınındaki savaşta, ne onun askerlerinden daha az yararlık gösterdim, ne de yardımcılarının en gevşeği oldum. Efendimiz diyeceksin ona şimdi, benim gerçek düşüncem ne ise, onu sana bildirmem ve senin en çok yararına olduğunu sandığım şeyi açıklamam gerekir. Onun için sana şunu söylüyorum: Gemilerini sakın, denizde savaşa girme; bir erkek bir kadına ne kadar üstünse, buranın denizcileri de senin denizcilerinden o kadar üstündür. Denizde savaşa girmenin gereği nedir? Atina’nın, bu seferin baş nedeni olan yerin efendisi değil misin? Ve Yunanistan’ın geri kalan yerlerinin efendisi değil misin? Artık kimse senin önüne geçemez; yolunu kesmek isteyenler süpürülecekleri kadar süpürüldüler.</span></p>

      <p class="paragraf"><span class="char-style-override-1">b)</span><span>&nbsp;Savaş düşmanların için nerede bitecek? Şimdi sana bunun için ne düşündüğümü söyleyeceğim; eğer gözü kapalı bir deniz savaşına atılmazsan, eğer gemilerini burada, kıyıya yakın olarak tutarsan, hatta Peloponez’e doğru ilerlersen bile, efendimiz, buraya gelirken ulaşmayı düşündüğün bütün amaçlarının gerçekleştiğini göreceksin. Yunanlılar senin karşında uzun süre dayanamazlar; onları dağılmaya zorlayacaksın ve her biri kendi sitesine kaçıp gidecek. Zira aldığım habere göre bu adada yiyecek yoktur, öbür yandan eğer Peloponez’e karşı kara kuvvetlerini gönderirsen, hiç sanmam ki, o ülkelerden gelmiş olanlar burada oturup seyirci kalsınlar; onların yalnız Atina’yı savunmak için denize çıkmak isteyecekleri düşünülemez.</span></p>

      <p class="paragraf"><span class="char-style-override-1">c)</span><span>&nbsp;Buna karşılık hemen bir deniz savaşına atılırsan, denizde uğranılacak bir yenilgi, korkarım ki kara ordusunun da başını yer. Bir de şunu düşün Büyük Kral, cömert kimselerin köleleri değersiz olur, oysa kötülere iyi hizmet edilir. Şimdi sen ki, insanların en soylususun, müttefik adı altında kötü kölelere sahipsin, Mısırlılar, Kıbrıslılar, Kilikialılar, Pamphylialılar, kendilerinden hiçbir şey beklenemeyecek insanlardır.”</span></p>

      <p class="paragraf"><span class="char-style-override-1">69.</span><span class="char-style-override-1">&nbsp;—</span><span>&nbsp;Artemisia, Mardonios’a bunları söylerken, kendisini sevenler üzülüyorlardı, deniz savaşını istemiyor diye üzerine kralın öfkesini çekebileceğini düşünüyorlardı; tersine, onu sevmeyenler ve müttefikler arasında özellikle ayrıcalı tutulduğu için çekemeyenler, bu sözlerle kendi sonunu hazırlıyor diye seviniyorlardı. Ama ileri sürülen görüşler Kserkses’e iletildiği zaman, en çok Artemisia’nın görüşünü beğendi ve zaten büyük bir insan olarak tuttuğu bu kadın, daha sıcak övgülerini kazandı. Bununla beraber çoğunluğun sözünü dinledi; Euboia’da denizcileri gevşek davranmışlardı, çünkü kendisi orada değildi, böyle hayale kapılıyordu ve şimdi onları kendi gözleri önünde dövüştürmek için hazırlanıyordu.</span></p>

      <p class="arabaslik-sol">Salamis Deniz Savaşı</p>

      <p class="paragraf"></p>

      <p class="paragraf"><span class="char-style-override-1">70.&nbsp;—</span><span>&nbsp;İşaret verilince denize açılan şefler, gemilerini Salamis’e sürdüler ve savaşta tutacakları yerler belli olunca, zahmet çekmeden safa girdiler. Bu durum alınıncaya dek, savaşa tutuşmak için yeteri kadar gündüz kalmamıştı; gece bastırmıştı ve artık saldırıya ertesi gün geçmek için hazırlanacaklardı. Yunanlılar için, Peloponezliler için korkunç bir sıkıntı başlamıştı. Görüyor ve korkuyorlardı ki, Salamis’de kalmakla, Atina toprakları uğruna deniz savaşına girecekler ve yenilirlerse eğer, asıl kendi topraklarını savunmasız bırakarak adada kapalı kalacaklar, orada kuşatılacaklardı.</span></p>

      <p class="paragraf"><span class="char-style-override-1">71.&nbsp;—</span><span>&nbsp;Bu arada barbar ordusu Peloponez’e doğru yol alıyordu; anakarada barbar ileri yürüyüşünü durdurmak için yapılamayacak şeyler yapılmıştı. Peloponezliler, Leonidas’ın ve arkadaşlarının Thermopylai’deki sonunu haber aldıkları zaman, bütün kentlerden İsthmos’a doğru akmışlar ve orada savunmaya hazırlanmışlardı; başlarında Anaxandridas’ın oğlu ve Leonidas’ın kardeşi Kleombrotos vardı. İsthmos’da kamp kurmuşlardı, Skironia yolunu tıkamışlardı; bundan sonra savaş meclisinde alınan karar gereğince, kıstağın ortasında bir de duvar örmeye başladılar. Binlerce insan toplandığı ve hepsi de işe sarıldığı için iş iyi yürüdü; yarış edercesine taş, tuğla, mertek, kum torbası taşıdılar ve savunucular gece gündüz bir an bile işlerini savsaklamadılar.</span></p>

      <p class="paragraf"><span class="char-style-override-1">72.&nbsp;—</span><span>&nbsp;</span><span>Bütün güçleriyle İsthmos’u savunmak için gelmiş olan Yunanlılar şunlardı: Lakedaimonluların ve Arkadialıların tümü, Elisliler, Korinthoslular, Sikyonlular, Epidauroslular, Phlioslular, Troizenliler, Hermioneliler. Tehlikeye düşen Yunanistan için titreyerek yardıma koşanlar bunlardı; Peloponezlilerin geri kalanları aldırış etmiyorlardı. Olimpiyat ve Apollon Karneios</span><span class="Character-Style-1 char-style-override-2"><a class="footnote-link" href="#footnote-225-365" id="footnote-225-365-backlink">365</a></span> <span>bayramları yeni bitmişti.</span></p>

      <p class="paragraf"><span class="char-style-override-1">73.&nbsp;—</span><span>&nbsp;Peloponez’de yedi ulus oturur. Bunlardan ikisi yerlidir ve bugün de ilk olarak yerleşmiş oldukları yerdedirler; bunlar Arkadialılar ve Kynurialılardır. Bir üçüncüsü, Akhaia halkı Peloponez’den çıkmamış, ama ilk yurdunu bırakarak başta kendisine yabancı olan bir bölgeye yerleşmiştir. Bu yedi ulustan geri kalan dördü dışarıdan gelmiştir; bunlar Dorlar, Aitoloililer, Dryoplar ve Lemnoslulardır</span><span class="Character-Style-1 char-style-override-2"><a class="footnote-link" href="#footnote-225-366" id="footnote-225-366-backlink">366</a></span><span>. Dorların ünlü birçok kenti vardır; Aitoloililerin yalnız Elis; Dryopların Hermione ve Asine, bunlar Lakonia’daki Kardtamyle’ye yakındır; Lemnosluların hepsi de o Paroreat denilen dağlılardır. Kynurialılara gelince, yerli olmakla beraber İon ırkından gibi görünürler ve böyle olan yalnız onlardır; ama bunlar egemenlikleri altına girmiş oldukları Argosluların ve bir de zamanın etkisiyle tamamen Dorlar gibi olmuşlardır; Orneatlar ve komşuları da aynı adla anılırlar. Bu yedi ulustan, az önce özellikle belirtmemiş olduklarım tarafsızlık güdüyorlardı, –eğer serbestçe söylemeye izin varsa– tarafsız kalmak suretiyle Medlerle uyuşmuş oluyorlardı.</span></p>

      <p class="paragraf"><span class="char-style-override-1">74.&nbsp;—</span><span>&nbsp;İşte İsthmos’takilerin yüklendikleri görev buydu, son partinin bu büyük yarışta oynanacağına inanmışlardı, donanmanın parlak bir zafer kazanabileceğini pek sanmıyorlardı. Salamis’dekiler, kendilerine bu yandan ulaşan haberlere rağmen korku içindeydiler ve kendileri için olmaktan çok, Peloponez için kaygılanıyorlardı. Şimdiye kadar yalnız birbirlerinin kulaklarına fısıldamakla ve Eurybiades’in ataklığına şaşmakla yetiniyorlardı; ama sonunda hoşnutsuzluk açığa vuruldu ve yüksek sesle konuşulmaya başlandı. Ve yeniden savaş meclisi kuruldu ve bir önceki sorun uzun uzun tartışıldı; kimisi burada kalıp zaten düşman eline geçmiş bir yeri savunmaktansa Peloponez’e gitmek ve partiyi orada oynamak görüşünü tutuyordu; Atinalılar, Aiginalılar ve Megaralılar burada kalmak ve burada savaşmak istiyorlardı.</span></p>

      <p class="paragraf"><span class="char-style-override-1">75.&nbsp;—</span><span>&nbsp;Themistokles yenilmişti; Peloponezlilerin görüşü kazanmıştı. Sezdirmeden meclisten çıktı, bir adamı kayığa bindirip Med filosuna gönderdi, adama neler söyleyeceğini iyice belletmişti; adamın adı Sikinnos’du, Themistokles’in adamları arasındaydı ve görevi Themistokles’in çocuklarını eğitmekti. Thespialılar yeni yurttaşlar yazdıkları sırada, Themistokles onu da Thespialı yapmış ve çok da para vermişti. İmdi, bu adam bir kayığa bindi, barbar komutanlarına gitti ve onlara şunları söyledi: “Atinalıların komutanı beni öbür Yunanlılardan gizli olarak gönderdi (zira aslında kraldan yanadır ve zaferin Yunanlılardan çok sizde kalmasını ister); size şunları bildirmemi istedi: Düşmanlarınız korku içindedirler; kaçmaya hazırlanmaktadırlar ve eğer şimdi onları kolay kolay kaçmaya bırakmazsanız, düşünülebilecek en güzel darbeyi vurabilirsiniz. Aralarında anlaşamıyorlar; bundan sonra size karşı dayanabileceklerinden korkmayınız; tersine, sizden yana olanlarla size düşman olanlar kendi aralarında çarpışacaklar, siz de sadece bir deniz savaşı seyredeceksiniz.” Onların kafalarına bu fikri soktu ve hemen sıvıştı.</span></p>

      <p class="paragraf"><span class="char-style-override-1">76.&nbsp;—</span><span>&nbsp;Düşman şefleri bu haberi inanmaya layık buldular; önce Salamis ile anakara arasındaki küçük adaya</span><span class="Character-Style-1 char-style-override-2"><a class="footnote-link" href="#footnote-225-367" id="footnote-225-367-backlink">367</a></span> <span>çok sayıda Pers taburu indirdiler; sonra gece yarısı olunca, sol kanatlarını açarak Salamis doğrultusunda bir çevirme manevrasına giriştiler; öbür yandan Keos ve Kynosura çevresindeki gemiler de açılarak Munykhia’ya kadar bütün boğazı kapattılar. Gemilerini böyle açmaktan maksatları, Yunanlıların kaçmasını önlemek ve Salamis’de kapalı tutarak Artemision’daki başarılı dayatmalarının cezasını vermekti. Psyttaleia adacığına indirdikleri Pers taburları ise, savaş başladıktan sonra kendi askerlerine yardım edecek, düşman askerlerini öldüreceklerdi, zira –başlamak üzere olan savaş bu adacığın hemen önünde olacaktı– gemi enkazı ve denize düşen askerler bu kıyılara sürükleneceklerdi. Bütün bu hazırlıkları büyük bir sessizlik içinde yapıyorlardı, düşmanın farkına varmasını istemiyorlardı ve bütün gece boyunca, yatıp dinlenmeyi düşünmeden çalıştılar.</span></p>

      <p class="paragraf"><span class="char-style-override-1">77.&nbsp;—</span><span>&nbsp;(Gözlerimi bu çeşit olaylara çevirdiğim zaman, orakllere karşı çıkamıyorum ve bunları aldatıcı sayamıyorum ve şüphesiz şunun gibi açık anlamlı kehanetleri değersiz saymak elimden gelmiyor:</span></p>

      <p class="siir-ustbosluk" xml:lang="en-GB"></p>

      <p class="paragraf"><span>Evet, Artemis altın kılıcını kaldırdığı zaman</span></p>

      <p class="paragraf"><span>Onların yüzen köprüsü kutsal adayı</span></p>

      <p class="paragraf"><span>Dalgaların dövdüğü Kynosura burnuna bağlayacak;</span></p>

      <p class="paragraf"><span>Atinalı güzel ağaç kesilip kumsala düştüğü zaman</span></p>

      <p class="paragraf"><span>–Ey deli ümit!– o zaman tanrısal ceza,</span></p>

      <p class="paragraf"><span>Dünyanın ağzına kölelik gemi takmak isteyen</span></p>

      <p class="paragraf"><span>O kaba atılımlı nadan gururun hakaretini söndürecektir.</span></p>

      <p class="paragraf"><span>Tunç tunçla ezilecektir; kara dalga üzerine Ares’in</span></p>

      <p class="paragraf"><span>Kollarından dere gibi kanlar dökülecektir ve bizim</span></p>

      <p class="paragraf"><span>İçin bu Özgürlük Günü’nün ağarması olacak ve</span></p>

      <p class="paragraf"><span>Sitelerimizin üzerinde iri gözlü Zeus ve</span></p>

      <p class="paragraf"><span>Zafer parıldayacaktır.</span></p>

      <p class="siir-ustbosluk" xml:lang="en-GB"></p>

      <p class="paragraf"><span>Böyle olaylar söz konusu olduğu ve bir Bakis’in bir şeyi bu kadar açık olarak haber verdiğini gördüğüm zaman, evet, oraklleri ben bile yadsıyamam ve bunların tartışma konusu yapıldığını duyduğum zaman omuzlarımı kaldırırım.)</span><span class="Character-Style-1 char-style-override-2"><a class="footnote-link" href="#footnote-225-368" id="footnote-225-368-backlink">368</a></span></p>

      <p class="paragraf"><span class="char-style-override-1">78.&nbsp;—</span><span>&nbsp;Bu arada Salamis’de strategoslar birbirlerine giriyorlardı. Barbar gemilerinin kendilerini çevirmeye başladıklarından haberleri yoktu, hâlâ gündüzün gördükleri eski yerlerinde durduklarını sanıyorlardı.</span></p>

      <p class="paragraf"><span class="char-style-override-1">79.&nbsp;</span><span class="char-style-override-1">—</span><span>&nbsp;Strategoslar böyle birbirleriyle çekiştikleri sırada, Aigina’dan birisi geldi; bu, Lysimakhos oğlu Aristeides’di</span><span class="Character-Style-1 char-style-override-2"><a class="footnote-link" href="#footnote-225-369" id="footnote-225-369-backlink">369</a></span><span>; Atinalıydı, ama halkın oyu ile siteden sürülmüştü. Ben bu adamı, karakteri üzerine öğrendiklerime bakarak, Atina’da yaşamış olan yurttaşların en erdemlisi ve en doğrusu olarak görüyorum. Meclisin toplandığı yerin kapısına geldi ve Themistokles’i çağırttı; bu onun dostlarından değildi; tersine, en azgın düşmanıydı; ama durum ağırdı, kaybedilecek vakit yoktu. Aristeides küskünlüğünü sürdürmek istemiyordu ve Themistokles’i bir fikir vermek için çağırtıyordu. Peloponezlilerin İsthmos’a çekilmek üzere demir kaldırmaktan başka bir şey düşünmediklerini haber almıştı. Themistokles gelince şöyle konuştu: “Aramızdaki çekişme her zaman yurdumuza yararlı olmak içindi, işte asıl şimdi belli olacak hangimizin daha yararlı olduğu. Sana şunu söyleyecektim, Peloponezliler için filo gitsin mi, gitmesin mi diye lafı uzatmaktan bir şey çıkmaz artık. Ben kendi gözlerimle gördüm, sana da haber veriyorum: Artık bıraksalar bile ne Korinthoslular, ne de Eurybiades’in kendisi bir yere gidebilir; düşman her yanı sardı. Koş onlara haber ver.”</span></p>

      <p class="paragraf"><span class="char-style-override-1">80.&nbsp;—</span><span>&nbsp;Themistokles şu sözlerle cevap verdi: “Beni erdemli bir yarışa kışkırttın ve bana güzel bir haber getirdin; benim istediğim de zaten senin gördüğün ve bana bildirdiğin şeydi. Bil ki, Medler bu işi benim kışkırtmamla yaptılar. Yunanlılar kendiliklerinden savaşmak istemediklerine göre, onları kendilerine rağmen benim görüşüme yatırmak gerekiyordu. Mademki böyle mutlu bir haberi sen getirdin, gel kendin söyle. Ben söylersem onları aldattığımı sanırlar, barbarların gerçekten böyle bir manevra yapmadıkları inancı ile sözlerime kulak asmazlar. Gel sen kendin anlat olanları. Sen bu açıklamayı yaptıktan sonra inanırlarsa ne âlâ; ama eğer sözlerin onları kandıramazsa, sonuç bizim için gene aynıdır; eğer dediğin gibi her yandan sarılı isek, bizi parmakları arasından süzülüp kaçmaya bırakmazlar.”</span></p>

      <p class="paragraf"><span class="char-style-override-1">81.&nbsp;—</span><span>&nbsp;Aristeides, “Olur” dedi ve meclise girdi; Aigina’dan geldiğini ve kendi gemilerine pek uzak olmayan düşman gemileri arasından güçbela ve gizlice geçebildiğini söyledi; Kserkses’in gemileri bütün Yunan donanmasını sarmıştı; hemen işe başlamalarını, çünkü yakında kendilerini savunma durumunda kalacaklarını bildirdi. Raporunu verdikten sonra çekildi. Ama strategoslar yeniden çekişmeye başladılar, çoğu bu habere inanmamıştı.</span></p>

      <p class="paragraf"><span class="char-style-override-1">82.&nbsp;—</span><span>&nbsp;Doğrudur, değildir diye uğraşırlarken Tenoslu kaçaklarla yüklü bir trirem geldi</span><span class="Character-Style-1 char-style-override-2"><a class="footnote-link" href="#footnote-225-370" id="footnote-225-370-backlink">370</a></span><span>, bu adanın yurttaşlarından Sosimenes oğlu Panaitios’un komutasındaydı; bu denizciler de düşman manevrasını ayrıntılarıyla anlattılar. Yapmış oldukları bu hizmet sayesinde Tenosluların adları, barbarları kaçıran Yunanlılar listesine geçmiştir. Bu liste Delphoi’deki üçayak üzerine kazılıdır. Yunanlılara Salamis’de katılan bir trirem ve daha önce Artemision’dayken gelen Lemnos triremi ile Yunan filosu yuvarlak sayı üç yüz seksen gemiyi bulmuştur; o zamana kadar bu sayıya ulaşmak için iki eksik kalıyordu.</span></p>

      <p class="paragraf"><span class="char-style-override-1">83.&nbsp;—</span><span>&nbsp;Bu sefer, Tenosluların söyledikleri karşısında Yunanlılar artık inandılar; savaşa hazırlandılar. Tanyeri ağarmaya başladığı zaman komutanlar deniz askerlerini topladılar; Themistokles de kendi askerlerine kısa, kuvvetli bir söylev verdi. Söylevin konusu iyi ile kötü arasındaki çatışma ve insanoğlunun yaradılışına ve içinde bulunduğu koşullara göre, bu ikisi arasında yaptığı seçimdi; onları onur sağlayan yoldan ayrılmamaya çağırdı ve sözlerini böyle bağladıktan sonra gemilere binme işareti verdi. Onlar gemilere binerlerken Aiakidleri getirmek üzere Aigina’ya gönderilmiş olan trirem de geldi. O zaman bütün Yunan donanması kımıldadı.</span></p>

      <p class="paragraf"><span class="char-style-override-1">84.&nbsp;—</span><span>&nbsp;Tam davranmışlardı ki, barbarlar üzerlerine atıldılar. Yunanlılar gemilerini döndürmeden, kıyıya doğru gerileyerek manevra yapıyorlardı</span><span class="Character-Style-1 char-style-override-2"><a class="footnote-link" href="#footnote-225-371" id="footnote-225-371-backlink">371</a></span><span>; yalnız bir Atinalı, Pallene’den Ameinias, saftan çıkmış ve bir düşman gemisine aborda olmuştu; iki gemi kenetlenmişti, birbirlerinden ayrılamıyorlardı, öbürleri Ameinias’a yardım için atıldılar. Atinalılar, savaş böyle başladı derler; Aiginalılar ise, Aiakidleri getirmek üzere gönderilen geminin başlattığını söylerler. Onların dediklerine göre, bir kadın görüntüsü belirmiş ve Yunanlılara seslenmiş, yüreklendirici sözler söylemiş, ses bütün donanmadan duyulabilecek kadar gürmüş ve önce acı bir alayla başlamış: “Ne biçim askerlersiniz!” demiş. “Hep böyle başınız kıçınızda mı gidersiniz?”</span></p>

      <p class="paragraf"><span class="char-style-override-1">85.&nbsp;—</span><span>&nbsp;Atinalıların karşısına Fenikeliler düşmüştü; düşman filonun Eleusis yakınlarına düşen sol kanadını onlar tutuyorlardı; Lakedaimonluların karşısında, doğuda Piraeus’a doğru saf tutmuş olan İonialılar vardı. Themistokles’in, bunlara kaçmaları için yapmış olduğu çağrıya pek kulak asan olmamıştı; çoğu iyi savaşıyorlardı. Yunan gemilerini ele geçiren çok kaptanın adını sayabilirsem de bunlardan yalnızca ikisi de Samoslu olan Androdamas oğlu Theomestor ile Histiaios oğlu Phylakos’u anacağım. Yalnız bunların adını yazışım, Theomester, Persleri Samos’a yerleştirmiş olan Samos tyranıdır; Phylakos’un ise adı krala yararı dokunmuş olanlar listesine yazılmış, kendisine uçsuz bucaksız topraklar bağışlanmıştır. Krala yararı dokunmuş olanlara Pers dilinde “Orosanglar” denir.</span></p>

      <p class="paragraf"><span class="char-style-override-1">86.&nbsp;—</span><span>&nbsp;İşte böyle oldu bu adamların alın yazıları. – Salamis’deki Pers gemilerinin pek çoğu saf dışı kaldı; kimisi Atinalıların, kimisi Aiginalıların saldırıları altında ezildi. Yunanlılar bir düzen içinde ve saflarını bozmadan dövüşüyorlardı; barbarlar düzenli birlikler halinde değildiler, savaş düzenleri yoktu ve başlarına gelen şey, başlarına gelmesi zorunlu olan şeydi. Gene de savaşıyorlardı, Euboia’dakinden çok daha iyiydiler; ellerinden geleni yapıyor, bütün güçleriyle yükleniyorlardı, Kserkses’den çekiniyorlardı ve her biri Büyük Kral’ın yalnız kendisine baktığını sanıyordu.</span></p>

      <p class="paragraf"></p>

      <p class="arabaslik-sol">Artemisia’nın Başarıları</p>

      <p class="paragraf"></p>

      <p class="paragraf"><span class="char-style-override-1">87.&nbsp;—</span><span>&nbsp;Barbarların ve Yunanlıların çoğu nasıl savaştılar? Tam olarak bir şey söyleyemem, ama işte Artemisia’nın başarıları ki, ona kralın katında daha büyük değer kazandırmıştır. Kral donanmasının tam bir karışıklık içine düştüğü anda, bir Atina gemisi Artemisia’nın trireminin peşine düşmüştü; kaçamazdı, zira öbür müttefiklerinin gemileri vardı önünde ve kendi gemisi düşmana en yakın olanıydı. Hemen aklına geliveren bir çare ile durumu kendi yararına çevirebildi. Peşinde Atina gemisi olduğu halde, kendi müttefiklerinden birisinin gemisine bindirdi, bu gemide Kalynda gemicileri vardı ve Kalynda kralı Damasithymos’un kendisi komuta ediyordu</span><span class="Character-Style-1 char-style-override-2"><a class="footnote-link" href="#footnote-225-372" id="footnote-225-372-backlink">372</a></span><span>. Bunlar daha Hellespontos kıyılarındayken aralarında bir şeyler geçmiş miydi, kesin olarak bir şey diyemem, hatta Artemisia bu hareketi isteyerek mi yaptı, yoksa Kalynda triremi yolunun üzerine bir rastlantı sonucu mu çıkmıştı, onu da bilemem. Hangi nedenle olursa olsun, bindirdi ve batırdı, talih de yüzüne güldü ve bu iş onun iki türlü yararına oldu: Önce onun bir barbar gemisi üzerine atıldığını gören Atina gemisi, Artemisia’nın triremini Yunan triremi sandı ya da barbarları bırakıp Yunan saflarına geçtiğini düşündü; peşini bıraktı, öbür düşmanlara saldırdı.</span></p>

      <p class="paragraf"><span class="char-style-override-1">88.&nbsp;—</span><span>&nbsp;İşte birinci kazancı: Kaçtı ve gemisini kurtardı; ikincisi, Kserkses’e kötülük etmiş olduğu halde, sonuç olarak onun gözünde değeri arttı. Anlattıklarına göre, Büyük Kral savaşı seyrederken, bindirmek üzere olan bu gemiyi görmüş; çevresinde bulunanlardan birisi o aralık kendisine şunları söylemiş: “Efendimiz, görüyor musunuz, Artemisia nasıl yiğitçe dövüşüyor? Bak işte düşman gemisini batırdı.” Kserkses bu geminin gerçekten Artemisia’nın gemisi olup olmadığını sormuş ve yanındakiler, “Onundur” demişler; çünkü gemisindeki heykeli tanıyorlardı; batan gemiyi de düşman gemisi sanıyorlardı. Ve Artemisia’nın asıl şansı, batan gemiden bir tek kişi kurtulamamıştı ki, çıkıp da kendisini suçlayabilsin. Bu başarı üzerine, Kserkses’e şu sözleri söyletirler: “Erkekler bugün kadın gibi, kadınlar da erkek gibi davrandılar.” Böyle olmuş anlaşılan cevabı.</span></p>

      <p class="paragraf"><span class="char-style-override-1">89.&nbsp;—</span><span>&nbsp;Bu çarpışmada Dareios’un oğlu ve Kserkses’in kardeşi amiral Ariabignes ile Perslerin, Medlerin ve müttefikleri olan ülkelerin ileri gelenlerinden pek çok kişi ölmüştür; birkaç da Yunanlı, ama çok az; çünkü Yunanlılar yüzme biliyorlardı ve gemisi batan, karışıklık içinde yolunu bulup Salamis’e kadar yüzüyordu; buna karşılık barbarların çoğu yüzme bilmiyordu, onun için de boğularak öldüler. Asıl en büyük kayıp, önde çizgiyi tutan gemilerin kaçmaya başladıkları zaman oldu, çünkü yedek olarak arkada duranlar, bir şeyler yapıp kralın gözüne girelim diye atılmışlar ve müttefik gemilerle çatışmışlar, birbirlerine girmişlerdi.</span></p>

      <p class="paragraf"><span class="char-style-override-1">90.&nbsp;—</span><span>&nbsp;İşte bu karışıklık içerisinde geçen yazılmaya değer bir olay daha: Gemileri batan Fenikelilerden birileri gidip kralı buldular ve İonialıları çekiştirdiler, ihanetle suçladılar, “Gemilerimiz onların yüzünden battı,” dediler. Ama sonuç şöyle oldu: İonialı kaptanlar öldürülmediler, tersine onları suçlayan Fenikeliler çaldıkları karanın karşılığını şöyle aldılar: Onlar daha konuşurlarken, bir Samothrake gemisi bir Atina gemisinin üzerine saldırıyordu. Atina gemisi battı, bu sefer bir Aigina gemisi atılıp Samothrake gemisini batırdı. Ama mızrak atmakta usta olan Samothrakeliler, kendi denizcilerini batmakta olan gemilerinden çıkartıp öbür trireme çektiler ve mızraklarla vura vura bunu ele geçirdiler. Bu rastlantı İonialıları kurtardı; zira kendi gözleri önünde böyle parlak bir başarı elde edildiğini gören Kserkses, kendisine her yanda bir suçlu arattıran öfkesi içinde, Fenikelilere karşı döndü ve bir daha hem kendileri alçaklık edip, hem de başkalarına kara çalmasınlar diye, kafalarını kestirdi. Salamis’in karşısına düşen Aigaleos tepesinin eteklerinde</span><span class="Character-Style-1 char-style-override-2"><a class="footnote-link" href="#footnote-225-373" id="footnote-225-373-backlink">373</a></span> <span>duran Kserkses, savaş süresince kendi adamları arasında yararlık gösterenleri sorup öğreniyordu; yazıcılar kaptanın adını, babasının adını, hangi siteden olduğunu yazıyorlardı. Fenikelilerin başına gelenlerde orada bulunan İonialılara dost olan Pers Ariaramnes’in payı olmuştur.</span></p>

      <p class="paragraf"><span class="char-style-override-1">91.&nbsp;—</span><span>&nbsp;Kserkses ve Ariaramnes işte böyle Fenikelilere karşı döndüler. Bu arada bozguna uğrayan barbarlar, Phaleron’a doğru çekiliyorlardı; Aiginalılar bunların önlerini kesip unutulmaz işler başardılar. Gerçekten bu karışıklık ortasında, Atinalılar karşı koymak ya da kaçmak isteyen gemileri, Aiginalılar da boğazdan çıkmaya çabalayan gemileri vuruyor, batırıyorlardı; Atinalılardan yakayı kurtaranlar Aiginalılara yakalanıyorlardı.</span></p>

      <p class="paragraf"><span class="char-style-override-1">92.&nbsp;—</span><span>&nbsp;Orada iki Yunan gemisi rastlaştı, biri bir düşman gemisinin peşine düşmüş olan Themistokles’in gemisi, öbürü bir Sidon kadırgasının üstüne atılmakta olan Aiginalı Krios oğlu Polykritos’un</span><span class="Character-Style-1 char-style-override-2"><a class="footnote-link" href="#footnote-225-374" id="footnote-225-374-backlink">374</a></span> <span>gemisi; Skiathos önünde nöbet tutmakta olan Aigina gemisini ele geçiren kadırga buydu ve İskhenoos oğlu Pytheas da içindeydi. Persler bunun yiğitliğine hayran kalmışlar, gemide alıkoymuşlardı; Sidon gemisi alındı ve Perslerle birlikte, gemi nereye gitti ise oraya gitmiş olan Pytheas da yurttaşlarına geri verildi. İşte bu Polykritos, Yunan gemisini görüp de bayrağından amiral gemisi olduğunu anlayınca, iki elini boru gibi ağzına koyup Themistokles’e bağırdı, Aiginalıları suçladıkları ünlü “Med dostluğu”nu hatırlattı, acı acı alay etti. Polykritos, Themistokles’e böyle sitemler yağdırırken bir yandan da düşman gemisine aborda oluyordu. Beri yanda gemilerini kurtarabilmiş olan barbarlar kaçıp Phaleron koyuna, kara ordusunun kanatları altına sığınmışlardı.</span></p>

      <p class="paragraf"><span class="char-style-override-1">93.</span><span class="char-style-override-1">&nbsp;—</span><span>&nbsp;Bu deniz savaşında Yunanlılardan en büyük başarıyı Aiginalılar, onlardan sonra Atinalılar kazandılar; kişi olarak günün kahramanları Aiginalılardan Polykritos; Atinalılardan Anagyrus demosundan Eumenes ve Artemisia’yı kovalamış olan Palleneli Ameinias’dır. Eğer bilseydi ki, kovaladığı gemi Artemisia’nındır, şüphesiz peşini bırakmaz, ya ele geçirir, ya kendisi ele geçerdi. Zira Atinalı kaptanlar bu konuda özel yönerge almışlardı, Artemisia’yı diri getirene on bin drahmi verilecekti; bir kadının kendilerine karşı çıkabilmiş olmasına pek tutuluyorlardı. Ama o, anlatıldığı gibi kaçabilmiştir. Kurtarılabilen Pers gemileri Phaleron’da buluştular.</span></p>

      <p class="paragraf"><span class="char-style-override-1">94.&nbsp;—</span><span>&nbsp;Atinalılara göre Korinthos amirali Adeimantos, savaş başlayıp da gemiler borda bordaya geldikleri anda büyük bir korkuya kapılmış ve pupa yelken kaçmıştır; amiral gemisinin kaçtığını gören Korinthoslular da onu izlemişlerdir. Ama böyle geri çekildikleri sırada, Salamis kıyılarındaki Athene Skiras tapınağı açıklarına geldikleri zaman, bir sandala rastlamışlar; bu kayığı gönderen kimse, hiçbir zaman kendisini bildirmemiştir; kayık o anda savaşın nasıl geçtiği hakkında bir şey bilmeyen Korinthosluların üzerine gelmiş – zaten bundan ötürü bunun tanrısal bir iş olduğuna hükmolunmaktadır. Korinthosluların gemisine yaklaştıkları zaman kayığın içindekiler şunları söylemişler: “Adeimantos, gemileri geri çevirdin, Yunanlılara ihanet edip kaçıyorsun; oysa onlar şu anda düşmana karşı zafer kazanıyorlar, tanrılardan diledikleri kadar büyük bir zafer.” Adeimantos’un bu sözlere inanmadığını görünce, kendilerini rehin olarak almasını ve Yunanlılar eğer gerçekten parlak bir zafer kazanmamışlarsa öldürmesini eklemişler. Ancak o zaman Adeimantos ve öbür Korinthoslular gemilerini çevirip donanmaya katılmışlar, ama o zamana kadar zaten iş de bitmiş. Atinalıların bunların üzerlerine attıkları suç işte budur; ama Korinthos’da bunu kabul etmezler; orada, savaşın ön safında oldukları söylenir ve geri kalan Yunanlılar da bu sözü doğrularlar.</span></p>

      <p class="paragraf"><span class="char-style-override-1">95.&nbsp;—</span><span>&nbsp;Az rastlanır değerde bir adam olduğunu yukarıda belirtmiş olduğum Atinalı Lysimakhos oğlu Aristeides, Salamis çevresinde geçen bu karmakarışık boğuşma sırasında şöyle bir iş gördü: Salamis kıyılarında bulunan ve kuvvetli bir birlik olan Atina hoplitlerinin başına geçerek Psyttaleia adacığına çıktı ve bu adacığa bırakılmış olan bütün Persleri kılıçtan geçirdi.</span></p>

      <p class="paragraf"><span class="char-style-override-1">96.&nbsp;—</span><span>&nbsp;Savaşanlar birbirlerinden ayrıldıktan sonra, Yunanlılar parçalanıp oralarda yüzmekte olan gemileri Salamis kıyılarına çektiler ve yeni bir savaş için hazırlıklara başladılar; zira kralın, elinde kalmış olan gemilerle bir daha savaşa gireceğini sanıyorlardı. Zephyr’in önüne kattığı birçok döküntü, Attika kıyılarında Kolias denilen yere yığılmıştı. Bakis ve Musaios tarafından bu deniz savaşı konusunda verilmiş olan öbür bütün orakllerden sonra, deniz kıyısının bu noktasında toplanmış olan döküntülerle ilgili olarak, Atinalı yalvaç Lysistratos’un, bu olaylardan yıllarca önce yapmış olduğu ve anlamı bütün Yunanlılar için karanlık kalmış olan şu kehanet de gerçekleşmiş oluyordu.</span></p>

      <p class="paragraf"></p>

      <p class="paragraf"><span>Kolias kadınları kürekle yemek pişirecekler.</span></p>

      <p class="paragraf"><span>Kral gittikten sonra bu da olacaktı.</span></p>

      <p class="paragraf"></p>

      <p class="arabaslik-sol">Salamis Deniz Savaşının Sonuçları</p>

      <p class="paragraf"></p>

      <p class="paragraf"><span class="char-style-override-1">97.&nbsp;—</span><span>&nbsp;Kserkses başına gelen felaketin büyüklüğünü anlayınca ürktü, ya İonialılardan birisi Yunanlılara Hellespontos’a gidip gemi köprüleri yıkmalarını –eğer onlar bunu daha önce kendiliklerinden akıl etmemişlerse– salık verirse! O zaman Avrupa’da kalır, mahvolurdu. Onun için hemen savuşmayı tasarladı; ama niyetini Yunanlılardan olduğu kadar, kendininkilerden de gizlemek için Salamis yönünde bir dalgakıran yaptırmaya girişti; hem kale, hem de köprü işi görsünler diye Fenike mavnalarını birbirine bağlattı; denizde ikinci bir kez şansını deneyecekmiş gibi savaş işlerine hız verdi. Bunlara bakanlar onun burada savaşı sürdüreceğini sanıyorlardı; kanmayan bir tek Mardonios’du, Kserkses’in kafasından geçenleri okumaya alışkındı. – Bir yandan bu hazırlıkları gören Kserkses, bir yandan da bu yeni felaketi İran’a bildiriyordu.</span></p>

      <p class="paragraf"><span class="char-style-override-1">98.&nbsp;—</span><span>&nbsp;Yeryüzünde Pers haberleşme servisi kadar hızlı hiçbir şey yoktu; bakınız Persler, kendi anlatışlarına göre, bu işi nasıl düzenlemişlerdir: Yol, baştan sona kadar, bir günde aşılabilecek bölümlere ayrılmıştır. Bunlara, değiştirme yapmak için her bir günlük aralık başına bir tane hesabı ile adam ve at verilmiştir; habercinin yolu en kısa zamanda almasına hiçbir şey engel olamaz, ne kar, ne yağmur, ne güneşin ateşi, ne gece. Birinci ulak, haberi ikinciye aktarır, ikinci üçüncüye ve böylece gider. Haber, Yunanlıların Hephaistos onuruna düzenledikleri lampadophoroilerdeki</span><span class="Character-Style-1 char-style-override-2"><a class="footnote-link" href="#footnote-225-375" id="footnote-225-375-backlink">375</a></span> <span>meşale gibi elden ele geçerek yerine ulaşır. Bu atlı postaya Persler, “Angareion” diyorlar.</span></p>

      <p class="paragraf"><span class="char-style-override-1">99.&nbsp;—</span><span>&nbsp;Kserkses’in Atina’yı aldığını bildiren ilk haber Susa’ya ulaştığı zaman, yurtlarında kalmış olan Persler sevinçle çalkanmışlardı; sokakları mersin dalları ile süslemişler, tütsüler, kokular yakmışlar, kurbanlar kesmişler, bayram etmişlerdi. Ama sonradan gelen ikinci haberle perişan oldular; üstlerini başlarını paralıyor, artsız arasız çığlıklar koparıyor ve Mardonios’a kızıyorlardı. Bu kadar üzüntü, kaybedilen gemiler için olduğu kadar, Kserkses’in kendisi için duydukları korkudandı.</span></p>

      <p class="paragraf"><span class="char-style-override-1">100.&nbsp;—</span><span>&nbsp;Bu ulusal yas, Kserkses kendi dönüp durduruncaya kadar sürdü. Mardonios’a gelince, Kserkses’in deniz savaşından sonra içine düşmüş olduğu bunalımı görüyor ve aklından Atina’dan kaçmayı geçirdiğini anlıyordu, ama kralı Yunanistan’a sürükledi diye kendisini de cezalandırabilirlerdi. İyisi mi yeniden savaşa girmeli, bir daha şansını denemeliydi. Ya Yunanlılar köle olurlar ya da kendisi son ve parlak bir atılım içinde onurunu koruyarak ölürdü; aslında daha çok Yunanlıları köleleştirmeyi hayal ediyordu</span><span class="Character-Style-1 char-style-override-2"><a class="footnote-link" href="#footnote-225-376" id="footnote-225-376-backlink">376</a></span><span>. Bunları düşünerek krala şunları söyledi: “Efendimiz, o kadar üzülme, bugün başımıza gelmiş olan tersliği büyük bir felaket sayma. Çünkü bizim için kesin oyun, tahta üzerinde oynanan oyun değildir, karada askerler ve atlarla oynanan oyundur. Bu adamlardan hiçbiri seninle, gemiden inip boy ölçüşmeye kalkışamaz, şu anda üzerinde bulunduğumuz topraklarda da kimse böyle bir şey yapamaz. Sana karşı duranların başına gelenleri gördük. İstersek hemen gidip Peloponez’i deneyebiliriz; istersek bekleyebiliriz, bu da olabilir. Kendini üzüntüye kaptırma; Yunanlılar çaresizdirler; bize bugün yapmış olduklarının ve geçmişte yaptıklarının hesabını verecekler ve kölelerimiz olacaklardır. Her şeyden önce sana demin söylediğimi yapmanı istiyorum; yok eğer sen kendin ordunu alıp buradan gitmeye karar verdinse, o zaman da şunu söyleyeceğim: Büyük Kral, Persleri Yunanlıların karşısında gülünç duruma düşürme; işlerini bozanlar Persler değillerdir, bizden hiçbir zaman bir alçaklık görmedin. Fenikeliler, Mısırlılar, Kıbrıslılar ve öbür Kilikialılar alçakça davrandılarsa, bunda Perslerin suçu yoktur. Mademki Persleri hırpalamanın nedeni yok, bana inan: Eğer burada kalmamaya karar verdinse, ordunun büyük bölümünü al, kendi yurtlarına götür, ama ben Yunanistan’ı burnundan yakalayıp sana vereceğim; bana bunun için ordundan üç yüz bin seçme asker ver, yeter.”</span></p>

      <p class="paragraf"><span class="char-style-override-1">101.</span><span class="char-style-override-1">&nbsp;—</span><span>&nbsp;Bu sözler üzerine Kserkses, içine düşmüş olduğu sıkıntıdan kurtuldu, yüreğini büyük bir sevinç kapladı. Mardonios’a, düşünüp bu ikisinden hangisine karar verirse, kendisine bildireceği cevabını verdi. Persleri toplayıp bir savaş meclisi kurdu, başa gelenleri baştan en doğru olarak görmüş olduğunu düşünerek, Artemisia’yı da çağırttı. Artemisia geldiği zaman Kserkses herkesi, bütün Pers danışmanlarını ve korumacılarını dışarı çıkarttırdı ve ona şunları söyledi: “Mardonios, bana burada kalıp Peloponez’e saldırmamı öneriyor. Bu ters işte Perslerin ve kara ordusunun bir suçu bulunmadığını söylüyor ve bunu kanıtlamak için kendilerine olanak sağlanmasını istiyor. Bana böyle yap diyor ya da ben ordudan üç yüz bin seçme asker alayım, Yunanistan’ı burnundan yakalayıp sana teslim edeyim diyor. Böyle olursa, ben askerin geri kalanını alıp yurduma döneceğim. Sen ki, beni deniz savaşından vazgeçirmek için o kadar akıllı sözler söyledin, şimdi de bana yol göster: Hangisi daha iyi? Beni amacıma hangi yol ulaştırır?”</span></p>

      <p class="paragraf"><span class="char-style-override-1">102.&nbsp;—</span><span>&nbsp;Ne düşündüğü sorulan Artemisia şu cevabı verdi: “Büyük Kral, şüphesiz zor bir iş için çözüm isteyen kişiye en iyi çareyi önermek kolay değildir; bununla birlikte içinde bulunduğumuz duruma göre, ben şu fikirdeyim ki, senin buradan gitmen uygun olur. Mardonios’u seçeceği birliklerle burada bırak, mademki bunu kendisi de istiyor, kalsın. Diyelim ki dediğini yaptı, bu ulusları egemenlik altına aldı, hayalleri gerçekleşti, o zaman, ey efendimiz, bu işi gene sen görmüş olacaksın, çünkü bu işi yapanlar senin kölelerindir. Buna karşılık Mardonios’un ümitleri gerçekleşmez ve işler tersine dönerse, bu da büyük bir felaket sayılmaz, çünkü sen ve senin hanedanına bağlı olan çıkarlar zarar görmeyecektir. Evet, sen yaşadıktan, hanedanın kurtulduktan sonra, Yunanlılar daha birçok kez bu tehlikeli durumlarla karşılaşacaklardır, ben öyle düşünüyorum. Zira var olup olmamalarıdır söz konusu olan. Ama bir Mardonios’un başına bir terslik gelmiş olsa bile ne çıkar? Onu yenen Yunanlılar yenmiş sayılmazlar, çünkü yendikleri sadece senin bir kölendir; sana gelince, sen Atina’yı yaktın, açtığın seferin amacı gerçekleşti ve bunu başarmış, öyle gitmiş oluyorsun.”</span></p>

      <p class="paragraf"><span class="char-style-override-1">103.&nbsp;—</span><span>&nbsp;Kserkses kendi gizli düşüncelerini yansıtan bu görüşü beğendi; zira ister kadın, ister erkek, ona kal diyen olsa, zaten benim fikrimce kalmayacaktı; o kadar korkuyordu! Artemisia’yı göklere çıkardı ve çocuklarını götürmesi için onu Ephesos’a yolladı, zira Kserkses’in peşinde taşıdığı birkaç piçi vardı.</span></p>

      <p class="paragraf"><span class="char-style-override-1">104.&nbsp;—</span><span>&nbsp;Artemisia ile birlikte çocuklara bakmak üzere Hermotimos’u da yolladı, bu Pedasosluydu ve Büyük Kral’ın harem ağaları arasındaki görevi hiç de ikinci, sıradan bir görev değildi. (Pedasoslular</span><span class="Character-Style-1 char-style-override-2"><a class="footnote-link" href="#footnote-225-377" id="footnote-225-377-backlink">377</a></span><span>, Halikarnassos’un ötesinde otururlar. Bunların ülkesinde şöyle meraklı bir olay geçmiştir: Sitelerine komşu bölgenin başına kısa süre içinde bir bela geleceği zaman, Athene rahibesinin sakalı biter ve kocaman olur; bu görülmemiş olay iki kez olmuştur.)</span></p>

      <p class="paragraf"><span class="char-style-override-1">105.&nbsp;—</span><span>&nbsp;(Hermotimos da işte bu Pedasoslulardandır.) Kendisine yapılan kötülüğün öcünü bu kadar amansızca almış olan tek bir adam daha, bizim bildiğimiz, bu dünyada yoktur. Savaş esiri olarak köle pazarında satılığa çıkarılmıştı; Khioslu Panionios adında birisi bunu satın aldı, bu adam geçimini ticaretlerin en bayağısı ile sağlardı; parlak oğlanlar satın alır, iğdiş ettirir, sonra götürür Sardes’de, Ephesos’da büyük paraya satardı. Çünkü barbar ülkelerinde, iğdişler asıl erkeklerden daha çok para eder, zira bunlara daha çok güvenilir. Bu dediğimiz Panionios, çok oğlan iğdiş ettirmişti –çünkü geçimi bundandı– ve bu arada söz konusu ettiğimiz adamı da. Hermotimos, mutsuzluğu içinde mutlu, başka armağanlar arasında, Sardes’den Büyük Kral’a gönderildi. Zamanla iğdişler arasında Kserkses’in özel ilgisini kazandı.</span></p>

      <p class="paragraf"><span class="char-style-override-1">106.&nbsp;—</span><span>&nbsp;Kral henüz Sardes’deydi, Pers ordusunu Yunanistan seferi için hazırlıyordu, Hermotimos bir iş için Mysia’ya gitmişti, orada Atarneus denilen yerde Khioslular otururlardı; burada Panionios’a rastladı; tanıdı ve çok iyi davrandı, kendisine borçlu olduğu mutlulukları saydı döktü; bunu karşılıksız bırakmak istemediğini, eğer o da çoluk çocuğunu alıp kendisiyle gelirse, ona birçok iyilik yapacağını söyledi. Panionios pek sevindi, karısını ve çocuklarını toparlayıp gitti, Hermotimos’un yanına yerleşti. Hermotimos, bunu çoluk çocuğu ile kapana kıstırınca, şunları söyledi: “Sen ki mesleklerin en kötüsü ile, hiçbir erkeğin el süremeyeceği bir işle para kazanıyorsun, benden ne kötülük görmüştün? Benim ailemden birisi sana ya da senin aileden birisine bir şey mi yaptı ki, benim gibi bir erkeği bir paçavra haline soktun? Yaptığın bu alçaklık, tanrıların cezasından kurtulur mu sandın? Ama işte onlar adaletlerini gösterdiler, girdiğin büyük günahın cezasını çekmek üzere seni benim elime verdiler, senin de şimdi benden göreceğin cezadan yakınmaya hakkın yok.” Bu sözlerle hırpaladıktan sonra, adamın çocuklarını karşısına getirtti ve Panionios’a kendi eliyle iğdiş ettirdi; baba, zor altında denileni yaptı ve bu iş bitince çocukları da babalarını iğdiş etmeye zorladı; Panionios kefaretini böyle ödedi ve Hermotimos da yüreğini soğutmuş oldu.</span></p>

      <p class="paragraf"></p>

      <p class="arabaslik-sol">Pers Donanması Çekiliyor</p>

      <p class="paragraf"></p>

      <p class="paragraf"><span class="char-style-override-1">107.&nbsp;—</span><span>&nbsp;Kserkses, Ephesos’a götürmek üzere çocuklarını Artemisia’ya teslim ettikten sonra Mardonios’u çağırttı ve ordudan istediklerini seçmesini ve verdiği sözü işle yerine getirmesini beklediğini söyledi. O gün bu kadarla kaldı. Gece kralın buyruğu üzerine, strategoslar Hellespontos’a gitmek üzere Phaleron’dan demir aldılar, gemi–köprüleri kralın emrinde tutabilmek için, her biri gemisini olanca hızı ile yola vurdu. Barbar gemileri Zoster Burnu’na</span><span class="Character-Style-1 char-style-override-2"><a class="footnote-link" href="#footnote-225-378" id="footnote-225-378-backlink">378</a></span> <span>yaklaştıkları sırada, kıyıdan denize iplik iplik uzanan çıkıntıları uzaktan gemi gibi görmüşler ve geniş bir alana dağılmışlardı. Sonradan bunların gemi değil, karadan denize uzanan çıkıntılar olduğunu anlayınca yeniden toplanıp yollarına devam ettiler.</span></p>

      <p class="paragraf"><span class="char-style-override-1">108.&nbsp;—</span><span>&nbsp;Güneş doğup da Yunanlılar kara ordusunun yerinden kımıldamamış olduğunu görünce, gemilerin de Phaleron dolaylarında olduğunu sandılar ve yeni bir saldırı bekleyerek savunma için bütün hazırlıklarını yaptılar. Gemilerin gitmiş olduklarını öğrendikleri zaman, önce kovalamak üzere davrandılar; peşlerinden atıldılar ve Kserkses filosunu göremeden Andros’a kadar geldiler. Andros’da savaş meclisi kurdular. Themistokles, adaların arasından düşman filonun peşine düşmek ve gemi–köprüleri yıkmak üzere doğru Hellespontos’a gitme görüşünü savundu. Eurybiades’in fikri bunun tam tersiydi; “Köprüleri yıkarsak eğer,” diyordu, “asıl o zaman Yunanistan’a akla gelebilecek en büyük kötülüğü etmiş oluruz. Dönüş yolu kesilip de Avrupa’da kapanmak zorunda kalınca, Pers rahat durmayacaktır, zira rahat durmak işine gelmez ve kendi yurduna dönebilmesi için olanak sağlamaz; ayrıca ordusu da açlıktan ölür; oysa saldırıya geçer ve başlamış olduğu işi sürdürürse, bütün Avrupa’yı kent kent, ulus ulus, kimi zaman savaşarak, kimi zaman anlaşarak ele düşürebilir. Askerlerini doyurmak için de her yıl Yunanlıların ellerinden ürünlerini alır. Hayır, öyle anlaşılıyor ki bu Pers, deniz bozgunundan sonra Avrupa’da kalmayacaktır, bırakalım gitsin, kendi yurduna kadar kaçsın ve savaşı da kendi ülkesine götürsün.” – Planı özetle buydu; öbür Peloponezli komutanlar da onun düşüncesine katıldılar.</span></p>

      <p class="paragraf"><span class="char-style-override-1">109.&nbsp;—</span><span>&nbsp;Çoğunluk Hellespontos seferini tutmuyordu, bunun üzerine Themistokles kamp değiştirerek Atinalılara döndü (barbarların kaçmasına en çok canları sıkılanlar onlardı, öbürleri istemeseler bile, Hellespontos’a gidip bu işi, gerekirse tek başlarına bitirmeye hazırdılar) ve onlara şunları söyledi: “Çoğu zaman hem kendim denedim, hem de birçok örneğini duydum, dinledim; yenilen insan darda kalırsa, yeniden silaha sarılır ve saldırı gücüne yeniden kavuşabilir, biz ki umulmadık bir başarıyla bu asker bulutunu geri sürüp bütün Yunanistan’ı ve kentimizi kurtardık, artık kaçan düşmanın peşine düşmeyelim. Zira onu kaçıran biz değiliz; onu kaçıran tanrılarımız ve kahramanlarımızdır; onların kıskançlıkları bir tek insanın, bir dinsizin, kutsal tapınaklarla insanların oturdukları evleri bir tutan, tanrısal heykelleri yakıp yıkan ve denize sopa çekip sularına köstek vurmaya kalkan bir kendini beğenmişin, bir bunağın Asya’da ve Avrupa’da hüküm sürmesine razı gelmedi. Evet, bugünkü durumda, bizim için en akıllıca iş, Yunanistan’da kalmak ve artık kendimizi ve çocuklarımızı düşünmektir; mademki barbar ülkeden çıkmıştır, biz de evimizi yapıp tarlamızı ekelim ve baharda kadırgalarımızı alıp Hellespontos’a ve İonia’ya doğru götürelim.” Böyle konuşuyordu, çünkü Perslerin değeri büyük dostluklarını hesap ediyordu, ileride Atina’da başı darda kalabilir, sığınacak bir yer gerekebilirdi ve gerçekten de öyle olmuştur.</span></p>

      <p class="paragraf"><span class="char-style-override-1">110.&nbsp;—</span><span>&nbsp;Themistokles bu sözlerle Atinalılara yanlış adım attırıyordu; ama onlar kandılar; akıllı ve becerikli bir adam olarak tanınıyordu; bunu hep yararlı ve akıllıca oldukları söz götürmez öğütler vererek doğrulamıştı. Ne söylerse söylesin, dediğini yapmaya hazırdılar. Atinalıları kendi görüşüne kazandıktan sonra, Themistokles hemen bir kayığın içerisine, ağzı sıkı olduğuna ve olmadık işkencelere bile dayanabileceklerine güvendiği adamlarını koyup, Büyük Kral’a gönderdi; kölesi Skinnos da bunların arasındaydı. Bu, Attika kıyılarına varınca, öbürlerini kayıkta bırakıp karaya çıktı, Kserkses’in yanına gitti: “Beni,” dedi, “bütün müttefikler içerisinde en akıllı kişi olan Atinalıların strategosu Neokles oğlu Themistokles gönderdi; sana şunu söylemek görevini verdi: Sana yararlı olmak isteyen Atinalı Themistokles, gemilerinin peşine düşüp Hellespontos üzerindeki gemi–köprüleri yıkmak isteyen Yunanlıları bundan alıkoydu. Şimdi artık rahatça gidebilirsin.”</span></p>

      <p class="paragraf"><span class="char-style-override-1">111.&nbsp;—</span><span>&nbsp;Bu mesajı ilettikten sonra gemilerini Yunanlıların yanına geri getirdiler. Barbar gemilerinin peşine düşmek ve Hellespontos’a gidip Avrupa ile Asya arasındaki geçişi kesmek düşüncesini bırakmış olan Yunanlılar, yıkmak istedikleri Andros’u kuşatmaya aldılar. Çünkü Themistokles para istediği zaman, adalarda yaşayanlardan ilk olarak haraç vermeye razı olmayanlar bu Andros yurttaşları olmuşlardı. Themistokles isteğini haklı göstermek için İnandırma ve Zorunluluk’u yardıma çağırıyordu; bu iki güçlü tanrı diyordu, Atinalılarla beraberdir; onun için kendilerine bir sadaka verilmesin olamazdı. Androslular verdikleri cevapta Atina’nın büyük ve varlıklı ve tanrı bakımından da talihli olduğunu bildirdiler; kendileri ise verimsiz bir toprak üzerinde yaşıyorlardı ve adalarına yerleşmiş olan iki tanrı, adaya karşı büyük sevgi gösteriyorlar, ama ona hiçbir şey vermiyorlardı; bu iki tanrı, Yoksulluk ve Darlık’tı; bu iki tanrıya güvenen Andros yurttaşları para veremeyeceklerdi; Atinalıların gücünden korkmayacak kadar güçsüzdüler. Bu cevabı verip paralarını kendilerine sakladılar. Bundan ötürü kuşatılıyorlardı.</span></p>

      <p class="paragraf"><span class="char-style-override-1">112.&nbsp;—</span><span>&nbsp;Kendi kişisel çıkarını düşünmekten bir an geri kalmayan Themistokles, öbür adalara da ürkütücü mesajlar göndermişti; onlara da krala gönderdiği adamları gönderiyor</span><span class="Character-Style-1 char-style-override-2"><a class="footnote-link" href="#footnote-225-379" id="footnote-225-379-backlink">379</a></span><span>, gözdağı veriyor; istediğini vermezlerse, Yunan ordusunu üzerlerine süreceğini, kuşatacağını ve yerle bir edeceğini bildiriyordu. Bu ürkütmeler, ona Karystoslulardan ve Paroslulardan büyük paralar sağlamıştı, bunlar Androsluların Medlerle birlik oldukları için kuşatılmış olduğunu ve Themistokles’in strategoslar arasında özel bir yeri bulunduğunu haber almışlardı, bunun için korkmuşlar ve parayı göndermişlerdi. Öbür adalardan da boyun eğenler oldu mu? İyi bilemiyorum, ama sanırım bu şantaja kurban gidenler yalnız bunlar değildi ve başkaları da onların yaptığını yapmıştır. Bununla beraber, bu fedakârlık hiç olmazsa Karystosluları korktukları beladan gene de kurtaramamıştır; Themistokles’i rüşvetle yumuşatan Paroslular, saldırıdan yakayı sıyırabilmişlerdir. Andros’da karargâh kurmuş olan Themistokles böylece ve öbür strategoslara sezdirmeden, adalıları soyuyordu.</span></p>

      <p class="paragraf"></p>

      <p class="arabaslik-sol">Kserkses Geri Dönüyor</p>

      <p class="paragraf"></p>

      <p class="paragraf"><span class="char-style-override-1">113.&nbsp;—</span><span>&nbsp;Kserkses ordusu deniz savaşından sonra birkaç günden çok gecikmedi, Boiotia üzerinden ve geldiği yoldan geri döndü. Mardonios da kralla beraber gitmeyi uygun bulmuştu; zaten mevsim savaş için artık elverişli değildi, kışı Thessalia’da geçirip ilkbaharın başında Peloponez’e dalmayı daha uygun buluyordu. Thessalia’ya gelince, Mardonios ordu içerisinde seçmelerini yaptı; en başta (şefleri Hydarnes dışında) Ölümsüzler kolordusunun tümünü aldı. (Hydarnes, kraldan ayrılmayacağını bildirmişti.) Sonra öbür Persler arasından zırh giyenler ve seçme bin atlı, sonra Medleri, Sakesleri, Baktrianları ve Hintlileri yaya ve atlı hepsini aldı; müttefiklerin geri kalanlarından yalnız gösterişli olanları ve daha önce başarılarıyla gözüne çarpmış olanları seçti, ayırdı. En kuvvetli birlik Perslerinkiydi; güzel askerlerdi, kolyeler, bilezikler takınmışlardı</span><span class="Character-Style-1 char-style-override-2"><a class="footnote-link" href="#footnote-225-380" id="footnote-225-380-backlink">380</a></span><span>. İkinci olarak Medler geliyorlardı; bunlar da Perslerden daha az değildiler, ama Perslerle bir tutulamazlardı. Toplam, atlılarla birlikte, üç yüz bin kişiyi buluyordu.</span></p>

      <p class="paragraf"><span class="char-style-override-1">114.&nbsp;—</span><span>&nbsp;Mardonios’un birliklerini ayırdığı ve Kserkses’in Thessalia’da bulunduğu günlerde, Lakedaimonlulara Delphoi’dan bir orakl gelmişti; Kserkses’den Leonidas’ın ölümüne karşılık tazminat istenilmesi ve vereceği tazminatın kabul edilmesi emrediliyordu. Bunun üzerine Spartalılar hemen bir kerux gönderdiler, kerux henüz ayrılmamış olan orduya yetişti, Kserkses’in huzuruna çıkabildi ve şunları söyledi: “Medlerin kralı, Lakedaimonlular ve Spartalı Heraklesoğulları, bir ölüme karşılık senden tazminat istiyorlar, çünkü sen onların Yunanistan’ı savunan krallarını öldürdün!” Kserkses kahkahayla güldü, yanında duran Mardonios’u göstererek cevap verdi: “Pekâlâ! İşte şu Mardonios, kendilerine gereken tazminatı o verecektir.”</span></p>

      <p class="paragraf"><span class="char-style-override-1">115.&nbsp;—</span><span>&nbsp;Kerux, söz verilen tazminatı kabul etti ve çekildi</span><span class="Character-Style-1 char-style-override-2"><a class="footnote-link" href="#footnote-225-381" id="footnote-225-381-backlink">381</a></span><span>. Kserkses, Mardonios’u Thessalia’da bıraktı. Sıkı yürüyüşle Hellespontos’a doğruldu ve kırk beş günde gemi–köprüye ulaştı; aslına bakılırsa, yanındaki artık bir korkuluk orduydu. Yolunun geçtiği her yerde halkı soyuyor, karnını doyurmak için ürününü elinden alıyordu; tahıl bulamazsa bütün bölgeyi yoluyor, ot, ağaç kabuğu, yaprak, yabani ağaç, yemiş ağacı ayırmadan, eline geçen her şeyi ağzına atıyordu; hiçbir şey bırakmıyordu, açlık gırtlağına sarılmıştı. Yol boyunca veba ve dizanteri bütün orduyu kırdı geçirdi. Kral, hastaları geçtiği kentlerde bırakıyor, bakılmaları, beslenmeleri için emirler veriyordu; bunları böylece Thessalia’ya, Siris’e, Paionia’ya serpeledi. Yunanistan’a giderken kutsal Zeus arabasını orada bırakmıştı; dönüşte geri alamadı; geri istediği zaman, atları Thraklara vermiş olan Paionialılar, cevap olarak, yukarı Trakya’da oturan Thrakların atları çayırdan kaçırmış olduklarını ve bu adamların topraklarının Strymon’un kaynağının oralarda bulunduğunu söylediler.</span></p>

      <p class="paragraf"><span class="char-style-override-1">116.&nbsp;—</span><span>&nbsp;Bisaltai ve Krestonai’nin Thrak kralı, o yaradılışa aykırı korkunç şeyi işte bu aralık yaptı; Kserkses’e bile bile köle olamayacağını duyurmuştu; içeriye, Rhodop sırtlarına çekilmiş, çocuklarına da Yunanistan’a girmeyi yasak etmişti. Çocuklar bu yasağı dinlememişler ya da savaşın tadını almak istemişler ve Perslere takılmışlardı; sağ salim döndükleri zaman –altı taneydiler– babaları ceza olarak gözlerini oydu.</span></p>

      <p class="paragraf"><span class="char-style-override-1">117.&nbsp;—</span><span>&nbsp;Attıkları yanlış adımın karşılığını böyle ödediler. – Persler Trakya’yı geçip de gemi–köprüye ulaştıkları zaman, Hellespontos’u geçebilmek için gemilere doluştular ve Abydos’a çıktılar; çünkü köprüler artık iki kıyıyı birleştirmiyorlardı; fırtına sökmüştü. Burada kaldıkları sürece, yoldakinden daha bol yiyecek buldular, ama yiyeceklere saldırdıkları ve bir de içtikleri su değiştiği için hastalandılar, elde kalmış olanların çoğu da böyle ölüp gitti. Öbürleri en son, Kserkses ile birlikte Sardes’e ulaştılar.</span></p>

      <p class="paragraf"><span class="char-style-override-1">118.&nbsp;—</span><span>&nbsp;Bu geri çekilişi bir de başka türlü anlatırlar. Buna göre, Atina’dan kalkan Kserkses, Strymon üzerindeki Eion’a gelince, karayolunu bırakmış, orduyu Hellespontos’a götürmek işini Hydarnes’e vermiş ve bir Fenike gemisine binerek Asya’ya geçmiştir. Yolda birden, Strymon’dan doğru bir bora bastırmış, denizi kaldırmış. Fazla yüklü olan gemi az daha dalgaların altında kalıyormuş; Kserkses ile birlikte gemiye binmiş olan pek çok Pers, güvertede tıkış tıkış duruyorlarmış; kral korkmuş, kılavuz kaptanı çağırtmış, “Kurtulabilecek miyiz?” diye sormuş. “Efendimiz,” demiş adam, “eğer bu kalabalık yolculardan kurtulamazsak, biz de kurtulamayız.” O zaman diyorlar, Kserkses şöyle haykırmış: “Persler, kralınız için fedakârlık zamanı geldi; çünkü öyle görünüyor ki, benim kurtulmam size bağlı.” Daha sözlerini bitirmeden, Persler önce ayaklarına kapanmışlar, sonra da kendilerini denize atmışlar; böylece hafifleyen gemi de sağ salim Asya’ya ulaşmış. Ve işte karaya ayak basar basmaz Kserkses’in yaptığı iş: Kılavuz kaptanın başına bir altın çelenk koymuş, kralı kurtardığı için; sonra da kafasını kestirmiş, onca Persi öldürttüğü için</span><span class="Character-Style-1 char-style-override-2"><a class="footnote-link" href="#footnote-225-382" id="footnote-225-382-backlink">382</a></span><span>.</span></p>

      <p class="paragraf"><span class="char-style-override-1">119.&nbsp;—</span><span>&nbsp;Kserkses’in dönüşünü anlatan ikinci hikâye de budur; ama bana göre baştan sona uydurmadır, hele o Perslerin başına gelenler bölümü. Eğer gerçekten kaptan, Kserkses’e o cevabı verdi ise, ben on binde bir adamın çıkıp da kralın şundan başka bir şey yapmasını düşünebileceğini sanmıyorum: Güvertedeki Persleri, aşağıya kürekçilerin yerine indirtirdi, çünkü onlar Perstiler, hem de Perslerin ilk safından ve denize atılacak olanlar, Perslerle aynı sayıda Fenikeli kürekçiler olurdu. Hayır, yukarıda dediğim gibi, o da ordunun geri kalan bölümü ile birlikte, Asya’ya karadan dönmüştü.</span></p>

      <p class="paragraf"><span class="char-style-override-1">120.&nbsp;—</span><span>&nbsp;İşte bir de sağlama: Kserkses dönüşte Abdera’dan geçmiştir, bu kesindir, bu site ile resmi konukluk ilişkilerini sağlamlaştırmış, altın bir pala ve altın işlemeli bir taç armağan etmiştir. Hatta Atina’dan yola çıktığından bu yana ilk olarak orada soyunmuş, Abderalılar öyle söylüyorlar, ama ben buna inanamıyorum; çünkü bir tek orada kendini güvenlik altında görmüş. Oysa Abdera Hellespontos’a Strymon’dan ve gemiye bindi dedikleri Eion’dan daha yakındır.</span></p>

      <p class="paragraf"><span class="char-style-override-1">121.&nbsp;—</span><span>&nbsp;Andros’a karşı bir şey yapamayan Yunanlılar, Karystos’a geçmişler ve burasını yıktıktan sonra Salamis’e dönmüşlerdi. Önce tanrılar için adak olarak üç Fenike triremini, birini İsthmos’a koymak için, ki bugün de orada durmaktadır, öbürünü Sunion’a, üçüncüsünü de Salamis’de Aias için ayırdılar. Bundan sonra düşmandan aldıklarını paylaştılar ve Delphoi’ya adaklar yolladılar. Bir de elinde bir gemi mahmuzu tutan bir adam heykeli dikildi; bu heykel on iki dirsek boyundadır ve Makedonialı Alexandros’un altın heykelinin bulunduğu yerde durmaktadır.</span></p>

      <p class="paragraf"><span class="char-style-override-1">122.&nbsp;—</span><span>&nbsp;Adakları Delphoi’ya gönderirken, tanrıdan bütün müttefikler adına sordular, payını bir tamam aldı mı, bunu yeter sayıyor mu diye. Tanrı, Aiginalılardan başka bütün Yunanlıların kendisine borcunu ödediklerini söyledi. Aiginalılardan Salamis’de kazandıkları zaferin pahasına uygun bir hak istiyordu. Bunun üzerine Aiginalılar, üzerinde üç altın yıldız bulunan tunç bir direk gönderdiler, ki tapınağın bir köşesinde, Kroisos armağanı olan kraterosa yakın bir yerde durmaktadır.</span></p>

      <p class="paragraf"><span class="char-style-override-1">123.&nbsp;—</span><span>&nbsp;Düşmandan ele geçen şeylerin paylaşılması bittikten sonra, Yunanlılar yiğitlik ödülünü, bütün bu savaş boyunca ona en layık olduğunu göstermiş olana vermek üzere İsthmos’a doğru yola çıktılar. Oraya varınca strategoslar oylarını Poseidaon sunağı üzerine koyarak seçime başladılar. Bir birinci, bir de ikinci seçeceklerdi. Birincilik ödülünü hepsi de kendisine veriyordu, zira her biri en yiğit olanın kendisi olduğu ile övünüyordu; ikincilik için oyların çoğu Themistokles’e gitmişti; sonuç olarak her biri bir oy almış oluyordu, en çok oy alan Themistokles’ti, ama bu da ona ikinciliği sağlamış oluyordu.</span></p>

      <p class="paragraf"><span class="char-style-override-1">124.&nbsp;—</span><span>&nbsp;Kıskançlık yüzünden Yunanlılar bu işi bitiremediler; ödülü vermeden her biri kendi yurduna döndü. Bu yüzden Themistokles’in adı bütün Yunanistan’da daha az yücelmiş olmadı, Yunanlıların en akıllısı sayılıyordu. Ama Salamis savaşçıları arasında yenicilik onuru ile yüceltilmediği için, hemen arkasından büyük saygı görmek ümidiyle Lakedaimon’a gitti ve Lakedaimonlular gerçekten onu parlak şekilde karşıladılar, çok saygı gösterdiler. Yiğitlik ödülünü Eurybiades’e verdiler; bu ödül zeytin dalından bir taçtı; Themistokles’i akıllılık ve ustalık ödülüne layık gördüler ve o da zeytin dalından bir taç aldı; Sparta’nın en güzel arabasını armağan etiler; övgülere boğuldu ve seçme üç yüz Spartalı’dan kurulu Atlılar denilen bir onur birliği, gidişinde Tegea sınırına kadar uğurladı. Spartalılar, benim bildiğim, bir tek onu böyle uğurlamışlardır.</span></p>

      <p class="paragraf"><span class="char-style-override-1">125.&nbsp;—</span><span>&nbsp;Lakedaimon, yolculuğundan dönüp Atina’ya geldiği zaman Aphidnaili Timodemos’un sataşmaları ile karşılaştı, bu adam düşmanlarından birisiydi ve zaten karanlık bir adamdı, kıskançlık içini yiyordu ve Lakedaimon’a yaptığı yolculuk konusunda büyük cayırtı koparıyordu. “O, Lakedaimon’da o saygıyı Atinalıların hatırı için görmüştür,” diyordu, “kendi hatırı için değil.” Hep aynı şeyleri söyleyen Timodemos’a: “Çok haklısın,” diye karşılık verdi Themistokles, “ben bir Belbinalı olsaydım</span><span class="Character-Style-1 char-style-override-2"><a class="footnote-link" href="#footnote-225-383" id="footnote-225-383-backlink">383</a></span> <span>Spartalılardan bu kadar saygı görmezdim. Ama yiğidim, Atinalının senin gibisi de göremezdi.”</span></p>

      <p class="paragraf"></p>

      <p class="arabaslik-sol">Potidaia Olayı</p>

      <p class="paragraf"><span class="char-style-override-1">126.&nbsp;—</span><span>&nbsp;Yunanistan’da olanlar işte bunlardı. – Ülkesinde iyi tanınan ve Potidaia olaylarından sonra ünü daha da artmış olan Pers Pharnakes oğlu Artabazos, yanında Mardonios’un ordudan kendisi için ayırmış olduğu altmış bin kişi ile birlikte, kralı Hellespontos’a kadar uğurlamıştı. Kral, Asya’ya geçince o da geriye döndü. Pallene Yarımadası yakınlarına gelince, krala ihanet etmiş olan Potidaia’yı alıp halkını köle yapmadan geçip gitmeyi uygun bulmadı, nasıl olsa Thessalia ve Makedonia yörelerinde kışlak tutmuş olan Mardonios, kendisini çabuk dönmesi için sıkıştırmıyordu. Bu Potidaialılar, Salamis’den kaçan donanmanın geri döndüğünü öğrenmişlerdi ve kral kentlerinden geçerken, barbarlara karşı açıkça başkaldırmışlardı; bütün Pallene Yarımadası da onlara uymuştu.</span></p>

      <p class="paragraf"><span class="char-style-override-1">127.&nbsp;—</span><span>&nbsp;Artabazos, Potidaia’yı kuşattı; kraldan ayrılmak istiyor diye işkillendiği Olynthos’u da kuşattı. Bu il, Makedonialıların Therma Körfezi’nden atmış oldukları Bottiaialılarındı. Kuşatma kentin alınmasıyla sonuçlandığı zaman, içinde yaşayanların tümünü bir göl kenarına götürüp boyunlarını vurdurdu. Ve kenti Khalkislilere verdi, başına da vali olarak Toroneli Kritobulos’u koydu; Khalkisliler Olynthos’u böyle elde etmişlerdir.</span></p>

      <p class="paragraf"><span class="char-style-override-1">128.&nbsp;—</span><span>&nbsp;Burasını aldıktan sonra Artabazos, Potidaia üzerine atıldı; ele geçirmek için büyük çabalar harcadığı sırada Skionelilerin generali Timokseinos, kenti ona teslim etmek üzere bağlantı kurdu; bu iş nasıl başlamıştı? Bunu söyleyemem (zira bu konuda hiçbir bilgi yoktur), ama sonunda, bakınız nasıl yaptılar: Timokseinos Artabazos’a bir haber uçurmak istediği zaman ya da Artabazos Timokseinos’a; bir mektup yazıyorlar, okun kertiğine sarıyorlar, bir de kanat gibi bir şey takıyorlar, sonra yayla önceden aralarından kararlaştırılmış olan yere atıyorlardı. Ama Timokseinos’un Potidaia’yı ele vermek için çalıştığı meydana çıktı; bir gün Artabazos, oku belli yere atayım derken, ok gitti, Potidaia savunucularından birisinin omzuna saplandı; hemen yaralının başına üşüştüler, savaşta hep olduğu gibi, oku çekip çıkardılar ve mektubu buldular, generallere götürdüler; Pallene Yarımadası’ndan gelmiş olan müttefikler de orada bulunuyorlardı. Mektubu okuyan ve ihanetin kimden geldiğini öğrenen strategoslar, Timokseinos’u bu çeşit bir işe bulaştırmayı doğru bulmadılar. Hem Skione’yi düşünmüşler, hem de adının sonsuza kadar haine çıkmasını istememişlerdi. Timokseinos’un döndürdüğü dolap ortaya böyle çıkmıştı.</span></p>

      <p class="paragraf"><span class="char-style-override-1">129.&nbsp;—</span><span>&nbsp;Artabazos üç aydan beri kenti kuşatıyordu ki, sular adamakıllı çekildi ve uzun zaman öyle kaldı. Kumsalın hemen hemen kurumuş olduğunu gören Persler, Pallene’ye geçmek istediler</span><span class="Character-Style-1 char-style-override-2"><a class="footnote-link" href="#footnote-225-384" id="footnote-225-384-backlink">384</a></span><span>; yolun beşte ikisini geçmişler ve yarımadanın içine girmek için önlerinde geçilecek daha beşte üç kalmışken sular birdenbire ve epeyce yükseldi, bu gelgit her zaman olurdu ama yerlilerin dediklerine göre, böylesi hiç görülmemişti. Yüzme bilmeyenler öldüler, bilenlerin üzerine de Potidaia’yı savunanlar, bir çıkış yapıp kayıklarla saldırdılar; tümünü kılıçtan geçirdiler. Perslerin kırılmasına yol açan bu kuvvetli deniz yükselmesinin nedeni, Potidaia’da anlatıldığına göre, Poseidaon’un dalgalar arasında can veren adamların bulundukları mahalledeki tapınağına ve heykeline karşı işledikleri günahtır; neden olarak bunu göstermek bence doğrudur. Geri kalan Persleri Artabazos Thessalia’ya, Mardonios’un yanına götürdü.</span></p>

      <p class="paragraf"></p>

      <p class="arabaslik-sol">Pers Donanması Samos’da Toplanıyor</p>

      <p class="paragraf"></p>

      <p class="paragraf"><span class="char-style-override-1">130.&nbsp;—</span><span>&nbsp;Kralı uğurlamaya gidenlerin sonu böyle oldu. – Kserkses’in deniz ordusundan kalanlar, Salamis’den kaçtıktan sonra Asya’ya geçtiler, Khersonesos’da kralı ve kara ordusunu alıp Abydos’a geçirdikten sonra, kışı geçirmek üzere Kyme’ye vardılar. İlkbaharla birlikte güzel günler gelince, filo vakit geçirmeden, gemilerden bir bölümünün kışı geçirmiş olduğu Samos’da toplandı. Bu deniz birliklerinin çoğunluğu Perslerden ve Medlerden toplanmış olanlardandı. Amiral olarak Bagaios oğlu Mardontes ile Artakhaies oğlu Artayntes vardı; Artayntes yeğeni İthamitres’i de almıştı, o da komutayı onlarla paylaşıyordu. Uğradıkları ağır bozgun batıya doğru gitmek isteğini kaldırmıştı ve kimse de karşı çıkmadığı için, Samos’da kalıp başkaldırmasından çekindikleri İonia’ya göz kulak olmakla yetindiler; İonia gemileriyle birlikte üç yüz gemiydiler. Zaten Yunanlıların da kalkıp İonia’ya gelebileceklerini düşünmüyorlardı; onların kendi kıyılarını koruyacaklarını ve Salamis’den sonra Pers filosunun ardına düşmediklerine bakarak, kendi yurtlarına dönmekten başka bir şey düşünmediklerini sanıyorlardı. Kendilerine olan aşırı güveni deniz savaşlarında yitirmişlerdi, ama karada Mardonios’un rahat kazanacağına güveniyorlardı. Onun için Samos’da kalarak, düşmana nasıl zarar verebiliriz diye planlar kurmaya, bir yandan da Mardonios’un açacağı seferin gidişatını kollamaya başladılar.</span></p>

      <p class="paragraf"><span class="char-style-override-1">131.&nbsp;—</span><span>&nbsp;Yunanlılara gelince, baharla birlikte Mardonios’un Thessalia’da bulunuşu da bunları uyandırmıştı. Kara ordusu toplanmadan önce filo Aigina’ya geldi; yüz on gemi vardı; deniz birliklerinin ve gemilerdeki tayfaların komutanı Spartalı Leotykhidas’dı; bu, Menares’in oğluydu ve soy zinciri de şudur: Hegesilaos, Hippokratides, Leotykhidas, Anaxilaos, Arkhidamos, Anaxandridas, Theopompos, Nikandros, Khaliraos, Eunomos, Polydektes, Prytanis, Euryhon, Prokles, Aristodemos, Aristomakhos, Kleodaios, Hyllos ve Herakles; iki kral hanedanının ikincisinden oluyordu. Bu ataların, listenin başında sayılan yedi tanesi dışında hepsi Sparta kralıydı. Atinalıların başında Ariphron oğlu Ksanthippos vardı.</span></p>

      <p class="paragraf"><span class="char-style-override-1">132.&nbsp;—</span><span>&nbsp;Bütün gemiler Aigina’da toplandıktan sonra, Yunan donanmasına İonia’dan elçiler geldi; az süre önce Sparta’dan geçmişler ve Lakedaimonlulardan İonia’yı kurtarmalarını istemişlerdi; aralarında Basileides oğlu Herodotos da vardı. Khios tyranı Stratis’i öldürmek üzere aralarında anlaşmışlardı; başlangıçta yedi kişiydiler; ama yeminlilerden biri işi açığa vurmuş, komplo ortaya çıkmıştı; öbür altısı Khios’dan gizlice kaçmışlar, önce Sparta’ya, sonra da Aigina’ya gelmişlerdi. İstedikleri, Yunanlıların yelken açıp İonia üzerine yürümeleriydi. Ve büyük zahmetlerle Delos’a kadar sürüklediler de. Oradan ötesi Yunanlılar için korkunç tehlikelerle dolu bir yerdi, ayrıca buralarını tanımıyor, denizi düşman gemileriyle dolu sanıyorlardı. Samos onlara Herakles direkleri kadar uzak görünüyordu. İşte tuhaf bir durum çıkmış oluyordu ortaya, barbarlar batıya doğru Samos’dan ileri geçemiyorlar, o kadar ürküyorlardı; Yunanlılar da Khios sürgünlerinin onca üstelemesine rağmen, doğuya doğru Delos’dan öteye gidemiyorlardı. Korku, ikisi arasına büyük bir açıklık koymuş oluyordu.</span></p>

      <p class="paragraf"></p>

      <p class="arabaslik-sol">Mardonios Tanrılara Danışıyor</p>

      <p class="paragraf"></p>

      <p class="paragraf"><span class="char-style-override-1">133.&nbsp;—</span><span>&nbsp;Yunanlılar Delos’a doğru giderlerken, Mardonios Thessalia’da henüz kışın bitmesini bekliyordu. Genel karargâhından, Europoslu Mys adında birisini</span><span class="Character-Style-1 char-style-override-2"><a class="footnote-link" href="#footnote-225-385" id="footnote-225-385-backlink">385</a></span> <span>orakllere göndermişti, görevi Perslerin ilişki kurabildikleri bütün orakllere gidip danışmaktı. Bu emri verirken ne düşünüyordu, orakllerden neyi soruyordu, bilmiyorum; bu noktada belgeler dilsizdir; ama ben kendi hesabıma onun sadece askerlik işleri üzerinde sorular sorduğunu sanıyorum.</span></p>

      <p class="paragraf"><span class="char-style-override-1">134.&nbsp;—</span><span>&nbsp;Bu Mys denilen adamın Lebadaia’ya gitmiş olduğu kesindir. Orada yerlilerden birisini, altın kuvvetiyle yeraltındaki Trophonios tapınağına</span><span class="Character-Style-1 char-style-override-2"><a class="footnote-link" href="#footnote-225-386" id="footnote-225-386-backlink">386</a></span> <span>indirtmiş, Phokis’de Abai tapınağına da gitmiştir; Thebai’ye de gitmiş ve gelecekte neler olacak diye hemen Apollon İsmenios’a danışmıştır. (Olympia’da olduğu gibi, burada da orakle kurban keserek danışılıyordu.) Sonra bir yabancıyı –Thebaili değil– para ile kandırarak Amphiaraos tapınağında yatırmıştır; zira hiçbir Thebaili burada orakle danışmak hakkına sahip değildir ve nedeni şudur: Amphiaraos iradesini oraklleri aracılığıyla bildirirken, Thebaililere ikisinden birini seçmesini emretmişti: kendisini ya bir yalvaç ya da bir müttefik olarak tanıyacaklardı; ikisinden birinden vazgeçeceklerdi. Onlar müttefik olmasını istemişlerdi, işte bundan ötürü bir Thebailinin tapınakta uyumasına izin yoktu.</span></p>

      <p class="paragraf"><span class="char-style-override-1">135.&nbsp;—</span><span>&nbsp;Thebaililer beni pek şaşırtan bir şey anlatırlar. Europoslu Mys, tapınaklar arasında mekik dokurken derler, Apollon Ptoos kutsal alanına da uğramış. Bu tapınak Ptoon tapınağı diye anılır ve Thebaililerdendir; Kopias Gölü’nün üzerinde, dağın eteklerinde ve Akraiphia kentinin ucunda kurulmuştur. İşte bu Mys adındaki zat bu tapınağa gelmiş; devlet katından gönderilmiş olan üç de yurttaş varmış, orakli yazacaklarmış ve işte büyük rahip birdenbire barbar diliyle konuşmaya başlamış. Orada bulunan Thebaililer, Yunan dili yerine bu yabancı sözleri işitince şaşırmışlar; ne yapacaklarını bilememişler. O zaman Europoslu Mys, ellerindeki tableti çekmiş almış, rahibin söylediği sözcükleri yazmış ve bunun Karia dili olduğunu söylemiş; cevabı yazmış, sonra Thessalia’ya dönmüş.</span></p>

      <p class="paragraf"></p>

      <p class="arabaslik-sol">Mardonios’un Atinalılara Mesajı</p>

      <p class="paragraf"></p>

      <p class="paragraf"><span class="char-style-override-1">136.&nbsp;—</span><span>&nbsp;Mardonios cevapları okuduktan sonra Atina’ya görevli olarak Makedonialı Amyntas oğlu Alexandros’u gönderdi; bu prensin İran’la bağlantıları vardı, ondan ötürü onu seçiyordu (gerçekten Alexandros’un kız kardeşlerinden birisi, Amyntas kızı Gygea, İranlılardan Bubares ile evlenmişti</span><span class="Character-Style-1 char-style-override-2"><a class="footnote-link" href="#footnote-225-387" id="footnote-225-387-backlink">387</a></span><span>, ondan bir oğlan, bir başka Amyntas doğurmuştu. Ana tarafından büyükbabasının adını taşıyan bu Amyntas Asya’da yaşamıştır, Büyük Kral kendisini Phrygia’da büyük bir kent olan Alabanda’ya vali yapmıştır) – bir de onu kendisine Atinalıların resmi konuğu ve Atinalılara iyiliği dokunmuş bir adam olarak tanıtmışlardı. Böylece, sayılarının çokluğunu, yiğitliklerinin övgüsünü o kadar dinlemiş olduğu ve Perslerin denizde uğradıkları hayal kırıklığında en başta rolleri olduğunu bildiği Atinalıları kazanmak için şansı artmış olacaktı. Bir defa onları kazandı mı, deniz üstünlüğünü kolayca elde edebileceğini hesap ediyordu –ki gerçekten de elde edebilirdi– ayrıca karadaki üstünlüğü de artacaktı; o zaman durumu Yunanlılardan çok daha iyi olacaktı. Kendisine orakllerin de bunu bildirmiş oldukları ve Atinalılarla bağdaşmayı önerdikleri düşünülebilir; o da onları dinledi ve Alexandros’u yola çıkardı.</span></p>

      <p class="paragraf"><span class="char-style-override-1">137.&nbsp;—</span><span>&nbsp;Bu Alexandros’un yedinci kuşak atası Perdikkas’dır, Makedonialı tyranlar zinciri bundan başlar ve şöyle: Argos’dan İllyria’ya, Temenos soyundan</span><span class="Character-Style-1 char-style-override-2"><a class="footnote-link" href="#footnote-225-388" id="footnote-225-388-backlink">388</a></span> <span>üç kardeş sürgün gelmişti: Gauanes, Aeropos ve Perdikkas; sonra İllyria’dan Yukarı Makedonia’ya geçerek Lebaia iline varmışlar. Orada rehin olarak kralın yanında hizmet ediyorlardı, birisi atları otlatıyor, öbürü öküzleri, en küçükleri Perdikkas da küçükbaş hayvanları. Zira eski zamanlarda yalnız halk yığınlarının evleri değil, tyranların evleri de yoksulluk içindeydiler; yemeklerini kralın karısı kendi eliyle pişiriyordu. Ve ne zaman ekmek pişirse, genç hizmetçi Perdikkas’ın ekmeği iki kat kabarıyordu. Her seferinde böyle olunca kocasına haber verdi. Karısını dinlerken, kralın aklına bunun büyük önemde bir mucize olabileceği geldi. Üç hizmetçiyi çağırttı ve ülkesinden çıkmalarını emretti. Bunlar da alacaklarını istediler, “Ücretlerimizi adalete uygun olarak alır almaz gideriz,” dediler. Kral, ücret lafını duyduğu anda ve tam o anda, odanın içine, baca yerini tutan delikten güneş ışığı ağdı ve o da o zaman, herhalde bir tanrı tarafından şaşırtılarak, şöyle dedi: “Ücretiniz mi? Alın öyleyse ücretinizi, yetmez mi?” Ve güneşi gösterdi. Bu sözler üzerine Gauanes ile Aeropos, büyükler ürktüler; ama üzerinde büyük bir bıçak bulunan en küçükleri cevap verdi: “Kabul ediyoruz kral bize verdiğin şeyi!” Ve bıçağı ile yerdeki güneş ışığının çevresine bir çember çekti; çember çizilince güneşi üç defa aldı, koynuna koydu, sonra öbürleriyle beraber gitti.</span></p>

      <p class="paragraf"><span class="char-style-override-1">138.&nbsp;—</span><span>&nbsp;Ve gittiler ve orada bulunanlardan birisi, çocuğun yaptığı şeye kralın dikkatini çekti ve oğlanın kendisine sunulan armağanı nasıl alay ederek almış olduğunu hissettirdi. Kral öfkelendi; öldürsünler diye peşlerine atlılar saldı. Bu bölgede bir ırmak vardır, Argos sürgünlerinin bu küçük yeğenlerini kurtardığı için kurbanlar sunulur. Zira bu ırmak Temenos’un torunları geçtikten sonra kabarmış, arkadan gelen atlılar aşamamışlar. Üç kardeş Makedonia’nın başka bir bölgesine gidip yerleştiler, burası Gordias oğlu Midas’ın bahçeleri denilen yere yakındır, bu bahçelerde güller kendiliğinden yetişirler, taçyaprakları altmış tane olur ve kokusu başka güllerden daha incedir. Silenos’un, tuzağa bu bahçelerde yakalanmış olduğu söylenir</span><span class="Character-Style-1 char-style-override-2"><a class="footnote-link" href="#footnote-225-389" id="footnote-225-389-backlink">389</a></span><span>. Bu bahçelerin üzerinde bir dağ yükselir: Bermion Dağı. Soğuktan kimse yanına yaklaşamaz. Bizim delikanlılar bu ülkeyi ele geçirmişler ve buradan kalkarak, Makedonia’nın geri kalan yerlerini almaya gitmişlerdir.</span></p>

      <p class="paragraf"><span class="char-style-override-1">139.&nbsp;—</span><span>&nbsp;Alexandros, bu Perdikkas’a şu soy zinciriyle bağlanır: Kendisi Amyntas’ın oğluydu, Amyntas Alketes’in oğlu, Alketes’in babası Aeropos, onun babası Philippos, Philippos’un babası Argaios, bunun da babası, hanedanın kurucusu olan Perdikkas.</span></p>

      <p class="paragraf"><span class="char-style-override-1">140.&nbsp;—</span><span>&nbsp;Amyntas oğlu Alexandros’un kökeni buydu. – Mardonios tarafından gönderilip Atina’ya geldiği zaman şu söylevi verdi:</span></p>

      <p class="paragraf"><span class="char-style-override-1">a)</span><span>&nbsp;“Atina yurttaşları, işte size Mardonios’un buyrukları: Büyük Kral’dan şu mesajı aldım: –Atinalıların bana karşı gösterdikleri kötü davranışları bağışlıyorum. Şimdi sen Mardonios, şöyle yapacaksın: Önce topraklarını kendilerine geri ver</span><span class="Character-Style-1 char-style-override-2"><a class="footnote-link" href="#footnote-225-390" id="footnote-225-390-backlink">390</a></span><span>; sonra söyle onlara, beğendikleri toprağı seçsinler, egemenlikleri altına alsınlar. Ve kendilerinin ne kadar tapınağını yaktımsa, eğer bana bağlanırlarsa hepsini yeniden yaptır! – Bu buyruğu aldım, eğer sizin tutumunuz olanaksız kılmazsa, yerine getireceğim. Şimdi de size kendi adıma söyleyeceklerim: Büyük Kral’a karşı niçin direniyorsunuz? Bu deliliktir. Onu yenemezsiniz ve sürgit kafa tutamazsınız. Gördünüz, Kserkses nasıl kalabalık ordularla üzerinize yürüdü ve nasıl işler yaptı; bugün benim elimde bulunan kuvvetleri de biliyorsunuz; tutalım ki bizden daha güçlü çıktınız ve bizi yendiniz –ki eğer biraz aklınız varsa, böyle bir şeyi ümit edemezsiniz– on kat kalabalık başkaları gelecek. Bırakınız artık, kralla boy ölçüşmeye kalkıp yurdunuzun elinizden gitmesine yol açmayınız ve varlığınız üzerine oynanan sürekli bir vuruşmadan vazgeçiniz; silahlarınızı indiriniz. Önünüze şerefli bir durum çıkıyor: Size kral kendisi başvuruyor. Bizimle yalansız dolansız bir askeri anlaşma yapınız ve özgür kalınız.”</span></p>

      <p class="paragraf"><span class="char-style-override-1">b)</span><span>&nbsp;“İşte Atinalılar Mardonios’un size ulaştırmak üzere bana verdiği görev budur. Ben kendim sizin için yapmış olduklarım üzerine bir şey diyecek değilim. (Hepsini biliyorsunuz.) Mardonios’u dinlemenizi ben de çok istiyorum. Sizi Kserkses ile sürekli olarak savaşabilecek durumda görmüyorum: Görseydim eğer, böyle bir mesaj getirmeyi kabul etmezdim; kralın kaynakları insan gücünün üstüne çıkıyor ve bu güç çok uzaklara kadar uzanıyor. Bugünden tezi yok, eğer bunca yararlı koşulları kabul edip anlaşma yapmazsanız, sizin için korkarım. Çünkü siz, öbür müttefiklerinizden farklı olarak büyük istila yolu üzerinde bulunuyorsunuz ve her zaman yakılıp yıkılan siz oluyorsunuz, çünkü sizin yurdunuz belli bir savaş alanı halindedir. Bırakınız artık; kralın, Büyük Kral’ın, bütün Yunanlılar içerisinde bir tek sizin kusurunuzu bağışlaması ve sizinle dost olmak istemesi az onur değildir.” Alexandros’un söylevi de buydu.</span></p>

      <p class="paragraf"><span class="char-style-override-1">141.&nbsp;—</span><span>&nbsp;Lakedaimonlular, Alexandros’un Büyük Kral ve Atinalılar arasında anlaşma sağlamak üzere Atina’ya geldiğini öğrenmişlerdi ve Atinalılarla birleşen Medlerin, öbür Dorlarla birlikte, kendilerini de Peloponez’den kovacaklarına dair olan oraklleri hatırlamışlar, Atinalılar Perslerle anlaşırlar diye ödleri kopmuştu ve hemen elçiler göndermeye karar vermişlerdi. Öyle oldu ki, elçilerin gelişleri Halk Meclisi’nin toplandığı güne rastladı; zira Atinalılar, Lakedaimonluların barbarın yaptığı anlaşma önerisini duyacaklarını ve acele elçiler göndereceklerini kestirmişler, ona göre işi ağırdan almışlar, uzatmışlardı. Nasıl davranacaklarını Lakedaimonlular da görsünler diye mahsus beklemişlerdi.</span></p>

      <p class="paragraf"><span class="char-style-override-1">142.&nbsp;</span><span class="char-style-override-1">—</span><span>&nbsp;Alexandros sözlerini bitirince, indiği kürsüye Sparta elçileri çıktılar: “Lakedaimonlular,” dediler, “bizi size, Yunan politikasında utanç verici değişiklikler yapmamanızı ve barbarın önerilerini kabul etmemenizi rica etmek üzere gönderdiler; bu herhangi bir Yunan ulusu için bile doğru olmaz, onur getirmez, ama asıl sizin için ve birçok nedenden ötürü: Bu savaşı biz istemedik, siz başlattınız; bu anlaşmazlık başta sizin savunmanız için çıktı; bugün bütün Yunanistan’a yayıldı. Bu bir yana, Atinalıların Yunanistan’ın köle olması için bir araç olarak kullanıldığını görmek dayanılmaz bir şeydir; tarihinizin birçok yaprağında, eskilere doğru çıkıldıkça, sizler ortaya halkların kurtarıcıları olarak çıkmıyor musunuz? Şüphesiz başınıza gelmiş olanlar bizi de üzüyor; şimdiden iki mevsimlik ekininizi kaybetmiş olmanıza ve aylardan beri ocaklarınızın yıkılmış olmasına acıyor, yanıyoruz. Bunu karşılamak üzere Lakedaimonlular ve müttefikleri size şunu bildirirler ki, kadınlarınızı ve aileleriniz içinde savaşamayacak durumda olanları, savaş süresince doyurmayı kendi üzerlerine almaktadırlar. Mardonios’un kaba sözlerini yumuşatan Alexandros’un sözlerine kanmayınız, o kendi işine geleni yapıyor. Kendisi tyrandır, tyran için çalışıyor; ama siz, eğer doğru düşünürseniz, siz böyle yapamazsınız, bir barbardan dürüstlük ve açıkyüreklilik beklenemeyeceğini bilirsiniz.”</span></p>

      <p class="paragraf"><span class="char-style-override-1">143.&nbsp;—</span><span>&nbsp;Sparta elçileri böyle konuştular. Atinalıların Alexandros’a verdikleri cevap şudur: “Medlerin kaynakları bizimkinden kat kat üstündür, bunu biz de biliyoruz, onun için bizi böyle bir ölçüştürme ile ezmeye kalkmanın gereği yok. Özgürlük sevgisi o kadar içimize işlemiştir ki, onun elimizden geldiğince savunmak isteriz. Bizden barbarla anlaşmayı bekleme; bunu kabul etmeyiz. Var git, Mardonios’a Atinalıların cevabını ilet: Hiçbir zaman, güneş bugün izlediği yolu izledikçe hiçbir zaman Kserkses ile anlaşma yapmayacağız. – Onun hiç korkmadan kutsal yerlerini ve heykellerini yaktığı tanrılara ve kahramanlara güvenerek. Sana gelince, Atinalılar karşısına bir daha bu çeşitli sözlerle çıkma ve onlara hizmet etmek istiyormuş gibi görünüp alçakça şeyler yapmaları için öğüt verme. Zira resmi konuğu ve dostu olduğun Atinalıların sana tatsız şeyler yapmalarını istemeyiz.”</span></p>

      <p class="paragraf"><span class="char-style-override-1">144.&nbsp;—</span><span>&nbsp;Alexandros’a verdikleri cevap buydu; Sparta elçilerine gelince, onlara da şunları söylediler: “Lakedaimonluların bizim barbarla anlaşmamızdan çekinmeleri pek olağan bir şeydir. Ama böyle bir korkuya kapılabilmek için Atinalıların duygularını, bu duyguların karikatüründen tanımış olmalısınız</span><span class="Character-Style-1 char-style-override-2"><a class="footnote-link" href="#footnote-225-391" id="footnote-225-391-backlink">391</a></span><span>. Bize Med ile birleşerek Yunanistan’ı köleleştirmeyi kabul ettirebilecek, masallardaki kadar büyük bir altın kümesi ve görülmemiş güzellikte ve ölçüde bir toprak dünyanın hiçbir yerinde yoktur. Bir gün bunu istese bile buna engel olacak çok önemli etkenler vardır: En başta ve en önemlisi, tanrılarımızın yerlere serilen ve yakılan tapınakları ve heykelleri; biz bu kabalıkları yapanlarla bağdaşmak değil, onlardan her ne pahasına olursa olsun, hem de en ağır şekilde öç almak isteriz; ikincisi Hellen yurdu duygusu var; kanımızla, dilimizle, aynı tanrılara tapmakta oluşumuzla, kurbanlarımızla, zevk ve töre ortaklığımızla bağlı olduğumuz Yunanistan’a ihanet etmek Atinalılar için iyi olmaz. Şunu biliniz, eğer şimdiye kadar bilmiyorduysanız, yeryüzünde bir tek Atinalı kaldıkça, Atina Kserkses ile bağdaşmayacaktır. Bununla beraber bize karşı göstermiş olduğunuz ilgiden, yıkılan evlerimiz için duyduğunuz üzüntüden ve ailelerimizi doyurmak istemenizden ötürü hoşnutuz. Bize büyük dostluk gösteriyorsunuz, ama biz size yük olmak istemeyiz. Bunun için durum, bugün için bize hemen ordu göndermenizi gerektiriyor; zira bize kalırsa barbarın ortaya çıkması, taburlarını topraklarımıza sürmesi yakındır; bizden istediği şeyi yapmayacağımızı öğrendiği gün karşımıza dikilecektir. En iyisi o Attika’ya girmeden, biz yürüyüp onu Boiotia’da karşılayalım.” Atinalıların bu cevabı üzerine Spartalılar sitelerine döndüler.</span></p>

      <div class="footnotes">
        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-345-backlink" id="footnote-225-345">345</a> <span>Askerlikten yana Sparta’nın üstünlüğü, bütün Yunan ulusları arasında tartışmasız kabul ediliyordu. Atinalılar bile bu konuda bir şey söylemeyi düşünmüyorlardı (Kitap IX. bölüm 26–27).</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-346-backlink" id="footnote-225-346">346</a> <span>Kitap VII. bölüm 157 ve sonrası.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-347-backlink" id="footnote-225-347">347</a> <span class="char-style-override-3">Kutsal ateş taşıyıcısı</span><span>. Pyrohoros. Ares rahibi. Elinde kutsal ateşle Sparta ordularının önünde giderdi (Ksenophon,</span> <span class="char-style-override-3">Lakedaimonlular hükümeti</span><span>, XIII. 2).</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-348-backlink" id="footnote-225-348">348</a> <span class="char-style-override-3">Geraistos Burnu</span><span>. Euboia adasının güneybatı ucu. Güneydoğu ucu Kaphireus Burnu’dur.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-349-backlink" id="footnote-225-349">349</a> <span class="char-style-override-3">Skione</span><span>. Atina yöresinde, Pallene Yarımadası’nın güneyinde bir kenttir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-350-backlink" id="footnote-225-350">350</a> <span>Bu savaşın haziran sonu, temmuz başı olduğu anlaşılıyor.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-351-backlink" id="footnote-225-351">351</a> <span class="char-style-override-3">Bakis</span><span>. Yunanistan’da çok tutulan bir orakl vericisi. Anlatılar çeşitlidir, Boiotia’da, Arkadia’da, Attika’da doğmuş olduğu söylenir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-352-backlink" id="footnote-225-352">352</a> <span class="char-style-override-3">Histiaia</span><span>, Euboia kuzeyinde bir kıyı kenti.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-353-backlink" id="footnote-225-353">353</a> <span class="char-style-override-3">Ozolai Lokrislileri</span> <span>Korinthos Körfezi’nin kuzeyindeki kıyıların batı yönündeki bir bölümü tutuyorlardı.</span> <span class="char-style-override-3">Amphissia</span> <span>kıyıda değil, içerideydi.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-354-backlink" id="footnote-225-354">354</a> <span class="char-style-override-3">Kroisos sunuları</span> <span>için bakınız: Kitap I. bölüm 50–52.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-355-backlink" id="footnote-225-355">355</a> <span class="char-style-override-3">Thesprotlar</span><span>, Epir’in (Epeiros) güneybatısında oturuyorlardı.</span> <span class="char-style-override-3">Akheron</span> <span>ırmağı bunların topraklarından geçer. Bu ırmağın mitolojide cehennemde akan ırmakla, aynı adı taşımaktan öte bir ilgisi yoktur.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-356-backlink" id="footnote-225-356">356</a> <span>Herodotos daha önce, Çanakkale Boğazı’nın yedi gün yedi gecede geçildiğini söylemiştir (Kitap VII. bölüm 56). Oysa şimdi söyledikleri buna uymamaktadır. Avrupa yakasında bir ay süreyle yığınak yapmaları yedi gün yedi gecelik geçişe ters düşüyor. Ayrıca Kserkses, Abydos’da bir tek gün kalmış gibi görünmüyor (Kitap VII. bölüm 54). Belki Doriskos’da yaptığı teftiş de bu bir ayın içine alınmıştır. O zaman da Herodotos’un sözlerinin yeterince açık olmadığı düşünülebilir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-357-backlink" id="footnote-225-357">357</a> <span class="char-style-override-3">Ares tepesi</span><span>. Areios Pagos. Akropol’ün batısındaki tepe. Ceza mahkemeleri burada toplanırdı.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-358-backlink" id="footnote-225-358">358</a> <span>Akropol’ün yolu batıdan dolanıyordu.</span> <span class="char-style-override-3">Aglauros tapınağı</span> <span>kuzey yöndeki yokuş üzerindeydi. Aglauros, Atina kralı Kekrops’un kızı ve Athene rahibesidir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-359-backlink" id="footnote-225-359">359</a> <span>420’den sonra yapılan Erekhtheion’da, Aglauros’un kız kardeşi Pandrosos’a ayrılmış olan yerde, Athene’nin kutsal zeytin ağacı ile tuzlu kaynak gene yerlerinde duruyorlardı. Herodotos’un özet olarak verdiği anlatı, Attika’da halk arasında çok yaygındı. Bölgenin koruyucu tanrıları olan Athene ve Poseidon’dan birisi zeytin ağacını, öbürü tuzlu kaynağı yaratır. Herodotos zamanında tapınağı gezdiren kılavuzlar, Poseidon’un elinden düşürmediği tridanının vurup suyu kaynattığı yerdeki kayaların üzerinde tridanın bıraktığı izleri gösterirlermiş. Ama tanrılar zeytin ağacını yaratmış olan Athene’den yana çıkmışlar ve asıl Atina tanrısı o olmuş.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-360-backlink" id="footnote-225-360">360</a> <span class="char-style-override-3">Siris</span><span>. Taranto Körfezi kıyılarında, Siris ırmağı üzerindeki kent.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-361-backlink" id="footnote-225-361">361</a> <span>Aiakosoğulları soyu (not 203’e bakınız). Aias ile Telamon’dan başka Peleus ile Akhilleus’u da kapsar. Aiakos, Zeus’ün Aigina’dan doğma oğlu olduğu için, bu soy Aigina’da büyük saygı görür. Stein’in bir notuna dayanan Hauvette’e göre (sayfa 406, not 3) gemi, Aiakosoğullarının heykellerini getirmek için gönderilmemiştir; çünkü, “</span><span class="char-style-override-3">Grekler bu tanrıların zaten savaşta kendi yanlarında bulunduklarını sanıyorlardı</span><span>.” Kitap VIII. bölüm 84’de Yunan filosuna çağrıda bulunan insanüstü kadın görüntüsü de bu kanıyı doğrulamaktadır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-362-backlink" id="footnote-225-362">362</a> <span class="char-style-override-3">Dikaios</span><span>. Kimi eleştiriciler, gerçekte böyle birisinin bulunmadığını söylerler. Buna karşılık M.G. Mathieu, bunun Herodotos’un yararlandığı yazılı bir kaynak olabileceğini ileri sürmüştür. (</span><span class="char-style-override-3">Revue des Etudes Anciennes</span><span>, cilt XXXIII. No. 2 Avril– Juin 1931)</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-363-backlink" id="footnote-225-363">363</a> <span class="char-style-override-3">Thria Ovası</span><span>, Atina’nın güneybatısında, Eleusis ile Thria demosu arasındadır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-364-backlink" id="footnote-225-364">364</a> <span class="char-style-override-3">Anne ve kızı</span><span>. Demeter ve Kore (öbür adıyla Persephone). – İakkhos, “</span><span class="char-style-override-3">Tanrıçalarla âşıkları arasında aracılık yapan tanrısal çocuktur, meşalelerin titrek ışıkları arasında Eleusis’e doğru yapılan alayı yöneten odur</span><span>.”(Decharme, sayfa 369). İakkhos mistik ilahisinin nasıl bir şey olduğu hakkında Aristophanes bir fikir vermektedir: “</span><span class="char-style-override-3">İakkhos, ulu tanrı, sesimize koş… Kullarının kutsal korosunu yönet… Özgür ve sevinçli oyunumuza senin usta adımların da katılsın, seslerimizin yarattığı bu kutsal oyuna</span><span>.” (</span><span class="char-style-override-3">Kurbağalar</span><span>, 324. dize.) Azra Erhat, İakkhos’un Dionysos’la olan benzerliğini belirtiyor. “</span><span class="char-style-override-3">Öyle ki, İakkhos, Anadolu’dan gelme tanrı Dionysos’un Yunanistan’da ve özellikle Eleusis’de yaratılmış bir tıpkısı sayılabilir</span><span>.” (Azra Erhat,</span> <span class="char-style-override-3">Mitoloji Sözlüğü</span><span>, sayfa 190.) Burada söz konusu edilen bayram, Eleusis mysterlerinin eylül sonlarında kutlanan ve on iki ya da on dört gün süren büyük bayramlarıdır. Decharme bunların belki de Greklerin en büyük ve en parlak bayramları olduğunu söylemektedir. Kutsal alay Atina’dan çıkar.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-365-backlink" id="footnote-225-365">365</a> <span class="char-style-override-3">Apollon Karneios</span><span>. Kitap VII. bölüm 206 ve not 311’e bakınız.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-366-backlink" id="footnote-225-366">366</a> <span class="char-style-override-3">Lemnoslular</span><span>. Kitap IV. bölüm 145 ve sonrası.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-367-backlink" id="footnote-225-367">367</a> <span class="char-style-override-3">Psyttaleia adası</span><span>. Salamis ve Pire arasında, şimdiki Lipsokutali adası.</span> <span class="char-style-override-3">Keos</span> <span>ve</span> <span class="char-style-override-3">Kynosura</span><span>’nın yerleri tam olarak anlaşılamamıştır. Belki de Herodotos, Attika kıyılarının burun noktalarını belirtmek istemiştir. Hauvette, bunların Salamis adasının burunları (ya da bir tek burnu) olabileceğini söylemektedir. Kitabının sayfa 410 ve sonrasında Perslerin savaş düzenleri üzerinde uzun boylu durmuş, Herodotos’un anlatısı ile Aiskhylos’un</span> <span class="char-style-override-3">Persler</span><span>’ini (355 ve sonraki dizeleri) karşılaştırmıştır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-368-backlink" id="footnote-225-368">368</a> <span>Herodotos’un orakllere nasıl inandığını başka yerlerde de görmüştük. Bu bölüm bunu daha kesin çizgilerle ve dolaysız olarak belirtmektedir. Yalnız bu arada, bu bölümün sonradan araya katıştırılmış olmasından kuşkulananların bulunduğunu da belirtmek isteriz.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-369-backlink" id="footnote-225-369">369</a> <span class="char-style-override-3">Lysimakhos oğlu Aristeides</span><span>. Kserkses’in gelişinden az önce, Aristeides Atina’dan ostrakismos ile sürülmüştür. (Ostrakismos için not 194’e bakınız.) Ostrakismos yapıldığı sırada yanına gelen bir köylü, yazma bilmediği için kendisi adına şu çanak parçası (ostrakon) üzerine Aristeides adını yazmasını rica etmiş. Aristeides de yazmış, öyle anlatırlar, yani adam kendisinin sürülmesini istiyor, o da yazıyor, kendi zararına bir oy verilmesine yardımcı olacak kadar dürüst, erdemli bir adam, Themistokles’in politika düşmanı, Salamis’in yiğit savaşçısı, Delos Birliği hazinesinin erdemli yönetmeni. Öldüğü zaman on parası çıkmamış. Büyük tarihçilerin yargıları şöyle: Politikada kıvraklık, olaylara geniş açıdan bakmak konusunda Themistokles kadar değil, ama karakter bakımından ondan üstün. Kendisini sevmeyenlerin de saydıkları, saymak zorunda kaldıkları etkili bir kişilik. Bütün ömründe tek leke yok, gösterişsiz, kişisel çıkar gözetmeyen bir yaşama düzeni, erişilmez bir erdem. “Bizim ikimizi,” dermiş, “barathrona atmadan Atinalılar rahat yüzü görmeyecekler.” İkimiz dediği, birisi Themistokles. Ostrakona Aristeides adının yazılmasını isteyen adama sormuş: “Sana bir kötülük mü etti?” demiş. Köylü: “Yok,” demiş, “hiçbir kötülüğünü görmedim, ama bu doğru adam sözünden bıktım artık.” Themistokles’in donanma projesini, Miltiades’den sonra baltalayan ya da baltalamak isteyen bu Aristeides’tir. Aristeides’i de Miltiades gibi zengin takımı ve köylüler tutuyorlardı. Themistokles ise yan tutmamasına, partiler üstü kalmasına rağmen, zengin takımın tuttuğu bir kişi değildi. Bununla beraber Attika–Delos Deniz Birliği’ni ikisi kurmuşlardır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-370-backlink" id="footnote-225-370">370</a> <span class="char-style-override-3">Tenos</span><span>. Ege Denizi’nde ada. Andros yakınlarındadır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-371-backlink" id="footnote-225-371">371</a> <span>Tersine kürek çekiyor, siya ediyor, gemileri arka arka yürütüyorlar.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-372-backlink" id="footnote-225-372">372</a> <span class="char-style-override-3">Kalynda</span><span>, Karia’daydı, Halikarnassos gibi. Belki Herodotos bundan ötürü Artemisia ile Damasithymos arasında eskiden bir şeyler geçmiş olabileceğini düşünmüştür.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-373-backlink" id="footnote-225-373">373</a> <span class="char-style-override-3">Aigaleos</span><span>. Attika kıyılarında Salamis’in karşısına düşen yüksek bir yer. Kserkses, savaşı buradan seyretmiş. Ama burası savaş alanına epeyce uzak düşer. Kserkses’in yazıcıları, savaşta başarı gösteren gemilerin burunlarındaki tanıtma alametlerini nasıl seçip yazabilmişler, şaşılacak şeydir. (Kitap VII. bölüm 88)</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-374-backlink" id="footnote-225-374">374</a> <span class="char-style-override-3">Krios oğlu Polykritos</span><span>. (Kitap VI. bölüm 50 ve 73)</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-375-backlink" id="footnote-225-375">375</a> <span class="char-style-override-3">Lampadophoroi</span><span>. Şenlik geceleri düzenlenen donanma alayı. Büyük bayramlarda meşale koştururlarmış.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-376-backlink" id="footnote-225-376">376</a> <span class="char-style-override-3">Yunanlıları köleleştirmeyi hayal ediyordu</span><span>. Metinden, “</span><span class="char-style-override-3">Aslında istediği, Yunanlıları köleleştirmekti</span><span>” anlamı da çıkabilir, ama Herodotos’un sözünde inceden bir alay da vardır ve bunun yansıtılması için böyle çevrilmiştir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-377-backlink" id="footnote-225-377">377</a> <span>Bunlar, Kitap I. bölüm 175’de söylenenlerin değişik sözlerle tekrarıdır. Dietsch– Kallenberg sonradan katılma olduğunu söylerler.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-378-backlink" id="footnote-225-378">378</a> <span class="char-style-override-3">Zoster Burnu</span><span>. Pire ile Sunion Burnu arasında hemen hemen ortaya düşen burun.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-379-backlink" id="footnote-225-379">379</a> <span class="char-style-override-3">Onlara da krala gönderdiği aynı adamları yolluyor…</span> <span>Başka bir metin. “</span><span class="char-style-override-3">Androslularla görüşmek üzere yolladığı aynı aracılar…</span><span>” diyor. Eğer ikincisi doğru ise. Bunların Yunanlıların resmi delegeleri oldukları ve Themistokles’in öbür generallerle anlaşmalı olarak adalılardan savaş giderlerine katılma isteğinde bulunmuş olduğu sonucu çıkar. Hauvette 434 ve 435. sayfalarda bu konuyu tartışır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-380-backlink" id="footnote-225-380">380</a> <span>Bu kolyeler, bilezikler, savaşta kazanılmış nişan, madalya gibi şeylerdir. Mardonios’un seçmiş olduğu birlikler için Kitap VII. bölüm 40–41 ve Kserkses ordusunun sayımı için Kitap VII. bölüm 61 ve sonrası.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-381-backlink" id="footnote-225-381">381</a> <span class="char-style-override-3">Haber çavuşu söz verilen tazminatı kabul eder</span><span>. Kserkses’in sözünde aşağısama ve alay vardı. Ama oraklin dediği olmuş; Mardonios, Plataia’da ölmüş, Leonidas’ın kanı pahası ödenmiştir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-382-backlink" id="footnote-225-382">382</a> <span>Kserkses’in kafa yapısını gösteren bir örnek daha. Herodotos’a pek meraklı olduğu anlaşılan Victor Hugo da, aynı şeyi</span> <span class="char-style-override-3">Doksan üç</span><span>’de Marquis de Lantenac’a yaptırır. Ama Kserkses’inki besbelli uydurma, nitekim Herodotos da bir sonraki bölümde bunu söylüyor.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-383-backlink" id="footnote-225-383">383</a> <span class="char-style-override-3">Belbina</span><span>, Attika güneyinde ufacık bir adadır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-384-backlink" id="footnote-225-384">384</a> <span class="char-style-override-3">Pallene</span> <span>Yarımadası’na girebilmek için önce Potidaia’yı almak gerekiyordu. Çünkü Potidaia, kıstağın en dar yerindeydi.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-385-backlink" id="footnote-225-385">385</a> <span class="char-style-override-3">Europos</span><span>, Makedonia kentidir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-386-backlink" id="footnote-225-386">386</a> <span class="char-style-override-3">Trophonios</span><span>. Athamas ve Phrixos soyundan. – Apollon’a verilen İsmenios adı Boiotia’daki İsmenos ırmağından gelir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-387-backlink" id="footnote-225-387">387</a> <span class="char-style-override-3">Bubares</span> <span>hakkında bakınız: Kitap V. bölüm 21.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-388-backlink" id="footnote-225-388">388</a> <span class="char-style-override-3">Temenos</span><span>, Heraklesoğullarındandır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-389-backlink" id="footnote-225-389">389</a> <span class="char-style-override-3">Silenos’un tuzağa düşmüş olduğu…</span> <span>Virgilius,</span> <span class="char-style-override-3">Bucolique</span><span>, VI.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-390-backlink" id="footnote-225-390">390</a> <span>Kserkses, kendisinin ve babasının bütün isteklerinden resmen vazgeçiyor. Dareios Atina’dan toprak ve su istemişti.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-391-backlink" id="footnote-225-391">391</a> <span class="char-style-override-3">Karikatüründen tanımış olmalısınız.</span> <span>Şöyle de olabilir, “Böyle</span> <span class="char-style-override-3">bir şeyden korkmaya utanmadınız mı?</span><span>” Yunanca metin tartışma konusudur.</span></p>
        </div>
      </div>
    </div>
  </div>
</body>
</html>
