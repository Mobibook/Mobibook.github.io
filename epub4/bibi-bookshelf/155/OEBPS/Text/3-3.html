<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>3-3.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x3-3.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabaslik" id="toc_marker-4" xml:lang="en-GB">Dördüncü Kitap</p>

      <p class="anabaslik-copy" xml:lang="en-GB">MELPOMENE</p>

      <p class="paragraf"></p>

      <p class="arabaslik-sol">Skythler – Yurtları – Özellikleri</p>

      <p class="paragraf"></p>

      <p class="paragraf"><span class="char-style-override-1">1.&nbsp;—</span><span>&nbsp;</span><span>Dareios, Babil’i aldıktan sonra Skythlere karşı sefer açtı</span><span class="Character-Style-1 char-style-override-2"><a class="footnote-link" href="#footnote-225-138" id="footnote-225-138-backlink">138</a></span><span>. Asya çok gelişmişti, nüfusu taşıyor, zenginlik içinde yüzüyordu. Dareios, Skythleri cezalandırmayı koymuştu kafasına, Media üzerine ilk atılanlar onlardı, savaş açmışlar, düşmanlarını yenmişler, haksız savaşlara önayak olmuşlardı. Daha önce de söylemiş olduğum gibi, Skythler Yukarı Asya’da yirmi sekiz yıl hüküm sürmüşlerdir. Kimmerleri kovalayarak gelmişler</span><span class="Character-Style-1 char-style-override-2"><a class="footnote-link" href="#footnote-225-139" id="footnote-225-139-backlink">139</a></span><span>; Asya’ya geçmişler, Med egemenliğine son vermişlerdi, Skythler gelmeden önce bu ülkenin sahibi Medlerdi. Skythler yirmi sekiz yıllık bir ayrılıktan sonra kendi yurtlarına döndükleri zaman, Medlerle yaptıkları savaştan daha az olmayan güçlüklerle karşılaştılar; bir ordu yollarını kesmişti, bu ordu öyle umursanmayacak gibi değildi; zira erkeklerin dönmediklerini gören Skyth kadınları, köleleriyle ilişki kurmuşlardı.</span></p>

      <p class="paragraf"><span class="char-style-override-1">2.&nbsp;—</span><span>&nbsp;Skythler içkileri olan sütü elde etmek amacıyla bütün kölelerin gözlerini oyarlar, bakınız sütü nasıl sağarlar: Köleler, flüte çok benzeyen bir çeşit kemik boru alırlar; bunu kısrağın döl yatağına sokar ve ağızlarıyla üflerler; onlar üflerken, öbürleri de sağarlar. Neden böyle yaparlar, kedilerine sorarsanız, hava kısrağın damarlarını açar, sütün memelerine inmesini sağlar. Sağılan süt tahta fıçılara boşaltılır; çevresine kör köleler dizilir ve sütü döverler; üstte kalanı ayırıp alırlar. Skythlerin gözünde en iyi süt budur; altta kalanını düşük kalite sayarlar. İşte Skythler, ellerine düşenlerin hepsinin gözünü bu işi gördürmek için kör ederler; zira ekip biçemezler, göçebedirler.</span></p>

      <p class="paragraf"><span class="char-style-override-1">3.&nbsp;—</span><span>&nbsp;Bu kölelerle Skyth kadınlarından bir gençlik yetişti, bunlar dünyaya nasıl geldiklerini öğrendiler ve Media’dan dönen Skythlerin karşısına dikildiler. Önce Tauris dağlarından Palus–Maiotis’in</span><span class="Character-Style-1 char-style-override-2"><a class="footnote-link" href="#footnote-225-140" id="footnote-225-140-backlink">140</a></span> <span>en geniş olduğu yere kadar geniş bir hendek kazdılar, böylece yurtlarını ayırmış oluyorlardı. Skythler hendeği geçmek istediler; düşmanları gelip karşılarına kamp kurdu ve savaş oldu. Üst üste savaştılar, ama Skythler bir adım bile ilerleyemediler; o zaman içlerinden birisi bağırdı: “Nedir bu yaptığınız ey Skythler,” dedi, “kendi kölelerimizle dövüşüyoruz. Bizi öldürüyorlar, gittikçe azalıyoruz; biz de onları öldürüyoruz, yarın işlerimizi gördürmek için elimizde köle kalmayacak. Bence oku ve mızrağı bırakalım. Kırbaçlarımızı alalım ve öyle yürüyelim üstlerine. Bizi elde silah gördükçe, kendilerini bizimle bir tutuyorlar, bizim kanımızdan sayıyorlar. Ama bizim elimizde silah değil, kırbaç görünce kölelerimiz olduklarını anlayacaklar, bunu anlayınca da bize karşı duramayacaklar.”</span></p>

      <p class="paragraf"><span class="char-style-override-1">4.&nbsp;—</span><span>&nbsp;Bu öğüdü dinlediler ve öyle yaptılar. Bu hali gören düşmanları şaşırdılar, savaşı bıraktılar ve kaçtılar. Asya’da egemen olduktan sonra Medlerin kovaladığı Skythler, yurtlarına böyle döndüler. Ve işte Dareios ordusunu onların bu haddini bilmezliklerinin cezasını vermek, onlara karşı yürümek için topluyordu.</span></p>

      <p class="paragraf"><span class="char-style-override-1">5.&nbsp;—</span><span>&nbsp;Skythler, kendilerini ırkların en genci sayarlar ve kökenlerini şöyle gösterirler: Bu ülke boştu, burada ilk olarak Targitaos adında bir adam doğdu. Bu Targitaos’un babası Zeus, anası da Borysthenes ırmağının kızıymış, öyle derler. –Benim aklım ermez, ama bana ne, efsane böyle diyor.– Targitaos’un kökeni buymuş demek; bunun üç çocuğu olmuş, Lipoxais, Arpoxais ve en küçükleri Koloxais. Bunların zamanında Skythia’ya, gökyüzünden altından yapılma zanaat araçları düşüyor, bir saban, bir boyunduruk, bir balta ve bir kupa. Bunları ilk olarak en büyükleri görüyor ve yaklaşıyor almak için; altın kızıl kor oluyor. O geri çekiliyor, ortanca ilerliyor, gene aynı şey oluyor. Maden öyle ateş saçıyor ki, uzaklaşmak zorunda kalıyor. Sıra üçüncüye, yani en küçüklerine geliyor, o zaman altın soğuyor, o da bunları alıp evine götürüyor. Mucizeyi gören büyükler, iktidarı en küçüklerine bırakıyorlar.</span></p>

      <p class="paragraf"><span class="char-style-override-1">6.&nbsp;—</span><span>&nbsp;Lipoxais’ten, Aukhatea denilen Skythler doğmuştur. Ortancadan, Arpoxais’ten inenler Katiariler ve Traspieslerdir ve en küçüklerinden de kralları çıkmıştır ki, adları Paralatailardır. Tümü de Skoloti diye anılırlar ki, bu kralların lakabıdır. Bunlara Skythler adını Yunanlılar takmışlardır.</span></p>

      <p class="paragraf"><span class="char-style-override-1">7.&nbsp;—</span><span>&nbsp;Kendi dediklerine bakılırsa, Skythler böyle meydana çıkmışlardır, ilk kralları Taritaos’dan Dareios’un ülkelerine karşı açtığı sefere gelinceye kadar ırkları diyorlar, hepsi bin yıldan öteye gitmez, tastamam bu kadardır. Gökten düşen bu kutsal altını krallar büyük bir dikkatle saklarlar ve büyük kurbanlar keserek hoşnutluğunu kazanmaya çalışırlar. Kutsal altını korumakla görevli olan kimse, bu bayram süresinde açık havada uyursa o yılı çıkaramaz. Skythler öyle derler ve bu bekçi bir gün içinde at sırtında ne kadar toprağı çepeçevre dolanabilirse, o toprak kendisine ödül olarak verilir. Yurtları çok büyüktür. O kadar ki, Kolaxais üç krallığa ayırmış, her birini bir oğluna vermiştir; bu krallıklardan biri öbürlerinden daha büyüktür, altın burada saklanır. Kuzeye doğru, Boreas rüzgârı bölgesinde ve insanların yaşadıkları toprakların ötesinde ne daha ileriye gidilebilir, ne de bir şey görülebilir, çünkü kuş başı iriliğinde tüylerle doludur; bu tüyler geri göğü kaplar, ufku perdeler</span><span class="Character-Style-1 char-style-override-2"><a class="footnote-link" href="#footnote-225-141" id="footnote-225-141-backlink">141</a></span><span>.</span></p>

      <p class="paragraf"><span class="char-style-override-1">8.&nbsp;—</span><span>&nbsp;Skythler kendileri için ve yurtlarının kuzey bölgeleri için ne anlatırlarsa, ben de onu anlattım. İşte şimdi de Pontos Euxeinos’da yerleşmiş olan Yunanlıların anlattıkları: Herakles diye anlatırlar, Geryon’un</span><span class="Character-Style-1 char-style-override-2"><a class="footnote-link" href="#footnote-225-142" id="footnote-225-142-backlink">142</a></span> <span>öküzlerini önüne katmış giderken, bugün Skythlerin oturdukları yerlere gelmiş, o zamanlar buralarda kimse yokmuş; Geryon, Pontos’un çok uzağında oturuyordu; Herakles direklerinin ötesinde, Okeanos Gadeires’i yakınında bulunan ve Yunanlıların Erytheia dedikleri adayı almış yerleşmişti</span><span class="Character-Style-1 char-style-override-2"><a class="footnote-link" href="#footnote-225-143" id="footnote-225-143-backlink">143</a></span><span>. Okeanos’a gelince, bu da doğu bölgelerinden çıkarmış ve bütün toprakları çepeçevre dolanırmış, böyle söylerler, ama bir kanıt göstermezler. Evet, işte Herakles buralardan kalkmış, bugün Skythia denilen ülkeye gelmiş; soğuk, buz gibi bir havaya yakalanmış, aslan postunu çekmiş üzerine ve uyumuş; arabasına koşulu iki kısrak ki, otlamaktaymışlar, bu arada bir mucize olarak kaybolmuşlar.</span></p>

      <p class="paragraf"><span class="char-style-override-1">9.&nbsp;—</span><span>&nbsp;Herakles uyanmış, kısrakları aramış, bütün ülkeyi geçmiş, sonunda “Ağaçlık” denilen yere gelmiş. Bir mağaranın içinde bir yaratık bulmuş, yarısı kız, yarısı yılan; kalçalarından başlayarak yukarısı kadın, alt yanı yılan. Bu gördüğü karşısında uğramış olduğu şaşkınlıktan kurtulunca, acaba kendi başlarına dolaşan kısrakları gördü mü diye sormuş; o da kısrakların kendi elinde olduğu ve geri alabilmek için kendisiyle yatması gerektiği cevabını vermiş. Herakles bu ücret karşılığında onunla birleşti. Kısrakları geri vermeyi erteliyordu, çünkü Herakles ile daha uzun zaman kalmak istiyordu, öbürü ise bir an önce kısrakları alıp gitmek istiyordu. Sonunda verdi ve şunları söyledi: “Buraya gelen kısrakları senin için sakladım; sen de karşılığını ödedin, işte senden üç çocuğum oldu. Büyüyecekler, o zaman onları ne yapacağım? Bunu sen söyleyeceksin. Burada mı yerleştireyim –çünkü bu topraklar benimdir–, yoksa senin yanına mı göndereyim?” Böyle sordu ve işte diyorlar, aldığı cevap: “Çocuklarının büyüyüp adam olduklarını gördüğün zaman, eğer şu diyeceğimi yaparsan, yanlış bir şey yapmış olmazsın: İçlerinden hangisi şu yayı benim gibi kurar ve şu kılıcı benim gibi kuşanırsa, onu bu ülkeye yerleştir; bu dediklerimi yapamayanları kov bu topraklardan gitsinler. Eğer bu dediğimi yaparsan, mutlu olursun, benim sözümden de çıkmamış olursun.”</span></p>

      <p class="paragraf"><span class="char-style-override-1">10.&nbsp;—</span><span>&nbsp;Herakles yaylarından birini (çünkü o zamana kadar iki yayı vardı) kurdu, omuzdan atma kılıç kayışının nasıl kuşanıldığını gösterdi, sonra yayı ve kılıç kayışını kadına verdi; kılıç kayışının tokasında altın bir kupa vardı. Bunları verdikten sonra gitti. – Çocukları doğdular. Büyüyünce anaları adlarını koydu; birincisinin adı Agathyrsos, sonrakinin Gelonos, en küçüğünün Skythes</span><span class="Character-Style-1 char-style-override-2"><a class="footnote-link" href="#footnote-225-144" id="footnote-225-144-backlink">144</a></span><span>. Sonra Herakles’in sözüne bağlı kalarak onun emretmiş olduğu şeyi yaptı. Çocuklarından ikisi Agathyrsos ve Gelonos istenilen şeyi yapamadılar, kendilerini dünyaya getirmiş olan anaları onları kovdu, çıkıp gittiler; en küçükleri Skythes, istenileni yaptı ve yerinde kaldı. Sonradan gelen bütün Skyth kralları bu Herakles oğlu Skythes’ten türemişlerdir. Skythlerin bugün de kılıç kayışlarında asılı duran kupalar, Herakles’in kupasının anısını sürdürürler. – İşte Pontos Euxeinos Yunanlılarının anlattıkları da bunlardır (ve şunu da eklerler ki, bu, analarının Skythes yararına uydurduğu bir şeyden ibarettir).</span></p>

      <p class="paragraf"><span class="char-style-override-1">11.&nbsp;—</span><span>&nbsp;Bir anlatı daha var. Ben de bunu tutuyorum, o da şu. Göçebe Skythler Asya’daydılar; Massagetlerle yaptıkları bir savaştan yenik çıktılar, Araxes ırmağını geçtiler, Kimmerlerin yanına göç ettiler. (Skythlerin oturdukları yerler eskiden Kimmerlerinmiş, öyle derler). Skythler geldikleri zaman Kimmerler büyük bir istila karşısında oldukları düşüncesiyle toplanıp görüştüler. Düşünceler bölündü, iki taraf da dediğinden şaşmadı, ama krallardan yana olanların düşüncesi daha bir yürekliydi. Halkın eğilimi kendiliklerinden çıkıp gitmekti, böylesini uygun buluyordu; bu çapulcu alayını beklemek büyük bir tehlikeye atılmaktı; krallar ise yurtlarını bu istilacılara karşı sonuna kadar savunmak istiyorlardı. Ne halk krallarının dediğine olur diyordu, ne de krallar halkın dediğine. Halk, savaşmadan yurtlarını düşmana bırakıp çekilmeyi düşünüyordu; ama krallar halkla beraber kaçıp gitmektense, yurtlarında kalıp ölmeye karar verdiler; şimdiye kadar yurtlarının sefasını sürmüşlerdi ve onu bırakırlarsa, başlarına gelmedik bela kalmayacaktı, durum öyle gösteriyordu. Sonunda halk ve kralları ikiye bölündüler ve sayıları birbirine denk olduğundan, birbirleriyle dövüştüler ve Kimmer halkı kardeş eliyle ölenleri Tyras ırmağı kıyılarına gömdü, mezarları hâlâ durur. Geride kalanlar, onları mezarlarına koyduktan sonra yurtlarını bırakıp çıktılar. Skythler geldiğinde kimseler kalmamıştı.</span></p>

      <p class="paragraf"><span class="char-style-override-1">12.&nbsp;</span><span class="char-style-override-1">—</span><span>&nbsp;Bugün de Skythia’da Kimmer kaleleri vardır. Kimmer Boğazı vardır. Kimmeria denilen bir bölge vardır. Bir Kimmer Bosphoros’u vardır. Besbelli Kimmerler Skythlerden kaçarlarken Asya’dan geçmişler ve Khersonesos’ta, içinde bugün Sinoplu Yunan kolonlarının oturdukları kentler kurmuşlardır. Gene besbelli, peşlerinden gelen Skythler, Media’yı yollarını şaşırdıkları için istila etmemişlerdir. Zira Kimmerler kaçarlarken kıyı boyunu bırakmamışlar, oysa Skythler onları, içeriye sapıp Media’ya girdikleri güne kadar Kafkaslar’ı sağlarına alarak izlemişlerdir. Bu da üçüncü bir anlatıdır, Yunanlılar da, barbarlar da böyle anlatırlar.</span></p>

      <p class="paragraf"></p>

      <p class="arabaslik-sol">Aristeas</p>

      <p class="paragraf"></p>

      <p class="paragraf"><span class="char-style-override-1">13.&nbsp;—</span><span>&nbsp;Öbür yandan Prokonnesos’da doğma Kaystrobios oğlu Aristeas adında biri vardı</span><span class="Character-Style-1 char-style-override-2"><a class="footnote-link" href="#footnote-225-145" id="footnote-225-145-backlink">145</a></span><span>, destan düzerdi, o da Apollon’un öfkesinden kaçarken İssedonosların ülkesine yanaştığını ve İssedonosların ötesinde tek gözlü Arimaspes ırkının yaşadığını, bunların ötesinde de kutsal altına bekçilik eden Griffonların, daha uzakta denize çıkan yerde Hyperbore uluslarının yaşadıklarını söyler. Bunların hepsi diye ekler sözlerine, kendi sınırlarında bulunanlar, Hyperborelilerden gayrısı, birbirleriyle dalaşmak için bahaneler bulurlardı; ilk başlayanlar Arimaspeslerdi. Bu Arimaspesler, İssedonosları yurtlarından atmışlardı. İssedonoslar da Skythleri yurtlarından atmışlardı; Skythler Notos Denizi kıyılarında oturan Kimmerlerin üzerine saldırmışlar ve bölgeden atmışlar. Ama Aristeas’ın Skyth ülkesi hakkında anlattığı bu hikâye Skythlerin söylediklerine uymamaktadır.</span></p>

      <p class="paragraf"><span class="char-style-override-1">14.&nbsp;—</span><span>&nbsp;Bu destanları düzen Aristeas’ın yurdu neresidir söylemiştim; onun hakkında Prokonnesos ve Kyzikos’da edinmiş olduğum bilgileri de ekleyeceğim. Bana anlattıklarına göre, Aristeas doğumu bakımından en büyük yurttaşlar katındandı; bir gün Prokonnesos’da bir bez basma atölyesine girdi ve orada düşüp öldü. Basmacı, dükkânı kapattı, gidip ölünün yakınlarına haber verdi. Aristeas’ın ölüm haberi kentin içinde yeni yayılıyordu ki, Kyzikoslu birisi geldi, ölüm haberini yalanladı, Artake’den geliyordu ve Kyzikos yolunda Aristeas’a rastlamış, hatta onunla konuşmuştu. Adam dediğinden şaşmıyordu, o arada ölünün yakınları basmacının dükkanına gelmişler, cenaze kaldırmak için gerekli şeyleri getirmişlerdi. Kapıyı açıp girdikleri zaman, içeride Aristeas’ın ne ölüsü vardı, ne dirisi. Ama altı yıl sonra Prokonnesos’da yeniden ortaya çıkmış ve bugün Yunanistan’da “Arimaspea” adıyla tanınan destanları yazmış ve bestelemiştir. Bunları besteledikten sonra ikinci kez kaybolmuştur.</span></p>

      <p class="paragraf"><span class="char-style-override-1">15.&nbsp;</span><span class="char-style-override-1">—</span><span>&nbsp;Prokonnesos ve Kyzikos’da söylenen budur. Öte yandan, Aristeas’ın ikinci kayboluşundan iki yüz kırk yıl sonra İtalya’da, Metapontum’da geçmiş bir olay daha biliyorum. Bu sayıyı Prokonnesos’da ve Metapontum’da verilen tarihleri karşılaştırarak buluyorum. Metapontumluar anlatırlar ki, Aristeas orada görünmüş, kendilerine emir vermiş, “Apollon adına bir sunak yapınız,” demiş ve hemen yanına kendi adı olan Prokonnesoslu Aristeas adında bir heykel konulmasını istemiş; Metapontum, diye açıklamış, Apollon’un İtalya’da uğramış olduğu tek yerdir ve kendisi de tanrının peşinden gelmiş, ama şimdiki görünüşünde değil, karga biçiminde. Bu sözleri söyledikten sonra gözden kaybolmuş, Metapontumluar Delphoi’ye adamlar göndermişler ve tanrıdan “Bu görünüşün anlamı nedir?” diye sormuşlar. Pythia, görüntünün dediğini yapmalarını emretmiş ve sözünü dinlerlerse, büyük kazançları olacağını söylemiş; bunun üzerine kendilerine verilmiş olan görevi yerine getirmişler ve bugün Metapontum’da tanrısal Apollon heykelinin hemen yanında Aristeas adında bir adam heykeli yükselmektedir; çevresi defne ağaçlarıyla sarılmıştır; Apollon heykeli kentin meydanındadır. Ama Aristeas için bu kadarı yeter.</span></p>

      <p class="paragraf"><span class="char-style-override-1">16.&nbsp;—</span><span>&nbsp;Anlatmaya çalıştığımız bu ülkenin kuzeyinde ne vardır, kimse doğru dürüst bir şey bilmez; bir şeyler öğrenebilmek için, oraları kendi gözüyle görmüş bir kimseye rastlamadım. Az önce sözünü ettiğim Aristeas da destanlarını yazdığı sırada, İssedonoslardan öteye geçtiğini söylemiyor; daha kuzeydeki ülkeler üzerine o da kulaktan duyduklarını ve İssedonoslar ne dedilerse, onları aktarır. Bununla beraber, biz soruşturmamızın uzanabildiği en uç sınıra kadar topladığımız ve az çok doğru olarak kabul ettiğimiz bilgileri vereceğiz.</span></p>

      <p class="paragraf"><span class="char-style-override-1">17.&nbsp;—</span><span>&nbsp;Borysthenes ırmağı kıyılarında yaşayanların deniz üstündeki limanlarından ki, burası bütün Skyth kıyılarının orta noktasıdır, işte bu limandan başlayarak, önce Kallipidai Skythlerine rastlanır, bunlar Yunan soyundandırlar; daha kuzeyde başka bir halk vardır, Halizonlar. Bunların yaşayışları da Kallipidailerinki gibi Skythlerden epeyce değişiktir, buğday ekerler ve bununla beslenirler, ayrıca soğan, sarmısak, mercimek ve darı da eker ve yerler. Halizonların yukarısında çiftçi Skythler vardır; bunlar da buğday ekerler, ama yemek için değil, satmak için. Daha yukarıda Neuriler yaşarlar. Neurilerin kuzeyinde, bildiğimiz kadarıyla insanların yaşamadıkları bir bölge uzanır. Bu uluslar, Borysthenes’in batısında Hypanis ırmağı boyunca dağılmışlardır.</span></p>

      <p class="paragraf"><span class="char-style-override-1">18.&nbsp;—</span><span>&nbsp;Deniz yönünden gelirken Borysthenes ırmağını geçince, ağaçlık bölge gelir, sonra içeriye doğru çiftçi Skythler otururlar, Hypanis ırmağı Yunanlıları bunlara Borysthenesliler derler. Kendileri adlarının Olbiopolitler olduğunu söylerler. Bu çiftçi Skythler, gündoğusu yönünde üç günlük yol boyunca bir bölgeyi tutarlar; Pantikapes adı verilen ırmağa dayanırlar. Kuzeye doğru Borysthenes ırmağını çıkarken, on gün boyunca onların ülkelerinden geçilir; ondan ötesi büyük çöldür, çölün hemen ötesinde bambaşka bir halk, Androphaglar vardır, bunlar Skyth soyundan değildirler. Daha da yukarısı yeniden çöl… Bu kez sonsuz, hiçbir insan soyuna, bizim bildiğimiz kadarıyla rastlanmaz.</span></p>

      <p class="paragraf"><span class="char-style-override-1">19.&nbsp;</span><span class="char-style-override-1">—</span><span>&nbsp;Bu çiftçi Skythlerin doğusunda, Pantikapes’i geçince, göçebe Skythler sürülerini otlatırlar; toprak sürmez, ekin ekmezler. –Ağaçlık bölge dışında bütün bu topraklarda ağaç yoktur.– Bu göçebeler gündoğusu yönünde, Gerros ırmağına kadar uzanan bölgeyi tutarlar ki, on dört günlük yol genişliğindedir.</span></p>

      <p class="paragraf"><span class="char-style-override-1">20.&nbsp;—</span><span>&nbsp;Gerros’tan ötesi Şahane Skythler ülkesi denilen yerlerdir; Skythlerin en yiğit ve en kalabalık bölümü buralarda yaşarlar; öbür Skythleri kendi köleleri sayarlar. Sınırları şöyledir: Güney yönünde Taurik, doğu yönünde körlerin çocuklarının açmış oldukları hendek ve Palus–Maiotis üzerinde bulunan ve Kremnes</span><span class="Character-Style-1 char-style-override-2"><a class="footnote-link" href="#footnote-225-146" id="footnote-225-146-backlink">146</a></span> <span>denilen deniz çarşısı; ülkelerinin bir bölümü Tanais’e kadar dayanır. Kuzeyde, Şahane Skythlerin ötesinde Melankhlenoslar otururlar, ayrı ırktandırlar, Skyth değildirler. Melankhlenoslardan ötesi bataklık ve çöldür, öyle biliyoruz.</span></p>

      <p class="paragraf"><span class="char-style-override-1">21.&nbsp;—</span><span>&nbsp;Tanais’i aşınca artık Skythia değildir; ilk ulus Sauromatlardır; bu Sauromatlar, Palus–Maiotis’in meydana getirdiği körfezin dibinde kuzeye doğru on beş günlük yol boyunca uzanır; bütün bu ülke çıplaktır, ne elle yetiştirilmiş, ne de kendiliğinden yetişmiş ağaç vardır. Daha kuzeyde ikinci bir bölge gelir, Budinlerdir ve çok ağaçlıktır, baştan sona çeşitli türden ağaçlarla kaplıdır.</span></p>

      <p class="paragraf"><span class="char-style-override-1">22.&nbsp;—</span><span>&nbsp;Budinlerin kuzeyi yedi günlük çöldür; bu çölü aşıp az doğuya kayınca Thyssagetlerin yurdudur, kalabalık ve ayrı soydan bir ulustur, avcılıkla geçinirler. Bunların sınırında, aynı bölgede Iyrkailer denilen kimseler otururlar; bunlar da avcılıkla yaşarlar, avlanmaları şöyledir: Ağacın tepesine çıkıp av gözlerler. Çünkü bütün ülke ormanlarla kaplıdır; her avcının hazır bir atı vardır, karın üstüne yatırılmıştır göze çarpmasın diye; bir de köpek vardır. Ağacın tepesinden hayvanı gördüler mi ok atarlar, atlarına atlayıp kovalarlar, köpekler de iz sürerler. Bu halkın kuzeydoğusunda başka Skythler vardır, bunlar Şahane Skythlerden ayrıldıktan sonra gelip bu ülkede yerleşmişlerdir.</span></p>

      <p class="paragraf"><span class="char-style-override-1">23.&nbsp;—</span>&nbsp;Bu sonuncu Skythlere kadar anlattığımız bütün bu ülke zengin bir ovadır, toprağı çürümüş örgensel maddelerden oluşmuştur. Ötesinde yer taşlık, kayalıktır. Bu taşlık bölgeyi geçince yüksek dağların eteğinde uzanan geniş bir alana çıkılır, burası doğuştan kel oldukları söylenen insanların oturdukları yerdir, kadın erkek hepsi keldir, burunları yassı, çeneleri fırlaktır; dilleri ayrıdır, Skythler gibi giyinirler, ağaçlardan topladıkları yemişlerle beslenirler. Yağ çıkardıkları ağaca fındık ağacı derler. Aşağı yukarı incir ağacı büyüklüğünde olur; bakla iriliğinde yemiş verir, çekirdekli bir yemiştir bu. Bu yemiş olgunlaşınca bez içinde ezip özünü süzerler, koyu ve siyah bir öz akar; bu akan sıvıya “askhü” derler; zevkle içerler, sütle karıştırıp öyle de içerler; tortusu yapışkan bir macun kıvamında olur, bundan da çörekler yapıp saklarlar; zira bu ulusun sürüleri azdır, çünkü otlakları fakirdir. Her biri bir ağaç altında yatar; kış geldi mi ağacın çevresine, çadır gibi, beyaz yünden bir örtü gerilir; yazın örtüyü kaldırırlar. Bu halklara kimse zarar vermez, kutsal sayılırlar; savaş için silahları yoktur. Komşularında bir anlaşmazlık çıksa, yargıcı olarak onlara başvurulur ve eğer birisi, kendi yurdundan kaçıp onlara sığınsa, ona artık kimse dokunamaz. Bunlara, Argipeialar derler.</p>

      <p class="paragraf"><span class="char-style-override-1">24.&nbsp;—</span>&nbsp;Bu kel insanlar ülkesine kadar geçilen bütün bölgeler ve buralarda oturan uluslar bilinip tanınırlar. Çünkü bu ulusların yurtlarına yolculuk yapan Skythler vardır. Haklarında bilgi edinmek zor değildir; Borysthenes ağzındaki deniz çarşısında ve Pontos’un öbür çarşılarında bulunan Yunanlılar da buralara giderler. Bu ulusların yanına giden Skythler, işlerini görebilmek için yedi tercüman kullanırlar, çünkü oralarda birbirinden ayrı yedi dil konuşulur.</p>

      <p class="paragraf"><span class="char-style-override-1">25.&nbsp;—</span>&nbsp;Argipeialara kadar öğrendik demektir; ama bu kel adamların kuzeyinde kalan bölge için kimse kesin bir şey söyleyemez. Çünkü çevresi dağlarla kesilmiştir; geçit vermez dağlardır ve kimse de geçmemiştir. Kel adamlar bu dağlarda keçi ayaklı insanların yaşadıklarını söylerler, ama ben pek inanmam. Bir de bu halkların ötesinde insanlara rastlanırmış ki, yılın altı ayını uykuda geçirirlermiş, ben böyle masallara inanmam. Kel adamların doğusuna düşen ülkede İssedonların yaşamakta oldukları kesindir; ama kuzey yönlere düşen bölgeleri, zayıf bazı söylentiler dışında, ne kel adamlar, ne de İssedonlar tanımaktadırlar.</p>

      <p class="paragraf"><span class="char-style-override-1">26.&nbsp;—</span>&nbsp;İssedonlara bağlanan bazı görenekler; birisinin babası öldü mü, bütün akrabaları ona sürü hayvanları götürürler; kurban ederler, parçalara ayırırlar; ev sahibinin babasını da keserler ve etini öbür etleri arasında karıştırırlar, bir şölen çekerler. Ölünün kafasını kazırlar, içinden beynini çıkarırlar; altın yapraklarla kaplarlar ve bir tanrı suratı gibi her yıl büyük kurbanlarla yüceltirler. Yunanistan’da ölüm yıldönümleri nasıl kutlanırsa, burada da her oğul, babası için öyle yapar. Ayrıca İssedonlar da Argipeialar gibi adaletleriyle tanınmışlardır ve kadın da erkek gibi aynı haklara sahiptir.</p>

      <p class="paragraf"><span class="char-style-override-1">27.&nbsp;—</span>&nbsp;Bu uluslar zaten biliniyorlardı, ama ötede, kuzeyde tek gözlü adamlar varmış ve kutsal altına bekçilik yapan Griffonlar varmış, bunları yalnız İssedonlardan öğreniyoruz; Skythler onların anlattıklarını tekrar ederler, o kadar; bize de bu inanç Skythlerden gelmiştir ve birincilere Arimaspes demekle bir Skyth sözcüğü kullanmış oluyoruz, zira “arima” Skyth dilinde tek, “spu” ise göz anlamına gelir.</p>

      <p class="paragraf"></p>

      <p class="arabaslik-sol">Skythia Kışı</p>

      <p class="paragraf"></p>

      <p class="paragraf"><span class="char-style-override-1">28.&nbsp;—</span>&nbsp;Bu anlattığım bölgede kış yaman olur. Bir fikir vermek için belirtiyorum: Sekiz ay süresince dayanılmaz soğuk olur, o kadar ki, yere su dökülse çamur olmaz ve ateş yakılsa çamurdan başka bir şey ele geçmez ve deniz donar, Kimmerler Bosphoros’u donar. Savaşta Skythler ordularını hendeğin öbür yakasına, Sindlerin ülkesine buz üzerinden geçirmişlerdir. Böylece kış sekiz ay sürer, öbür dört ayda da gene kuvvetli ayaz yapar. Skyth kışı öbür ülkelerin kışından çok başka olur bu mevsimde ki, aslında yağmur mevsimidir, yağmurun damlası düşmez; oysa yazın yağmur hiç dinmez. Başka yerlere yıldırım düştüğü mevsimlerde buraya düşmez, ama yazın hemen hemen bütün bölgede düşer. Eğer kışın yıldırım düşerse, bir mucize olmuş gibi şaşırırlar; bunun gibi deprem de ister yaz olsun, ister kış olsun Skythia’da bir mucize gibi karşılanır. Atlar soğuğa iyi dayanırlar, ama katırlar ve eşekler hiç dayanıklı değildirler; oysa öbür yerlerde tersine, soğukta kalan atlar kangrenden kırılırlar, buna karşılık eşekler ve katırlar dayanırlar.</p>

      <p class="paragraf"><span class="char-style-override-1">29.&nbsp;—</span>&nbsp;Bence bu bölgelerde boynuzsuz öküzlerin boynuz çıkarmalarına engel olan da gene soğuktur. Ve ben bu konuda Homeros’un yetkesine dayanıyorum, çünkü şöyle diyor:</p>

      <p class="paragraf"></p>

      <p class="paragraf">Kuzuların alınlarında boynuzların çabucak çıktığı Libya.<span class="Character-Style-1 char-style-override-2"><a class="footnote-link" href="#footnote-225-147" id="footnote-225-147-backlink">147</a></span></p>

      <p class="paragraf"></p>

      <p class="paragraf"><span>Haklı olarak, sıcak ülkelerde boynuzlar erkenden çıkar demek istiyor. Ağır soğuk yapan ülkelerde hayvanlar ya zaten boynuzsuzdur ya da boynuzluysa eğer, çok zor çıkar.</span></p>

      <p class="paragraf"><span class="char-style-override-1">30.&nbsp;—</span><span>&nbsp;Demek ki bu ülkelerde soğuk böyle şeylere yol açıyor. Ama şaştığım bir şey var ki, –bu ara sözler</span><span class="Character-Style-1 char-style-override-2"><a class="footnote-link" href="#footnote-225-148" id="footnote-225-148-backlink">148</a></span><span>, tabii konumun içindedir– bütün Elis’de katır yetiştiremezler; oysa buraları soğuk değildir ve gözle görünür bir neden de yoktur. Elislilerin kendi sözlerine bakılırsa, katır yetiştirilmesine engel olan şey bir bedduadır. Kısrakların gebe kaldıkları mevsim geldiği zaman, bunları komşu ülkelere götürürler ve böğürleri tohumlanıncaya kadar, eşeklerle orada buluştururlar. Sonra alır kendi ülkelerine geri getirirler.</span></p>

      <p class="paragraf"><span class="char-style-override-1">31.&nbsp;—</span><span>&nbsp;Skythlerin, havayı karartır, görüşü perdeler ya da üst yandaki ülkelere gidilmesine engel olur dedikleri tüylere gelince, benim bu konudaki görüşüm işte budur: Bu bölgenin kuzeyinde aralıksız kar yağar, tabii yazın kıştan daha az yağar; sıkı bir kar yağışını az uzaktan görmüş olanlar ne demek istediğimi anlayacaklardır; kar taneleri tüylere benzerler. İşte bu sıkı soğuk yüzünden anakaranın kuzey bölgelerinde oturulamaz. Bu tüy sözü bence bir imgedir. Skythler bununla karı anlatmak istemişlerdir. – Uçsuz bucaksız denilen bu alanlar için bu kadar yeter.</span></p>

      <p class="paragraf"></p>

      <p class="arabaslik-sol">Hyperboreliler</p>

      <p class="paragraf"></p>

      <p class="paragraf"><span class="char-style-override-1">32.&nbsp;—</span><span>&nbsp;Hyperboreliler üzerine</span><span class="Character-Style-1 char-style-override-2"><a class="footnote-link" href="#footnote-225-149" id="footnote-225-149-backlink">149</a></span> <span>ne Skythler, ne de bu bölgelerde oturanlar bir şey söylemektedirler. Belki İssedonlar bir şeyler söylemişlerdir, ama bence onlar da bir şey söylememişlerdir. Söyleselerdi, Skythler de bunlar hakkında bir şeyler söylerlerdi, nitekim tek gözlüler için söylemişlerdir. Ama Hesiodos; Hyperborelilerden söz etmiştir. Homeros’un Epigonoslarda yaptığı gibi, tabii sahiden bu destanı Homeros yazdıysa.</span></p>

      <p class="paragraf"><span class="char-style-override-1">33.&nbsp;—</span>&nbsp;Bunlar hakkındaki bilgi bize asıl Deloslulardan gelmektedir. Skythia’ya buğday saplarıyla bağlanmış kutsal sungular Hyperborelilerin oralardan gelir derler; oradan da uzak Adriyatik bölgelerine kadar, bir ülkeden öbürüne elden ele verilerek gider; oradan güneye yönelen sungular, önce Yunanistan’da Dodonalıların eline varır; orada Malia Körfezi’ne iner ve Euboia Boğazı’ndan geçer; bir ilden öbürüne Karystos’a yollanırlar; oradan çıktıktan sonra Andros’a geçmezler; Karystos’dan dosdoğru Tenos’a ve Tenos’dan da Delos’a taşınırlar. İşte Deloslular bu sunguların adalarına böyle geldiğini söylerler. Ama ilk seferinde Hyperboreliler bunları iki kız oğlan kıza taşıttırmışlar ki, Deloslular bunlara Hyperokhe ve Laodike adlarını verirler; kendi yurttaşlarından beş kişiyi de yanlarına katmışlar ki, bugün bunlar Delos’da büyük saygı görürler ve Taşıyıcılar diye anılırlar. Ama Hyperboreliler gönderdikleri adamların geri dönmediklerini görmüşler. Acaba sonradan gidecek olan elçilerimiz de dönmeyecekler mi diye telaş etmişler; bundan sonra buğday saplarına sarılıp bağlanmış olan sungularını getirip komşularına vermişler ve onların da öbür komşularına vermelerini istemişler. Böylece elden ele Delos’a kadar gelir derler. Ben kendi hesabıma, Thrak ve Paionia kadınlarında da bu sungular için yapılanlara benzer bir görenek olduğunu biliyorum: Kraliçe Artemis adına kurban kestikleri zaman, töreni buğday sapı olmadan yapmazlar.</p>

      <p class="paragraf"><span class="char-style-override-1">34.&nbsp;—</span>&nbsp;Bu kadınların saygı gösterdikleri görenek işte budur. – Hyperborelilerden gelen genç kızlar, Delos’da ölmüşlerdir, bunlara saygı olmak üzere bu adada kızlar ve oğlanlar saçlarını dibinden keserler. Kızlar evlenmeden önce saçlarını keserler; bir çubuğa dolayıp iki bakirenin mezarı üzerine koyarlar. Bu anıt Artemis duvarları içerisindedir, girişte sola düşer; bir zeytin ağacı gölgeler. Delos delikanlıları da saçlarını bir tutam ota sarar, öbürleri gibi mezarın üzerine bırakırlar. Bu genç kızlara Delos’da böyle saygı gösterilir.</p>

      <p class="paragraf"><span class="char-style-override-1">35.&nbsp;—</span>&nbsp;Gene aynı kaynaktan öğrendiğimize göre, iki Hyperboreli kız, Arge ve Opis de aynı yerlerden geçerek, hem de Hyperokhe ve Laodike’den önce, Delos’a gelmişlerdir. Çabuk doğurmak için Eileithyia’ya haraç verirlerdi. Töreler böyle gerektiriyordu, onlar da bunu yerine getirmek üzere gelmişlerdir; bu Arge ile Opis adaya tanrılarla aynı zamanda gelmişler, öyle diyorlar ve Deloslular onlara saygılarını değişik bir biçimde gösterirler: Kadınlar sıra olurlar, Lykialı Olen’in kızları övmek için düzenlediği ilahiyi okuyarak adlarını anarlar. Ayrıca Opis ve Arge ilahisini onların adlarını anarak söyleyen ve onlar adına yardım toplayan İonialılarla, adalarda yaşayanların bu adları kendilerinden öğrendiklerini söylerler. (Delos’da okunan eski ilahileri düzenleyen gene bu Olen’dir. Oraya Lykia’dan gelmiştir.) Sunak üzerinde kurbanın butları yakıldığı zaman, külleri Opis ve Arge’nin mezarları üzerine serpilir. Bu mezar Artemis tapınağının arkasına konmuştur; yüzü güneşin doğduğu yöne bakar ve Kealıların şölen salonunun hemen yanına düşer.</p>

      <p class="paragraf"><span class="char-style-override-1">36.&nbsp;—</span>&nbsp;Hyperboreliler hakkında daha fazla bir şey söylemeyeceğiz. Güya Hyperboreli olan ve elindeki okla hiçbir şey yemeden dünyayı dolaştığı söylenen Abaris söylentisi için bir şey demek istemiyorum. – Eğer Hyperbore’de, yani yeryüzünün en kuzeyindeki ucunda yaşayanlar varsa, şüphesiz en güney ucunda da yaşayanlar vardır. Ve ben bu, “Dünya çevresinde yolculuk”lara bakıp gülüyorum, bunlardan bizde epeyce var ve aklın alabileceği bir bilgi vermiyorlar. Bunlar, Okeanos tekerlek bir toprağı kuşatan bir kemer gibidir, diye soğuk şeyler yazıyorlar. Asya ile Avrupa’yı aynı büyüklükte gösteriyorlar. Ben bu anakaraların birbiriyle ölçüştürmeli olarak ne büyüklükte olduklarını ve her birinin görünüşlerini birkaç sözle göstereceğim.</p>

      <p class="paragraf"></p>

      <p class="arabaslik-sol">Coğrafya Bilgisi</p>

      <p class="paragraf"></p>

      <p class="paragraf"><span class="char-style-override-1">37.&nbsp;—</span>&nbsp;İranlıların ülkesi, Erythreia Denizi denilen Güney Denizi’ne dayanır; kuzey sınırlarında Medler otururlar, Medlerin üst yanında Saspeirler, Saspeirlerin üstünde Kolkhisliler ki, bunlar Phasis ırmağının döküldüğü Kuzey Denizi’ne kadar giderler<span class="Character-Style-1 char-style-override-2"><a class="footnote-link" href="#footnote-225-150" id="footnote-225-150-backlink">150</a></span>. İki deniz arasındaki bütün alanı bu dört ulus tutar.</p>

      <p class="paragraf"><span class="char-style-override-1">38.&nbsp;—</span>&nbsp;Bu ülkelerden günbatısına doğru, iki denizin kıyıları bölgenin batı yönündeki denize kadar uzanır. Durumları şöyledir: Kuzeyden alırsak birincisi Phasis’den başlar ve deniz kıyısını izleyerek Pontos Euxeinos ve Hellespontos boyunca uzanır, Troas’da Sigeion Burnu’na gelir; güneyden alırsak, aynı kıyı çemberi Fenike’de Myriandikos Körfezi’nden Triopion Burnu’na kadar uzanır. Bu deniz kıyısı boyunca otuz insan soyu oturur.</p>

      <p class="paragraf"><span class="char-style-override-1">39.&nbsp;—</span>&nbsp;İki kıyı bölgesinden biri budur. Öbürü İran’dan çıkarak Erythreia Denizi yönünde uzanır ve orada sona erer; İran, onun devamı olarak Asurya ve Asurya’ya bağlı olan Arabistan bunun içindedir. Bu bölge Dareios’un, Nil’in bir kanalının yatağını değiştirttiği Arap Körfezi’nde biter –Aslında bitmez, ama herkes öyle der.– İran ile Fenike arasında çok geniş bir ova vardır; Fenike’den başlayarak kıyı boyu Filistin Suriyesi’ni ve Mısır’ı izleyerek bizim denize uzanır; burada yalnız üç ulus vardır.</p>

      <p class="paragraf"><span class="char-style-override-1">40.&nbsp;—</span>&nbsp;İran’dan batıya doğru Asya ülkeleri bunlardır. İranlılardan daha uzakta Medler, Saspeirler ve Kolkhisliler, tanyeri ve gündoğusu bölgelerine doğru Asya, güneyden Erythreia Denizi’yle, kuzey de Hazar Denizi ve doğuya doğru akan Araxes ile sınırlıdır. Asya, Hindistan’a kadar insanların oturdukları yerlerdir; oradan sonra doğuya doğru ıssızdır, kimse belli bir şey söyleyemez. Asya’nın kuruluşu ve büyüklüğü böyledir.</p>

      <p class="paragraf"></p>

      <p class="arabaslik-sol">Libya</p>

      <p class="paragraf"></p>

      <p class="paragraf"><span class="char-style-override-1">41.&nbsp;—</span>&nbsp;Libya iki kıyı bölgesinin ikincisindedir. Zira Mısır’dan sonrası Libya’dır. Mısır dolaylarında kıyı şeridinde bir daralma olur. Gerçekten bizim denizden Erythreia Denizi’ne yalnız yüz bin kulaç, yani bin stad çeker. Ama bu kıstaktan sonra şerit çok genişler ve Libya denilen yer işte burasıdır.</p>

      <p class="paragraf"><span class="char-style-override-1">42.&nbsp;—</span>&nbsp;Libya, Asya ve Avrupa arasına sınırlar koyup birbirinden ayıran sivri akıllılara bayılıyorum. Bu topraklar arasındaki farklar az buz şeyler değildir. Uzunluk derseniz, Avrupa öbür iki anakaranın bütünü kadar yer tutar; ama genişlikten yana, bana öyle görünüyor ki, ölçüştürme bile yapılamaz. Libya, Asya ile sınır olan bölgesi dışında suyla çevrili görünüyor; bunu ilk olarak ortaya koyan, bizim bildiğimiz, Mısır kralı Nekos’tur; Nil’den Arap Körfezi’ne akacak kanalın kazılmasını durdurduktan sonra, Fenikelilerden ayrılan bir keşif kurulunu gemilere bindirip gönderdi. Görevleri, Herakles direkleri yoluyla Kuzey Denizi’ne kadar gitmek ve Mısır’a bu yoldan dönmekti. Bu Fenikeliler, Erythreia Denizi’nden yola çıktılar ve bu Güney Denizi’nde ilerlediler. Güz sonu geldiği zaman, gemileri Libya kıyılarının neresinde ise oraya yanaşıyorlar, toprağı ekiyorlar ve hasat zamanını bekliyorlardı; yazın ekini kaldırdıktan sonra yeniden denize çıkıyorlardı. Böylece iki yıl geçti ve üçüncü yıl Herakles direklerini aştılar ve Mısır’a ulaştılar. Ve –benim akıl erdiremediğim, ama belki başkalarının kabul edebilecekleri– bir şey anlattılar: Libya’nın çevresini dolanırken güneş hep sağlarındaymış.</p>

      <p class="paragraf"><span class="char-style-override-1">43.&nbsp;—</span>&nbsp;Libya ilk olarak böyle öğrenildi. Kartacalılardan gelen bilgilerde vardır; zira Akhaimenid hanedanından, Teaspis oğlu Sataspes özel olarak görev verilip gönderildiği halde, Libya turunu yapmamıştır. Uzun süre deniz üstünde kalmaktan, yalnızlıktan korkmuş ve anasının zorla yüklemiş olduğu bu güç işi sonuna erdirmeden dönmüştür. Megabyzos’un oğlu Zopyros’un bir kızını bozmuştu; bu suçtan ötürü Kral Kserkses’in emriyle kazığa vurulacaktı, anası araya girdi, Dareios’un kız kardeşiydi, kralın verdiği cezadan daha beterini vereceğini vaat etti, oğlunu bağışlattı: Libya’nın çevresini dolanacak, Arap Körfezi’ne varıncaya kadar gemiden inmeyecekti. Kserkses bu şartları kabul etti. Sataspes, Mısır’a geldi, bir gemi aldı, denizciler buldu ve Herakles direklerine doğru denize açıldı; direkleri geçti, Solunte Burnu denilen Libya Burnu’nu dolandı ve güneye doğru yelken açtı; deniz üstünde uzun aylar boyunca uzun bir yol yaptı; ama hep daha uzağa gitmek gerekiyordu. Onun için dönüş yolunu tuttu ve Mısır’a geri geldi. Oradan Kral Kserkses’in yanına vardı, raporunu verdi: En uzak kıyılarda diyordu, kısa boylu adamlara rastlamışlar, bunların giyimleri palmiye yaprağındanmış; gemi ne zaman kıyıya yanaşsa kentlerini bırakıp dağlara kaçıyorlarmış; zaten kendileri de bunlara bir kötülük yapmıyor, yalnız sürülerini alıyorlarmış. Libya’yı tamamen dolanamamasının nedeni olarak, rüzgâr olmadığından geminin daha öteye gidemediğini ileri sürmüş<span class="Character-Style-1 char-style-override-2"><a class="footnote-link" href="#footnote-225-151" id="footnote-225-151-backlink">151</a></span>. Kserkses bu hikâyeye kanmamış; onu verilen işi yapmamış sayarak ilk cezayı uygulatmış, kazığa çaktırmıştır. Bu Sataspes’in bir harem ağası vardı, efendisinin ölümü üzerine Samos’a kaçtı; yanında büyük bir hazine varmış, onu da bir Samosluya kaptırmıştır; bu Samoslunun adını biliyorum, ama hatırlamak bile istemiyorum.</p>

      <p class="paragraf"></p>

      <p class="arabaslik-sol">Asya</p>

      <p class="paragraf"></p>

      <p class="paragraf"><span class="char-style-override-1">44.&nbsp;—</span><span>&nbsp;Asya’nın büyük bölümü Dareios’un ön ayak olmasıyla keşfolunmuştur. İndos ırmağının denize nerede ulaştığını öğrenmek istiyordu, –içinde timsah bulunan iki ırmaktan biridir– sözlerine güvenebileceği kimseleri ve bu arada Karyandalı Skylax’ı gemilerle yola çıkardı. Kaspatyros ilinden ve Paktyika toprağından yola çıktılar; ırmağı tanyeri ve güneşin doğduğu yönde denize kadar indiler; denize çıkınca günbatısına yöneldiler ve otuzuncu ayda Mısır kralının yukarıda sözü geçen Fenikelileri Libya’nın çevresini dolanmak üzere yola çıkarmış olduğu yere ulaştılar. Çepeçevre yapılan bir deniz yolculuğundan sonra Dareios, Hintlileri egemenliği altına aldı ve Hint Denizi’ni gemilerine açtı. Doğu bölgesi bir yana bırakılırsa, böylece bütün Asya bilinmiş oldu ve Libya ile aynı tabiatta bulunduğu anlaşıldı.</span></p>

      <p class="paragraf"></p>

      <p class="arabaslik-sol">Avrupa</p>

      <p class="paragraf"></p>

      <p class="paragraf"><span class="char-style-override-1">45.&nbsp;—</span><span>&nbsp;Avrupa’ya gelince, kuzeyi ve doğusu deniz midir, kimse bilmez. Uzunluğu biliniyor, dünyanın öbür iki bölümü kadardır. Zaten bir türlü akıl erdirememişimdir, neye dayanarak bir tek toprağa, hepsi de dişil sontakılı üç ad verilmiştir ve bölgeler arasında sınır olarak niçin Mısır’da Nil ve Kolkhis’de Phasis (başka birilerine göre Palus–Maiotis’de Tanais ve Kimmerler Boğazı) seçilmiştir. Ayrıca bu ayrımları kim yapmış, bu adları kim vermiştir? Bunu da bir türlü bulup çıkaramamıştır. Libya’ya gelince: Yunanistan’da genellikle adının, oralı bir kadının adı olan Libye’den geldiği söylenir; Asya adı da Prometheus’un karısından gelir; ama Lydialılar bu ada sahip çıkmak isterler. Asya derler, adını Prometheus’un karısı olan Asia’dan değil, Manes oğlu Kotys’in oğlu olan Asias’ın adından almıştır. Bu Asias adını Sardes boylarından birisi olan Asiadlar da taşır. Europe’ye gelince, o da suyla mı çevrilidir? Kimse bilmez; adı nereden gelir? Kim bulmuştur bu adı? Bunlar da bilinmez, belki de bu ülkede Tyroslu Europe kendi adını vermiştir. Ondan önce bir adı olmadığını kabul etmek gerekir, öbür ikisi de öyle. Ama bu Europe’nin ki, aslı Asyalıydı, Yunanlıların bugün Europe dedikleri ülkeye gelmediği kabul edilmektedir. O, yalnız Fenike’den Girit’e, Girit’ten de Lykia’ya gitmiştir. Biz üzerinde fazla direnmeden, bugün genel olarak nasıl anılıyorsa o adlarla anacağız.</span></p>

      <p class="paragraf"><span class="char-style-override-1">46.&nbsp;—</span><span>&nbsp;Dareios’un sefer açmış olduğu Pontos’un çevresi, Skythler bir yana bırakılırsa, en geri insanlarla kuşatılmıştır. Denizin bir yakasında Skythlerden başka, kafası aydınlanmış bir ulus gösteremeyiz, Anakharsis’ten başka doğru dürüst bir adamın anısını bulamayız. Hatta insanlar için pek önemli bir alanda eşsiz bir üstünlük göstermiş olan Skyth ulusunun bile öbür işlerine pek kulak asmam. Ama bu önemli sorunu Skythler, görülmemiş bir ustalıkla çözümlemişlerdir. Şunu demek istiyorum: Kendilerine saldıran hiç kimse, onların ellerinden kurtulamaz ve kendileri istemedikleri sürece kimse onları bulup bastıramaz; öyle insanlar ki, ne kentleri vardır, ne kaleleri, hepsi de atlıdır ve ok atarak savaşırlar. Evlerini peşlerinde taşırlar, –zira ekip biçerek değil, hayvancılıkla geçinirler, evleri arabalarıdır– böyle insanlar yenilebilir, ele düşürülebilir mi?</span></p>

      <p class="paragraf"></p>

      <p class="arabaslik-sol">Tuna ve Öbür Akarsular</p>

      <p class="paragraf"></p>

      <p class="paragraf"><span class="char-style-override-1">47.&nbsp;—</span><span>&nbsp;Bu durumu bir savunma aracı olarak kullanabilmelerinin nedeni, ülkenin böyle bir tutuma elverişli, akarsularının da buna yardımcı olmasıdır. Ülke, iyi sulanan otlak bir ovadır; bu toprakları sulayan ırmakların sayısı Mısır Nil’inin kanallarından daha az değildir. Bu ırmaklardan, denizden gelen bir geminin içinde yüzebildiği en ünlülerin adlarını sayacağım: Denize beş ağızdan dökülen İstros, sonra Tyras, Hypanis, Borysthenes, Pantikapes, Hypakyris, Gerrhos ve Tanais. Ve işte bunların, başlıca çizgileriyle yatakları</span><span class="Character-Style-1 char-style-override-2"><a class="footnote-link" href="#footnote-225-152" id="footnote-225-152-backlink">152</a></span><span>.</span></p>

      <p class="paragraf"><span class="char-style-override-1">48.&nbsp;—</span><span>&nbsp;İstros, bildiğimiz ırmakların en büyüğüdür. Denize akıttığı su, yaz kış değişmez. Skyth ülkesinin, batı yönünde son ırmağıdır ve en önemlisidir. Çünkü başka ırmaklar da buna dökülürler. Sularını besleyen öbür ırmaklar şunlardır: Skythia’dan gelirken beş tane vardır: Skythlerin Porata, Yunanlıların Pyretos dedikleri ırmak, sonra Tiarantos, Araros, Naparis, Ordessos. Bu ırmakların birincisi büyük bir ırmaktır, doğu yönünde akar</span><span class="Character-Style-1 char-style-override-2"><a class="footnote-link" href="#footnote-225-153" id="footnote-225-153-backlink">153</a></span> <span>ve İstros’a dökülür; ikincisi olan Tiarantos en batıya düşenidir ve en küçüğüdür; Araros, Naparis ve Ordessos bu ikisi arasında akarlar ve İstros’a dökülürler. Bunlar, İstros’u besleyen ırmakların Skythlere ait olanlarıdır; gene İstros’la birleşen Maris ırmağı, Agathyrsler ülkesinden gelir.</span></p>

      <p class="paragraf"><span class="char-style-override-1">49.&nbsp;—</span><span>&nbsp;Haimos dağlarından (çıkıp) kuzey yönünde akan ve İstros’a dökülen öbür üç ırmak, Atlas, Auras ve Tibisis’tir; Trakya’da ve tam Trakya Krobyzosları topraklarında akan Athyrs, Noes ve Artanes de gene İstros’a dökülürler; Paionia ve Rhodop Dağı’ndan gelen Skios, Haimos’un orta bölgelerinden geçtikten sonra İstros’a ulaşır. İllyria’dan kuzeye doğru akan Angros, Triballia Ovası’na iner, Brongos’a karışır, o da İstros’a dökülür ve bu suretle İstros aynı zamanda iki büyük ırmağın sularını almış olur. İstros’u, Yukarı Umbria’dan da gene kuzey yönünde akan Karpis ve Alpis karşılar. Çünkü İstros, boydan boya bütün Avrupa’dan geçer; kaynağını Avrupa’nın, Kynetlerden sonra, en batısında oturan Keltlerin topraklarından alır ve İstros, bu anakarayı bir uçtan bir uca geçip Skythia’nın hemen yanında denize dökülür.</span></p>

      <p class="paragraf"><span class="char-style-override-1">50.&nbsp;—</span><span>&nbsp;Bu saydığımız ırmaklar ve daha pek çokları sularını ona boşalttıkları içindir ki, İstros ırmaklarının en büyüğü olur; yoksa taşıdıkları suyu, uzunluğu hesaba katmadan karşılaştırırsak, su çokluğu bakımından Nil, İstros’u geçer; çünkü Nil’in sularını başka hiçbir çay ve hiçbir kaynak beslemez. İstros’un sularının yaz kış aynı düzeyde akmasının nedeni ise, bence şudur: Kışın su düzeyi ortalama olarak, her zamankini hafifçe geçer; çünkü bu ülkeler kışın yağmurla pek az sulanırlar; buralarda yağan kardır. Kıştan kalan birikmiş kalın kar tabakaları yazın erir ve her yandan İstros’a akar; ırmağın suları kabarır ve sık yağan sel gibi yağmurlarla daha da yükselir, zira yaz yağmur mevsimidir; yazın güneş sayesinde kıştan çok daha fazla olan buharlaşmayı, İstros bu mevsimde aldığı önemli katkılarla karşılamış olur; bu birbirine ters düşen iki olay bir denge sağlar ve bu da ırmağın akışını gözle görülür bir düzen içinde tutar.</span></p>

      <p class="paragraf"><span class="char-style-override-1">51.&nbsp;—</span><span>&nbsp;Demek ki İstros bir Skyth ırmağıdır; sonra Tyras gelir; kuzeyden akar ve kaynağını Skythia ile Neuris arasında sınır olan büyük bir gölden alır. Denize döküldüğü yerde Yunanlılar yerleşmişlerdir ki, adları Tyritos’dur.</span></p>

      <p class="paragraf"><span class="char-style-override-1">52.&nbsp;—</span><span>&nbsp;Üçüncü ırmak Hypanis, kaynağını Skythia’da, çevresinde beyaz yaban atların otladığı bir büyük gölden alır. Bu göle haklı olarak Hypanis’in babası denilir. Bu gölden çıktıktan sonra Hypanis ırmağının suları beş günlük gemi yolculuğu boyunca oldukça azdır ve tatlıdır; ama sonra deniz kıyısından dört günlük uzaklıkta suları korkunç derecede acıdır; çünkü tuzlu bir kaynağın suları karışır, hem o kadar tuzlu ki, pek gür akmadığı halde, birçok çaydan daha büyük olan Hypanis gibi bir ırmağın sularını bozar. Bu kaynak, çiftçi Skythlerle Halizonların arasındaki sınır üzerindedir; Skyth dilinde Exampaios adını taşır, çıktığı yerin adı da aynıdır; Yunanca’da karşılığı “Kutsal Yollar”dır. Tyras ve Hypanis’in yatakları sonralara doğru Halizonlar ülkesinde birbirine yaklaşırlar; sonra her biri ayrı bir yön alır ve aralarında pek geniş bir toprak parçası yayılır.</span></p>

      <p class="paragraf"></p>

      <p class="arabaslik-sol">Borysthenes (Dinyeper) Irmağı</p>

      <p class="paragraf"></p>

      <p class="paragraf"><span class="char-style-override-1">53.&nbsp;—</span><span>&nbsp;Dördüncü ırmak</span> <span>Borysthenes’tir, bütün bu ırmakların, İstros’dan sonra en büyüğüdür ve bana kalırsa, yalnız Skyth ırmaklarının değil, Mısır’daki Nil dışında başka bütün ırmakların hepsinin en verimlisidir, Nil ile başka hiçbir ırmak ölçüşemez. Nil’i saymazsak Borysthenes kadar yararlı bir tane daha yoktur. Sürüler için en güzel otları, en semiz çayırları sağlar, sularında tadına doyulmaz eşsiz balıklar kaynaşır, ayrıca suyu pek güzel içilir; çayları çamurlu akan bir ülkede onun suları berrak akar, kıyılarında bereketli ekin kaldırılır, ekilmeyen topraklarında gümrah çayırlar biter. Denize döküldüğü yerde kendiliğinden oluşmuş uçsuz bucaksız tuz depoları vardır. Mersinbalığı denilen</span><span class="Character-Style-1 char-style-override-2"><a class="footnote-link" href="#footnote-225-154" id="footnote-225-154-backlink">154</a></span> <span>ve havyar çıkarılan kocaman balıklar bol miktarda tutulur ve daha başka olağanüstü yararlar sağlar. Gemiyle kırk günlük yol tutan Gerrhos ülkesine kadar, kuzeyden aktığı bilinir, ama ondan öteki yatağı üzerine kimse bir şey söylemez; yalnız kesin olarak bilinen şey, çiftçi Skythlerin topraklarına gelinceye kadar çıplak alanlardan geçtiğidir; zira kıyılarında, gemiyle on günlük yol boyuncu bu Skyth boyları otururlar. Bir Nil, bir de bu ırmak için kaynadıkları yer şurasıdır diyemiyorum ve sanırım hiçbir Yunanlı da diyemiyor. Denizin hemen yakınında Hypanis’in suları Borysthenes’e dökülür ve ikisi beraber uçsuz bucaksız bir su birikintisini meydana getirirler. Bu iki ırmak arasında kalan bir çeşit toprak çıkıntısı vardır. Hippolas Burnu derler; üzerinde bir Demeter tapınağı yükselir; tapınağın üst yanında, Hypanis üzerinde Borysthenesliler otururlar.</span></p>

      <p class="paragraf"><span class="char-style-override-1">54.&nbsp;—</span><span>&nbsp;Bu ırmaklar için belirtmeye değer şeyler bunlardır. Bunlardan sonra bir de beşincisi var ki, adı Pantikapes’tir; o da kuzeyde bir çölden çıkıp gelir; Borysthenes ile birlikte kapladıkları alan içerisinde çiftçi Skythler otururlar. Ağaçlık Bölge’ye gelir ve burasını geçtikten sonra Borysthenes’e dökülür.</span></p>

      <p class="paragraf"><span class="char-style-override-1">55.&nbsp;—</span><span>&nbsp;Altıncı ırmak Hypakris’tir; bir gölden çıkar, göçebe Skythler yurdundan geçer ve Ağaçlık Bölge ile Akhilleus’un At Meydanı denilen yeri sağında bırakarak, Karkinitis kenti yanında son bulur.</span></p>

      <p class="paragraf"><span class="char-style-override-1">56.&nbsp;—</span><span>&nbsp;Yedinci ırmak Gerrhos’dur; Borysthenes’in ayaklarından biridir, bu ırmaktan Borysthenes’in artık bilinmediği yerde ayrılır; buradan sonra ayrı sayılır ve Gerrhos adını alır, bu bölgenin adı da budur; denize doğru akarken Göçebelerin Ülkesi ile Şahane Skythler ülkesini birbirinden ayırır ve Hypakyris’e dökülür.</span></p>

      <p class="paragraf"><span class="char-style-override-1">57.&nbsp;—</span><span>&nbsp;Tanais sekizinci ırmaktır; kuzeyde ta uzaklarda bir gölden çıkar ve Palus–Maiotis adında daha büyük bir göle dökülür ki, bu göl Şahane Skythler ile Sauromatlar arasında sınır çizer. Tanais’e de Hyrgis adında bir başka ırmak dökülür.</span></p>

      <p class="paragraf"><span class="char-style-override-1">58.&nbsp;—</span><span>&nbsp;Skythia’nın ünlü ırmakları bunlardır; Skythia’da sürülerin beslendikleri otlar, bizim bildiğimize göre, safra salgısına iyi gelir; hayvanların içi açıldığı zaman bu sözün doğru olduğu görülür.</span></p>

      <p class="arabaslik-sol">Skythlerin Gelenek ve Görenekleri</p>

      <p class="paragraf"></p>

      <p class="paragraf"><span class="char-style-override-1">59.&nbsp;—</span><span>&nbsp;Skythlerin elindeki belli başlı yararlar bunlardır. – Öbür yandan görenekleri şöyledir: Tanrılar içinde yaranmak istedikleri en başta Hestia olmak üzere Zeus ve Toprak –ki bunu Zeus’ün karısı olarak tanırlar–, sonra Apollon, Göksel Aphrodite, Herakles ve Ares’tir. Bu tanrılar bütün Skythia’da ululanırlar; Şahane Skythler ayrıca Poseidon’u da kutlarlar. Skyth dilinde Hestia’ya Tabiti, Zeus’e, benim fikrimce pek doğru olarak, Papaios</span><span class="Character-Style-1 char-style-override-2"><a class="footnote-link" href="#footnote-225-155" id="footnote-225-155-backlink">155</a></span> <span>adı verilmiştir, Toprak’a Api, Apollon’a Oitosyros, Göksel Aphrodite’ye Argimpasa, Poseidon’a Thagimasadas derler. Ares dışında heykel, sunak, tapınak kurma gelenekleri yoktur, yalnız Ares için yapılır.</span></p>

      <p class="paragraf"><span class="char-style-override-1">60.&nbsp;—</span><span>&nbsp;Bütün bu ilkel halk topluluklarında yalnız bir çeşit kurban vardır, bütün dinsel törenlerde hep aynıdır. Dinsel törenler şöyledir: kurban ortaya konulur, ön ayakları bağlanır; kurbanı kesecek olan adam hayvanın arkasında durur, ipin ucunu çeker, hayvanı düşürür; hayvanı düşürürken kurban hangi tanrıya sunuluyorsa, o tanrıya dua eder, sonra boğazına ince bir ip dolar, ipin arasına bir sopa sokar, sopayı çevire çevire sıkar ve kurbanı boğar; ateş yakılmaz, önceden bir tören yapılmaz, kutsal su serpilmez. Kurbanı boğduktan sonra yüzer ve pişirirler.</span></p>

      <p class="paragraf"><span class="char-style-override-1">61.&nbsp;—</span><span>&nbsp;Skythia’da odun pek bulunmaz, onun için eti şöyle pişirirler: Kurbanları yüzdükten sonra, kemikleri örten bütün etleri ayırırlar, sonra kendi ülkelerine özgü bir tencere vardır. Ellerinin altında böyle bir tencere bulunuyorsa, eti ona koyarlar. Bu tencereler tıpkı Lesbos krateroslarına benzerler, yalnız onlardan çok daha büyük olurlar; etler bunun içerisine konur, tencere hayvanın kemikleri üzerine konur ve kemikler ateşe verilir. Eğer tencere yoksa, etler hayvanın iskeleti üzerine konur, su da katılır, alttan kemiklerle beraber ateşlenir; kemikler pek güzel yanarlar ve iskelet kemikten ayrılmış eti kolaylıkla tutar. Bir öküzün bütününü pişirebilmek için yakacağını da böylece kendisi sağlamış olur ve her kurban için de aynı şey yapılır. Et pişti mi, kurbanı kesen bir parça ayırır, ayrıca bağrından da bir parça alır ve bunları ayaklarının dibine atar. Kurban olarak bütün hayvanları ve özellikle at keserler.</span></p>

      <p class="paragraf"><span class="char-style-override-1">62.</span><span class="char-style-override-1">&nbsp;—</span><span>&nbsp;Kurban, bütün tanrılara bu dediğimiz biçimde sunulur. Yalnız Ares ayrı bir tapınma konusudur. Her bölgede, toplantı yerlerinde bu tanrı adına, şu örnek üzere bir tapınak yükselir: Üç stad eninde ve üç stad boyunda bir alana, üç staddan az alçak ve ince dallardan yapılma demetler yığılır. Tepesi, eni, boyu eşit dörtgen bir terastır; üç yanı dimdik iner, üstüne dördüncü yandan çıkılır. Her yıl yüz elli araba dolusu yeni odun getirilip yığına eklenir. Çünkü fırtınalar yüzünden sürekli olarak çöker. Bu küçük tepenin en üstüne demirden yapılma bir pala dikilidir, bu pala çok eski olduğu için her bölgeden saygı görür ve Ares heykeli işte budur. Bu palaya her yıl sürü hayvanları kurban edeceklerdir ve tabii at, öbür tanrılardan daha cömertçe kurban edilir. Savaşta esir aldıkları zaman, bunların yüz tanesinden birini kurban ederler, ama hayvanlar için yapılan töreni yapmazlar. Başının üzerine şarap serperler, kafayı bir lenger üzerinde keserler, lengeri odun bağlarının tepesine taşıyıp içinde bulunan kanı palanın üzerine boşaltırlar. Yukarıda olan budur; o sırada aşağıda, kutsal tepeciğin yanında şu tören yapılır: Kurban edilen adamların sağ kollarını elleriyle beraber omuz başlarından keserler, gökyüzüne doğru fırlatırlar, öbürlerini de kurban ettikten sonra giderler. Kol nereye düştüyse orada, gövde de bir başka noktada, olduğu yerde kalır.</span></p>

      <p class="paragraf"><span class="char-style-override-1">63.&nbsp;—</span><span>&nbsp;Kurban kesme törenleri böyledir. Şunu da belirtelim ki, domuz kurban etmezler, hatta topraklarında üretmezler bile.</span></p>

      <p class="arabaslik-sol">Skythlerin Savaşla İlgili Gelenekleri</p>

      <p class="paragraf"></p>

      <p class="paragraf"><span class="char-style-override-1">64.&nbsp;—</span><span>&nbsp;Savaşla ilgili âdetleri şunlardır: Bir Skyth, öldürdüğü ilk düşmanın kanını bir kupaya doldurup içer; savaşta öldürdüğü herkesin kafasını kesip krala götürür; zira ancak kafa götürürse, ganimetten pay alabilir; yoksa hiçbir şey vermezler. Düşmanlarının kafasını şöyle yüzerler: Kulakların kenarından çepeçevre keser, kafayı tutup silkeleyerek deriyi alır, iyice yumuşasın diye öküzün kaburga kemiğiyle temizler ve avuçlarında yoğurur, elbezi gibi kullanmak üzere saklar. Bunları atının dizginlerine dizer ve bununla övünür, çünkü bu havlulardan en çoğunu taşıyan en yiğit diye geçinir. Hatta içlerinden birçoğu yüzülmüş deri parçalarından, sığırtmaç kazaklarınkine benzer mantolar yapıp giyerler. Gene birçokları, yendikleri düşmanın sağ elinin derisini de tırnaklarla beraber yüzerler ve ok torbasına kapak yaparlar. Çünkü insan derisi kalın ve pürtüksüz olur; belki de deriler içinde en beyazıdır. Hatta birçokları ölünün bütün derisini yüzer, ağaçtan bir çerçeveye gerer ve at üzerinde gezdirirler.</span></p>

      <p class="paragraf"><span class="char-style-override-1">65.&nbsp;—</span><span>&nbsp;Bu konudaki törenleri böyledir. İşte bir de bütün başlara değil de yalnız en nefret ettikleri düşmanlarının başlarına yaptıkları: Kafatası kaşlar hizasından biçilir, içerisi temizlenir; dışını fakirler ham öküz derisiyle kaplarlar; zenginler de dışını öyle kaplamakla beraber, içini altınla kaplarlar ve kupa olarak kullanırlar. Hatta kendi yurttaşlarına da, eğer araları açılır ve onu kralın önünde yenerlerse, aynı şeyi yaparlar. Hatırı sayılır bir konuk ziyaretlerine gelirse, bu kafaları onlara da gösterirler ve açıklamakta da kusur etmezler ki, bu adamlar kendi uluslarından oldukları halde, kendilerine karşı savaş açmışlar ve yenilmişlerdir, bunu bir soyluluk belirtisi sayar ve övünürler.</span></p>

      <p class="paragraf"><span class="char-style-override-1">66.&nbsp;—</span><span>&nbsp;Yılda bir, her vali kendi bölgesinde bir krateros içerisinde su ve şarabı karıştırır; bir düşman yenmiş olan her Skyth gelir içer; alacağında böyle bir başarı olmayanlar bu onur şarabından içemezler; hor görülür ve kenarda kalırlar, bu hal en ağır hakarettir. Buna karşılık çok sayıda düşman öldürmüş olanlar, iki kupayla gelir ve üst üste içerler.</span></p>

      <p class="paragraf"></p>

      <p class="arabaslik-sol">Skythlerde Falcılık</p>

      <p class="paragraf"></p>

      <p class="paragraf"><span class="char-style-override-1">67.&nbsp;—</span><span>&nbsp;Skythlerde pek çok falcı vardır, bunlar ileride olacak şeyleri söğüt değneklerine bakarak haber verirler. Şöyle: Bu değneklerden büyük demetler getirirler, yere koyup dağıtırlar, sonra değnekleri birer birer ayırarak gelecekte olacak şeyleri söylerler; konuşurken değnekleri toplar, bir demet haline getirirler. Bu çeşit falcılık atalarından kalmadır, ama “Enareler”, yani eşcinseller, gelecekten haber verme yeteneğini kendilerine Aphrodite’nin verdiğini iddia ederler; bunlar, ıhlamur kabuğu ile fala bakarlar; kabuğu uzunlamasına üçe bölerler, parmaklarının ucuna dolarlar, sonra açarak gelecekten haber verirler.</span></p>

      <p class="paragraf"><span class="char-style-override-1">68.&nbsp;—</span><span>&nbsp;Skyth kralı hastalandığı zaman, en iyi üç falcıyı getirtir, onlar da anlattığım gibi fala bakarlar. Genellikle söyledikleri filan ya da falanın (burada o yurttaşların adı veriliyor) kral hanedanı üzerine yalan yere yemin ettiğidir. Skythler arasında, önemli konularda kral hanedanı üzerine yemin edilmesi âdettir. Falcıların yalan yere yemin etmekle suçladıkları adam hemen yakalanır, tek başına kralın huzuruna çıkarılır; falcıların yanında kendisine anlatılır ki, bunlar sanatları sayesinde onun kral hanedanı üzerine yalan yere yemin etmiş olduğunu ve kralın bu yüzden hastalandığını meydana çıkarmışlardır; o inkâr eder, hiç yalan yere yemin etmediğini söyler, gücenir. İnkâr üzerine kral bunların iki katı kadar daha falcı getirtir; eğer bunlar da bilimlerine danışıp yalan yere yemin suçlamasına katılırlarsa, hemen kafası kesilir, varı yoğu ilk falcılar arasında kura çekilerek paylaşılır; eğer sonradan gelen falcılar adamı suçsuz çıkarırlarsa, bir daha, sonra bir daha yeni falcılar getirilir. Eğer sonunda çoğunluk sanığı temize çıkarırsa, ilk gelmiş olan falcılar ölüme mahkûm edilirler.</span></p>

      <p class="paragraf"><span class="char-style-override-1">69.&nbsp;—</span><span>&nbsp;Bunları şöyle öldürürler. Bir arabaya çalı çırpı doldurulur ve öküzler koşulur; falcılar ayakları bağlı, elleri arkadan bağlı, ağızları tıkalı olarak arabaya bindirilir, odunların içerisine konur; ateş verilir, sonra öküzler kovalanır, hızlı koşsunlar diye ürkütülür. Çoğu zaman falcılarla birlikte öküzler yanarlar; kimi zaman da arabanın oku alevlerden yanıp kopar, öküzler de her yanları yanık içinde kaçarlar. Falcıların başka nedenlerle de aynı şekilde yakıldıkları olur ve adları yalancıya çıkar. Kral, birisini öldürdüğü zaman çocuklarını geride bırakmaz; oğlan çocukları da beraber öldürtür, kızlara dokunmaz.</span></p>

      <p class="paragraf"><span class="char-style-override-1">70.&nbsp;—</span><span>&nbsp;Skythler şöyle ant içerler: Toprak bir kupanın içerisine şarap doldururlar; ant içecek olanlar buna kanlarını karıştırırlar; bunun için sivri bir şeyle küçük bir delik açarlar ya da kılıçla hafif çizerler; sonra kabın içerisine bir pala, oklar, bir balta ve mızrak daldırırlar; bu da olduktan sonra tanrısal öfke üzerine ant içerler ve kaptaki şaraptan azıcık içerler ve orada bulunanların ileri gelenleri de onlarla beraber içerler.</span></p>

      <p class="paragraf"></p>

      <p class="arabaslik-sol">Skyth Krallarının Mezarları</p>

      <p class="paragraf"></p>

      <p class="paragraf"><span class="char-style-override-1">71.&nbsp;</span><span class="char-style-override-1">—</span><span>&nbsp;Kral mezarları Gerrhos topraklarında, yani Borysthenes üzerinde gemilerin gidebildikleri son bölgededir. Kralları öldüğü zaman, o bölgede eni boyu bir, dörtgen, büyük bir mezar kazarlar ve hazır olduğu zaman ölüyü getirirler: Gövde mumla kaplanmıştır; önceden karnı yarılmış, içi boşaltılmış ve maydanoz tohumu, anason ve dövülmüş saparna ve kokulu maddelerle doldurulmuş, sonra dikilmiştir; ölü bir arabaya konur ve başka bir halk topluluğuna götürülür; teslim alanlar Şahane Skythlerin geleneklerini uygularlar: Bir kulaklarının memesini keserler, başlarını çepeçevre kazırlar, kollarının etini çizerler, alınlarını ve burunlarını yırtarlar, sol ellerine ok saplarlar. Sonra arabanın içindeki kral ölüsü, gene kendi uyruğunda olan bir başka halk topluluğuna götürülür; ilk olarak götürüldüğü yerin ahalisi de peşinden gider. Bütün halk toplulukları dolaştırıldıktan sonra ölü imparatorluğun en uzak ülkesi olan Gerrhos ülkesine götürülür; mezar orada kazılmıştır. Mezarın içine çimen yayılır, kral üzerine konur; ölü yere saplanmış mızraklarla çevrilir, üzerine ağaçtan bir gölgelik konur, sazlarla örtülür; mezarın içinde boş kalan geniş yerlere karılarından birisi, elinden içki içtiği kimse, bir aşçı, silahtarı, uşaklarından birisi, bir haberci ve atları, boğulup konulur; kullandığı şeylerden birer tane ve altın kupalar konur (gümüş ve bakır kullanmazlar). Bu tören tamamlanınca herkes mezarın üzerine kürekle toprak atar ve en yüksek tümseği yapmak için birbirleriyle yarış ederler.</span></p>

      <p class="paragraf"><span class="char-style-override-1">72.&nbsp;—</span><span>&nbsp;Aradan geçen bir yılın sonunda şu törenler yapılır: Kralın adamlarından ona en çok hizmet etmiş olanları seçilir; bunlar Skyth ırkındandırlar, zira kral kimi isterse hizmetlerine alır ve para ile satın alınmış köleleri yoktur; bunlardan ve en güzel atlarından ellişer tanesi boğulur, bağırları çıkartılır, içleri temizlenir, saman doldurulup dikilir; iki ağaç desteğin arasına bir tekerleğin yarısı, yuvarlak yanı yere dönük olarak konur; öbür yarı aynı şekilde ve ayrı iki kazığa bağlanmıştır; bunlardan böyle çok sayıda yaparlar. Atlara enseye kadar uzunlamasına birer ağaç kazık geçirirler ve yarım tekerleğin üzerine kaldırırlar. Atı bir kısmı önden, omuzlarının altından tutup kaldırır; öbürleri arkadan, butlarının yanından karnını tutarak kaldırır; atın iki yandan bacakları sarkar, ama yere değmez. Atlara gem ve dizgin vurulur ve dizginin ucu bir ayağa bağlanır. Boğulan delikanlılardan her birini bir atın üzerine çekerler ve şöyle yaparlar: Gövdeye belkemiği boyunca enseye kadar sert bir kazık geçirirler; kazığın alt ucu dışarı çıkar ve atın içinden geçen kazığın üzerinde özel olarak açılmış olan yuvaya oturur. Mezarın çevresine bu görülmemiş atlıları dizdikten sonra, bırakılır giderler.</span></p>

      <p class="paragraf"><span class="char-style-override-1">73.&nbsp;—&nbsp;</span><span>İşte krallarını böyle gömerler; öbür Skythlerden birisi öldüğü zaman en yakınları bir arabaya koyup sırayla öbür yakınlarını dolaştırırlar; bunlardan her biri kafilenin geldiğini görünce öbürlerine yemek çıkarır ve yemeklerin hepsinden birer parça ayırıp ölünün önüne koyar. Kırk gün boyunca ölüler böylece birinden öbürüne gezdirilir, sonra gömülür. Ölüyü gömdükten sonra Skythler kendilerini temizlerler: Başlarını iyice ovarak yıkarlar, gövdelerini temizlemek için bir tören yaparlar, yere üst uçları birbirine eğik üç kazık çakarlar, üzerine çepeçevre keçe sararlar, keçelerin içerisinde ve kazıkların ortasında bir tekne vardır, iyice kızdırılmış birçok taş getirip bu teknenin içine koyarlar.</span></p>

      <p class="paragraf"><span class="char-style-override-1">74.&nbsp;—&nbsp;</span><span>Topraklarında kenevir yetişir, tıpkı keten gibidir, yalnız daha kalın ve daha büyüktür. Hem insan eliyle ekilir, hem kendiliğinden yetişir. Thraklar bundan tıpkı ketene benzer giyecekler yaparlar. Hatta bu işten çok iyi anlamayanlar için, bu giyecekler ketenden mi yapılmış, yoksa kenevirden mi hiç belli olmaz ve keneviri bilmeyenler, ketendir diye yemin edebilirler.</span></p>

      <p class="paragraf"><span class="char-style-override-1">75.&nbsp;</span><span class="char-style-override-1">—&nbsp;</span><span>Skythler kenevir tohumunu alırlar, anlattığımız keçe örtülerin içerisine girerler ve bu tohumları kızgın taşın üzerine atarlar; tohum taşa değince tütmeye başlar ve öyle bir buğu çıkarır ki, bizim Yunanistan’daki hamamlarda bile bu kadar boğucu bir buğu olmaz. Skythler bayılırlar buna ve keyiften haykırırlar; bu onlar için yıkanma yerine geçer, çünkü gövdelerine hiç su değdirmezler. – Kadınlarına gelince, onlar da servi, sedir, günlük yongalarını pürtüklü bir taş üzerinde iyice dövüp su katarlar; bu hamuru yüzlerine ve bütün gövdelerine sürerler; koklamaya doyulmaz bir koku kazanmış olurlar ve ertesi günü bu lapayı kaldırdıkları zaman derileri pırıl pırıl ve taze bir renk almış olur.</span></p>

      <p class="arabaslik-sol">Skythlerin Kendi Geleneklerine Bağlılıkları</p>

      <p class="paragraf"></p>

      <p class="paragraf"><span class="char-style-override-1">76.&nbsp;—&nbsp;</span><span>İşte bir halk ki, yabancı geleneklerden hangisi olursa olsun, ama özellikle Yunanlılarınkinden ödleri kopar. Anakharsis ve daha sonra Skyles örneklerinden bunu ortaya koymuşlardır. Anakharsis birçok ülke gezmiş, engin bir kültür edinmişti</span><span class="Character-Style-1 char-style-override-2"><a class="footnote-link" href="#footnote-225-156" id="footnote-225-156-backlink">156</a></span><span>. Baba ocağına dönerken, Hellespontos’u geçtiği sırada Kyzikos’a yanaştı; o gün Kyzikoslular, Tanrıların Anası onuruna bayram yapıyorlardı. O da pek gösterişli bir şekilde kutlanan bu bayramın ortasına düşmüştü. Anarkharsis de adak adadı, yurduna sağ salim dönerse Ana’ya Kyzikos usulünce bir kurban kesecek ve gece şenliği yapacaktı. Skythia’ya vardığında Ağaçlık Bölge’ye gitti, burası Akhilleus’un At Meydanı’na yakındır ve her çeşitten ağaçlarla kaplıdır; bu ormanların ortasında, tanrıça için yapılagelen bütün törenleri yerine getirdi; boynuna bir trampete ve tanrıçanın imgelerini asmıştı. Ama yurttaşlarından birisi gördü bu yaptıklarını, koşup kral Saulios’a haber verdi; kral kalktı, oraya gitti ve Anakharsis’i dinin gereklerini yerine getirirken yakaladı. Bir ok atıp öldürdü. Bugün Anakharsis’i sorarsanız, Skythler böyle bir adam tanımadıklarını söylerler. Çünkü o yurdunu bırakıp gitmiş ve gittiği yerden garip gelenekler getirmiştir. Ariapeithes’in temsilcisi olan Tymnes’den</span><span class="Character-Style-1 char-style-override-2"><a class="footnote-link" href="#footnote-225-157" id="footnote-225-157-backlink">157</a></span> <span>işittiğime göre, Anakharsis, Skyth kralı İdanthyrsos’un amcası ve Spargapeites’in oğlu Lykos, onun oğlu Gnuros’un oğluydu. Eğer Anakharsis gerçekten bu hanedandan ise, o zaman demek ki onu kardeşi öldürmüştür; zira İdanthyrsos, Saulios’un oğluydu ve Anakharsis’i öldüren de bu Saulios’tur.</span></p>

      <p class="paragraf"><span class="char-style-override-1">77.&nbsp;—&nbsp;</span><span>Bununla beraber Peloponezlilerden dinlediğim bir başka anlatı da vardır: Skythlerin kralı göndermiş dediler, Anakharsis’i. Yunanistan’da bir okula girmiş; dönüşte kendisini göndermiş olan krala bir rapor vermiş. Lakedaimonlulardan gayrı bütün Yunanlıların zamanlarını çeşitli ve ustalık isteyen işlere vermiş olduklarını, ama doğru dürüst bir konuşmayı da yalnız öbürleriyle yapabildiğini söylemiş. Ama bu, Yunanların kendilerinin uydurdukları bir masaldır ve Anakharsis denildiği gibi ölmüştür. İşte dışarıdan gelme geleneklere kapılan ve Yunanlılarla düşüp kalkan adamın akıbeti bu olmuştur.</span></p>

      <p class="paragraf"><span class="char-style-override-1">78.</span><span class="char-style-override-1">&nbsp;—&nbsp;</span><span>Bundan çok sonra Ariapeithes oğlu Skyles’in başına da buna benzer bir şey geldi. Skythler kralı Ariapeithes’in çocuklarından birisi de Skyles’di; bu, İstria</span><span class="Character-Style-1 char-style-override-2"><a class="footnote-link" href="#footnote-225-158" id="footnote-225-158-backlink">158</a></span> <span>ilinden ve Skyth olmayan bir kadından doğmuştu. Anasından Yunan dili ve edebiyatı öğrenmişti. Sonraları Ariapeithes, Agathyrslerin kralı Spargapeithes’in gizlice kurduğu bir ihanete kurban gitmiş, ölmüştü; yerine Skyles geçti ve aynı zamanda babasının Opoia adındaki karısını da aldı; bu kadın Skythlerdendi ve Ariapeithes’den Orikos adında bir çocuk doğurmuştu. Skythler kralı Skyles, yerli gelenekleri beğenmiyordu; görmüş olduğu eğitim gereği daha çok Yunanistan’la ilgili şeylere yakınlık duyuyordu. Ve şöyle yapıyordu: Skyth ordusunu Borystheneslilerin kentine doğru götürdüğü zamanlar, ki bunlar kendilerinin aslen Miletoslu olduklarını söylerler, ne zaman gitse bu kente demiştim, Skyles askerleri dış mahallede bırakır, kendisi kaleye girer, kapıları kapattırır, üstündeki Skyth giyimlerini çıkarır, Yunanlılar gibi giyinir ve bununla çıkar, yanına ne koruma askeri, ne de bir kimse alır, agoraya gider dolaşırdı. Skythler onu bu kılıkta görmesinler diye kapılar gözaltında tutulurdu. Burada tam bir Yunanlı gibi yaşar, tanrılara Yunan göreneğine göre kurbanlar sunardı. Bir ay ya da daha çok böyle yaşar, sonra eski giyimlerini giyip giderdi. Bu keyfi sık sık tekrarlardı. Borysthenes’de bir saray yaptırmış, içerisine yerlilerden bir kadın koymuş ve onunla evlenmişti.</span></p>

      <p class="paragraf"><span class="char-style-override-1">79.&nbsp;—&nbsp;</span><span>Ama başına bir felaket gelmesi gerekiyordu ve bu felaketin bahanesi şu oldu: Dionysos sırlarının kutsal esinlerine karışmak hevesine kapıldı. Tam bu isteğini gerçekleştirecekken, etkileyici bir mucizeye tanık oldu. Az yukarıda söylediğim gibi, Borysthenes’de pek gösterişli, pek büyük bir sarayı vardı; çevresi beyaz mermerden sphinxler ve Griffonlarla süslenmişti; tanrı gözlerini bu yapıya çevirdi ve yaktı; ama bu mucize Skyles’in attığı adıma engel olmadı. Oysa Skythler, Dionysos diniyle ilgili Yunan törelerini hor görürler; insanlara akıllarını kaybettirmek tanrısal bir kılıfa sokulamaz derler. Skyles, Dionysos dinine girdiği sırada, Borysthenesli birisi gizlice kentten çıkıp Skythlere gitti: “Siz Skythler,” dedi, “Dionysos cezbesine tutulup tanrının kurbanı oluyoruz diye bizimle alay edersiniz; pekâlâ. Ama işte sizin kralınız da aynı şeyi yapıyor, kendisini Dionysos’a teslim ediyor, tanrısal çılgınlık onu da yakaladı. İnanmıyor musunuz? Gelin, kendi gözlerinizle görün.” Skyth şefleri peşine takıldılar; onları kente soktu, gizlice bir kulenin üstüne yerleştirdi, oradan Dionysos ayini yapan alay içerisinde, kendini kutsal cezbeye kaptırmış olan Skysles’i gördüler. Skythler bunu büyük bir felaket saydılar. Kentten çıktılar ve gördüklerini bütün orduya yaydılar.</span></p>

      <p class="paragraf"><span class="char-style-override-1">80.&nbsp;—&nbsp;</span><span>Skysles her zamanki yerine döndükten sonra Skythler, Teres’in kızından olma kardeşi Oktamasades’i başlarına geçirip ona karşı ayaklandılar. Başına geleceği ve bunun nedenini anlamış olan Skysles, Trakya’ya kaçtı. Oktamasades bunu haber alınca Trakya’ya sefer açtı; İstros üzerine düşman kuvvetleriyle karşılaştı, tam çarpışma başlayacakken Sitalkes, Oktamasades’e şu haberi gönderdi: “Niye dövüşüyoruz sanki? Sen benim kız kardeşimin oğlusun ve erkek kardeşlerimden birisi senin elinde; sen onu bana ver, ben de sana Skyles’i vereyim; neden kaderimizi savaşa teslim edelim?” Sitalkes”in gönderdiği haber böyleydi; gerçekten de Sitalkes’in erkek kardeşlerinden birisi kaçmış, sığınacak bir yer aramıştı ve şimdi Oktamasades’in yanındaydı. Oktamasades bu öneriyi iyi karşıladı, dayısını Sitalkes’e teslim etti ve kardeşi Skyles’in kafasını kestirdi. İşte kendi törelerine Skythler bu kadar titizlikle bağlıdırlar, yabancı geleneklere uymaya kalkışanları böyle cezalandırırlar.</span></p>

      <p class="paragraf"><span class="char-style-override-1">81.&nbsp;—&nbsp;</span><span>Skythlerin nüfusu tam olarak ne kadardır öğrenemedim; değişik şeyler söylediler; bana çok kalabalık olduklarını, ama bunların arasında asıl Skythlerin az olduğunu söylüyorlardı. Bununla beraber işte bana gösterdikleri: Borysthenes ile Hypanis arasında Exampeia denilen yer var; biraz yukarıda bu bölgede acı bir kaynak bulunduğunu ve bunun Hypanis’e karışarak bu ırmağın suyunu içilemeyecek hale soktuğunu anlatırken sözü geçmişti. Orada bir bakır kazan vardır, Pontos Euxeinos’un ağzında Kleombrotos oğlu Pausanias’ın sungusu olarak bulunan kazandan altı kere daha büyüktür. Pontos Euxeinos’un ağzındaki kazanı görmeyenlere anlatmak için söylüyorum, Skyth kazanı altı yüz amphorayı rahat rahat alır ve kalınlığı altı parmaktır. O ülkede oturanlar bana bunun kargı uçları eritilerek yapıldığını söylemişlerdir. Kralları Ariantas, Skythlerin kaç kişi olduklarını öğrenmek istemiş, her Skyth’in kendisine bir kargı ucu getirmesi için haber salmış; getirmeyen öldürülecekmiş. Pek çok kargı ucu getirilmiş ve o da bunlardan kalıcı bir anıt yaptırmak istemiş. O zaman bu bakır kazan yapılmış, bu Exampeia denilen yerde kurbanlar bunun içine konur. İşte Skythlerin kaç kişi oldukları hakkında dinlediklerim bunlardır.</span></p>

      <p class="paragraf"><span class="char-style-override-1">82.&nbsp;—&nbsp;</span><span>Çok sayıda ve çok büyük ırmakları bir yana bırakılırsa, bu topraklarda olağanüstü bir şey yoktur. Bununla beraber bu ırmaklardan ve uçsuz bucaksız ovalardan ayrı olarak ilgi çekici bir şeyi daha belirtelim: Bir kayanın üzerinde Herakles’in ayak izlerini gösterirler; Tyras ırmağının yanındadır, insan ayağı izine benzer ve iki dirsek uzunluğundadır. Bu konu da işte bu kadar; şimdi asıl anlatacağım hikâyeye geliyorum.</span></p>

      <p class="paragraf"></p>

      <p class="arabaslik-sol">Dareios, Skyth Seferine Çıkıyor</p>

      <p class="paragraf"></p>

      <p class="paragraf"><span class="char-style-override-1">83.&nbsp;—&nbsp;</span><span>Dareios, Skythlere karşı sefer hazırlığı yapıyordu, üst üste haberciler salıyor, kimilerinden yaya askeri, kimilerinden gemi, kimilerinden de Trakya Bosphoros’u üzerine köprü kurmalarını istiyordu, ama kardeşi Hystaspes oğlu Artabanos, onu Skythler üzerine yürümekten vazgeçirmeye uğraşıyordu. Bunların ilkel toplumlar olduklarını, yoksulluk içinde bulunduklarını ileri sürüyordu. Ama bu akıllı uslu öğütlerden bir sonuç alamadı; üstelemekten vazgeçti. Dareios, her şey hazır olunca ordunun başına geçip Susa’dan yola çıktı.</span></p>

      <p class="paragraf"><span class="char-style-override-1">84.&nbsp;—&nbsp;</span><span>Üç oğlu da askere alınan İranlı Oiobazos’un, Dareios’un huzuruna çıkarak, oğullarından birinin kendisine bırakılmasını istemesi o zamanda olmuştur. Dareios, ona verdiği cevapta, mademki kendisinin dostudur ve haklı bir istekte bulunmuştur, hepsini bırakacağını söyler. Oiobazes sevinç içinde kalmıştı; oğullarının seferden ayrılmasını bekliyordu; Dareios çevresini alan yüksek görevlilere emir verdi, oğullarının üçünü de öldürttü.</span></p>

      <p class="paragraf"><span class="char-style-override-1">85.&nbsp;—&nbsp;</span><span>İşte bu delikanlılar, babalarına ölü olarak bırakılmışlardır. Dareios Susa’dan çıktı, üzerinde köprünün kurulmuş olduğu Bosphoros’daki Khalkedon’a geldi; orada gemiye bindi, Kyaneia adalarına gitti. Bu adalar, Yunanlılara göre eskiden yüzer adalardı. Kutsal duvarlar içinde oturup Pontos Euxeinos’un doyulmaz güzelliklerini seyre koyuldu. Denizler içinde en şaşırtıcı olanı budur: Uzunluğu on bir bin yüz staddır; en geniş olduğu yer üç bin üç yüz staddır. Bu denizin ağzı, dört stad genişliğindedir ve Bosphoros denilen bu kanal ki, köprü bunun üzerine kurulmuştur, yüz yirmi stad boyunca uzanmaktadır; Bosphoros, Propontis’e ulaşır. Propontis’in genişliği beş yüz, uzunluğu bin dört yüz staddır, Hellespontos’a çıkar, burada dört yüz stad boyunca, yedi stada kadar daralır. Hellespontos, Ege denilen bir açık denizde son bulur.</span></p>

      <p class="paragraf"><span class="char-style-override-1">86.&nbsp;</span><span class="char-style-override-1">—</span><span>&nbsp;Bakınız bu ölçüler nasıl alınmıştır: Bir gemi, iyi mevsimde genellikle gündüz yetmiş bin kulaç, geceleyin altmış bin kulaç yol yapar. Bunu bildikten sonra, denizin giriş yerinden Phasis’e, yani en uzun olduğu yere kadar dokuz gün sekiz gece çeker, bu da bin yüz on tane bin kulaç, başka deyişle on bir bin yüz stad tutar. Ve Sindosların ülkesinden Thermodon üzerindeki Themiskyra’ya kadar –Pontos Euxeinos’un geniş yeri– üç gün iki gecelik yoldur, bu da üç yüz otuz bin kulaç ya da üç bin üç yüz stad tutar. İşte ben Pontos Euxeinos’un, Bosphoros’un ve Hellespontos’un enini boyunu böyle hesap ettim. Verdiğim bu açıklamalar coğrafya gerçeklerine tam olarak uyar. Bir de şunu ekleyelim: Pontos Euxeinos’da aşağı yukarı kendisi kadar büyük bir de göl vardır; adı Palus–Maiotis’dir, Pontos Euxeinos’un babası diye ad takmışlardır.</span></p>

      <p class="paragraf"></p>

      <p class="arabaslik-sol">Boğaz Köprüsü</p>

      <p class="paragraf"></p>

      <p class="paragraf"><span class="char-style-override-1">87.&nbsp;—</span><span>&nbsp;Denizi seyreden Dareios geriye döndü ve Samoslu Mandrokles’in yapmış olduğu köprüye doğru yelken açtı. Bosphoros’u da gördü ve deniz kıyısına beyaz mermerden iki direk diktirdi; birine Asur, öbürüne Yunan harfleriyle, savaşa götürdüğü halkların dökümünü yazdırdı; imparatorluğundaki ulusların hepsini götürmekteydi. Bütün bu birliklerin hesabı yapılmıştır, donanmayı saymazsak, atlı yaya hepsi yedi yüz bindir; ayrıca altı yüz gemi toplanmıştı. Sonradan Bizanslılar bu direkleri kente taşımışlar ve Orthosia Artemis sunağını yapmışlardır; Asur yazılarıyla dolu bir tek taş, Bizans’daki Dionysos tapınağı için ayrılmıştır. Benim hesabıma göre, Dareios’un Bosphoros üzerine kurduğu köprü, Bizans ile Pontos Euxeinos’un ağzındaki tapınağın orta yerine düşer.</span></p>

      <p class="paragraf"><span class="char-style-override-1">88.&nbsp;—</span><span>&nbsp;Bu çarçabuk yapılmış olan yapı hoşuna gitti; mimarı, Samoslu Mandrokles’e verilebilecek her şeyin on katını verdi. Mandrokles bunlarla, aslına bakarak yapılacak bir tablo için ödül koydu ve tabloyu Samos’daki Here tapınağına astırdı: Resim, Bosphoros üzerine atılmış olan köprüyü, şeref yerinde oturan Dareios’u ve boğazı geçmekte olan orduyu gösterir; bir de şu yazıyı yazdırdı:</span></p>

      <p class="siir-ustbosluk" xml:lang="en-GB"></p>

      <p class="paragraf"><span>Mandrokles bu sunguyu Here için ayırdı</span></p>

      <p class="paragraf"><span>Balıkları bol Bosphoros’da dalgalara hükmeden bir köprü</span></p>

      <p class="paragraf"><span>Bu değersiz tablo bu duvarlara asılsın</span></p>

      <p class="paragraf"><span>Zira Dareios’un planlarını uygulayan adam</span></p>

      <p class="paragraf"><span>Kendisinin ve Samos’un şerefini yükseltti.</span></p>

      <p class="paragraf"><span>Bu işi yöneten adamın bıraktığı anıt böyledir.</span></p>

      <p class="siir-ustbosluk" xml:lang="en-GB"></p>

      <p class="paragraf"><span class="char-style-override-1">89.&nbsp;—</span><span>&nbsp;Mandrokles’i mükâfatlandırdıktan sonra Dareios, Avrupa’ya geçti. İonialılara verdiği görev, gemilerini Pontos Euxeinos’a sokacaklar, İstros üzerine bir köprü atıp orada bekleyeceklerdi; donanma İonia, Aiolia ve Hellespontos kıyıları denizcilerinin yönetimi altındaydı. Kyaneia adalarını geçip doğru İstros’a çıktı; ırmağa girip iki gün gitti ve İstros’un kollara ayırdığı bu yönde bir köprü kurdu. Dareios, çarçabuk kurulan köprüden Bosphoros’u geçtikten sonra Trakya’da ilerledi, Tearos ırmağı kaynaklarına vardı ve orada üç gün dinlendi.</span></p>

      <p class="paragraf"><span class="char-style-override-1">90.&nbsp;—</span><span>&nbsp;Tearos kıyılarında yaşayanlar derler ki, bu ırmak, birçok hastalığa iyi geldikten başka, insanlarda ve atlarda görülen uyuzu da geçirtir. Aynı kaya üzerinde otuz sekiz kaynaktan fışkırır; soğuk olanı da vardır, sıcak olanı da. Bu kaynaklar Perinthos yakınındaki Heraion kentiyle Pontos Euxeinos üzerindeki Apollonia arasında tam orta yerdedir ve ikisine de iki günlük yoldadır. Tearos Kontadesdos’a, Kontadesdos Agrianes’e, Agrianes Hebros’a, Hebros da Ainos kenti yanında denize dökülür.</span></p>

      <p class="paragraf"><span class="char-style-override-1">91.&nbsp;—</span><span>&nbsp;Bu suyun kıyısına varan Dareios, burada kamp kurdu ve ırmak hoşuna gittiğinden, buraya da bir direk diktirdi ve üstüne şöyle yazdırdı: “Tearos’un kaynakları bir ırmağın verebileceği suyun en iyisini ve en güzelini vermektedirler ve İranlıların ve bütün anakaranın kralı, en yiğit ve en güzel insan, Hystaspes oğlu Dareios ve ordusu, Skythler üzerine yürürken bu kaynakların yanından geçti.” Buraya kazdırdığı yazıt işte buydu.</span></p>

      <p class="paragraf"><span class="char-style-override-1">92.&nbsp;—</span><span>&nbsp;Buradan kalktı, bir başka ırmağın kıyılarına geldi, bu Odrysler ülkesindeki Artiskos ırmağıdır. Bu ırmağın yanına vardığında bakınız ne yaptı: Ordusuna bir yer gösterdi, herkesin buradan geçerken bir taş getirip bırakmasını emretti. Bütün ordu bu emri yerine getirdi ve buraya bu çok yüksek taş yığınını bırakıp öyle gitti.</span></p>

      <p class="paragraf"><span class="char-style-override-1">93.&nbsp;—</span><span>&nbsp;İstros’a varmadan önce ilk yendiği ulus Getaililer, ölmek istemeyen halktır; zira Apollonia ve Mesambria kentlerinin yukarısındaki Salmydessos’da</span><span class="Character-Style-1 char-style-override-2"><a class="footnote-link" href="#footnote-225-159" id="footnote-225-159-backlink">159</a></span> <span>yaşayan ve Skyrmiadai ve Nipseia adları ile anılan Thraklar, Dareios’a, savaşmadan teslim olmuşlardır; ona karşı durmak çılgınlığına kapılan Getaililer hemen köleleştirilmişlerdir; oysa bunlar Thrakların en yiğit ve en doğru olanlarıydılar.</span></p>

      <p class="paragraf"><span class="char-style-override-1">94.&nbsp;—</span><span>&nbsp;“Ölmek istemeyen halk” sözünü şu anlamda söyledim: Kendilerinin ölümlü olduklarına inanmazlar; ölen kimsenin gidip tanrısal ruh Zalmoxis’e ya da içlerinden bazılarının verdikleri adla Gebeleizis’e kavuşacağını sanırlar. Her beş yılda bir kendi yurttaşları arasında kura ile birini seçip bu Zalmoxis’e haberci olarak gönderirler; habercinin görevi, ona dileklerini iletmektir. Bakınız bunu nasıl gönderirler: İçlerinden üç kişi ellerinde bir küçük mızrakla ortaya çıkarlar; öbürleri Zalmoxis’in yanına gidecek olanı ellerinden ve ayaklarından tutup havaya kaldırırlar ve mızrakların sivri uçları üzerine bırakırlar. Eğer saplanıp ölürse, tanrının kendilerinden hoşnut olduğu anlaşılır; ölmezse haberciye kızarlar, kötü niyetli olmakla suçlarlar ve ondan hoşnut kalmadıkları için bir başkasını gönderirler; zaten görevin kendisine sağlığında verilmesine dikkat ederler. Şimşeğe ve yıldırıma karşı gökyüzüne ok atıp kendi tanrılarının gözünü korkutmaya kalkışan Thraklar bunlardır; zira orada kendilerininkinden başka bir tanrının bulunabileceğine inanmazlar.</span></p>

      <p class="paragraf"><span class="char-style-override-1">95.&nbsp;—</span><span>&nbsp;Pontos Euxeinos ve Hellespontos Yunanlılarının bana anlattıkları hikâyeye göre bu Zalmoxis bir insanmış, Samos’ta köleymiş, efendisi de Mnesarkhos’un oğlu Pythagoras’mış</span><span class="Character-Style-1 char-style-override-2"><a class="footnote-link" href="#footnote-225-160" id="footnote-225-160-backlink">160</a></span><span>. Azat olduktan sonra büyük bir servet kazanmış, yurduna çok zengin olarak dönmüş. Thraklar yaşayışları zor, oldukça kaba insanlarmış; Zalmoxis ise İon konforunu tanımıştı, Thraklardan daha derin bir yaşama anlayışı vardı; Yunanlılara sürtünmüştü, hem de şöyle böyle değil, çünkü bilge Pythagoras’ı tanımıştı. Ve bundan ötürü diye düşünüyorum, sofrasını herkese açmış, bir çeşit toplantı yeri haline getirmişti; orada ülkesinin ileri gelenlerine bir yandan şölenler çekiyor, bir yandan da ne kendisinin, ne konuklarının, ne de gelecek kuşakların öleceğini, hepsinin bir yere gideceğini öğretiyordu. Onlara böyle davranır, böyle şeyler söylerken, bir yandan da yeraltında bir ev yaptırıyordu. Orası hazır olunca ortadan kayboldu, oraya indi, üç yıl orada kaldı. Thraklar bir ölü için yaptıkları gibi, onun için de üzülüyor, ağlıyorlardı. Dördüncü yıl ortaya çıktı – ve onları dediklerine böyle inandırdı. Zalmoxis işte böyle yapmış diye anlatırlar.</span></p>

      <p class="paragraf"><span class="char-style-override-1">96.</span><span class="char-style-override-1">&nbsp;—</span><span>&nbsp;Eğer bu kimse ve onun yeraltı evi hakkındaki kendi düşüncemi söylemek gerekirse, olayı inkâr etmemekle beraber, ancak sınırlı olarak inanabildiğimi söyleyeceğim; bildiğim bir şey varsa, o da Zalmoxis’in Pythagoras’dan yıllarca önce yaşamış olduğudur. Bununla beraber Zalmoxis adında bir adam varmış ya da bu Getaililerin ulusal tanrılarıymış, bence önemli değil. İster öyle ister böyle, İranlılar kendilerine özgü niteliklerini belirtmiş olduğum bu halkı yenmişler ve askere alıp orduya katmışlardır.</span></p>

      <p class="paragraf"><span class="char-style-override-1">97.&nbsp;—</span><span>&nbsp;Dareios, İstros’a vardı ve askerleriyle beraber ırmağı geçti; sonra İonialılara emir verdi, köprüyü yıkacaklar ve gemilerin mürettebatıyla beraber orduyu karada izleyeceklerdi. İonialılar buyruğu yerine getirmek üzere köprüyü yıkmaya davranırlarken, Mytilenelilerin başında bulunan Erxandros oğlu Koes, fikrini söylemek isteyen bir kimsenin sözlerinin hoşnutsuzlukla karşılanmayacağına güvenerek, Dareios’a şunları söyledi: “Kral,” dedi, “öyle bir ülkeye giriyorsun ki, ne sürülmüş bir karış toprağı, ne de içinde insanlar oturan bir kenti vardır; bırak bu köprü yerinde kalsın, onu kuranları da başına bekçi olarak koy. Böyle yaparsan, Skythlere rastladığımız zaman tasarılarımızı yerine getirebilirsek, yurtlarımıza dönebiliriz; yok onları yenemezsek, o zaman ne yapalım, gene de sükûnetle yerlerimize döneriz. Skythlere savaşta yenileceğimiz gibi bir düşünce aklımın ucundan geçmez, ben daha çok onları bulamamaktan ve topraklarını dolaşırken yoksulluğa düşmekten çekiniyorum. Denilecektir ki, ben kendi çıkarım açısından ve burada kalmak için böyle konuşuyorum. Ama hayır, bence en iyisi budur, benim söylediğimdir; zira kendi hesabıma ben seninle geleceğim, geride kalmayacağım.” Dareios bu öğütten çok hoşlandı. Şu sözlerle cevap verdi: “Lesboslu yabancı, eğer sağ salim sarayıma dönersem, bu güzel öğüdüne güzel bir karşılık vermek fırsatını bana kazandırmak için mutlaka gel, beni gör.”</span></p>

      <p class="paragraf"><span class="char-style-override-1">98.&nbsp;—</span><span>&nbsp;Bunu dedi ve bir kayışın üzerine altmış tane düğüm vurarak İonia kentlerinin tyranlarını çağırttı ve şunları söyledi: “İonialılar, köprü hakkında vermiş olduğum emri verilmemiş sayınız: Bu kayışı alınız ve ne diyorsam onu yapınız: Skyth topraklarına girdiğimi gördüğünüz günden başlayarak diyorum, her gün düğüm çözünüz, eğer bu süre içinde dönmezsem ve düğümleri çözmek için belirtilen günler biterse, burayı bırakıp geri dönünüz, ülkenize doğru yelken açınız. Ama o zamana kadar, mademki bu yeni kararı aldım, köprüye iyi bakınız, iyi koruyunuz ve onu ayakta tutmak için çalışınız. Göstereceğiniz dikkat benim için çok değerlidir.” Bu emirleri verdikten sonra Dareios, acele ülkenin içerilerine doğru yürüdü.</span></p>

      <p class="paragraf"></p>

      <p class="arabaslik-sol">Skythia ve Burada Yaşayan Uluslar</p>

      <p class="paragraf"></p>

      <p class="paragraf"><span class="char-style-override-1">99.&nbsp;—</span><span>&nbsp;Skythia kıyıları Trakya kıyılarının uzantısıdır; Trakya bir körfez çizer, ondan sonra Skyth topraklarına girilir ve Euros rüzgârı yönünde akarak denize dökülen İstros’un ağzına varılır. İstros’dan ötesi artık asıl Skyth kıyılarıdır, şimdi uzunluğu anlaşılabilsin diye bunları anlatacağım: İstros’u geçince burası eski Skythia’dır; güneye, Notos rüzgârı doğrultusunda, Karkinitis iline kadar uzanır; ötesi aynı kıyının devamı ki, dağlıktır ve Pontos Euxeinos’a doğru bir çıkıntı yapar, Taurika Khersonesos’u</span><span class="Character-Style-1 char-style-override-2"><a class="footnote-link" href="#footnote-225-161" id="footnote-225-161-backlink">161</a></span> <span>ya da Kayalık Khersonesos denilen yarımadaya kadar uzanır ve burada Tauriler otururlar; bu yarımada denize çıkar ve doğuya doğru uzanır. Zira Skythlerin iki yandan sınırı denizdir, Güney Denizi ve Doğu Denizi, tıpkı Attika gibi. Ve Tauri halkı Skythia’nın bu bölgesinde oturur, eğer Attika’da Thorikos demosu ile Amaphlystos demosu arasında denize doğru bir çıkıntı yapan engebeli Sunion Burnu’nda Atinalılardan başka bir halk otursaydı, burada da durum öyle olacaktı. – Elbette ki bu küçük ülkeler çok geniş topraklarla ne kadar ölçüştürülebilirse, bunu da o ölçüde almak gerekir. Tauris’in durumu böyledir. Attika kıyılarını görmemiş olanlar için işte başka bir benzetme: Tıpkı İapygia’da Brindes limanı ve Taranto arasındaki çıkıntıda yabancı bir halk oturuyor ve İapygia’yı ikiye ayırıyormuş gibi. Tauris deyince akla gelen başka örnekleri sıralamak istemiyorum ve yalnız bu iki çıkıntıyı söylemekle yetiniyorum.</span></p>

      <p class="paragraf"><span class="char-style-override-1">100.&nbsp;—</span><span>&nbsp;Tauris’den sonra gene Skythlerle karşılaşırız; bunlar, Tauris’in kuzeydoğusundaki ülkede, Doğu Denizi kıyılarında, yani Kimmerler Bosphoros’unun ve Palus–Maiotis’in Tanais’e kadar uzanan batı bölümünde otururlar; Tanais bu iç denizin bir girintisinde denize dökülür. – Öbür yandan İstros’dan kuzeye doğru kara yönünden girilirse, Skythia sınırı olarak önce Agathyrslerin ülkesine, arkasından Neuriler ülkesine, sonra Androphaglar ülkesinden geçerek, en son Melankhlenoslar ülkesine varılır.</span></p>

      <p class="paragraf"><span class="char-style-override-1">101.&nbsp;—</span><span>&nbsp;Skythia iki kenarı deniz kıyısı olan bir dörtgen çizer, denize bakan kenarlarının uzunluğu eşittir. Gerçekten İstros’dan Borysthenes’e kadar yaya on günlük yoldur; Borysthenes’den Palus–Maiotis’e kadar gene on gündür ve denizden içeriye doğru, Skythia’nın kuzeyinde oturan Melankhlenosların ülkesine kadar yirmi günlük yoldur. Benim hesabımca, bir günlük yol iki yüz stad demektir. Demek ki Skythia’nın bir uçtan bir uca enlemesine uzunluğu dört bin stad olur. Ve içeriye doğru boylamasına da gene dört bin stad tutar. Bu ülkenin eni boyu işte budur.</span></p>

      <p class="paragraf"><span class="char-style-override-1">102.&nbsp;—</span><span>&nbsp;Skythler kendi başlarına düz ovada verecekleri bir savaşta Dareios ordusunu püskürtemeyeceklerini anlamışlardı; komşularına elçiler gönderdiler. Bu ulusların başındakiler tam o sırada toplanmış, birbirleriyle danışıyorlardı, böyle hatırı sayılır kuvvetlerin ilerleyişini görüp telaşa düşmüşlerdi. Tauris, Agathyrs, Neuri, Androphag, Melankhlenos, Sauromat, Gelon ve Budin kralları bir araya gelmişlerdi.</span></p>

      <p class="paragraf"><span class="char-style-override-1">103.&nbsp;—</span><span>&nbsp;Tauris halkının görenekleri şunlardır: Gemileri kazaya uğrayan ve denizde ellerine geçen bütün Yunanlıları Bakire’lerine kurban ederler; bakınız bunu nasıl yaparlar: Bir kurban töreni hazırlarlar ve kafaya sopa indirerek öldürürler. Kimi anlatılara bakılırsa; gövdeyi tapınağın bulunduğu kayadan aşağıya atarlar ve kelleleri kazıkların ucuna geçirirler; öbür anlatılar kelleler için aynı şeyi söylemekle beraber, gövdelerin atıldığını kabul etmezler ve gömüldüğünü söylerler. Taurislilerin kurban sundukları bu tanrı, kendi itiraflarına göre, Agamemnon kızı İphigenia’dır</span><span class="Character-Style-1 char-style-override-2"><a class="footnote-link" href="#footnote-225-162" id="footnote-225-162-backlink">162</a></span><span>. Savaşta ellerine düşen düşmanların sonu ise şöyledir: Her savaşçı bir kafa kesip evine götürür; uzun bir sırığa geçirir ve kulübesinin üstüne, ta yukarıya, tam dumanın çıktığı yerin tepesine diker; bu nöbetçidir derler, bütün eve göz kulak olur. Geçimleri savaş ve çapuldur.</span></p>

      <p class="paragraf"><span class="char-style-override-1">104.&nbsp;—</span><span>&nbsp;Agathyrsler pek fazla kadınlaşmış adamlardır; parlak süslere bayılırlar; kadın herkesindir, böylece herkes birbiriyle kardeş olur ve bu genel akrabalık karşılıklı kıskançlık ve kin duygularını kaldırır. Öbür gelenekler bakımından Thraklara yaklaşırlar.</span></p>

      <p class="paragraf"><span class="char-style-override-1">105.&nbsp;—</span><span>&nbsp;Neurilerin görenekleri Skythlerinki gibidir. – Dareios istilasından bir nesil önce ülkelerini yılanlar kaplamış, burası daha önce de zaten yılan doluymuş, yurtlarını bırakıp çıkmak zorunda kalmışlar. Kuzeyden küçük bir ordu gibi yenileri inmiş, ülke artık yılanlarla dolmuş, sonunda gidip Budinlerin yanına sığınmışlar. Bana öyle geliyor ki, bunların tümü de gözbağcıydı, Skythlere ve Skythia’da yerleşmiş Yunanlılara bakarsanız, her Neuri yılda bir kez ve birkaç gün için kurt biçimine girer, sonra eski haline dönermiş. Aslında bu lafları şüpheyle karşılarım, ama ısırmazlarmış, bunu söyler, yemin bile ederler.</span></p>

      <p class="paragraf"><span class="char-style-override-1">106.&nbsp;—</span><span>&nbsp;Androphaglar, insanların en yabanlarıdırlar; ne adalet bilirler, ne yasa; göçerdirler, Skythler gibi giyinirler, ama dilleri ayrıdır ve bütün bu halkların içinde tek insan yiyenler bunlardır.</span></p>

      <p class="paragraf"><span class="char-style-override-1">107.&nbsp;—</span><span>&nbsp;Melankhlenoslar karalar giyinirler; – adları buradan gelir</span><span class="Character-Style-1 char-style-override-2"><a class="footnote-link" href="#footnote-225-163" id="footnote-225-163-backlink">163</a></span><span>. Skythlerin geleneklerini uygularlar.</span></p>

      <p class="paragraf"><span class="char-style-override-1">108.&nbsp;—</span><span>&nbsp;Budinler</span><span class="Character-Style-1 char-style-override-2"><a class="footnote-link" href="#footnote-225-164" id="footnote-225-164-backlink">164</a></span> <span>güçlü ve kalabalık bir ulustur; gözleri parlak, saçları kızıl sarıdır, Gelonos derler, tahtadan yapılma bir kentleri vardır. Kale bedeninin her kenarı otuz staddır ve ağaçtan yapılma yüksek bedenlerdir; evleri ağaçtandır, tapınakları da öyle. Zira tapınakları da vardır. Yunan tanrıları için kurulmuştur. Yunanlılarınki gibi heykeller, sunaklar ve tahta mihraplarla donatılmıştır ve üç yılda bir Dionysos adına kutladıkları bayramda Dionysos törenleri yaparlar. Gelonların asılları Yunandır, ondan böyle yaparlar; deniz kıyısındaki yerlerinden göçtükten sonra Budinlerin yanına gelip yerleşmişlerdir; Yunan ve Skyth karışımı bir dil konuşurlar.</span></p>

      <p class="paragraf"><span class="char-style-override-1">109.</span><span class="char-style-override-1">&nbsp;—</span><span>&nbsp;Budinlerin ne dilleri, ne de gelenekleri böyledir; zira buraların yerlisi olan Budinler göçerdirler ve bütün uluslar içerisinde bit yiyenler bir tek bunlardır; Gelonlar ise toprağı ekerler, buğday yerler, bahçe yetiştirirler; ne görünüşleri, ne de renkleri Budinlere benzer. Bununla beraber Yunanlılar, Budinlere de Gelonos adını verirler, ama yanlıştır. Ülkeleri vadilerden ve ormanlardan oluşur, çeşitli bitkilerle kaplıdır; bitkilerin en bol olduğu vadide çok büyük ve derin bir göl bulunur; bataklık kıyılarında saz yetişir. Burada susamuru, kunduz ve dörtgen burunlu başka hayvanlar tutulur, bunların kürklerini öbür adi kürklerin içine dikerler ve hayalarını dölyatağı hastalıklarına karşı ilaç olarak kullanırlar.</span></p>

      <p class="paragraf"></p>

      <p class="arabaslik-sol">Amazonlar</p>

      <p class="paragraf"></p>

      <p class="paragraf"><span class="char-style-override-1">110.&nbsp;—</span><span>&nbsp;Sauromatlara gelince, bunlar için söylenenler de şunlardır: Amazonlara</span><span class="Character-Style-1 char-style-override-2"><a class="footnote-link" href="#footnote-225-165" id="footnote-225-165-backlink">165</a></span> <span>ki, Skythler bunlara Oiorpata derler, yani Yunanca karşılığı erkek öldürenler –çünkü Skyth dilinde oior erkek demektir, pata da öldürmek– savaş açan Yunanlılar diye anlatırlar, Thermodon savaşını kazandıktan sonra, canlı olarak yakaladıkları Amazonları üç gemiye doldurup denize açılmışlar; Amazonlar açık denizde erkeklerin üzerine atılıp döve döve öldürmüşler. Ama bir gemi nasıl yönetilir bilmiyorlardı, dümen nasıl tutulur, yelken nasıl kullanılır, kürek nasıl çekilir, haberleri yoktur. Erkekleri öldürdükten sonra rüzgârın ve dalganın önüne katılmışlar. “Dik Bayır” denilen Palus–Maiotis’e varmışlar. Buraları Özgür Skythler toprakları içinde kalır. Amazonlar burada karaya çıkarlar ve ülkenin insanların yaşadıkları bölgesine giderler; otlayan atlara rastlayınca bunları alıp üstlerine atlarlar ve Skyth topraklarını yağmaya başlarlar.</span></p>

      <p class="paragraf"><span class="char-style-override-1">111.&nbsp;—</span><span>&nbsp;Skythler başlarına gelene bir anlam veremiyorlardı; bunların ne dillerini anlıyor, ne giyinişlerini tanıyor, ne de kim olduklarını biliyorlardı; nereden çıktı bunlar diye şaşırıp kalmışlardı, bunları genç ve zorlu erkekler sanıyorlardı</span><span class="Character-Style-1 char-style-override-2"><a class="footnote-link" href="#footnote-225-166" id="footnote-225-166-backlink">166</a></span><span>; sonunda savaştılar; çarpışmadan sonra ölüleri gören Skythler, bunların kadın olduklarını anladılar; aralarında danıştılar ve ne olursa olsun bunları bir daha öldürmemeye karar verdiler. Bakacaklar, görünüşe göre bunlar kaç kişidir? Kendi aralarından ve en gençlerinden o kadar delikanlı ayıracak ve karşılarına onları çıkaracaklardı; bunlar kamplarını gidip kadınların kampının hemen yanına kuracaklar ve kadınların davranışlarına göre davranacaklardı; eğer kadınlar üstlerine yürürlerse savaşa girmeyecekler ve arayı biraz açmakla yetineceklerdi; sonra onlar durunca bunlar da duracak ve kamplarına döneceklerdi. Skythler böyle düşünmüşlerdi, çünkü bu kadınlardan çocukları olsun istiyorlardı.</span></p>

      <p class="paragraf"><span class="char-style-override-1">112.&nbsp;—</span><span>&nbsp;Delikanlılar aldıkları emri yerine getirdiler. Amazonlar, bunların kendilerine ziyanı dokunmayacağını anlayınca onlara aldırmaz oldular. Delikanlılar her gün çıkıp öbür kampa yaklaşıyorlardı. Onların da Amazonlar gibi at ve silahtan başka bir şeyleri yoktu; onlar da av ve yağma ile yaşıyorlardı.</span></p>

      <p class="paragraf"><span class="char-style-override-1">113.&nbsp;—</span><span>&nbsp;Öğle vakit olunca Amazonlar şöyle yapmayı âdet edinmişlerdi: Birer ikişer dağılıyorlar ve tabii ihtiyaçlarını gidermek için birbirlerinden ayrılıyorlardı. Buna göre Skythler de öyle yapmaya başladılar. Ve içlerinden birisi bu tek başına kalmış kızlardan birisini yere yatırmak istedi; Amazon, olmaz demedi ve delikanlının kendi gövdesine yaptıklarına karşı öfkelenmedi. Ona bir şey söyleyemezdi, –çünkü ikisi de birbirinin dilinden anlamıyordu– ama işaretlerle ona anlattı ki, yarın gene gelsin, bir arkadaşını da getirsin, kendisi de bir başka kız daha getirecekti. Delikanlı döndü, olanı biteni öbürlerine anlattı. Ertesi gün yanına bir arkadaşını alıp gitti; Amazon, yanında bir başka Amazonla beraber bekliyordu. Durumu gören öbür oğlanlar da geri kalan Amazonları insanlaştırmaya koyuldular.</span></p>

      <p class="paragraf"><span class="char-style-override-1">114.&nbsp;—</span><span>&nbsp;Ondan sonra kamplarını birleştirip beraber yaşadılar. Herkesin karısı, ilk olarak buluşmuş olduğu kızdı. Erkekler kadınların dilini sökememişler, ama kadınlar erkeklerin sözlerini anlamayı başarmışlardı. Birbirleriyle anlaşabildikleri zaman delikanlılar, Amazonlara şöyle dediler: “Bizim ana babalarımız, malımız mülkümüz var. Artık böyle yaşamayı bırakalım; bizimkilerle birleşelim, onlar gibi yaşayalım. Bizim karılarımız olacaksınız, üstünüze başka kadın getirmeyeceğiz.” Cevap verdiler: “Biz sizin evlerinizdeki kadınlarla bir arada oturamayız; törelerimiz birbirine benzemez. Sizin kadınlarınız dediklerimizin hiçbirisini yapmazlar; kadın işleri yaparlar, arabalarının içine kapanıp otururlar, ne ava giderler, ne de başka bir yere; onun için biz onlarla anlaşamayız. Ama siz eğer bizleri karı olarak almak ve bize iyi davranmak istiyorsanız, gidip babalarınızı bulunuz, payınıza düşenleri alıp geliniz, burada kendi yasalarımıza göre yaşayalım.”</span></p>

      <p class="paragraf"><span class="char-style-override-1">115.&nbsp;—</span><span>&nbsp;</span><span>Delikanlıların akıllı yattı, öyle yaptılar. Paylarına düşenleri alıp Amazonların yanına döndükleri zaman, kadınlar şunları söylediler: “Sizleri atalarınızdan ayırdık ve kaç defa mallarınızı yağma ettik, bu olanlardan sonra bu ülkede kalmaktan çekiniyoruz, biraz da ürküyoruz. Bizi mademki karılarınız olarak istiyorsunuz, hep birlikte şöyle yapalım; bu topraklardan gidelim, Tanais’i geçip öbür yanda yerleşelim.”</span></p>

      <p class="paragraf"><span class="char-style-override-1">116.&nbsp;—</span><span>&nbsp;Delikanlılar buna da olur dediler. Tanais’i geçtiler. Tanais’in doğusunda yaya üç günlük yolda bulunan bir ülkeye kadar ilerlediler, burası Palus–Maiotis’den kuzeye doğru gene üç günlük yaya yol tutuyordu. Buraya geldiler ve buraya yerleştiler, çocukları bugün de burada otururlar. O zamandan beri ve bugün de Sauromat kadınları büyükanneleri gibi yaşarlar. Kocalarıyla beraber ya da kendi başlarına ata binip ava giderler, savaşa girerler ve erkekler gibi giyinirler.</span></p>

      <p class="paragraf"><span class="char-style-override-1">117.&nbsp;—</span><span>&nbsp;Sauromatlar, Skyth dili konuşurlar, yalnız ta baştan beri birçok yanlış yaparlar, çünkü Amazonlar hiçbir zaman bu dili iyice öğrenememişlerdi. Evlenme konusuna gelince, töreleri şudur: Bir kız, bir düşman öldürmeden evlenemez. Bu yasanın gereğini yerine getirmediği için bekâr olarak ihtiyarlayan kızlar vardır.</span></p>

      <p class="paragraf"><span class="char-style-override-1">118.&nbsp;—</span><span>&nbsp;İşte Skythlerin habercileri, bütün bu ulusların toplantı halinde bulunan krallarına gönderilmiş oluyordu. İranlılar komşu anakarayı bütünüyle egemenlikleri altına almışlar, Bosphoros Boğazı’na köprü kurdurmuşlar ve bu yana, kendi anakaralarına geçmişlerdi, bunları açıklıyorlardı; Thrakları yenmişler, İstros üzerine köprü atmışlardı, çünkü egemenliklerini bu topraklara kadar yaymak istiyorlardı. “Kenarda durup felaketimize seyirci kalmaktan sakının,” diyorlardı. “Hep birlik olup istilacıya karşı ayaklanalım. Kabul etmiyor musunuz? O zaman yenilsek de yenilmesek de, ya topraklarımızı bırakıp gideceğiz ya da eğer gitmezsek, Dareios ile anlaşma yapacağız. Eğer yardımımıza koşmayı kabul etmezseniz, başka ne yapabiliriz? Ayrıca böyle yapmakla kendi başınızdaki tehlikeyi hafifletmiş de olmayacaksınız; İranlılar yalnız bize karşı değil, size karşı da yürüyorlar; bizi köle yapmaları, sonradan sizi rahat bırakmaları için değildir. Gözle görülür bir kanıt ister misiniz? Eğer İranlılar Asya’daki eski köleleştirmenin öcünü almak için yalnız bize karşı sefer açmış olsalardı, buraya gelmeden önce öbür bütün uluslara saldırmazlardı; o zaman, evet, göstermiş olurlardı ki, yalnız Skythlere karşı yürümektedirler, herkese karşı değil. Ama daha anakaraya ayak atar atmaz, yollarına rastlayan herkesi kendilerine bağladılar. Thrakları saymasak bile, yakın komşularımız Getailere de boyun eğdirmediler mi?”</span></p>

      <p class="paragraf"><span class="char-style-override-1">119.&nbsp;—</span><span>&nbsp;Saydığım ulusların şefleri Skythlerin önerilerini görüştüler, görüşler ayrıldı; Geloni, Budin ve Sauromat kralları Skythlere yardım etmekten yana çıktılar. Ama Agathyrs kralı, Neuri kralı ve Androphagların ve Melankhlenosların şefleri, Taurisliler, Skythlere cevap verdiler: “Eğer ilk olarak siz İranlılara saldırmış ve düşmanlık örneği vermiş olmasaydınız, şimdiki dileğiniz haklı olabilirdi, o zaman biz de pekâlâ kaderimizi sizinkisiyle birleştirirdik. Ama daha önce siz onların ülkesine atıldınız; tanrının hoşuna gittiği sürece ve bizsiz orada egemen oldunuz. Bugün de sıra İranlılarda, onları da gene aynı tanrı yürütüyor. Biz o zamanlar bu adamlara karşı bir saldırıda bulunmadık; bugün de ilk olarak biz onları öldürmeye kalkmayız. Eğer üstümüze gelirler ve ilk olarak onlar bize saldırırlarsa, bunu onlara yaptırmayız. Ama onlardan bir düşmanlık görünceye kadar yerimizde rahat dururuz; çünkü İranlıların buralara bize saldırmak için geldiklerini sanmıyoruz. Bizce onlar, yalnız ilk saldırıyı yapanlara karşı yürüyorlar.”</span></p>

      <p class="paragraf"></p>

      <p class="arabaslik-sol">Skythlerin Savaş Taktiği</p>

      <p class="paragraf"></p>

      <p class="paragraf"><span class="char-style-override-1">120.&nbsp;—</span><span>&nbsp;Bu sözler Skythlere ulaştığı zaman karar verdiler, mademki komşuları onlarla kader birliği yapmak istemiyorlardı, onlar da açık bir meydan savaşına girmeyeceklerdi, azar azar toprak bırakarak çekileceklerdi; yolları üstündeki kuyuları dolduracak, çeşmeleri tıkayacak, otları biçeceklerdi. İki gruba ayrıldılar. Birinin kralı Skopasis’ti, bu grup Sauromatlarla birleşecekti; eğer İranlılar bunlara karşı yürürlerse Palus–Maiotis boyunca ve Tanais doğrultusunda yavaş yavaş çekileceklerdi, eğer İranlılar uzaklaşırlarsa peşlerine düşeceklerdi. Bu Skopasis grubu daha yukarıda sözü geçen üç krallıktan birisiydi</span><span class="Character-Style-1 char-style-override-2"><a class="footnote-link" href="#footnote-225-167" id="footnote-225-167-backlink">167</a></span><span>. Öbür iki krallıktan İdanthyrsos yönetiminde olan büyüğü ile Taxakis’in hükmü altında bulunan üçüncüsü tek ordu halinde toplanmış ve Gelon ve Budinlerle de takviye edilmişti; bu ordu bir gün aralıkla İranlıların önünden yavaş yavaş geri çekilerek toprak bırakacak ve alınmış olan kararları uygulayacaktı. Önce kendilerine yardımı reddetmiş olan devletler yönünde gidecek, böylece onları da savaşa zorlamış olacaktı; mademki kendiliklerinden katılmamışlardı İran’a karşı savaşa, şimdi buna zorlanmış olacaklardı; arkasından bu ordu Skythia’ya doğru geri dönecek ve durumu uygun bulursa, saldırıya geçecekti.</span></p>

      <p class="paragraf"><span class="char-style-override-1">121.&nbsp;—</span><span>&nbsp;Bu kararlar alındıktan sonra Skythler, Dareios’a karşı yürüdü; en iyi atlılarını keşif için ileriye göndermişlerdi. Çocuklarının ve kadınlarının içlerinde yaşadıkları arabalar ve bu arabalarla birlikte sürüler de ayrılmış, önceden yola çıkarılmışlardı, yalnız kendi yiyeceklerini sağlayacak kadar bölümünü yanlarında bırakmışlardı; durmadan kuzeye doğru çekileceklerdi.</span></p>

      <p class="paragraf"><span class="char-style-override-1">122.&nbsp;—</span><span>&nbsp;Geri çekilme yolunu ilk olarak bu kervan tutmuştur; bu arada Skyth keşif yolları üç günlük yolda ve İstros dolaylarında İranlılara rastladılar; öbürleri de onların nerede olduklarını öğrendikleri zaman, İran ordusuyla aralarında bir günlük yol vardı; durdular ve toprak üstünde ne varsa silip süpürdüler. İranlılar, Skyth atlılarını görür görmez peşlerine düştüler, ama öbürleri bir görünüp bir kayboluyorlardı. Sonra iki gruptan birincisinin peşine düştüklerinden, İranlılar doğuya, Tanais’e doğru yürüdüler. Skythler Tanais’i aştılar ve İranlılar da onların peşinden Tanais’i geçtiler. Öyle ki, sonunda Sauromatların ülkesini aşıp Budinlerin ülkesine vardılar.</span></p>

      <p class="paragraf"><span class="char-style-override-1">123.&nbsp;—</span><span>&nbsp;İranlılar, Skythia içerilerinde Sauromatların ülkelerinde ilerledikleri sürece bir zarar veremiyorlardı, çünkü her yanları boştu; ama Budinlerin topraklarına girdiklerinde orada tahtadan yapılma kenti buldular; Budinler kenti bırakmışlardı; tek kişi kalmamıştı; kenti yaktılar. Sonra düşmanın peşine düştüler, ama hep uzaktan; ülkeyi geçtiler; önlerine boş stepler çıktı. Bu stepte bir tek insan yaşamaz; Budinlerin ülkesinin kuzeyinde yedi gün öylece uzanır. Stepin üst yanında Thyssageteialar vardır, Maiotislerin topraklarını geçip Palus–Maiotis denilen göle dökülen dört büyük ırmağın kaynakları oradadır. Bunlar Lykos, Oaros, Tanais ve Syrgis ırmaklarıdır.</span></p>

      <p class="paragraf"></p>

      <p class="arabaslik-sol">Hayalet Atlılar</p>

      <p class="paragraf"></p>

      <p class="paragraf"><span class="char-style-override-1">124.&nbsp;—</span><span>&nbsp;Dareios stepe çıkınca kovalamayı durdurdu ve ordusunu Oaros üzerinde yerleştirdi. Burada tahkimat yaptırdı, aşağı yukarı altmış stad aralıkla sekiz tane büyük kale yaptırdı ki, kalıntıları hâlâ durur, o bu işlerle uğraşırken, kovaladığı Skythler kuzeyden dolanarak yeniden Skythia yolunu tuttular. Büsbütün gözden kaybolmuşlardı. Artık bu hayalet atlıları</span><span class="Character-Style-1 char-style-override-2"><a class="footnote-link" href="#footnote-225-168" id="footnote-225-168-backlink">168</a></span> <span>göremeyen Dareios, yarı yapılmış küçük kaleleri bıraktı ve yön değiştirerek batıya doğru yürüdü, zira Skythlerin batıya doğru kaçtıklarını ve onları orada bulacağını sanıyordu.</span></p>

      <p class="paragraf"><span class="char-style-override-1">125.&nbsp;—</span><span>&nbsp;Orduyu cebri yürüyüşle götürüyordu. Skythia’ya vardığında bu sefer birleşmiş olan iki Skyth grubu ile karşılaştı. Bunların peşine düştü, onlar ise hep bir günlük aralık bırakarak çekiliyorlardı. Dareios peşlerini bırakmadığı için, Skythler planlarına göre onu kendileriyle birlik olmak istemeyen ulusların ve en başta Melankhlaneialıların üzerine doğru çekiyorlardı. Bu ülkeyi önce kendileri ve onların peşinden İranlılar yakıp yıktıktan sonra Skythler bu sefer İranlıları Androphagların toprakları üzerine çektiler; buranın da altı üstüne geldikten sonra İranlıları Neurilere geçirttiler; bunların da keyfini kaçırttıktan sonra Skythler geri çekilme yolunu Agathyrslerin topraklarına yönelttiler. Skythlerin önünden kaçan komşularının halini gören Agathyrsler daha atik davrandılar, Skythlere bir çavuş göndererek, topraklarına girmeyi onlara yasak ettiklerini bildirdiler; eğer girmeye kalkışırlarsa, önce kendileriyle savaşmak zorunda kalacaklardı. Agathyrsler bu haberi gönderdikten sonra sınırlarını korumak üzere yürüyüşe geçtiler; niyetleri istilacıya karşı engel koymaktı. Melankhlenoslar, Androphaglar ve Neuriler üzerlerine İranlılarla birlikte Skythlerin çullandıklarını görmüşler, karşı koymaya kalkışmamışlardı; baştan savurdukları tehditlerini unutmuşlar, sırayla hepsi kuzeyin, barınmak olanağı olmayan boş steplerin yolunu tutmuşlardı. Skythler, Agathyrslerin savunmaları karşısında onların topraklarına girmekten vazgeçtiler; İranlıları Neuris’den sonra kendi öz yurtlarına çektiler.</span></p>

      <p class="paragraf"><span class="char-style-override-1">126.&nbsp;—</span><span>&nbsp;Ve bu oyun ara vermeden böylece sürüp gidiyordu. Dareios, Skyth kralı İdanthyrsos’a bir atlı ile haber gönderdi: “Ey garip adam, yapabileceğin başka iki şey varken niçin boyuna kaçıyorsun? Eğer kendini bana karşı koyabilecek kadar güçlü sayıyorsan, ona göre davran, kaçmayı bırak, savaşa gir; yok eğer kendini daha aşağı görüyorsan, gene boyuna yürümekten vazgeç; efendine haraç olarak toprak ve su getir, huzuruna çık.”</span></p>

      <p class="paragraf"><span class="char-style-override-1">127.&nbsp;—</span><span>&nbsp;Skyth kralı İdanthyrsos, şu cevabı gönderdi: “İranlı, işte benim kanaatim: Beni hiç kimse ne korkutabilir, ne de önünden kaçmaya zorlayabilir; senden de kaçtığım yok: Şimdiye kadar yapmış olduğum şey, barış zamanında da her zaman yaptığım şeydir. Neden hemen savaşa girmiyorum, onu da sana açıklayayım: Bizim ne kentimiz var, ne de bir tek dikili ağacımız ki, elden gitmesin ya da yakılıp yıkılmasın diye korkup hemen savaşa girelim; ama siz eğer ille de savaşmak istiyorsanız, bizim atalarımızın mezarları var; onları bulun, onlara el kaldırın, o zaman görürsünüz mezarlarımız için dövüşüyor muyuz, dövüşmüyor muyuz. Ama daha önce –ve keyfimiz istemediği sürece– sizinle savaşmayacağız. Bu konu bu kadar. Efendilik konusuna gelince, ben yalnız iki efendi tanıyorum; atam Zeus ve Skythlerin kraliçesi Hestia. Ve bir de haraç olarak istediğin ekmek ve su yerine, sana layık olduğun şeyleri göndereceğim; mademki kendini benim efendim sayıyorsun, senin bu palavrana cevap olarak, ağla diyorum sana.” (Skyth dilinde atasözü hükmünde bir deyim.)</span><span class="Character-Style-1 char-style-override-2"><a class="footnote-link" href="#footnote-225-169" id="footnote-225-169-backlink">169</a></span> <span>– Çavuş bu cevabı Dareios’a ulaştırmak üzere ayrıldı.</span></p>

      <p class="paragraf"><span class="char-style-override-1">128.&nbsp;—</span><span>&nbsp;Efendi sözü Skyth krallarına çok dokunmuştu. Sauromatlarla birlikte Skopasis’in komutası altında kurulmuş olan grup, bir konferansa çağırmak üzere İonialılara gönderildi; bu dediklerim İstros üzerindeki köprüyü koruyan İonialılardır. Geride kalan Skythler de İranlıları artık daha fazla koşturmamaya karar verdiler, bunun yerine yemeğe oturdukları zaman kollayıp onları tedirgin edeceklerdi. Yemek zamanlarını kolluyor ve kararlarını uyguluyorlardı. Skyth atlıları her seferinde İran atlılarını önlerine katıp kovalıyor, ama İran atlıları kendi yaya askerleri üzerinde toparlanıyorlar, yayalar atlıların yardımına koşuyorlardı. Skythler atlıları geriye attıktan sonra, bu sefer yayalardan çekindikleri için kendileri geri dönüyorlardı. Skythler geceleri bile bu çeşitten çıkışlar yapıyorlardı.</span></p>

      <p class="paragraf"><span class="char-style-override-1">129.&nbsp;—</span><span>&nbsp;İranlıların işine yarayan ve Skythlerin Dareios’un kampına zamanlı zamansız yaptıkları akınları güçleştiren tuhaf bir şey vardı: Bu, eşeklerin anırtısı ve katırların görüntüsüydü. Skyth toprağında eşek ve katır yetişmez, –daha önce söylemiştim– ve bütün Skythia’da soğuk yüzünden bir tek eşek ya da katır bulunmaz. Tiz eşek anırtıları Skyth atlarını korkutuyordu. Ve çoğu eşek anırtılarını duyan atlar ürküyorlar, solumaya başlıyorlar, kulaklarını dikiyorlar ve çılgınlık belirtileri gösteriyorlardı, çünkü ne böyle bir ses duymuşlar, ne de böyle bir hayvan görmüşlerdi. İşte İranlıların küçük başarıları buydu.</span></p>

      <p class="paragraf"><span class="char-style-override-1">130.</span><span class="char-style-override-1">&nbsp;—</span><span>&nbsp;İranlıların tedirginliklerini gören Skythler, onları daha uzun zaman Skythia’da tutabilmek, oradaki günlerini uzatmak ve tam bir yoksulluğa düşürüp acı çektirmek için şöyle bir şey düşündüler: Arada bir kendi sürülerinden birkaçını alıp, çobanlarıyla beraber gizliden kendi elleriyle düşman kampına götürüp bir yerden içeriye salıveriyorlardı. İranlılar ortaya çıkıyor, sürüleri kapıyor, bu sayede canlanıyorlardı.</span></p>

      <p class="paragraf"><span class="char-style-override-1">131.&nbsp;—</span><span>&nbsp;Dareios birçok defa bu tuzağa yakalandıktan sonra, sonunda kıtlık içine düştüğünü gördü</span><span class="Character-Style-1 char-style-override-2"><a class="footnote-link" href="#footnote-225-170" id="footnote-225-170-backlink">170</a></span><span>. O zaman Skyth kralları ki, durumu anlamışlardı, Dareios’a bir çavuşla armağanlar yolladılar: Bunlar bir kuş, bir fare, bir kurbağa ve beş tane de oktu. İranlılar, getirene “Bunları göndermekten maksatları nedir?” diye sordular. Ama ona, sadece bunları teslim etmek ve hemen geri dönmek görevi verilmişti; İranlılar, eğer akılları varsa, bu armağanların anlamını kendileri bulup çıkarabilirlerdi.</span></p>

      <p class="paragraf"><span class="char-style-override-1">132.&nbsp;—</span><span>&nbsp;Bu cevap İranlıları düşündürdü. Dareios, Skythlerin toprak ve su ile kendilerine teslim oldukları anlamında direniyordu. Düşüncesi şuydu: Fare toprak içinde yaşar ve insan gibi toprak ürünleriyle beslenir; kurbağa suda yaşar; kuş tıpkı at gibidir; oklar da silahlarını teslim ettikleri anlamını taşır. Dareios’un ileri sürdüğü düşünce buydu; ama tam bunun karşıtı bir görüş de Magı deviren yedilerden biri olan Gobryas’dan geliyordu; o, armağanların şunu demek istediğini söylüyordu: “İranlılar, eğer kuş olup uçmazsanız, fare olup yerin altına girmezseniz ve kurbağa olup bataklığa atlamazsanız, yurdunuza dönemeyeceksiniz; oklarla vurulup öleceksiniz.”</span></p>

      <p class="paragraf"><span class="char-style-override-1">133.&nbsp;—</span><span>&nbsp;İranlılar armağanları böyle yorumluyorlardı – Bu arada Skythlerin ilk grubu, başlangıçta Palus–Maiotis bölgelerini kollamak ve şimdi de İonialılarla görüşmek görevlerini almış olanı, İstros köprüsünün yanına ulaşmıştı. İonialılara şunları söylediler: “İonialılar, eğer bizi dinlemek isterseniz, biz size özgürlük getirmek için geldik. Bize dediklerine göre, Dareios size bu köprüyü altmış gün için emanet etmiş ve bu süre sonunda gelmezse, bırakıp yurdunuza dönmenizi söylemiş. Şimdi onun dediğini yaparsanız, size bir şey diyemez. Bize gelince, bizim sizinle bir alıp veremediğimiz yok; size verilen gün bitince çıkıp gidiniz.” İonialılar bu sözleri kabul ettiler, öbürleri de geriye, öbür Skythlerin yanına dönmek için acele ettiler.</span></p>

      <p class="paragraf"><span class="char-style-override-1">134.&nbsp;—</span><span>&nbsp;Dareios’a armağanları yolladıktan sonra, Skythlerin yerinde kalan bölümü, yaya ve atlı bir saldırıya geçecek gibi İranlılar karşısında savaş düzeninde sıralandılar. Hepsi yerlerini almıştı ki, bir tavşan geçti: Gören peşine takıldı, saflar karışmış, naralar yükselmişti… Dareios, düşman saflarındaki kargaşalığın nedenini sordu. Tavşan avına çıktıklarını söylediler: “Ya arkadaşlar,” dedi yanında duran her zamanki arkadaşlarına, “gerçekten bu adamlar bizi umursamıyorlar ve şimdi anlıyorum ki, Gobryas armağanları doğru yorumlamış. Evet, ben de onların anlamının bu olduğunu görüyorum, bize şimdi bizi buradan kurtaracak akıllıca bir öğüt gerekiyor.” O zaman Gobryas cevap verdi: “Ey kral, ben işittiklerime bakarak, bu adamların ele geçmez olduklarını zaten biliyordum; ama buraya geldikten ve onların bizi alaya aldıklarını gördükten sonra daha iyi anladım. İşte ben şöyle düşünüyorum: Gece olunca her zaman yaktığımız bütün ışıkları yakalım; askerimizin en yıpranmışlarını, bir bahane uydurup burada bırakalım, eşekleri de bağlayalım, Skythler İstros’a gidip köprüyü yıkmadan ya da İonialıların felaketimize yol açacak bir oyun oynamalarına zaman bırakmadan gidelim.”</span></p>

      <p class="paragraf"></p>

      <p class="arabaslik-sol">Dareios Geri Çekiliyor</p>

      <p class="paragraf"></p>

      <p class="paragraf"><span class="char-style-override-1">135.&nbsp;—</span><span>&nbsp;Gobryas’ın önerisi buydu. Gece olunca Dareios öyle yaptı. Kaybından zarar görmeyecekleri hasta ve güçsüz askerleri, bir de bütün eşekleri bağlayıp kampa bıraktılar. Eşekleri ve işe yaramazları bırakmaları şundandır; eşeklerin anırtısı duyulacaktı, askerlere gelince, bunlar zaten işe yarar şeyler değildi. Dareios, ordunun sağlam askerlerini alıp Skythlere saldırırken</span><span class="Character-Style-1 char-style-override-2"><a class="footnote-link" href="#footnote-225-171" id="footnote-225-171-backlink">171</a></span><span>, onlar da kampı koruyacaklardı, onlara böyle deniliyordu. Geride bıraktıklarının kafasına bu düşünceyi soktuktan ve açık ordugâhın ışıkları yandıktan sonra Dareios hızla İstros yoluna atıldı. Kendilerini hemen hemen boşalmış bir kampta gören eşekler, her zamankinden daha fazla anırmaya koyuldular ve bu sesleri duyan Skythler de İranlıların yerlerinde olduklarını sandılar.</span></p>

      <p class="paragraf"><span class="char-style-override-1">136.&nbsp;—</span><span>&nbsp;Gün doğdu. Gözden çıkarılmış ve geride bırakılmış olan askerler, Dareios’un kendilerini harcadığını anladılar. Skythlere bağırıp çağırarak, işaretler yaparak, olup biteni anlatmaya çalıştılar. Skythlerin durumu gören ikinci grubu, yanlarında bulunan Sauromatlar, Budinler ve Gelonlarla birlikte İranlıların peşinden İstros’a doğru atıldılar. İranlılar arasında yaya çoktu, yolu iyi bilmiyorlardı, zaten yol denecek bir yol da yoktu. Buna karşılık Skythler atlıydılar, kestirme yollar biliyorlardı, onun için İranlılarla karşılaşmadan ve onlardan önce vardılar. İranlılar henüz gelmemişlerdi, gemilerine çekilmiş olan İonialılara: “İonialılar,” dediler, “size verilen gün doldu, siz hâlâ burada kalmakla doğruluktan ayrılmış oluyorsunuz. Eskiden sizi burada tutan korkuydu; ama şimdi hemen bu geçidi yıkınız, gönlünüz sevinçli olsun, tanrılara ve Skythlere şükrederek özgürlüğünüze koşunuz. Sizin efendiniz olan adama gelince, biz onu bir daha kimseye sataşamayacak hale getireceğiz.”</span></p>

      <p class="paragraf"><span class="char-style-override-1">137.&nbsp;—</span>&nbsp;İonialılar, aralarında konuştular. Khersonesos kıyılarında yaşayanların tyranı olan Atinalı general Miltiades, Skythlerin dediklerini yapıp İonia’yı özgürlüğüne kavuşturmak görüşünü savundu. Miletoslu Histiaios’un<span class="Character-Style-1 char-style-override-2"><a class="footnote-link" href="#footnote-225-172" id="footnote-225-172-backlink">172</a></span> düşüncesi bunun tersiydi; ona göre her biri kendi ülkesinde Dareios sayesinde tyran olarak kalabiliyordu. Dareios’un gücü kırılırsa, ne kendisi Miletosluların, ne de öbürleri öbür ulusların başında kalabilirlerdi; bu sitelerin hepsi de tyranlığı kaldırıp demokrasi kurmak sevdasındaydı. Histiaios fikrini söyler söylemez, hepsi de önce Miltiades’in görüşünü kabul etmiş olmalarına rağmen, dönüp bu düşünceye katıldılar.</p>

      <p class="paragraf"><span class="char-style-override-1">138.&nbsp;—</span>&nbsp;Bu yolda oy kullanan ve Büyük Kral’dan yana olan görüşe katılanlar, Hellespontos tyranları olan Abydos’dan Daphnis, Lampsakos’tan Hippoklos, Parion’dan Herophantos, Prokonnesos’dan Metrodoros, Kyzikos’tan Aristagoras ve Bizans’dan Ariston’du; Hellespontos’tan olanlar bunlardı; İonialılardan da Khios’tan Strattis, Samos’tan Aiakes, Phokaia’dan Laodamos, Miletos’tan Miltiades’in görüşünü yenmiş olan Histiaios; Aiolialılar arasında belli başlı ad olarak yalnız Kyme’den Aristagoras vardı.</p>

      <p class="paragraf"><span class="char-style-override-1">139.&nbsp;—</span>&nbsp;Histiaios’un görüşünü benimseyen şefler bunu sözle ve işle pekiştirmeyi uygun buldular: Köprünün Skythia’ya bakan bölümünü bir ok atımı yere kadar yıkacaklardı, böylece bir şey yapmadan durmak yerine bir şeyler yapıyorlarmış gibi görünecekler, hem de Skythlerin köprüden yararlanıp İstros’u geçme düşüncesine kapılmalarını önlemiş olacaklardı; köprünün Skythia’ya bakan bölümünü yıkarken seslenecekler, “İstediğinizi yapıyoruz,” diyeceklerdi. Histiaios’un önerisi böylece tamamlanmış oluyordu. Bunun üzerine Histiaios, hepsi adına Skythlere cevap verdi: “Skythler,” dedi, “bize iyi bir fikir verdiniz, yapılacak tek şey bu. Bize tutulacak en iyi yolu gösterdiniz, biz de dediklerinizi harfi harfine yapacağız. İşte görüyorsunuz, köprüyü yıkıyoruz ve yıkmak için canla başla uğraşıyoruz, zira özgür olmak istiyoruz. Ama biz bunu yıkarken, siz de düşman ordusunu arayın ve bulunca hem bizim hesabımıza, hem de kendi hesabınıza layık olduğu cezayı verin.”</p>

      <p class="paragraf"><span class="char-style-override-1">140.&nbsp;—</span>&nbsp;Skythler ikinci defa olarak İonialıların sözlerine kandılar ve İranlıların peşine gittiler; ama onların izledikleri yolu bulmakta yanıldılar. Suç kendilerinindi: Atların otlayabilecekleri otlakları bozmuşlar, kuyuları doldurmuşlardı. Eğer böyle yapmış olmasalardı, onları çabucak bulabileceklerdi. Ama onlara o zaman iyi gelen bu davranış, şimdi kendilerini yanlışa sürüklüyordu. Düşmanı, atlar için taze ot ve su kalmış olan bölgelerde arıyorlardı. Çünkü onların o bölgelerden geçeceklerini sanıyorlardı. Ama İranlılar hangi yoldan gittilerse, o yoldan dönüyorlardı ve böyle olduğu halde İstros köprüsüne gene de zor yetiştiler. Gece geldiler, köprünün yıkılmış olduğunu gördüler, İonialıların kendilerini bırakıp gittiklerini sandılar, dehşet içinde kaldılar.</p>

      <p class="paragraf"><span class="char-style-override-1">141.&nbsp;—</span>&nbsp;Dareios’un adamları arasında bir Mısırlı vardı, sesi görülmemiş güçteydi. Dareios bunu İstros kıyısına getirtti, Miletoslu Histiaios’a seslenmesini emretti. Seslendi; Histiaios daha ilk seslenişte kulak kabarttı ve hemen ırmağı aşmak ve köprüyü kıyıya bağlamak için bütün gemileri ordunun emrine verdi.</p>

      <p class="paragraf"><span class="char-style-override-1">142.&nbsp;—</span>&nbsp;İranlılar böyle kurtuldular. İranlıları ikinci kez aramakta olan Skythler onları bulamadılar. Söz İonialılara geldi mi, bunların köle olmayanlarını dünyanın en kalleş ve en alçak adamları sayarlar, köle olanları için de kaçıp kurtulmayı en az düşünen en iyi uşakların bunlardan çıktıklarını söylerler. Skythler İonialılara işte böyle hakaret ederler.</p>

      <p class="paragraf"><span class="char-style-override-1">143.&nbsp;—</span>&nbsp;Dareios, Trakya içinde ilerledi. Khersonnesos’ta Sestos’a geldi; gemileri onu Asya’ya geçirdiler; Avrupa’da bıraktığı birliklerini Megabazos adında bir İranlıya emanet etmişti, daha önce de bu adamı bir söylevle yüceltmişti; bir gün nar yiyordu, ilk narı açtığı sırada kardeşi Artabanos, “Nar taneleri kadar çok olmasını istediğin şey nedir?” diye sordu. Dareios buna, “Devletime Yunanistan’ı katmaktansa, Megabazos gibi adamlarımdan bu nar taneleri kadar çok olsun daha iyi,” cevabını verdi. Öbür İranlılar önünde bu sözlerin söylenmiş olması büyük şerefti ve seksen bin askerini ellerine teslim etmek üzere işte bu şefi seçmişti.</p>

      <p class="paragraf"><span class="char-style-override-1">144.&nbsp;—</span>&nbsp;Bu Megabazos, Hellespontoslulara unutulmaz bir hatıra olarak, tarihe geçecek bir söz bırakmıştır. Bizans’ta bulunduğu sırada, Khalkedonluların kentlerini Bizanslılardan on yedi yıl önce kurmuş olduklarını öğrenmişti; bunun üzerine Khalkedonluların o zamanlar kör olmaları gerektiğini söyledi; gözleri kör olmasaydı, ellerinin altında bu kadar güzel bir yer dururken gidip o kadar güzel olmayan bir yeri seçmezlerdi. – Bu Megabazos, Hellespontos bölgesinde kaldığı sürece, Med egemenliği dışında kalmış olan sitelere de boyun eğdirmiştir.</p>

      <p class="paragraf"></p>

      <p class="arabaslik-sol">Libya Olayı – Kyrene’nin Kuruluşu</p>

      <p class="paragraf"></p>

      <p class="paragraf"><span class="char-style-override-1">145.&nbsp;</span><span class="char-style-override-1">—</span>&nbsp;Megabazos bu işlerle uğraşırken, bir başka önemli harekât da Libya’ya karşı açılmıştı, önce bazı açıklamalar yapacağım ve nedenini sonra söyleyeceğim. – Brauron’da Atinalıların karılarını kaçıran<span class="Character-Style-1 char-style-override-2"><a class="footnote-link" href="#footnote-225-173" id="footnote-225-173-backlink">173</a></span> Pelasglar, Argo gemisi denizcilerinin üçüncü kuşaktan yeğenlerini Lemnos’tan kovmuşlar, onlar da deniz yoluyla Lakedaimon’a gitmişler, Taygetos üzerinde kamp kurmuşlar, ateş yakmışlardı. Bunu gören Lakedaimonlular, birisini gönderip kim olduklarını ve nereden geldiklerini sordular. Habercinin sorusuna verdikleri cevapta, Minyailerden olduklarını, Lemnos’a uğrayıp orada döl bırakan Argo gemisi kahramanlarının torunları olduklarını söylediler. Minyailerin varlığını böylece öğrenmiş olan Lakedaimonlular, birini daha gönderip, ülkelerine niçin geldiklerini ve niçin bu alevleri gökyüzüne doğru yükselttiklerini sordular. Cevap olarak Pelasglardan kaçıp babalarının yurduna geldiklerini söylediler ve böyle yapmaya hakları vardı; Lakedaimonlularla beraber yaşamayı, kamu görevlerinden kendilerine de pay ayrılmasını ve toprak verilmesini istiyorlardı. Minyaileri kendi kendilerinin koymuş oldukları koşullarla aralarına almak, Lakedaimonluların hoşuna gitti. Argo seferine Tyndareos’un oğullarının<span class="Character-Style-1 char-style-override-2"><a class="footnote-link" href="#footnote-225-174" id="footnote-225-174-backlink">174</a></span> da katılmış olduklarını unutmamışlardı, onlara karşı böyle davranmalarının asıl nedeni buydu. Minyaileri aralarına aldılar, toprak verdiler ve kabilelere böldüler, Minyailer hemen evlenme bağları kurdular, Lemnos’tan getirmiş oldukları kadınları da başkalarıyla evlendirdiler.</p>

      <p class="paragraf"><span class="char-style-override-1">146.&nbsp;—</span>&nbsp;Ama az süre sonra Minyailerin üstlerine bir büyüklük geldi, krallıkta söz sahibi olmak istiyor, tanrıların gücüne gidecek başka istekleri de oluyordu. Lakedaimonlular o zaman bunların tümünü öldürmeye kalktılar. Hepsini yakalayıp hapse attılar. Lakedaimonlular mahkûmları gece öldürürler, gündüz öldürmezler. Tam bu Minyailerin işlerini bitireceklerden, bunların karıları ki, doğumları bakımından yurttaşları ve Sparta’nın ileri gelenlerinin kızlarıydılar, hapishaneye girip kocalarıyla konuşmalarına izin verilmesini istediler. Spartalılar izin verdiler, çünkü onlardan yana bir ihanet beklemiyorlardı. Hapishaneye girince bakınız ne yaptılar: Üstlerindekileri çıkarıp erkeklerine giydirdiler, kendileri de onların üstündekileri giyindiler. Kadın giyimleri içindeki Minyaileri kadın sanıp dışarı bıraktılar, onlar da çıktılar; bu hile sayesinde kurtuldular ve yeniden Taygetos’a çekildiler.</p>

      <p class="paragraf"><span class="char-style-override-1">147.&nbsp;—</span>&nbsp;Gene bu zamanlara doğru Theras ki, Autesion, Tisamenos ve Thersandros yoluyla Polyneikes soyundan iniyordu, gidip bir koloni kurmak için Lakedaimon’dan ayrılmak üzere hazırlık yapıyordu. Bu Theras, Kadmoslular soyundandır, Aristodemos’un oğulları Eurysthenos ve Prokles’in dayıları olur. Bunlar henüz bebek yaştayken, Sparta krallığını Theras, naip sıfatıyla bu çocuklar adına yönetmişti. Ama çocuklar büyüyüp işleri kendi ellerine alınca, bir kere iktidarın tadını tatmış olan ve başkasının hükmü altına girmeye razı olmayan Theras, Lakedaimon’da kalmak istemediğini ve kendi ulusunun yaşadığı yere yelken açacağını söyledi. Bizim Thera dediğimiz adada ki, eskiden Güzel Ada derlerdi, Fenikeli Poikiles oğlu Membliaros soyundan inenler oturuyorlardı. Agenor oğlu Kadmos<span class="Character-Style-1 char-style-override-2"><a class="footnote-link" href="#footnote-225-175" id="footnote-225-175-backlink">175</a></span>, Europe’nin peşinde giderken bugün Thera dediğimiz adaya da uğramıştı; buraya yanaştıktan sonra, belki site hoşuna gittiği için, belki de bambaşka bir nedenle, Fenikeli kolonlarla birlikte akrabalarından biri olan Membliaros’u da burada bırakmıştı. Theras buraya yanaştığı zaman, bu koloni sekiz nesilden beri –o zamanlar Güzel Ada denilen– bu adada yaşamaktaydı.</p>

      <p class="paragraf"><span class="char-style-override-1">148.&nbsp;—</span>&nbsp;Theras’ın Sparta boylarından seçip ayırdığı yol arkadaşlarıyla birlikte yelken açmak için hazırlandığı ada işte burasıydı. Burada oturmakta olanları adadan çıkarmak değil, onların arasında ve tam bir anlaşma içinde yaşamak istiyordu. Bu arada Minyailer hapisten kaçmış, Taygetos’a sığınmışlardı. Theras bunları öldürmek isteyen Lakedaimonlulara, “Bırakınız bunları da alıp gideyim,” dedi. Böylece bunları öldürmekten kurtulmuş olurlardı. Lakedaimonlular, olur dediler. Otuz kürekli üç gemiyle Membliarosoğullarına doğru yelken açtı. Minyailerin hepsini değil, pek azını götürüyordu, çünkü çoğu Paroreatların ve Kaukonların topraklarına gitmişler, onları atmışlar, altı kola bölünmüşler ve bu çevrede Lepreon, Makistos, Phrixas, Pyrgos, Epion ve Nudion kentlerini kurmuşlardır. Bunların çoğu, zamanımızda, Eleialıların darbeleri altında yok olmuşlardır. – Theras bu adayı koloni haline getirmiş ve kendi adını vermiştir.</p>

      <p class="paragraf"><span class="char-style-override-1">149.&nbsp;—</span>&nbsp;Theras’ın oğlu, babasıyla beraber denize açılmak istememişti; Theras’a, kurtlar arasına bir koyun bırakıyorum, sözünü söyleten budur, bu söz üzerine delikanlının adı Oiolykos’a çıkmış ve öyle kalmıştır. Oiolykos’un oğlu Aigeus’tur, büyük bir Sparta boyu olan Aigidlerin adı buradan gelir. Bunlar çocuklarını koruyamıyorlardı, bunun için bir orakle uyarak, Laios’u ve Oidipus’u cezalandıran Erinysler adına bir tapınak yaptılar; o zamandan sonra çocuklarını koruyabildiler. – Aynı şey Thera’da, aynı ailenin torunları olanların da başına gelmiştir.</p>

      <p class="paragraf"><span class="char-style-override-1">150.&nbsp;—</span>&nbsp;Hikâyemizin burasına kadar Theralıların söylediklerini Lakedaimonlular da kabul ederler. Bundan sonrasını yalnız Theralılar böyle anlatılar. Aisanios oğlu Grinnos ki, adanın kralı ve bizim Theras’ın torunlarındandır derler, sitesinden getirdiği bir hekatombe<span class="Character-Style-1 char-style-override-2"><a class="footnote-link" href="#footnote-225-176" id="footnote-225-176-backlink">176</a></span> ile Delphoi’ye gitti; yanındaki Theralılar arasında Minyailer soyundan ve Euphemos’un torunlarından Polymnestos oğlu Battos da vardır. Thera kralı Grinnos, Pythia’ya danıştı; o, soruların hiçbirine aldırış etmeden Libya’da bir kent kurmasını söyledi. “Efendim,” diye karşılık verdi Grinnos, “ben artık yaşlandım, ihtiyarlık çöktü üstüme; bu görevi yerine getirmeyi bu delikanlılardan birisine emret.” Bu sözleri söylerken Battos’u gösteriyordu. O an için olan bundan ibaretti. Sonra oradan giderken, artık orakli düşündüğü yoktu; Libya neresidir bilmiyordu ve bu kadar esrarlı bir yere kolon göndermeyi gözü yemiyordu.</p>

      <p class="paragraf"><span class="char-style-override-1">151.&nbsp;—</span>&nbsp;Bundan sonra Thera’ya yedi yıl yağmur yağmadı; adadaki ağaçlar kurudu, yalnız bir tek ağaç kurtuldu. Theralılar Pythia’ya danıştılar; o gene Libya’nın kolonileştirilmesinden söz etti. Üstlerine çöken felaketten başka türlü kurtulamayacaklarını anladılar, Girit’e elçiler yollayıp sordurdular; acaba Giritliler arasında ya da orada yerleşmiş yabancılar içinde Libya’yı görüp bilen var mı diye. Adayı dolaşırlarken İtanos iline vardılar, orada Korobios adında bir kırmızı bez boyayıcısıyla tanıştılar; bu adam bir yolculuk sırasında rüzgârın kendisini yolundan saptırdığını ve Libya’ya, daha doğrusu Platea adasına<span class="Character-Style-1 char-style-override-2"><a class="footnote-link" href="#footnote-225-177" id="footnote-225-177-backlink">177</a></span> gitmiş olduğunu söyledi. Adamı altın gücüyle alıp Thera’ya getirdiler, Thera’dan Korobios’un kılavuzluğunda önce ülkeyi yoklamak üzere az sayıda adam gönderdiler. Korobios’u bu Platea adasında bıraktılar, şu kadar aylık yiyecek verdiler ve olabildiği kadar çabuk Thera’ya dönüp rapor vermek üzere yelken açtılar.</p>

      <p class="paragraf"><span class="char-style-override-1">152.&nbsp;—</span>&nbsp;Ama dedikleri zamanda dönmediler. Korobios’un hiçbir şeyi kalmamıştı. İşte o sırada Mısır’a gitmekte olan bir Samos gemisi bu Platea adası üzerine düşmüştü, geminin patronu Kolaios adında birisiydi. Samoslular Korobios’tan olanları dinledikten sonra, ona bir yıl yetecek yiyecek bıraktılar. Kendileri bir an önce Mısır’a varmak üzere açıldılar, ama doğu rüzgârı onları açığa attı. Rüzgâr durmadığı için Herakles direklerinin ötesine kadar sürüklendiler ve Tartessos’a geldiler; şüphesiz onları bir tanrı yürütüyordu, zira bu ticaret limanı el değmemiş hazinelerle doluydu; bu sayede mallarından büyük kârlar sağlamış olarak dönüyorlardı. O kadar ki, –kazancı ölçüleri aşan Aiginalı Laodamos oğlu Sostratos’u saymazsak– Yunan tacirleri, hiç olmazsa benim bildiğim kadarıyla, böyle bir kazanç daha elde edememişlerdir. Samoslular net kârlarından yüzde on, yani altı talant ayırdılar; bununla Argos kraterosunu örnek tutarak bakır bir vazo yaptırdılar; çepeçevre kabartma Griffon başlarıyla süslenmişti ve bunlar vazonun kenarlarından taşıyordu; ayak olarak her biri yedi dirsek boyunda üç tane tunç kolosla birlikte vazoyu Here tapınağına sundular. Theralılar ve Kyrenelilerle Samoslular arasındaki dostluk ilişkileri, bu Samoslu denizcilerin yardımlarıyla başlamış oldu.</p>

      <p class="paragraf"><span class="char-style-override-1">153.&nbsp;—</span>&nbsp;Thera denizcileri, Korobios’u adada bırakıp dönmüşler ve Libya kıyısındaki bir adada kurulacak kolonun temellerini attıklarını bildirmişlerdi. O zaman Theralılar karar verdiler, her ailenin iki oğlundan kura ile seçilecek birisi ve adalarının yedi bölgesinin her birinden ayrılacak şu kadar sayıda kolon göndereceklerdi; kılavuz ve kral olarak da Battos gidiyordu. Elli kürekli iki gemi böylece Platea’ya doğru yelken açtı.</p>

      <p class="paragraf"></p>

      <p class="arabaslik-sol">Battos</p>

      <p class="paragraf"></p>

      <p class="paragraf"><span class="char-style-override-1">154.&nbsp;—</span><span>&nbsp;Theralıların anlattıkları budur; bu hikâyenin geri kalanı için bunların Kyrenelilerle tamamen mutabık olduklarını göreceğiz; ama Battos’un rolü ve yola çıkışı üzerine Kyrenelilerle Theralılar çok değişik şeyler söylerler. İşte Kyrene’de anlatılan: Girit’te bir Oaxos ili varmış, burada Etearkhos adında bir kral hüküm sürüyormuş; kralın bir kızı var, adı Phronime. Kral, kızı için, kaybettiği anasının yerini tutsun diye bir başka kadınla evlenir; ama yeni gelen, Phronime’ye yaptıkları ile üvey ana sözüne gerçekten layık olduğunu gösterir; elinden gelen kötülüğü yapıyor, kızı mahvetmek için ne yapacağını bilemiyormuş, o kadar ki, sonunda ahlaksızlıkla suçlamış ve kocasını da buna inandırmış. Baba, karısının iyice fit vermesi sonunda kızına karşı iğrenç bir ceza tasarlamış. Oaxos’da Themison adında Theralı bir tacir varmış, Etearkhos onu çatısının altına almış ve ne derse yapacağına yemin ettirmiş. Yemin ettikten sonra kızına götürmüş, kızı ona vermiş ve götürüp denize atmasını emretmiş. Themison, kendisinden kalleşlikle yemin aldığı için tiksinti duymuş. Etearkhos’la ilişkisini kesmiş ve işin içinden çıkabilmek için şöyle yapmış: Kızı alıp denize açılmış, Etearkhos’a verdiği yemini yerine getirmiş olmak için kızı dalgaların arasına atmış, ama kız iplerle bağlıymış, tekrar çekip yukarı almış. Sonra kızla beraber Thera’ya gitmiş.</span></p>

      <p class="paragraf"><span class="char-style-override-1">155.&nbsp;—</span><span>&nbsp;Phronime, Thera’da hatırı sayılır yurttaşlardan Polymnestos’un evine geçti ve onun zevkine hizmet etmeye başladı. Aylar geçti, bir oğlu oldu; çocuk kekeliyor, zorlukla konuşuyordu. Kyreneliler ve Theralılar da adının Battos olduğunu söylerler; ama bana kalırsa asıl adı başkaydı, Battos adını Libya’ya gittikten sonra aldı, kendisine Delphoi’de verilen ve kendisinin de yerine getirdiği görev nedeniyle bu lakap verilmiştir. Libya dilinde krala Battos denir ve bana öyle gelir ki, Pythia Libya dilini kullanmış ve bu adı ona bir ön görev olarak o vermiştir, çünkü onun Libya kralı olacağını biliyordu. Büyüyüp erkek sırasına girdiği zaman, Delphoi’ye gidip kekemeliği üzerine danışmış ve Pythia, sorularına şöyle cevap vermişti:</span></p>

      <p class="siir-ustbosluk" xml:lang="en-GB"></p>

      <p class="paragraf"><span>Battos, buraya sesin için geliyorsun,</span></p>

      <p class="paragraf"><span>Apollon ister ki adımların, çayırları bereketli Libya’ya</span></p>

      <p class="paragraf"><span>Bir gün koyun sürüleri götürsün.</span></p>

      <p class="siir-ustbosluk" xml:lang="en-GB"></p>

      <p class="paragraf"><span>Yunanca söylemiş olsaydı, “Kral, buraya sesin için geliyorsun…” diyecekti. Battos: “Tanrım,” diye karşılık verdi, “ben buraya dilimdeki aksaklık için geldim, sen ise benim soruma aldırış etmiyorsun. Benden olmayacak şeyler istiyorsun, Libya’yı kolonlaştır diyorsun. Ben bunu neyle yaparım? Kiminle yaparım?” Bu çıkışlara karşı başka bir orakl verilmedi. Rahibe deminki sözleri tekrar ederken, o sözünü bitirmesini beklemeden çıktı ve Thera’ya döndü.</span></p>

      <p class="paragraf"><span class="char-style-override-1">156.&nbsp;—</span><span>&nbsp;Ama arkasından hem kendisi, hem de adada oturanların tümü tanrının öfkesine çarpıldılar. Ve başlarına çöken felaketin nedenini bilmediklerinden, Delphoi’ye adamlar gönderip danıştılar. Pythia cevabında, Battos’la beraber gidip Libya’da Kyrene’yi kursunlar, o zaman talihlerinin döndüğünü göreceklerdir dedi. Theralılar, Battos’u elli kürekli iki gemiyle yolladılar. Kolonlar Libya’ya doğru açıldılar, ama ne yapacaklarını bilemediklerinden Thera’ya geri geldiler. Thera’da onları karaya çıkmaya bırakmadılar, gemileri yanaştırmadılar ve geriye, oraya gitmelerini emrettiler. Baktılar ki olmuyor, geri döndüler ve daha önce de söylendiği gibi, Libya kıyılarının yakınındaki Platea adasını açtılar. Bu adanın şimdiki Kyrene ili kadar büyük olduğu söylenir.</span></p>

      <p class="paragraf"><span class="char-style-override-1">157.&nbsp;—</span><span>&nbsp;Adada iki yıl kaldılar, durumları düzeleceğe benzemiyordu, içlerinden birini orada bırakıp, hepsi de Delphoi’ye doğru denize açıldılar. Oraklin yanına vardıklarında sorularını sordular; Libya’ya gitmişler, ama talihleri düzelmemişti. Bunun üzerine Pythia şu cevabı verdi:</span></p>

      <p class="siir-ustbosluk" xml:lang="en-GB"></p>

      <p class="paragraf">Çayırları bereketli Libya toprağı</p>

      <p class="paragraf">Ben, ki orayı gördüm, ama sen görmediğin halde</p>

      <p class="paragraf">Benden daha iyi biliyorsun, doğrusu bu hayran kalacağım</p>

      <p class="paragraf">bir mucize.</p>

      <p class="siir-ustbosluk" xml:lang="en-GB"></p>

      <p class="paragraf">Bu cevabı alan Battos ve arkadaşları geri döndüler; zira besbelli tanrı onları isteğini yerine getirmiş saymıyordu ve kolon kurmak için asıl Libya toprağına girmeleri gerekiyordu. Platea adasına geri döndüler, orada bırakmış oldukları arkadaşlarını aldılar, adanın karşısına düşen Libya topraklarına çıktılar, buranın adı Aziris’ti, iki yandan ağaçlıklı iki koyakla korunan ve bir ırmakla sulanan bir yerdi.</p>

      <p class="paragraf"><span class="char-style-override-1">158.&nbsp;—</span><span>&nbsp;Burada altı yıl kaldılar; yedinci yıl Libyalılar, sizi daha iyi bir yere götüreceğiz, diye üstlerine düştüler ve sonunda oradan gitmeye karar verdiler. Libyalılar bunları böylece göç ettirdiler ve batıya doğru götürdüler. Topraklarının en güzel yerini Yunanlılara göstermemek için yürüyüşü güneşe göre düzenlemişlerdi ve orası gece geçilmiş oldu. Oranın adı İrasa’dır. – Yunanlıları Apollon Çeşmesi denilen bir kaynağa götürdüler, “Yunanlılar,” dediler, “işte size uygun bir yer, burada gökyüzüne delikler açılmıştır.”</span></p>

      <p class="paragraf"><span class="char-style-override-1">159.&nbsp;—</span><span>&nbsp;Koloninin kırk yıl başında kalan kurucusu Battos’un sağlığında ve oğlu, on altı yıl hüküm süren Arkesilaos zamanında, Kyreneliler koloninin ilk kurulduğu zamandan daha kalabalık değildiler. Ama Mutlu Battos dedikleri üçüncü kral zamanında, Pythia’dan esinlenen Yunanlılar, her bölgeden kalkıp Kyrenelilerle beraber yaşamak üzere Libya’ya geldiler; çünkü Kyreneliler onlara yurtlarında toprak gedikleri veriyorlardı. Pythia’nın o zamanlar vermiş olduğu orakl şuydu:</span></p>

      <p class="siir-ustbosluk" xml:lang="en-GB"></p>

      <p class="paragraf"><span>Her kim Libya topraklarından payını</span></p>

      <p class="paragraf"><span>Almakta gecikirse, diyorum ki, pişman olacaktır.</span></p>

      <p class="siir-ustbosluk" xml:lang="en-GB"></p>

      <p class="paragraf"><span>Böylece Kyrene’de bir kalabalık toplanmış oldu; ama çevredeki Libyalılar, topraklarından geniş parçaların budandığını görüyorlardı; krallarının ki, adı Adikran’dı, Kyreneliler her şeyini elinden almışlardı, yapmadıkları hakareti bırakmıyorlardı, o da Mısır kralı Apries’e haber gönderdi, halkı ile birlikte kendisine teslim olduklarını bildirdi. Apries kuvvetli bir ordu kaldırdı, Kyrene’ye karşı gönderdi. Kyreneliler savaşmak üzere ülkelerinden çıkıp İrasa denilen yere, Thestis pınarının yanına gittiler; savaşı kazandılar. Mısırlılar ki, o zamana kadar Yunanlılarla hiç karşılaşmamışlardı ve işlerini ters tutuyorlardı, parça parça oldular; o kadar ki, içlerinden pek azı Mısır’a dönebildi. Mısırlıları Apries’ten ayıran nedenlerden biri de budur</span><span class="Character-Style-1 char-style-override-2"><a class="footnote-link" href="#footnote-225-178" id="footnote-225-178-backlink">178</a></span><span>.</span></p>

      <p class="paragraf"><span class="char-style-override-1">160.&nbsp;—</span><span>&nbsp;Bu Battos’un bir oğlu oldu, Arkesilaos, kral olur olmaz kardeşleriyle bozuştu; onlar da Kyrene’den çıktılar, Libya’nın başka bir yerine gittiler ve kimseye danışmadan kendi bildiklerine göre, o zamandan beri ve şimdi de Barka diye anılan kenti kurdular</span><span class="Character-Style-1 char-style-override-2"><a class="footnote-link" href="#footnote-225-179" id="footnote-225-179-backlink">179</a></span><span>; bu arada Libyalıları Kyrenelilerden ayırmaya çalışıyorlardı. Arkesilas onlara uyup ayaklanan Libyalılar üzerine sefer açtı; Libyalılar korktular, doğu yanlarındaki komşularının yanına kaçtılar. Arkesilaos peşlerini bırakmadı; ama kaçanlar Libya’da, Leukon’da peşlerinden gelen düşmana saldırma zamanının geldiğine hükmettiler. Ve savaş Kyreneliler için yıkım oldu, yedi bin kişi kaybettiler. Bu kıyımdan sonra, bir gün hastalanan ve uyku ilacı alan Arkesilaos’u, erkek kardeşi Learkhos boğup öldürdü. O da Arkesilaos’un karısı Eryxo’nun kurduğu tuzağa düşüp öldü.</span></p>

      <p class="paragraf"><span class="char-style-override-1">161.&nbsp;—</span><span>&nbsp;Arkesilaos’un yerine oğlu Battos geçti; topal ve pek çevik sayılmazdı. Talihleri ters dönmüş olan Kyreneliler, Delphoi’ye adam gönderip danıştılar, işlerini nasıl yönetsinler diye sordular. Pythia, Arkadia’daki Mantineia’dan bir yönetici getirtmelerini bildirdi. Kyreneliler, Martineialılardan böyle birisini istediler, onlar da yurttaşlarının ileri gelenlerinden Demonax adında birisini gönderdiler. Bu bilge, Kyrene’ye geldi, durumu inceden inceye gözden geçirdi; önce Kyrenelileri üç kabileye ayırdı, şöyle: Birine Theralıları ve kentin çevresinde oturanları koydu, öbürüne Peloponezlileri ve Giritlileri, üçüncüsüne de adalardan gelme bütün Yunanlıları koydu; kutsal toprakları ve dinsel görevleri kral Battos’a bırakıp, eskiden kralların elinde bulunan bütün hakları halka verdi.</span></p>

      <p class="paragraf"><span class="char-style-override-1">162.&nbsp;—</span><span>&nbsp;Battos’un krallığı süresince durum böyle gitti. Ama oğlu Arkesilaos zamanında, politik görevler konusunda büyük karışıklıklar çıktı. Topal Battos ile Pheretime’nin oğlu olan Arkesilaos, Demonax’ın getirmiş olduğu düzene katlanamayacağını ilan etti ve atalarının haklarını geri almak istedi. Başaramadı ve Samos’a sürgün gitti, annesi ise Kıbrıs’ta Salamis’e çekildi. O sıralarda Salamis’e Euelthon egemendi ki, şimdi Korinthos hazinesinde duran göz alıcı buhurdanlığı Delphoi’ye sunan odur. Pheretime, ondan oğlunu ve kendisini Kyrene’ye geri götürmek üzere bir ordu istedi. Euelthon ona ordudan başka her istediğini veriyordu, kadın onun armağanlarını kabul ediyor, “Bunlar çok güzel, ama en güzeli istediğim askerleri vermesidir,” diyordu. Her armağan alışta bu sözleri tekrar ediyordu, bir gün Euelthon ona altından bir kirmen ve (yünüyle beraber) bir öreke gönderdi ve her zamanki sözlerine karşı da “Kadın kısmına armağanın böylesi yaraşır, ordu pek o kadar yaraşmaz,” dedi.</span></p>

      <p class="paragraf"><span class="char-style-override-1">163.&nbsp;—</span><span>&nbsp;Bu arada Arkesilaos, Samos’ta herkesi Libya’ya çağırıyor, toprak vereceğini söylüyordu. Başına epeyce bir kalabalık topladı, Delphoi’ye doğru yelken açtı, Kyrene’ye inmek için orakle danışacaktı. Pythia şöyle cevap verdi: “Loxias size Kyrene krallığını dört Battos ve dört Arkesilaos, sekiz insan nesli süresi için veriyor; sonrası için elinizde tutmaya kalkışmanız tavsiye edilmiyor. Sen evine dön ve rahat dur. Eğer fırını amphora ile dolu bulursan, amphoraları pişirtme, dışarıdaki rüzgâra ver; eğer fırını yakarsan, su duvarı içerisine girme; yoksa hem sen ölürsün, hem de seninle beraber en güzel boğa ölür.”</span></p>

      <p class="paragraf"><span class="char-style-override-1">164.&nbsp;—</span><span>&nbsp;Pythia’nın Arkesilaos’a cevabı bu olmuştu. O, yanındakilerle birlikte Kyrene’ye çıkarma yaptı, iktidarı geri aldı, ama orakli unuttu; düşmanlarından sürgünün öcünü almayı kuruyordu. Bunlardan birileri ülkeyi bırakıp gitmişlerdi; öbürlerini Arkesilaos yakaladı, öldürsünler diye Kıbrıs’a yolladı; ama bunlar Knidos yalılarına düştüler, Knidoslular bunları kurtardılar ve Thera’ya gönderdiler. Kyrenelilerin bir bölümü de büyük bir kuleye sığınmıştı, bu kule sahipliydi, Aglomakhos kulesi denirdi. Arkesilaos kulenin çevresine odun yığdırdı ve ateşe verdi. Ve bundan sonra aklı başına geldi, Pythia’nın yapma dediği buydu, ona eğer fırını amphoralarla dolu bulursan, amphoraları pişirtme demişti. O zaman Kyrene’ye girmekten vazgeçti, oraklin haber verdiği ölümden korkuyordu ve o ünlü su duvarının da Kyrene’yi sulayan ırmak olduğunu sanıyordu. Karısı, Barkalıların kralı Alazeir’in kızıydı, aynı zamanda akrabası oluyordu. Onun için kaynatasının yanına gitti. Onun geldiğini haber alan Barkalılar, buraya sığınmış olan Kyrenelilerle birleşerek Arkesilaos’u ve onunla birlikte Alazeir’i, kentin meydanında öldürdüler. Oraklin emrine bilerek ya da bilmeyerek uymamış olan Arkesilaos, böylece canından olmuştu.</span></p>

      <p class="paragraf"><span class="char-style-override-1">165.&nbsp;—</span><span>&nbsp;Arkesilaos, Barka’da kendi ölümünü hazırladığı sırada anası Pheretime, oğlu adına işleri yönetiyordu, her işe el koymuştu ve meclis toplantılarında hazır bulunuyordu. Oğlunun Barka’da öldüğünü duyunca kaçıp Mısır’a sığındı. Arkesilaos’un Kyros oğlu Kambyses’e yapmış olduğu hizmetlerin karşılığını görebilirdi; Kyrene’yi Kambyses’e veren ve kendi rızasıyla kendini haraca bağlatan bu Arkesilaos’tu. Mısır’a gelen Pheretime, Aryandes’in ocağına düştü, yalvarıp yakardı, oğlunun başına gelenleri Medlere karşı beslediği dostluk duygularına bağladı, öcünün alınmasını istedi.</span></p>

      <p class="paragraf"><span class="char-style-override-1">166.&nbsp;—</span><span>&nbsp;Bu Aryandes, Kambyses’in Mısır’ın başına geçirttiği validir. Sonradan kendini Dareios ile bir tutmaya kalktığı için canından olan adam budur. Dareios, egemenliğinin bir anısı olarak, başka hiçbir kralın bırakmadığı bir şey bırakmak istiyordu, Aryandes bunu duymuş, gözüyle de görmüş ve Dareios’un yaptığını yapmaya kalkışmış, cezasını bulmuştu. Dareios altın parçaları erittiriyordu, maksadı daha safı olamayacak kadar saf altından yeni bir para bastırmaktı; Aryandes, yönetimi altındaki Mısır’a aynı şeyi gümüşle yaptırdı; bugün bile en saf gümüş para Aryandes parasıdır. Ama Dareios haber aldı, ona olmadık bir suç yükledi; isyanla suçladı ve öldürttü.</span></p>

      <p class="paragraf"><span class="char-style-override-1">167.&nbsp;—</span><span>&nbsp;Aryandes, hikâyemizin geçtiği dönemde Pheretime’ye acıdı ve Mısır’ın bütün kara ve deniz kuvvetlerini emrine verdi; kara ordusunun başına Maraphlardan Amasis’i, donanmanın başına da Pasargad soyundan Badres’i geçirdi</span><span class="Character-Style-1 char-style-override-2"><a class="footnote-link" href="#footnote-225-180" id="footnote-225-180-backlink">180</a></span><span>. Ama bu kuvvetleri yola çıkartmadan önce, Barka’ya bir çavuş gönderip Arkaselios’u öldürenin adını sordurdu. Barkalılar sorumluluğun hepsinde olduğunu, çünkü Arkesilaos’un kendilerine yapmadık kötülük bırakmadığını söylediler. Aryandes bu cevap üzerine orduyu, Pheretime de beraber, yola çıkardı. Paravan olarak kullanılabilecek bir bahane de bulmuştu, ama bence bu seferin gerçek amacı Libyalıları boyunduruk altına almaktı. Libyalılar çok dağınık topluluklar halindeydiler, Büyük Kral’a bağlı olanları pek azdı, çoğu Dareios ile alay ederdi.</span></p>

      <p class="paragraf"></p>

      <p class="arabaslik-sol">Libya Ulusları</p>

      <p class="paragraf"></p>

      <p class="paragraf"><span class="char-style-override-1">168.&nbsp;—</span><span>&nbsp;Libyalıların yerleşme durumu şöyleydi: Mısır’dan sonra ilk olarak Adyrmakhidler gelir; hemen bütün görenekleri Mısırlılarınki gibidir, ama Libyalılar gibi giyinirler. Kadınları ayak bileklerinin ikisine de bakır halka takarlar; başlarının üstünden sık bir saç kümesi taşar; eğer arasında bit bulurlarsa, bu parazitleri ısırır ve tükürürler. Böyle bir göreneği olan tek Libya halkı bunlardır. Bir de evlenme çağına gelen kızları krala sunarlar; kral istediğinin kızlığını alır; bu görenek de yalnız bunlarda var. Adyrmakhidler, Mısır ile Plynos limanı denilen yer arasında kalan bölgeyi tutarlar.</span></p>

      <p class="paragraf"><span class="char-style-override-1">169.&nbsp;—</span><span>&nbsp;Bunların komşuları Giligamlardır, batı yönünde Aphrodisias adasına kadar olan yerlere dağılmışlardır. Kyrenelilerin açmış oldukları Platea adası bu aradadır ve yalı boyunda Menelaos limanı ile Aziris vardır, Kyreneliler orada da oturmuşlardır. Silphium tarlaları buradan başlar ve Platea adasından Syrtis’e kadar uzanır. Bu halkların töreleri bundan öncekiler gibidir.</span></p>

      <p class="paragraf"><span class="char-style-override-1">170.&nbsp;—</span><span>&nbsp;Giligamlardan sonra batı yönünde Asbystler gelir; Kyrene’nin güneyinde otururlar; bu Asbystlerin denize kapıları yoktur, yalı boyu Kyrenelilerdedir. Libya’da yaşayan halklar içerisinde dört atlı arabayı en çok bunlar kullanırlar. Törelerinin büyük bölümü Kyrenelilerden alınmadır.</span></p>

      <p class="paragraf"><span class="char-style-override-1">171.&nbsp;—</span><span>&nbsp;</span><span>Gene batı yönünde Asbystlerin sınır komşuları Auskhislerdir; Barkaların güneyine düşerler ve Euesperides bölgesinde denize kapıları vardır. Auskhis topraklarının ortasında Bakalesler otururlar, pek kalabalık değildirler, Barka ülkesinin Taukhira ili yanında deniz kıyısına çıkarlar. Giyinişleri Kyrene’nin güneyinde yaşayan halklarınki gibidir.</span></p>

      <p class="paragraf"><span class="char-style-override-1">172.&nbsp;—</span><span>&nbsp;Bu Auskhislerin batısında Nasamonlar otururlar, kalabalık bir halktırlar, yazın sürülerini deniz kıyısında bırakıp içerilere, Augila vahasına gider hurma devşirirler; çünkü orada hurma ağacı çoktur ve dalları yemişle yüklüdür. Nasamonlar çekirge de avlarlar, güneşte kurutur, sonra döverler ve elde ettikleri çekirge tozunu süte karıştırıp içerler. Kadın konusuna gelince, her birinin birçok karısı vardır; aşağı yukarı Massagetlerde olduğu gibi ortak kullanırlar; önlerine bir değnek diker, sonra çiftleşirler. Bir Nasamon ilk karısını aldığı zaman, genç kadın ilk geceyi davetlilerle geçirir, gelenek bunu gerektirir, o gece birinden öbürüne hepsiyle çiftleşir; her biri çiftleştikten sonra kıza bir armağan verir, o da onu çeyizine katar. Yemin ve kehanet konusunda ise şöyle yaparlar: Kendi içlerinden yetişmiş en iyi ve en doğru adamlar için dua ederler; ellerini onların mezarları üzerine koyup ant içerler. Kehanet için de gene eskilerin mezarlarına gidip danışırlar; dua eder ve mezarın yanında yatarlar; rüyalarında ne görürlerse, öyle davranırlar. Yemin adağı olarak her biri öbürüne kendi eliyle bir içki içirir; eğer o anda elleri altında bir sıvı yoksa yerden biraz toz alır, birbirlerine onu yalatırlar.</span></p>

      <p class="paragraf"><span class="char-style-override-1">173.&nbsp;—</span><span>&nbsp;Nasamonların yakınında, şimdi artık izleri kalmamış olan Psyllilerin ülkesi uzanır; bunların hepsi şöyle ölmüşlerdir: Yakıcı Notos rüzgârı sarnıçlarını kurutmuştu; Syrtis’in içerilerinde olan ülkenin hiçbir yerinde su yoktu. Toplanıp danıştılar ve Notos’a karşı savaşmaya karar verdiler. (Libyalıların dediklerini diyorum.) Kumların ortasına vardıkları zaman Notos, bora halinde esnemeye başladı ve toz kasırgaları kaldırarak hepsini gömdü. Onlar ortadan kaybolduktan sonra topraklarını Nasamonlar aldılar.</span></p>

      <p class="paragraf"><span class="char-style-override-1">174.&nbsp;—</span><span>&nbsp;Daha güneyde, bu ulusların sınırındaki yaban hayvanları ülkesinde Garamantlar yaşarlar, insanları gördüler mi kaçarlar, ilişki kurmazlar; savaş için silahları yoktur ve kendilerini savunmasını bilmezler.</span></p>

      <p class="paragraf"><span class="char-style-override-1">175.&nbsp;—</span><span>&nbsp;</span><span>Bu anlattıklarım, Nasamonların güneyinde kalanlardır, batı yönünde ve deniz kıyısında Maklar vardır; enselerini tepelerine kadar kazırlar, yalnız tepede saç bırakırlar, iki yandaki saçları da dibinden keserler. Savaş konusunda, Struthion dedikleri kocaman kanatsız serçelerin</span><span class="Character-Style-1 char-style-override-2"><a class="footnote-link" href="#footnote-225-181" id="footnote-225-181-backlink">181</a></span> <span>derisinden kalkan yaparlar. Ülkelerinin içinden akan Kinyps ırmağı, Kharitler tepesi denilen yüksek bir yerden gelip denize dökülür. Bu Kharitler tepesi sık ağaçlıktır, oysa yukarıda sayılan öbür Libya ülkeleri çıplaktır; denizden iki stad içerdedir.</span></p>

      <p class="paragraf"><span class="char-style-override-1">176.&nbsp;—</span><span>&nbsp;Makların komşuları Gindanlardır, kadınları ayak bileklerine deri halhal takarlar. Nedeni; galiba bunların her birini bir dostu takıyor; bunların en çoğunu takan en gözde kadın sayılıyor, daha çok erkeği baştan çıkarmış oluyor.</span></p>

      <p class="paragraf"><span class="char-style-override-1">177.&nbsp;—</span><span>&nbsp;Gindanların ülkesinden denize doğru uzanan burun, yalnız lotos yemişi ile beslenen Lotophagların yurdudur. Bu yemiş, sakız ağacının yemişi büyüklüğünde olur ve hemen hemen hurma kadar da tatlıdır. Lotophaglar bundan bir çeşit şarap da çıkarırlar.</span></p>

      <p class="paragraf"><span class="char-style-override-1">178.&nbsp;—</span><span>&nbsp;Deniz kıyısında Lotophaglardan sonra Makhlyesler gelir, bunlar da lotos yerler, ama bir öncekiler kadar değil. Bunların yurdu Triton adındaki büyük ırmağa kadar uzanır, bu ırmak büyük bir göle, Tritonis Gölü’ne dökülür</span><span class="Character-Style-1 char-style-override-2"><a class="footnote-link" href="#footnote-225-182" id="footnote-225-182-backlink">182</a></span><span>; bu gölde Phla adında bir ada vardır ve Lakedaimonlulara bu adaya yerleşmelerini bir orakl emretmiştir, öyle derler.</span></p>

      <p class="paragraf"><span class="char-style-override-1">179.&nbsp;—</span><span>&nbsp;Bu göl konusunda bir de şu hikâye anlatılır: Jason, Pelion eteklerinde Argo gemisini yapıp bitirdikten sonra, içerisine hekatombe ile beraber tunçtan yapılma bir üçayak da koydu ve Delphoi’ye gitmek üzere Peloponez’i dolandı. Malea Burnu yakınına geldiği zaman kuzey rüzgârlarına yakalandı ve rüzgâr onu Libya kıyılarına doğru attı. Karayı görmeden önce Tritonis Gölü yakınlarındaki sığlıklara düştü, buradan nasıl kurtulacağını bilemedi. O zaman diyor hikâye, karşısına Triton çıktı; Jason’a üçayağı kendisine verirse ona geçidi göstereceğini ve denizcileri bir zarar görmeden geri göndereceğini söyledi. Jason razı oldu; Triton kum sığlıklarından çıkmak için tutulması gereken yolu gösterdi ve üçayağı kendi tapınağına koydu ve bu üçayak üzerinde bir orakl söyledi: Jason’un yol arkadaşlarına açıkça bildirdi, Argo denizcilerinin torunlarından biri üçayağı kaldırdığı zaman, Tritonis Gölü’nün çevresinde yüz Yunan kentinin ortaya çıkacağını söyledi. Alın yazısı böyleydi. Bu bölgede oturan Libyalılar bu öngörüyü haber almışlar ve üçayağı saklamışlardır.</span></p>

      <p class="paragraf"><span class="char-style-override-1">180.&nbsp;—</span><span>&nbsp;Makhlyeslerin komşuları Auseialardır. Bundan öncekilerle beraber Tritonis Gölü kıyılarında otururlar, ikisi arasında Triton sınır çizer. Makhlyesler saçlarını enselerine doğru, Auseialar alınlarına doğru uzatırlar. Yılda bir yapılan Athene bayramında bu ülkenin kızları iki kampa ayrılır, taş ve sopayla dövüşürler; böylece bizlerin Athene dediğimiz yerli tanrıçayı dedelerinden kalma geleneklerle kutladıklarını söylerler. Aldıkları yaralardan ölen kızlara yalancı bakire derler. Her yıl savaşa gönderilmeden önce, hep birlikte bir güzellik kraliçesi seçerler, başına deriden ve Korinthos örneğine göre yapılmış bir savaş başlığı ve baştan aşağı bir Yunan zırh takımı giydirirler, sonra bir arabaya koyup gölün çevresinde dolaştırırlar. Yunanlılar oraya gelip yerleşmeden önce bu kızları nasıl giydirirlerdi, bir şey diyemeyeceğim, belki de Mısır zırhları giydiriyorlardı; zira bence kalkan ve savaş başlığı Yunanistan’a Mısır’dan geçmiştir. Athene’nin, Poseidon ile Tritonis Gölü’nün kızları olduğunu iddia ederler, sonra babasına darılmış da gidip Zeus’e sığınmış, o da onu evlat edinmiş, öyle anlatırlar. Bunlarda kadın herkesindir; bir arada yaşamazlar ve hayvan gibi çiftleşirler. Bir kadın, yavrusunu doğumuna kadar taşır, doğumdan sonra iki ay beklenir, sonra erkekler bir araya toplanırlar, çocuk hangisine benziyorsa, o adam çocuğun babası sayılır.</span></p>

      <p class="paragraf"><span class="char-style-override-1">181.&nbsp;—</span><span>&nbsp;Deniz kıyısındaki Libya göçebelerini söyledik; güneyde toprağın içeri bölgelerine doğru, Libya’nın büyük yaban hayvanlarının bulundukları yerler gelir; bu yaban hayvanları yatağından sonra da Mısır Thebai’den Herakles direklerine kadar uzanan kumluk bölge gelir. Bu çölde her günlük yürüyüşten sonra, tepelerde iri tanelerin birbirine yapışmasından oluşmuş tuz bloklarına rastlanır, her tepede bu blokların tam ortasından tatlı ve serin bir su fışkırır; bu kaynakların başında, yaban hayvanlar bölgesinden sonra başlayan çölün sınırında yaşayan son insanlar otururlar. Thebai’den başlayarak ilk onuncu günde Ammonlara rastlanır, tapınakları Thebai Zeus’ü tapınağını andırır; zira daha önce de söylemiş olduğum gibi, Thebai’deki Zeus heykeli de koç başlıdır. Bunların ayrıca bir özel pınarları vardır, suyu gün doğarken ılık, pazar zamanı oldukça serin, gün ortasında çok soğuk olur; bahçeleri o zaman sularlar; gün inerken yavaş yavaş ılınmaya başlar, gün batana kadar böyle gider, o anda ılık olur. Daha bitmedi: Gece yarısına kadar ısınmaya devam eder, gece yarısı olunca taşan su gibi kaynar. O zaman geçtikten sonra seher vaktine kadar soğur; bu kaynağa Güneş Pınarı denir.</span></p>

      <p class="paragraf"><span class="char-style-override-1">182.&nbsp;—</span><span>&nbsp;Ammonlardan sonra hep kumluk bölgeden geçerek, bir on gün daha sonra Ammonların ülkesindekine benzer bir tuz tepesine rastlanır; burada da su ve insan topluluğu vardır; buraya Augila denir; mevsiminde Nasamonların hurma toplamaya geldikleri yer burasıdır.</span></p>

      <p class="paragraf"><span class="char-style-override-1">183.&nbsp;—</span><span>&nbsp;Augila’dan sonra gene bir on gün daha, yeniden bir tuz tepesi ve su, bundan öncekindeki gibi pek çok hurma ağacı. Burada Garamantlar denilen insanlar yaşarlar, önemli bir ulustur, tuzun üzerine toprak getirir yayarlar ve toprağı ekerler. Yaya otuz gün uzaklıktaki Lotophagoslar ülkesine giden en kısa yol bunların kabileleri arasından geçer, buralarda meraklı bir şeye daha rastlanır, bu da otlarken geri geri giden öküzlerdir. Geriye doğru otlamaları şundandır: Boynuzları ileriye dönüktür; bundan ötürü otlamak için geriye doğru giderler, ileri doğru otlayamazlar, çünkü boynuzları yere takılır. Başka öküzlerden farkları yoktur, yalnız bu ayrıntı ve derilerinin kalınlığı ve pürtüklü oluşuyla ayrılırlar. Bu Garamantlar, mağaralarda yaşayan Ethiopialıları dört atlı arabalarla kovalarlar; zira bu mağara Ethiopialıları koşudan yana dünyanın ya da hiç olmazsa bize bunları anlatanların ayağına en çabuk olan insanlarıdırlar. Mağara adamları yılan, kertenkele ve bu cinsten sürüngenlerle beslenirler. Konuştukları dil başka dillerin hiçbirisine benzemez; yarasalar gibi kısa sesler çıkarırlar.</span></p>

      <p class="paragraf"><span class="char-style-override-1">184.&nbsp;—</span><span>&nbsp;Garamantlardan sonra gene on günlük bir ara, bir başka tuz tepesi ve su, burada da Atarantlar denilen insanlar otururlar; yeryüzünde adları olmayan, bizim bildiğimiz bir bunlar vardır; kabilenin adı Atarantes, ama kişilerin adı yok. Güneş üzerlerinden geçerken lanetler savururlar, en bayağı cinsten küfürler yağdırırlar, çünkü o, sıcaklığı ile toprağı ve insanları mahveder. – Arkadan bir on gün daha, sonra bir başka tuz tepesi ve su bulunur, burada da insanlar yaşarlar. Bu tuz tepesinin arkasından Atlas adındaki dağ gelir. Her yanı sarp ve sivri bir dağdır, o kadar yüksektir ki derler, tepeleri görülemez; doruğunu saran bulutlar, gerçekten, yaz kış dağılmazlarmış. Yerliler bunun bir gökyüzü direği olduğunu söylerler</span><span class="Character-Style-1 char-style-override-2"><a class="footnote-link" href="#footnote-225-183" id="footnote-225-183-backlink">183</a></span><span>. Yerliler adlarını bu dağdan almışlardır; gerçekten bunlara Atlantlar denir. Canlı bir şey yemezler ve rüya görmezler.</span></p>

      <p class="paragraf"><span class="char-style-override-1">185.&nbsp;—</span><span>&nbsp;Bu kum çizgisi üzerinde yaşayan kabilelerin adlarını buraya kadar verebildim; daha ötesini bilmiyorum. Bu kumluklar Herakles direklerine, hatta daha öteye kadar uzanırlar ve onar günlük aralıklarla tuz yatakları ve insan toplulukları bulunur. Bütün bu kabileler tuz kristallerinden kulübe yaparlar; çünkü Libya’nın bu bölümüne yağmur yağmaz; yağmur yağsaydı tuz bloklarından yapılmış olan duvarlar ayakta kalamazlardı. Burada çıkarılan tuz bazen beyaz olur, bazen kırmızıya çalar. Bu kumlukların ötesinde, güneye, yani Libya’nın merkezine doğru ülke çöldür, su yoktur, yaban hayvan yoktur, yağmur, orman yoktur, herhangi bir yaşlıktan yoksundur.</span></p>

      <p class="paragraf"><span class="char-style-override-1">186.&nbsp;—</span><span>&nbsp;Mısır’dan Tritonis Gölü’ne kadar Libyalılar göçebedirler; yedikleri et, içtikleri süttür. Mısırlılar gibi onlar da kesinlikle inek yemezler, domuz beslemezler. Kyreneli kadınlar bile, Mısırlı İsis’in etkisiyle inek yemeyi yakışık almaz sayarlar; bu tanrıça onuruna oruç tutar, bayram yaparlar; Barkalı kadınlar inek yemedikleri gibi, domuz da yemezler.</span></p>

      <p class="paragraf"><span class="char-style-override-1">187.&nbsp;—</span><span>&nbsp;İşte bu ülke böyledir. Ama Tritonis Gölü’nün batısındaki Libyalılar artık göçebe değildirler ve gelenekleri de değişiktir ve çocuklarına göçebelerin yaptıklarını yapmazlar. Göçebe Libyalılar –Hepsi mi? Evet, diyemem ama herhalde çoğu– çocuklarına şöyle yaparlar: Dört yaşına gelince yağı temizlenmemiş koyun yünüyle, başının üstündeki kara damarları, hatta bazıları şakaklarındakileri de yakarlar, maksat beyinden akan sıvı ile hastalanmaları olanağını kökünden kaldırmaktır. Sağlam insanlar olmalarını buna borçlu olduklarını söylerler. Bildiğimiz insanların en sağlıklı olanlarının Libyalılar oldukları bir gerçektir. Böyle yaptıkları için mi? Kesin olarak evet diyemem, ama sağlam oldukları da inkâr edilemez. Bu işi yaparken debelenmesinler diye bir ilaç bulmuşlardır: Çocuğun üzerine teke sidiği serperler, çocuğun çırpınması hemen durur. Libyalıların kendileri bana ne söyledilerse, ben de onu söylüyorum.</span></p>

      <p class="paragraf"><span class="char-style-override-1">188.&nbsp;—</span><span>&nbsp;Göçebelerde kurban töreleri şöyledir: En başta kurbanın kulağını keser eşikten dışarı atarlar, sonra hayvanı boynunu burarak öldürürler. Yalnız güneşe ve aya kurban keserler ve tanrılara kurban olarak her şeyi keserler; ama Tritonis Gölü kıyılarında oturanlar Athene başta olmak üzere, Triton ve Poseidon dinlerini de tanırlar.</span></p>

      <p class="paragraf"><span class="char-style-override-1">189.&nbsp;—</span><span>&nbsp;Athene heykellerinin üstünde görülen giyimleri ve kalkanı, Yunanlılar Libya kadınlarından almışlardır; ama Libya kadınları giyeceklerini deriden yaparlar ve kalkanın kenarları yılan gibi değildir, yılanı kayıştan yaparlar; gerisi aynıdır. Zaten Athene heykellerini süsleyen giyimlerin adı bile bunun Libya’dan olduğunu gösterir; Libya kadınları giyeceklerinin üstüne kenarları püsküllü ve kırmızı kökboyası ile boyanmış tüysüz keçi derileri atarlar; Yunanlılar aigis terimini</span><span class="Character-Style-1 char-style-override-2"><a class="footnote-link" href="#footnote-225-184" id="footnote-225-184-backlink">184</a></span> <span>keçi derisi sözlerinden çıkarmışlardır. Hatta ben bizim dinsel haykırışların da kaynağını bu ilkel toplumlardan aldıklarını sanıyorum; çünkü Libyalı kadınlar da dinsel törenlerde böyle sesler çıkarırlar. Bunun gibi, “Dört Atlı” koşumda da Yunanlılar Libyalıların öğrencisidirler.</span></p>

      <p class="paragraf"><span class="char-style-override-1">190.&nbsp;—</span><span>&nbsp;Ölülerini gömerken, Nasamonlar dışında, göçebeler Yunanlıların yaptıkları törenlerin tıpkısını yaparlar. Ölüleri oturur biçimde gömerler ve son nefesini arkaüstü yatarken vermesin, oturarak ölsün diye dikkat ederler. – Çiriş otu</span><span class="Character-Style-1 char-style-override-2"><a class="footnote-link" href="#footnote-225-185" id="footnote-225-185-backlink">185</a></span> <span>saplarını kamışlara sarar, kulübelerini bunlarla yaparlar, bunlar taşınabilir kulübelerdir. Bu ilkel toplumların görenekleri bunlardır.</span></p>

      <p class="paragraf"><span class="char-style-override-1">191.&nbsp;—</span><span>&nbsp;Triton ırmağı batısında Auseialara komşu çiftçi Libyalılar vardır, ev yapmasını bilirler, adları Maxy’dir; başlarının sağ yanında saç vardır, solunu kazırlar ve gövdelerine zincifre</span><span class="Character-Style-1 char-style-override-2"><a class="footnote-link" href="#footnote-225-186" id="footnote-225-186-backlink">186</a></span> <span>sürerler, bu kabileler Troyalılardan ürediklerini savunurlar. Bu ülke ve Libya’nın günbatısı bölümü, yaban hayvanlarının göçebelerin ülkelerinden çok daha fazla bulundukları ve çok daha fazla ağaçlıklı olan yerlerdir. Zira Libya’nın göçebelerin bulundukları doğu bölümü, Triton ırmağına kadar alçak ve kumluktur; sonra batıya doğru çiftçilerin toprakları çok dağlıktır, üzerinde bitki örtüsü vardır, yaban hayvanlarla doludur; burası dev yılanlar, aslanlar, filler, ayılar, zehirli yılanlar, boynuzlu eşekler, köpek başlılar, Libyalıların dediklerine bakılırsa gözleri göğsünde olan başsız hayvanlar, yaban erkekler, yaban kadınlar ve hiçbiri masal olmayan daha bir yığın canavar yaratıklar ülkesidir.</span></p>

      <p class="paragraf"><span class="char-style-override-1">192.&nbsp;—</span><span>&nbsp;Göçebelerin oralarda bunların hiçbiri yok. Oralardaki hayvanlar şunlar: Ceylan, karaca, antilop, –eşek ama boynuzlu değil, yalnız bunlar susamazlar ve su içmezler– boynuzlarını Fenike lyrinin iki yan çerçevesini yapmak üzere kullandıkları başka antiloplar (bunlar aşağı yukarı öküz büyüklüğünde olurlar), – küçük tilkiler, sırtlanlar, oklu kirpiler, yaban koçu dikty</span><span class="Character-Style-1 char-style-override-2"><a class="footnote-link" href="#footnote-225-187" id="footnote-225-187-backlink">187</a></span> <span>, çakal, panter, borye, karada yaşayan ve kertenkelenin yakın akrabası olan ve boyu aşağı yukarı üç dirseği bulan timsah, kanatsız, iri serçe ya da struthion</span><span class="Character-Style-1 char-style-override-2"><a class="footnote-link" href="#footnote-225-188" id="footnote-225-188-backlink">188</a></span><span>, başlarında boynuz bulunan küçük yılanlar. Bu ülkede bulunan hayvanlar bunlardır; başka yerlerde bulunan hayvanlar da vardır, yalnız geyik ve yabandomuzu bulunmaz; Libya’da geyiğin ve yabandomuzunun izine rastlanmaz. Üç çeşit fındık sıçanı vardır: Dipod, zegeri (tepe anlamına bir Libya sözcüğü) ve bir de kirpi sıçanlar. Gene orada Silphium tarlalarında gelincik</span><span class="Character-Style-1 char-style-override-2"><a class="footnote-link" href="#footnote-225-189" id="footnote-225-189-backlink">189</a></span> <span>bulunur; Tartessos’dakilere çok benzer. İşte göçebe Libyalıların topraklarında, araştırmalarımızın uzanabildiği yerlere kadar, bulunan hayvan çeşitleri bunlardır.</span></p>

      <p class="paragraf"><span class="char-style-override-1">193.&nbsp;—</span><span>&nbsp;Maxylere yakın olan Libyalılar, Zauteklerdir; savaşta arabalarını kadınlar sürerler.</span></p>

      <p class="paragraf"><span class="char-style-override-1">194.&nbsp;—</span><span>&nbsp;Bunlardan sonra Gyzantlar gelir. Ülkelerinde çok bal veren arılar vardır ve dediklerine göre becerikli ustaları vardır, onlar daha da çok bal yaparlar. Hepsi de zincifre sürünürler ve dağlarında çok bol bulunan maymunları yerler.</span></p>

      <p class="paragraf"><span class="char-style-override-1">195.&nbsp;—</span><span>&nbsp;Kartaca anlatıları Kyraunis adasını bu bölgede gösterirler, uzunluğu iki yüz staddır, genişliği azdır; anakaradan gitmesi kolaydır, zeytin ağaçları ve üzüm bağlarıyla doludur. Burada bir göl vardır derler, o çevrenin kızları gölün dibindeki balçıktan, zifte batırılmış kuş tüyleri kullanarak altın çıkarırlarmış. Sahiden öyle midir, bilmem; bana anlatılanı söylüyorum. – Kesinlikle doğru da olabilir. Zakynthos’daki bir gölün sularından zift çıkardıklarını ben kendi gözümle gördüm; bu adada epeyce göl vardır, ama en büyüğü yetmiş ayak kareyi geçmez ve derinlik iki kulaçtan fazla değildir, bir kancanın ucuna mersin dalı bağlayıp daldırırlar, dala zift yapışır, yukarı çekerler; bitüm gibi kokar ve Pieria ziftinden daha iyidir; gölün yanında kazılmış bir çukura boşaltırlar; çok toplandığı zaman, amphoralara koymak için buraya doldururlar. Göle bir şey düşerse, bir yeraltı kanalından denize gider ve orada bulunur; denizle göl arası yaklaşık olarak dört staddır. – Görülüyor ki, Libya kıyılarındaki ada için söylenenler doğru olabilir.</span></p>

      <p class="paragraf"><span class="char-style-override-1">196.&nbsp;—</span><span>&nbsp;Gene Kartacalılara göre, Libya’da Herakles direklerinin ötesinde insanların oturdukları bir yer varmış, gemilerle oraya gider, yük boşaltırlarmış; getirdikleri malı kıyı boyunca yan yana dizer, sonra gemiye dönüp gökyüzüne bir duman salıverirlermiş. Dumanı gören yerliler deniz kıyısına iner, mala karşılık olarak yere altın bırakırlar ve uzaklaşırlarmış. Kartacalılar gemilerinden inerler, hesap ederler, eğer altın, getirdikleri malı karşılıyorsa, altını alıp giderler; karşılamıyorsa, gemiye dönüp beklerler. O zaman öbürleri gelirler, yeniden altın bırakırlar ve altın kabul edilinceye kadar bu böyle gidermiş. İki taraf da birbirlerine bir kötülük yapmıyorlar, Kartacalılar yeter bulmadıkça altına el sürmüyorlar, yerliler de Kartacalılar altını almadıkça mallara dokunmuyorlarmış.</span></p>

      <p class="paragraf"><span class="char-style-override-1">197.&nbsp;—</span><span>&nbsp;Adlarını söyleyebildiğimiz Libyalılar bunlardır. İçlerinden çoğu Med kralından bugün olduğundan fazla çekinmiyordu. – Bu bölge hakkında söylediklerime şu noktayı da ekleyeyim ki, burada –benim bildiğim– dört insan ırkı yaşar, daha fazla değil ve bu ırklardan ikisi oranın yerlisidir, öbürleri değildir; Libyalılar ve Ethiopialılar yerlidirler, birileri Libya’nın kuzeyinde, ötekileri güneyinde yerleşmişlerdir; Fenikeliler ve Yunanlılar dışarıdan gelmedirler.</span></p>

      <p class="paragraf"><span class="char-style-override-1">198.&nbsp;—</span><span>&nbsp;Verimlilik bakımından, bana öyle gelir ki, Libya, Avrupa ve Asya ile ölçülebilecek kadar cömert bir toprak değildir, yalnız ırmakla aynı adı taşıyan Kinyps</span><span class="Character-Style-1 char-style-override-2"><a class="footnote-link" href="#footnote-225-190" id="footnote-225-190-backlink">190</a></span> <span>bölgesi bunun dışında kalır. Bu bölge tahıl verimi bakımından en iyi topraklara eşittir; Libya’nın öbür bölümlerine hiç benzemez; toprağı kara bir ülkedir, bol kaynaklarla sulanır, kuruyacak ya da yağmurlarla sel olacak diye bir korku yoktur. (Libya’nın bu bölgesinde yağmur vardır.) Burada tahıl üretimi Babil ülkesiyle aynıdır. Euesperides’de oturanların toprakları da iyidir; çünkü verim yüksek olduğu zaman bire yüz verir, Kinyps ise bire üç yüz verir.</span></p>

      <p class="paragraf"><span class="char-style-override-1">199.&nbsp;—</span><span>&nbsp;Göçebelerin oturdukları Kyrene ülkesi Libya’nın bu taraflarının en yüksek yeridir, olağanüstü üç tarım bölgesine sahiptir. Hasada ve bağbozumuna ilk olarak ürünün özsü ile dolu olduğu kıyı kesimlerinden başlanır; burada iş bittiği zaman kıyı bölümünün üst yanındaki “Tepeler” denilen ve bölgenin ortasına rastlayan yerdeki ürün kaldırılır; bu ikinci hasat biter bitmez, ülkenin arkalarına düşen bölgelerde taneler özle şişmiş olur. Böylece ilk hasadın ürünlerinin yenilip içilmesi bittiğinde sonuncusu yetişir; Kyrene’de böylece hasat ve bağbozumu sekiz ay sürer. – Bu ülke hakkında bu kadarla yetineceğiz.</span></p>

      <p class="paragraf"><span class="char-style-override-1">200.</span><span class="char-style-override-1">&nbsp;—</span><span>&nbsp;Pheretime’in öcünü almak üzere Aryandes’in emriyle Mısır’dan kalkıp yürüyüşe geçen İranlılar Barka’ya geldiler, kenti kuşattılar ve Arkesilaos’un ölümünden sorumlu olanların kendilerine verilmesini istediler. Ama sorumluluğu Barka halkının tümü paylaşıyordu; ültimatom kabul edilmedi. Barka’yı dokuz ay kuşattılar; yeraltından hendek kazıp tabyalara yanaşıyorlar, şiddetli saldırılara girişiyorlardı. Ama bir demirci, hendeklerin nerede kazıldığını bakır geçirilmiş bir kalkanla meydana çıkarıyordu; bunun için şöyle yapıyordu: Kalkanı tabyaların iç tarafında gezdiriyor, toprağın üstüne koyuyordu; orada hendek kazılmıyorsa, kalkan toprağa değdiği zaman titremiyordu; ama kazılan yerlerin üstüne konduğu zaman, kalkanın bakırı ses yansıtıyordu. O zaman Barkalılar da toprağı düşman yönünde kazıyor ve yeraltındaki İranlıları toptan öldürüyorlardı. Barkalıların hendeklere karşı uyguladıkları strateji buydu; saldırıları ise püskürtüyorlardı.</span></p>

      <p class="paragraf"><span class="char-style-override-1">201.&nbsp;—</span><span>&nbsp;Böylece çok zaman geçti; iki yandan da kayıplar oluyordu ve İranlılar da az sıkıntı çekmiyorlardı. Kara ordusunun başında bulunan Amasis, Barka’yı zorla ele geçiremeyeceğini anlayınca hileye başvurdu; bu yoldan bir sonuç alabileceğini düşünüyordu. Gece geniş bir çukur kazdırdı; üzerini dayanıksız tahtalarla kapattırdı, bunun da üstüne, çevredeki toprakla aynı düzeyde toprak çektirdi. Sabah olunca Barkalılara haber gönderdi, “Gelin görüşelim,” dedi; Barkalılar, sonunda bir anlaşmaya varılabileceği sevinci ile, “Olur” dediler. Anlaşma aşağı yukarı şu sözlerle bağlandı: (Üzerinde durduğumuz) bu toprak parçası –saklı çukurun üzerinde duruyorlardı– böyle kaldığı sürece, içtiğimiz ant karşılıklı olarak geçerli olacaktır; Barkalılar Büyük Kral’a uygun bir vergi ödeyecekler, İranlılar da artık onlara sataşmayacaklardı. Ant içme töreni sona erdikten sonra, yüreklerine güven gelmiş olan Barkalılar kapıları açtılar. O zaman İranlılar, saklı çukuru örten tahtaları yıkıp tabyalardan içeri daldılar. Tahta köprüyü yıkmaları, içtikleri andı bozmuş olmamak içindi; çünkü anlaşma, üzerinde durdukları toprak parçası öyle kaldığı sürece geçerli olacaktı; mademki çukuru örten toprak artık yoktu, ant içerek pekiştirilmiş olan anlaşma da yürürlükten kalkmış demekti.</span></p>

      <p class="paragraf"><span class="char-style-override-1">202.&nbsp;—</span><span>&nbsp;İranlılar, Barkalılardan suçlu olanları Pheretime’ye teslim ettiler, o da tabyaların üzerine çepeçevre kazıklar diktirdi, suçlu Barkalıların hepsini kazığa vurdurdu. Karılarının memelerini kestirtip, bunlarla surların duvarlarını kaplattırdı. Geri kalan Barkalıları, ganimet olarak İranlılar arasında paylaştırdı. Battos soyundan olanlarla, ölümden sorumlu tutulmayanlara dokunmadılar; kenti de bunlara emanet ettiler.</span></p>

      <p class="paragraf"><span class="char-style-override-1">203.&nbsp;—</span><span>&nbsp;İranlılar, öbür Barkalıları köle olarak yanlarına alıp geri döndüler. Kyrene kentinin yakınlarına vardıkları zaman, Kyrenelilerin dinsel bir gerek olarak uydukları bir orakle dayanarak, kentin içinden geçme hakkını elde ettiler. Ordu kentin içinden geçerken donanma komutanı Badres, kenti zaptetmek için emir verdiyse de kara kuvvetleri komutanı Amasis bırakmadı; “Barka, bizi gönderdikleri tek Yunan kentidir,” dedi. Sonra kentten çıkıp Lykai tanrısı Zeus</span><span class="Character-Style-1 char-style-override-2"><a class="footnote-link" href="#footnote-225-191" id="footnote-225-191-backlink">191</a></span> <span>tapınağının yükseldiği yere vardıkları zaman, Kyrene’yi almadıklarına pişman oldular, yeniden kente gitmeyi denediler; ama Kyreneliler bu kez karşı durdular. İranlılar, arada bir savaş olmadığı halde bozguna uğradılar ve altmış stad kadar öteye kaçmadan durmadılar, orada kamp kurdular. Onlar buradayken bir haberci geldi, Aryandes geri çağırıyordu. İranlılar bu sefer Kyrenelilere yalvardılar, yol için yiyecek istediler, istediklerini aldılar ve Mısır yoluna düştüler. Bundan sonra yollarının geçtiği yerlerdeki Libyalılar, ta Mısır’a varıncaya kadar bunlara musallat oldular, donatımlarına ve ağırlıklarına tamah edip, arkada kalan çocukları ve döküntüleri kılıçtan geçirdiler.</span></p>

      <p class="paragraf"><span class="char-style-override-1">204.&nbsp;—</span><span>&nbsp;Libya’da İran ordusunun ulaştığı en uç nokta Euesperides’dir</span><span class="Character-Style-1 char-style-override-2"><a class="footnote-link" href="#footnote-225-192" id="footnote-225-192-backlink">192</a></span><span>. – Köle olarak getirilen Barkalılar Mısır’dan Büyük Kral’a gönderildiler. Dareios, yurtluk olarak onlara Baktria’nın bir kasabasını verdi. Bu kasabaya Barka adını verdiler, Baktria bölgesinde bugün de yerinde durmaktadır.</span></p>

      <p class="paragraf"><span class="char-style-override-1">205.&nbsp;—</span><span>&nbsp;Pheretime, ömrünü mutlu olarak bitiremedi. Barkalılardan öcünü alıp da Libya’dan Mısır’a döner dönmez, pis bir hastalığa yakalanıp öldü. Canlı canlı, gövdesinde kaynaşan kurtlara yem oldu. Zira aşırı öç almalar, insanın üstüne tanrıların öfkesini çeker. Ve Battos’un karısı Pheretime de Barkalılardan, dediğim gibi ağır bir şekilde öç almıştır.</span></p>

      <div class="footnotes">
        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-138-backlink" id="footnote-225-138">138</a> <span>Gobineau (1816–1882), Dareios’un Skyth seferini şüpheyle karşılar. Ona göre bu bir sefer değildi; amaç sadece Tuna’nın kuzey yörelerinde keşif yapmaktı. Dareios, Skythia’yı değil, generali Megabyzos’un yaptığı ve beşinci kitabın başında anlatıldığı gibi, yalnız Trakya’yı almayı düşünüyordu. – Bu şüphe genellikle kabul edilmez. Eleştiriciler, daha çok seferin nedeni ve ayrıntıları üzerinde dururlar. Herodotos’un, “</span><span class="char-style-override-3">Skythler Asya’yı istila etmişlerdi, Dareios bunun öcünü almak istiyordu</span><span>” demesi biraz yüzeyde kalıyor. Ama bunun bir dengi ile karşılama seferi olduğunu, amacının Skythlerle birleşebilecek halklara güven vermek olduğunu ileri sürmesi doğrudur (Kitap IV. bölüm 119). Bu sefer 513’e konulur.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-139-backlink" id="footnote-225-139">139</a> <span>Bu kitabın 11 ve 12. bölümlerinde bu uluslar üzerine söylenenlere bakınız.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-140-backlink" id="footnote-225-140">140</a> <span class="char-style-override-3">Palus–Maiotis</span><span>, şimdiki Azak Denizi. Tauris ya da Taurika Khersonesos’u da Kırım’dır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-141-backlink" id="footnote-225-141">141</a> <span>Kar tipisi.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-142-backlink" id="footnote-225-142">142</a> <span class="char-style-override-3">Geryon</span><span>, üç başlı dev. Herakles bunu öldürür ve öküzlerini alır. Latinlerde de Breal’e (1832–1915) göre, aynı myth değişik biçimde, Herkül ile Kakus arasındaki dövüşte görülür.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-143-backlink" id="footnote-225-143">143</a> <span class="char-style-override-3">Okeanos Gadeires</span><span>. Burası Cadix’dir. Herakles direkleri ise Gibraltar “Cebelüttarık–Tarık Dağı”dır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-144-backlink" id="footnote-225-144">144</a> <span>İsimlerden belli. Bunlar Skythlerin, Agathyrs ve Gelonların atalarıdır. (Gelon için 108 ve 109 bölümlere bakınız.)</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-145-backlink" id="footnote-225-145">145</a> <span class="char-style-override-3">Prokonnesos</span> <span>bugünkü Marmara Adası’dır. Aristeas, Herodotos’a göre VII. yüzyılda yaşamıştır (bölüm 15).</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-146-backlink" id="footnote-225-146">146</a> <span class="char-style-override-3">Kremnes deniz çarşısı.</span> <span>Dik bayırlar. Azak Denizi üzerinde bir ticaret limanıydı.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-147-backlink" id="footnote-225-147">147</a> <span>Odysseia, dördüncü bölüm, 85</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-148-backlink" id="footnote-225-148">148</a> <span class="char-style-override-3">Bu ara sözler…</span> <span>Rawlinson (1810–1895) ve ona bakarak Sayce (Başlangıç, sayfa XVI), bundan şunu çıkarırlar: “</span><span class="char-style-override-3">Anlatılarım, başından beri</span> <span>(yani ilk yayımlanmasından beri)</span> <span class="char-style-override-3">sürekli olarak yeni ayrıntılar aramıştır</span><span>.” – Burada söz konusu olan ara sözler değil, katmalardır. Herodotos’un kitabının yeni basımlarını da gördüğü anlaşılıyor. – Bizce bu, anlatıyı kesintiye uğratan konu dışına çıkmalar için, bir çeşit özür dilemedir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-149-backlink" id="footnote-225-149">149</a> <span class="char-style-override-3">Hyperboreliler</span><span>, masal (myth) ulusudurlar. Yunanlılar burayı Apollon’un her kış çekildiği yer olarak bilirler. Bu tanrı Güneş’tir, adına özel tapınma törenleri yaparlar. Delos’a yollanan sunuların anlamı şudur: Apollon on<br />
          ları bırakıp doğduğu adaya döndüğü zaman da ona bağlı kaldıklarını göstermek istemektedirler. “</span><span class="char-style-override-3">Yunanlılar, günlerinin uzunluğu ve gecelerinin kısalığı üzerine çok eskiden edindikleri belli belirsiz bilgilerle, bu harika ülkeyi hayallerinde yaşatmışlardır</span><span>.” (Decharme, sayfa 103). Bölüm 36’da adı geçen keramet taslayıcı Abaris “</span><span class="char-style-override-3">Hyperboreliler ülkesinde Apollon</span><span>” üzerine bir destan yazmış olmakla övünüyordu.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-150-backlink" id="footnote-225-150">150</a> <span>Burada Kuzey Denizi sözü Karadeniz’i gösterir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-151-backlink" id="footnote-225-151">151</a> <span>Herhalde durgun tropik havasında rüzgâr bulamadığı için.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-152-backlink" id="footnote-225-152">152</a> <span>Herodotos’un saydığı ırmaklar: Tyras–Dinyester, Hypanis–Bug ya da Bog ve Kuban, Borysthenes–Dinyeper, Pantikapes–Paol, Tanais–Don. Gerrhos ve Hypakyris iyi anlaşılamamıştır. Bölüm 57’de anılan Hyrgis, Donetz’dir. İstros’un Tuna olduğunu daha önce söylemiştik.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-153-backlink" id="footnote-225-153">153</a> <span class="char-style-override-3">Prut ırmağı</span><span>. Doğuya doğru akarken sözü yanlıştır. Bu yönde kısa bir yolculuktan sonra kuzey–güney doğrultusunda akar. Maris ve Marosch’tur.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-154-backlink" id="footnote-225-154">154</a> <span>Metnin aslında havyar sözü yoktur. Havyar, mersinbalığı yumurtalarının tuzlanıp bastırılması ile yapıldığına göre, Herodotos’un bunu anlatmak istediği açıktır. (Fransızcaya çevirenin notu.)</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-155-backlink" id="footnote-225-155">155</a> <span class="char-style-override-3">Papaios</span><span>. Büyükbaba.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-156-backlink" id="footnote-225-156">156</a> <span class="char-style-override-3">Engin bir kültür edinmişti</span><span>. Anayurdundakinden daha üstün demek istediği anlaşılıyor.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-157-backlink" id="footnote-225-157">157</a> <span>Şüphesiz Herodotos’un kaldığı yerin sahibi ve belki de bir Karialı. (Hauvette bunun Karia adı olduğunu söyler.) – Ariapeithes, Dareios’un düşmanı İdanthyrsos’dan sonraki Skyth kralıdır (ölümü 460).</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-158-backlink" id="footnote-225-158">158</a> <span>Yunanlıların kolonileştirdikleri bölgede, Karadeniz üzerinde bir kent.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-159-backlink" id="footnote-225-159">159</a> <span>Karadeniz’in batı kıyılarında, Apollonios ve Mesambria gibi. Salmydessos bu iki kentten ikincisinin güneyine düşer. Burada coğrafya ile ilgili bir zorluk var: Herodotos,</span> <span class="char-style-override-3">Apollonios’un yukarısındaki Salmydessos</span> <span>diyor. Aşağısındaki demeliydi. Tartışmalı bir konudur.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-160-backlink" id="footnote-225-160">160</a> <span class="char-style-override-3">Pythagoras</span><span>, Samos’ta doğmuş, VI. yüzyılda yaşamıştır. Bir şey yazdığı bilinmiyor, o da Sokrates gibi konuşmalarıyla büyük ilgi uyandırmıştır. Yunan düşüncesi üzerindeki sürekli etkisi Platon’da ve Aristoteles’de görülür.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-161-backlink" id="footnote-225-161">161</a> <span>Daha önce de söylediğimiz gibi, Kırım. Sonraki iki karşılaştırma eleştiricilere bu bölümün, Herodotos’un İtalya’ya gidişinden, yani Thurium’un kuruluş tarihi olan 444’den sonra yazıldığını meydana koymak fırsatını vermiştir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-162-backlink" id="footnote-225-162">162</a> <span class="char-style-override-3">Agamemnon kızı İphigenia</span> <span>hikâyesinin bir başka türlüsünde, Kalkhas tam kızı boğazlayacakken, Artemis, kızın yerine bir dişi geyik koyar, kızı Tauris’e götürürler, orada Artemis tapınağı rahibesi olur (Euripides.</span> <span class="char-style-override-3">İphigenia Tauris’de</span><span>). Herodotos burada onu bir tanrı olarak göstermiştir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-163-backlink" id="footnote-225-163">163</a> <span class="char-style-override-3">Melankhlen</span><span>, karalar giyinen anlamınadır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-164-backlink" id="footnote-225-164">164</a> <span>Burada belki de Budinler değil, Gelonlar demek gerekirdi. Sonra gelen bölüm 109’da, Gelonlar, Budinlerin topraklarında yerleşmiş olmalarına rağmen, Herodotos bu iki ulusu açıkça ayırıyor. Bölüm 108 Budinlere değil, Gelonlara uymaktadır. Ayrıca, bölüm 102’de bu bölgedeki ulusları sayarken Gelonların adını, Budinlerden ayrı olarak anmış ve onları Budinlerden önceye almıştır. Buna göre Gelonları daha önce anlatması gerekirdi. Bundan ötürü bölüm 108’in başındaki adın Gelonlar olarak alınması önerilmektedir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-165-backlink" id="footnote-225-165">165</a> <span>Kadın savaşçılar topluluğu. Rahat ok atabilmek için sağ memelerini keserlermiş. Trabzon yanında, Thermodon kıyılarında yerleşmişlerdir. Herakles ve Theseus öykülerinde adları geçer. Bunları Herakles Themiskyra’da, Theseus da Attika’da yenmiştir (Decharme, sayfa 138 ve 520). Thermodon şimdiki Terme Çayı’dır, Themiskyra da Terme’dir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-166-backlink" id="footnote-225-166">166</a> <span class="char-style-override-3">Genç ve zorlu</span><span>. Metin, “</span><span class="char-style-override-3">aynı yaşta</span><span>” diyor. Biz, genç diye aldık.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-167-backlink" id="footnote-225-167">167</a> <span>Bölüm 7. Kolaxias, Skythia’yı üç krallığa böler.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-168-backlink" id="footnote-225-168">168</a> <span class="char-style-override-3">Hayalet atlılar</span><span>. Napolyon’un karşısına çıkan 1812’nin Kazakları Skythlerin mirasçılarıydılar. Coğrafya gerçeği kendini ister istemez kabul ettiriyor.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-169-backlink" id="footnote-225-169">169</a> <span class="char-style-override-3">Ağla diyorum sana</span><span>. Bu sözü, anlama yakın saydıkları atasözleriyle çevirenler de vardır. Biz, aslındakini aldık.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-170-backlink" id="footnote-225-170">170</a> <span>Dareios’un eline geçen ganimet çok azdı, ordusunu beslemeye yetmezdi. Orada kaldıkça sıkıntı daha da artıyordu. Gene Moskova’da beş hafta dayanabilen Napolyon akla geliyor.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-171-backlink" id="footnote-225-171">171</a> <span>Ağırlıklardan ve hastalardan ayıklanmış birliklerle saldıracaktı.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-172-backlink" id="footnote-225-172">172</a> <span class="char-style-override-3">Histiaios</span><span>. Burada, sonraki bölümlerde önemli rolü olan bir kişi sahneye giriyor.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-173-backlink" id="footnote-225-173">173</a> <span class="char-style-override-3">Brauron</span><span>, Attika’da bir tapınaktır. Pelasgların Atinalı kadınları kaçırmaları Kitap VI. bölüm 138’de anlatılmıştır – Minyailer, Minyas’ın torunlarıydılar, masal bunu Poseidon’un oğlu olarak gösterir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-174-backlink" id="footnote-225-174">174</a> <span class="char-style-override-3">Tyndareos’un oğulları…</span> <span>Kastor ve Pollux. Altın post için Kolkhis’e Argo gemisiyle yapılan sefere katılanlardan.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-175-backlink" id="footnote-225-175">175</a> <span>Tyr krallarından Agenor’un oğlu. Zeus, boğa biçimine girip Europe’yu kaçırır. Babası, erkek kardeşi Kadmos’u peşine salar. Kadmos, kardeşinin peşinde Boiotia’ya gelir, bir dragon (ejderha) öldürür, dragonun dişleri yere saçılır ve içlerinden silahlı adamlar çıkar, o hepsini geri atar, beşi hariç, öbürlerini öldürür. O beşi Thebai kalesi olan Kadmeia’yı yapmakta ona yardım ederler</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-176-backlink" id="footnote-225-176">176</a> <span>Hekatombe, yüz öküzlük kurban.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-177-backlink" id="footnote-225-177">177</a> <span class="char-style-override-3">Platea adası.</span> <span>Şimdiki Bomba adası. Trablusgarp kıyılarındadır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-178-backlink" id="footnote-225-178">178</a> <span>Kitap II. bölüm 161’e bakınız.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-179-backlink" id="footnote-225-179">179</a> <span class="char-style-override-3">Barka</span><span>. Kyrene’nin batısında. İkisi de Kyrenaika’dadır.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-180-backlink" id="footnote-225-180">180</a> <span class="char-style-override-3">Maraphlar</span> <span>ve</span> <span class="char-style-override-3">Pasargadlar</span><span>, İran kabileleri (Kitap I. bölüm 125).</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-181-backlink" id="footnote-225-181">181</a> <span>Devekuşu.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-182-backlink" id="footnote-225-182">182</a> <span class="char-style-override-3">Tritonis Gölü</span><span>. Tunus’un güneyinde, Gabes Körfezi’nin batısındaki Şat el Cerid.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-183-backlink" id="footnote-225-183">183</a> <span class="char-style-override-3">Bir gökyüzü direği</span><span>. Atlas mythinin çeşitleri vardır. En yaygın olan anlatıya göre Atlas, bir tanrı ya da titandır. Gökyüzünü omuzlarında taşır ve eksenini döndürür. “</span><span class="char-style-override-3">Axem umero torquet stellis ardentibus aptum.</span><span>” (Virgile,</span> <span class="char-style-override-3">Enéide</span> <span>IV. 482).</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-184-backlink" id="footnote-225-184">184</a> <span>Kalkan = keçi derisi.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-185-backlink" id="footnote-225-185">185</a> <span>Asphodel</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-186-backlink" id="footnote-225-186">186</a> <span>Zincifre = Vermillon. Türk Dil Kurumu sözlüğü, deri hastalıklarında kullanılan doğal cıva sülfürü diyor.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-187-backlink" id="footnote-225-187">187</a> <span>Hangi hayvan olduğu bilinmiyor.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-188-backlink" id="footnote-225-188">188</a> <span class="char-style-override-3">Kanatsız</span><span>. Yunanca’da aynı kelime hem serçe, hem de devekuşu için kullanılır. Devekuşu için ayrı bir ad olmadığından, kanatsız serçe demişlerdir.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-189-backlink" id="footnote-225-189">189</a> <span>Sansara benzeyen bir hayvan.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-190-backlink" id="footnote-225-190">190</a> <span>Trablusgarp’ta şimdiki Kinifo ve Vadi Kaan.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-191-backlink" id="footnote-225-191">191</a> <span class="char-style-override-3">Lykai tanrısı Zeus</span><span>. Arkadia’da da Zeus’e adanmış bir Lykai Dağı vardır. Arkadialılara göre Zeus bu dağda doğmuştur.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-192-backlink" id="footnote-225-192">192</a> <span class="char-style-override-3">Euesperides</span><span>. Barka ve Kyrene’nin batısındadır.</span></p>
        </div>
      </div>
    </div>
  </div>
</body>
</html>
