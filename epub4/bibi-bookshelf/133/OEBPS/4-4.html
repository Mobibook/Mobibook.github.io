<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>4-4.html</title>
		<link href="template.css" rel="stylesheet" type="text/css"/>
<meta name="Adept.resource" value="urn:uuid:7f730855-abfd-44b4-b05b-8c888e89fc4d"/>
	</head>
	<body>
		<div id="x4-4.html" xml:lang="tr-TR">
			<div class="Basic-Text-Frame-2">
				<p class="anabaslik" id="toc_marker-5" xml:lang="en-GB"><span class="char-style-override-6">5</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Babam gençliğinde bir yıl kadar avare bir yaşam sürmüş” diye anlatmaya başladı Haida. “1960’lı yılların sonlarıymış. Üniversitede öğrenci olayları fırtınasının ortalığı kasıp kavurduğu dönem, kültürel açıdansa Karşı Kültür’ün altın yıllarıymış. Ayrıntılarını bilmiyorum ama babam Tokyo’da üniversitede öğrenciyken kabullenemediği bazı saçma olaylarla karşılaşmış, siyasi mücadeleye olan inancını yitirmiş, eylemlerden kendini çekmiş. Sonra da okula kayıt dondurma dilekçesi vererek, bütün ülkeyi tek başına amaçsızca dolaşmış. Fiziksel güce dayalı işlerde çalışıp, yaşamak için gerekli parayı kazanarak, boş zaman bulduğunda kitap okumuş, bir sürü değişik insanla tanışmış, gerçek hayat deneyimini artırmış. Babam sık sık, kendi açısından bu dönemin belki de hayatının en mutlu zamanları olduğunu söylerdi; o dönem birçok önemli şey öğrenmiş. Çocukluğumda, o günlerde yaşadıklarıyla ilgili hikâyeleri birçok kez dinledim. Sanki bir askerin eski zamanlarda, uzak topraklardaki savaş anılarını anlatır gibi anlatırdı. O avare yaşantısından sonra babam üniversiteye geri dönmüş. Kendini öğrenim hayatına vermiş, bir daha da uzun yolculuklara falan çıkmamış. Benim bildiğim kadarıyla, babam sonrasında evden işe gidip gelmekten ibaret bir yaşam sürdü. Garip değil mi? Böylesine sakin ve düzenli görünen bir yaşamda bile, geçmişte bir noktada mutlaka hayatın sekteye uğradığı bir zaman dilimi oluyor galiba. Yoldan çıkmak için ayrılmış dönem denebilir belki. İnsanoğluna mutlaka böylesi bir zaman dilimi gerekiyor herhalde.”</span></p>
				<p class="metin" xml:lang="en-US"/>
				<p class="metin" xml:lang="en-US"><span class="char-style-override-7" xml:lang="tr-TR">O kış Haida’nın babası Oita ilinin dağlık bölgesindeki küçük bir kaplıca pansiyonunda ayak işlerine bakmaktadır. Orası çok hoşuna gidince bir süre kalmaya karar verir. Her gün fiziksel güce dayalı belli işleri yapması, bazı angaryaları halletmesi gerekmektedir, sonrasında kalan zamanı özgürce kullanabilmektedir. Aldığı ücret sözünü etmeye değecek bir şey değildir ama üç öğün yemek ve kalacak yer verirler, istediği kadar da kaplıca havuzlarına girebilmektedir. Boş zamanlarında kendine ait dar odasında uzanıp istediği kadar kitap da okuyabilmektedir. Çevresindeki insanlar bu sessiz, acayip “Tokyolu öğrenci”ye karşı hep nazik davranırlar; verilen yemekler aleladedir, ama orada yetiştirilen taze malzemelerle pişirilmiş lezzetli yemeklerdir. Dahası, her şeyden öte, orası bütün dünyadan soyutlanmış bir yerdir. Sinyaller yetersiz olduğundan televizyon izlenemez, gazete bile ancak ertesi gün gelir. En yakın otobüs durağı dağ yolundan aşağıda, üç kilometre mesafededir ve oradan pansiyona kadar olan bozuk yolu gidip gelebilecek tek araç, pansiyona ait külüstür ciptir. Elektrik bile, çok yakın bir zamanda bağlanmıştır.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Pansiyonun önünde uzanan güzel vadiden geçen temiz ırmakta canlı renkleri olan, etine dolgun tatlı su balıklarından bolca yakalanabilmektedir. Tiz sesli kuşlar cıvıldayarak ırmağın üzerinde uçuşur, yabandomuzu ya da maymun görmek ise hiç de nadir rastlanan bir durum değildir. Dağlık alan, yenebilir dağ bitkilerinin hazine deposu gibidir. Böylesine dış dünyadan soyutlanmış bir ortamda genç Haida dilediğince kitap okuyup düşüncelere dalma imkânı bulur. Artık gerçek dünyanın karmaşası ilgisini çekmemektedir. </span></p>
				<p class="metin" xml:lang="en-US"><span class="char-style-override-7" xml:lang="tr-TR">O pansiyona kapağı atmasının üzerinden iki ay geçmiştir; bir gün bir müşteri ile sohbet etmeye başlar. 40’lı yaşlarının ortasında gibi duran bir adamdır. Uzun boyludur, kol ve bacakları da dikkat çekici ölçüde ince ve uzundur. Saçları kısadır, alnı kelleşerek açılmıştır. Metal çerçeveli bir gözlük takmaktadır, kafasının şekli de taze yumurta gibi yusyuvarlaktır. Omzuna astığı vinil çantasıyla dağ yolundan kendi başına yürüyerek çıkıp gelmiştir, o pansiyonda bir hafta kadar konaklar. Dışarıya çıkarken hep aynı deri ceketini, mavi kot pantolonunu ve postallarını giyer. Soğuk günlerde ayrıca yün şapka takıp, boynuna lacivert atkı dolar. Adının Midorigava (“yeşil ırmak”) olduğunu söyler. En azından konaklama defterine Tokyo şehri, Koganei ili adresiyle birlikte yazdığı isim budur. Titiz bir tip olsa gerek, önceki günün hesabını her sabah nakitle kapatmaktadır.</span></p>
				<p class="metin" xml:lang="en-US"><span class="char-style-override-7" xml:lang="tr-TR">(</span><span class="char-style-override-8" xml:lang="tr-TR">Midorigava? Yeşil ırmak. İşte yine renk sahibi biri</span><span class="char-style-override-7" xml:lang="tr-TR">. Fakat Tsukuru araya girmeksizin öyküye kulak verdi.)</span></p>
				<p class="metin" xml:lang="en-US"><span class="char-style-override-7" xml:lang="tr-TR">Adının Midorigava olduğunu söyleyen adam özel bir şeyle uğraşıyor değildir. Fırsat buldukça açık hava kaplıcasına girer, çevredeki dağ patikalarında yürüyüş yapar, yanında getirdiği cep kitaplarını (çoğu zararsız gizem romanlarıdır) altı mangallı sehpada oturarak okur. Akşamları tek başına iki küçük kadeh sıcak </span><span class="char-style-override-8" xml:lang="tr-TR">sake </span><span class="char-style-override-7" xml:lang="tr-TR">içer. Ne daha fazla, ne de daha az. Adam, Haida’nın babasından aşağı kalmayacak ölçüde suskun biridir, gerekmedikçe hiç kimseyle konuşmaz, ama pansiyondakiler de bu durumu pek umursamaz. O tür müşterilere alışkındırlar çünkü. Onca zahmete girerek, dağların arasına gizlenmiş o ücra kaplıcaya gelenler az çok değişik insanlardır, uzun süre konaklayan müşteriler ise hepten değişiktir.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Genç Haida bir gün, henüz güneş doğmadan, ırmak kenarındaki açık hava kaplıcasına girmeye gider. Tesadüfen Midorigava da çıkagelir, ilk lafa giren de o olur. Midorigava nedense ilk gördüğü andan itibaren bu ayak işlerine bakan gence karşı azımsanmayacak bir ilgi duymuş gibidir. Bu ilginin nedeni, Haida’nın izinli olduğu saatlerde yeşilliklere oturup bir Georges Bataille derlemesinin sayfalarını çevirdiğini görmesi de olabilir.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Kendisinin Tokyo’dan gelen bir caz piyanisti olduğunu söyler Midorigava. Özel hayatında canını sıkan bir şeyler olmuş, günlük işlerden yorulmuş, bir süre sakin bir çevrede dinlenmek istemiş, tek başına çıkıp o dağ başına gelmiştir. Daha doğrusu, keyfine göre seyahat etmektedir ve yolu tesadüfen oraya düşmüştür. Ortalıkta gereksiz hiçbir şey olmadığı için burası hoşuna gitmiştir. Haida’nın da Tokyo’dan geldiğini duymuştur, onaylatmak için sorar.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Haida, gündoğumundan önceki yarı aydınlıkta, sıcak suya gömülmüş halde, kendi durumunu üç beş cümleyle açıklar. Üniversiteye kayıt dondurma dilekçesi vermiş, amaçsızca seyahat etmektedir. Nasıl olsa üniversite de kuşatma altındadır. Tokyo’da kalmasının anlamı yoktur.</span></p>
				<p class="metin" xml:lang="en-US"><span class="char-style-override-7" xml:lang="tr-TR">O sıralarda Tokyo’da olup biteni merak edip etmediğini sorar Midorigava. </span><span class="char-style-override-8" xml:lang="tr-TR">Başlı başına bir gösteri. Her gün bir yerlerde yeni bir patırtı çıkıyor. Sanki dünya altüst oluyor. Bunları kaçırdığın için pişman değil misin?</span></p>
				<p class="metin" xml:lang="en-US"><span class="char-style-override-8" xml:lang="tr-TR">Dünya öyle kolay kolay altüst olmaz,</span><span class="char-style-override-7" xml:lang="tr-TR"> diye yanıtlar Haida. </span><span class="char-style-override-8" xml:lang="tr-TR">Altüst olan insanlardır. Böyle bir şeyi göremedim diye de pişman olmam.</span><span class="char-style-override-7" xml:lang="tr-TR"> Bu kısa ve dik kafalı yanıt Midorigava’nın hoşuna gitmiş gibidir.</span></p>
				<p class="metin" xml:lang="en-US"><span class="char-style-override-7" xml:lang="tr-TR">O civarda piyano çalabileceği bir yer olup olmadığını sorar genç Haida’ya.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tepeyi aşınca bir ortaokul olduğunu söyler Haida, dersler bittikten sonra müzik odasının piyanosunu çalmasına belki izin verebileceklerini ekler. Midorigava bunu öğrenince sevinir. </span><span class="char-style-override-8" xml:lang="tr-TR">Senin için sakıncası yoksa daha sonra beni oraya kadar götürür müsün?</span><span class="char-style-override-7" xml:lang="tr-TR"> Sonra Haida pansiyonun sahibine bu durumu aktarınca, adam da, “Madem öyle istiyor, götürüver” der. Pansiyonun sahibi ortaokula telefon ederek, adamın piyanoyu kullanabilmesini ayarlar. Haida ile Midorigava öğlen yemeğinden sonra tepeye tırmanıp ortaokula giderler. Yağmur henüz dinmiştir, patika kaygandır, ama Midorigava sırt çantasını göğsüne gelecek şekilde asmış, sağlam ve hızlı adımlarla yürümektedir. Dış görünüş itibariyle büyük şehir insanıdır ama ondan hiç beklenmeyecek ölçüde güçlü kuvvetli biri gibidir.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Müzik odasındaki eski duvar piyanosunun tuşları eksiktir, akordu da pek düzgün sayılmaz ama sonuçta idare edecek durumdadır. Piyanist, gıcırdayan tabureye oturup, parmaklarını açarak 88 tuşu şöyle bir yokladıktan sonra, bazı akortları dener. Beş kez, yedi kez, dokuz kez, on bir kez. Çıkan sesler onu hiç de hoşnut etmiş gibi değildir, ama tuşlara basmak bile sanki bir tür fiziksel tatmin veriyor gibidir. Müthiş süratli ve güçlü parmak hareketlerine bakılırsa, mutlaka isim yapmış bir piyanist olsa gerek, diye düşünür Haida.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Piyanonun durumunu aşağı yukarı tarttıktan sonra, Midorigava çantasından küçük bir kese çıkartıp dikkatle piyanonun üstüne koyar. Kaliteli bir kumaştan yapılmış bir kesedir bu, ağız kısmı kordonla büzülen türdendir. Belki de yakılan bir ölünün külleridir diye düşünür, genç Haida. Piyano çalarken o keseyi müzik aletinin üzerine koymak adamın alışkanlığı gibidir. Hareketleri öyle bir izlenim bırakır.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Derken Midorigava “Round Midnight”ı biraz çekiniyormuş gibi çalmaya başlar. Başlangıçta, sanki vadiden geçen ırmağa ayağını sokup akıntının hızını ve bastığı yeri yoklayan insanlar gibi, her bir notayı nazikçe ve temkinli bir tarzda çalar. Parçanın ardından uzun bir doğaçlama gelir. Zaman geçtikçe parmakları suya alışkın balıklar gibi daha canlı ve cesur hareket etmeye başlar. Sol eli sağ elini yüreklendirir, sağ eli sol elini kamçılar. Genç Haida caz hakkında özel bir bilgi sahibi değildir, ama Theolonius Monk’un yaptığı o besteyi tesadüf eseri bilmektedir ve Midorigava’nın çalışının esaslı, harika bir performans olduğunu hisseder. Çalışında öyle derin bir ruh vardır ki insan piyanonun akordundaki bozukluğa dikkat etmez bile. Dağların arasındaki bir ortaokulun müzik odasında, bu performansın tek dinleyicisi olarak o müziğe kulak verdiğinde, sanki içindeki bütün kirler suyla yıkanıp gidiyormuş gibi bir duyguya kapılır. O müziğin dolaysız güzelliği ozon yüklü tertemiz havayla, vadiden akan berrak ve serin ırmağın akışıyla birleşiyor, hepsi birbirlerine sesleniyor gibidir. Midorigava da kendini çalmaya iyice kaptırmıştır, sanki gerçekliğin bütün önemsiz ayrıntıları çevresinden büsbütün silinip gitmiş gibidir. Genç Haida, yaptığı şeye böylesine kendisini kaptırmış birini daha önce hiç görmemiştir. Haida, Midorigava’nın, sahibinden bağımsız canlılar gibi hareket eden on parmağından bir an bile gözlerini ayıramaz.</span></p>
				<p class="metin" xml:lang="en-US"><span class="char-style-override-7" xml:lang="tr-TR">On beş dakika kadar sonra, besteyi çalıp bitirdiğinde, Midorigava çantasından kalınca bir havlu çıkartıp yüzünde biriken terleri özenle siler. Derken, sanki sessizce düşüncelere dalmış gibi bir süre gözlerini kapatır. Sonra da, “Artık yeter, kâfi. Yavaş yavaş dönelim” der. Elini uzatıp piyanonun üzerindeki küçük keseyi alır, yine nazikçe çantasının içine koyar. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bu kese nedir?” diye sorar Haida’nın babası bir cesaretle.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Uğur” diye kestirip atar Midorigava.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Piyanonun koruyucu tanrısı gibi bir şey mi?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hayır, benim öteki benliğim diyebilirim belki de” der Midorigava, dudaklarına yerleşen yorgun bir gülümsemeyle. “Biraz garip bir hikâyesi var bunun. Fakat hem anlatması uzun sürer, hem de şu an bunu anlatamayacak kadar yorgunum.”</span></p>
				<p class="metin" xml:lang="en-US"/>
				<p class="metin" xml:lang="en-US"><span class="char-style-override-7" xml:lang="tr-TR">Burada Haida anlatmayı keserek duvardaki saate şöyle bir göz attı. Sonra da dönüp Tsukuru’ya baktı. Elbette Tsukuru’nun karşısında duran oğul Haida idi. Fakat Haida o olayı babasının hemen hemen kendisiyle aynı yaşlarda yaşadığını söylediğinden, Tsukuru’nun bilincinde, baba-oğulun görüntüleri doğal olarak iç içe geçmişti. Sanki iki farklı zaman üst üste binmiş gibi garip bir hisse kapılmıştı. Belki de bu olay, aslında babasının değil, orada karşısında duran oğulun başından geçmişti. Haida, babası yaşamış gibi, kendi başından geçen bir olayı anlatıyor olabilirdi. Bir an böyle bir kuşkuya kapılıverdi Tsukuru.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“İyice geç oldu artık. Eğer uykun geldiyse, gerisini bir dahaki sefer anlatayım.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sorun yok, hâlâ uykum gelmedi” dedi Tsukuru. Aslında, uykusu iyice açılmıştı. Devamını dinlemek istiyordu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Anlatayım öyleyse. Benim de henüz pek uykum yok nasıl olsa” dedi Haida.</span></p>
				<p class="metin" xml:lang="en-US"/>
				<p class="yildiz">* * *</p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava’nın Haida’nın önünde piyano çalışı ilk ve son olur. Ortaokulun müzik odasında “Round Midnight”ı on beş dakika kadar çaldıktan sonra, adamın piyanoya karşı ilgisi tamamen kaybolmuş gibidir. Genç Haida, “Daha çalmak istemiyor musunuz?” diyerek onu konuşturmaya çalışsa bile, adam sadece sessizce başını iki yana sallar. Bunun üzerine Haida da şansına küser. Midorigava’nın artık piyanonun başına geçmek gibi bir niyeti yoktur. Oysa Haida bir kez daha Midorigava’nın çalışını doyasıya dinlemek istemektedir.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava esaslı bir yetenektir. Buna şüphe yoktur. Onun müziği, dinleyeni fiziksel ve duygusal olarak harekete geçirecek bir güce sahiptir. Kendini vererek o müziği dinlediğinde, Haida resmen sanki alınıp başka bir âleme götürülmüş gibi bir hisse kapılır. Kolay kolay yaratılacak bir etki değildir bu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Böylesine sıra dışı bir yeteneğe sahip olmanın, Midorigava’nın kendisi için ne anlama geldiğini, genç Haida tam olarak kavrayamaz. Böyle bir yeteneğe sahip kişi için bu bir mutluluk mudur, yoksa ağır bir yük mü? Bir lütuf mudur, yoksa lanet mi? Ya da aynı anda hepsini birden bünyesinde barındıran bir şey mi? Her ne ise, Midorigava insanlarda mutlu olduğu gibi bir izlenim bırakmamaktadır. Yüzündeki ifade çoğunlukla hüzün ve ilgisizlik arasında gidip gelmektedir. Arada sırada dudaklarında bir gülümseme belirse de entelektüel bir ironi taşıyan, bastırılmış bir harekettir bu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava bir gün, arka avluda odun kırıp taşıyan genç Haida’ya seslenir:</span></p>
				<p class="metin" xml:lang="en-US"><span class="char-style-override-7" xml:lang="tr-TR">“İçki içer misin?” diye sorar.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Biraz içebilirim” diye yanıtlar genç Haida.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Biraz içebilmen yeter. Bu akşam bana eşlik eder misin? Tek başıma içmekten sıkıldım artık” der Midorigava.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Akşamüzeri işlerim var. Yedi buçuğu bulur ama.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Olur. Yedi buçuk gibi benim odama gelir misin?”</span></p>
				<p class="metin" xml:lang="en-US"/>
				<p class="metin" xml:lang="en-US"><span class="char-style-override-7" xml:lang="tr-TR">Saat yedi buçuk olduğunda genç Haida, Midorigava’nın odasına gider. İki kişilik akşam yemeği hazırlığı yapılmış, sıcak </span><span class="char-style-override-8" xml:lang="tr-TR">sake</span><span class="char-style-override-7" xml:lang="tr-TR"> konmuştur. İkisi karşılıklı oturup </span><span class="char-style-override-8" xml:lang="tr-TR">sake</span><span class="char-style-override-7" xml:lang="tr-TR"> içer, yemeklerini yerler. Midorigava kendisi için hazırlanan yemeğin yarısını bile bitirmez, durmadan kendi kadehini doldurarak içkisini içer. Kendisiyle ilgili konuşmaz, Haida’nın nereli olduğu (Akita), Tokyo’daki üniversite yaşamı gibi konularda havadan sudan sorular sorar. Onun felsefe bölümü öğrencisi olduğunu öğrenince, birkaç uzmanlık alanı sorusu sorar. Hegel’in dünya görüşünü, Platon’un eserlerini... Konuştukça, Haida adamın o tür kitapları bir sistematik içinde okuduğunu anlar. Tek okuduğu, zararsız gizem romanları değildir anlaşılan.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Demek öyle. Sen mantık dedikleri şeye inanıyorsun yani?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Evet, öyle. Temelde mantığa inanıyor, güveniyorum. Zaten uğraştığım bilim alanı da bu, sonuçta” der genç Haida.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Mantık çerçevesine girmeyen şeyleri pek sevmez misin?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sevmek ya da sevmemek bir yana, mantık çerçevesine uymayan meseleleri de düşünmeyi reddediyor falan değilim. Ne de olsa mantık, benim dinim değil. Mantık çerçevesine uymayan meselelerle mantıksallık arasında bir kesişme noktası bulmanın da önemli bir iş olduğu kanısındayım.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sözgelimi, şeytana inanır mısın?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Şeytan mı? Şu boynuzlu şeytan mı?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Aynen öyle. Boynuzları var mı yok mu bilemiyorum gerçi.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Kötülüğün metaforu olan şeytansa, elbette inanabilirim.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sana kötülüğün metaforu olan ve gerçek bir şekle sahip olan şeytan desem, ne dersin peki?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Öyle bir şeyi kendi gözümle görmeden bir şey diyemem” der Haida.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“O şeyi kendi gözünle gördüğünde, artık çok geç olabilir ama.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Neticede, biz burada savlar üzerinden konuşuyoruz. Konuşmayı sürdürebilmemiz için de çok daha somut örnekler gerekir. Köprü kirişler üzerinde durur. Sav dediğimiz şeyi ne kadar ileri götürürsek o ölçüde kaygan bir hal alır, çıkan sonuç da o derece aldatıcı bir şey olur.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Somut örnek mi?” der Midorigava. İçkisinden bir yudum alır, yüzünü buruşturur. “Fakat bazen, o dediğin türden somut örnekler ortaya çıktığında, kabul edip etmemek, inanıp inanmamak noktasına geri dönüverirsin. Ortası yoktur. Deyim yerindeyse ruhsal bir sıçramadır bu. Mantık öyle bir noktada güçsüz kalır.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Evet, o noktada mantığın güçsüz kalacağı doğru olabilir. Mantık dediğimiz, yalnızca işimize gelenleri yazan bir kullanım kılavuzu değildir zira. Fakat daha sonra, muhtemelen o örneğe mantıksallığı uygulamak mümkün olur.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sonrasına kaldığında çok gecikilmiş olabilir ama.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Geç olup olmaması, mantıksallıktan farklı bir konu.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava güler. “Evet, aynen dediğin gibi. Sonrasında geç kalındığı anlaşılsa bile, bu mantıksallıktan farklı bir konu. İşte bu geçerli bir tez. Antitez oluşturmaya imkân yok.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Midorigava Bey, sizin öyle bir deneyiminiz oldu mu? Bir şeyi kabul edip, inanıp, mantıksallığını aşarak sıçrama yapmak gibi?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hayır” der Midorigava. “Ben hiçbir şeye inanmam. Ne mantığa, ne de mantıksızlığa. Tanrı’ya inanmadığım gibi, şeytana da inanmam. Bu konuda bir savın uzantısı olamayacağı gibi, sıçrama diyebileceğimiz bir şey de söz konusu değil. Yalnızca o </span><span class="char-style-override-8" xml:lang="tr-TR">şeyi</span><span class="char-style-override-7" xml:lang="tr-TR"> olduğu gibi kabul ederim. İşte bu benim en temel sorunum. Özne ve nesneyi ayıran doğru düzgün bir duvar öremiyorum.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Fakat sizin müzik dehanız var.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sence öyle mi?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sizin müziğinizde kesinlikle insanı harekete geçiren, dolaysız bir güç var. Ben cazdan pek anlamam, ama o kadarını görebilirim.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava zahmetli bir durumla karşılaşmış gibi başını iki yana sallar. “Evet, deha dediğin gerçekten de bazı durumlarda insana kendini iyi hissettirir. Hoş görünürsün, insanların dikkatini çekersin, işler yolunda giderse para da kazanırsın. Kadınlar senin peşine düşer. Eh, yokluklarındansa olmaları daha iyi elbette. Fakat deha dediğin şey var ya Haida, ancak bedensel ve zihinsel olarak muazzam bir odaklanmayla desteklenirse işlev kazanır. Beynindeki vidalardan biri yerinden oynasa ya da vücudundaki bir bağ kopuverse, bu deha şafak vaktindeki sis gibi dağılıp gidiverir. Sözgelimi, azıdişlerin sızlasa, omzun tutulsa, doğru düzgün piyano çalamaz hale gelirsin. Doğru söylüyorum. Bu benim başıma gerçekten de geldi. Tek bir çürük diş, ağrıyan bir sırt yüzünden, insanlara geçirmek istediğin o güzelim hayal ve tınılar kolayca heba olur gider. İnsan bedeni her zaman kırılgandır. Karmaşık bir sistem üzerine kuruludur ve bu sistem ufacık şeyler yüzünden sık sık bozulur. Dahası, bir kez bozuldu mu, çoğu durumda onarılması da zordur. Çürük diş, omuz tutulması tedavi edilebilir, ama bir sürü onarılamayacak şey var. Bir adım ötede ne olacağını bilemediğin, böylesine tekinsiz bir zemin üzerinde bel bağladığın dehanın ne anlamı olabilir ki?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Evet, deha gelip geçici olabilir. Bunu hayatlarının sonuna kadar korumayı başaran insan sayısı da azdır belki de. Fakat deha bazen ruhani açıdan büyük bir sıçrama da yaratabilir. Bireyi aşan, evrensel, neredeyse bağımsız bir olgu olarak.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava bir süre ciddiyetle onun bu dediklerini düşünür. Sonra konuşur.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Mozart ve Schubert genç yaşta öldüler, ama müzikleri ölümsüz oldu. Senin söylemek istediğin bu mu?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Diyelim öyle.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Böylesi bir deha, nihayetinde istisnadır. Çoğu durumda böyle bir dehaya sahip olmanın bedelini öder insan; ömrü törpülenir, erken ve zamansız bir ölüme tamam demek zorunda kalır. Bu, insanın ortaya canını koyduğu bir takas gibidir. Takasa giriştikleri Tanrı mıdır, yoksa şeytan mı, işin orasını bilemem.” Midorigava iç geçirerek bir süre sessiz kalır, sonra yeniden konuşur. “Konuyu değiştirmek gibi olacak ama, doğrusunu söylemek gerekirse benim ölümüm yaklaştı. Sadece bir ay kadar bir ömrüm kaldı.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Bu sefer düşüncelere dalma sırası genç Haida’ya gelir. Doğru sözcükleri bir türlü bulamaz.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bir hastalığın pençesindeymişim gibi anlaşılmasın” der Midorigava. “Vücudum tamamen sağlıklı. İntihar etmeyi de düşünmüyorum. Eğer aklından geçen buysa, endişelenmene gerek yok.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Peki Midorigava Bey, geriye bir aylık ömrünüzün kaldığını nereden çıkartıyorsunuz?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bana da biri söyledi. </span><span class="char-style-override-8" xml:lang="tr-TR">Senin kalan ömrün iki ay,</span><span class="char-style-override-7" xml:lang="tr-TR"> diye. Bir ay önceydi bu.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“İyi de, bunu söyleyen nasıl biri?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Doktor değil, falcı hiç değil. Tamamen sıradan bir insan. Yalnız, </span><span class="char-style-override-8" xml:lang="tr-TR">o sırada</span><span class="char-style-override-7" xml:lang="tr-TR"> o da ölmek üzereydi.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Genç Haida adamın söylediklerini bir süre düşünür, ama mantık yürütmek için tutunacak bir dal bulamaz. “Midorigava Bey, yoksa siz buraya ölmek için bir yer bulmaya mı geldiniz?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Yani, basite indirgersek, öyle de denebilir.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Söylediklerinizi bir mantığa oturtamıyorum, ama bu ölümden kaçmanın yolu yok mu?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Tek bir yolu var” der Midorigava. “Bu ehliyeti, deyim yerindeyse ölüm jetonunu, başka birine devretmen yeterli. Yani kestirmeden gidecek olursak, senin yerine ölmeyi kabul edecek birini bulman gerek. Sonra bayrak el değiştirince, ‘Haydi, şimdi sıra sende’ deyip toz olacaksın. Böylece ölmekten kurtulursun. Fakat ben bu yönteme başvurmak niyetinde değilim. Çok eskiden beri mümkün olduğunca erken ölmek isterdim. İşte aradığım fırsat.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Böylece ölüp gitmek umurunuzda değil yani.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Eh, dürüst olmak gerekirse, yaşamak çok eziyetli. Böylece ölüp gitmek de hiç umurumda değil. Bir yöntem bularak kendi çabamla hayatıma son verecek kadar enerjim yok, ama ölümü sessizce kabullenmeyi becerebilirim.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Fakat somut olarak, o ‘jeton’ bir başkasına nasıl devrediliyor?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava bunda ne var der gibi hafifçe omuz silker. “Çok basit. Karşımdaki kişinin benim söylediklerimi anlayıp kabul ettikten sonra jetonu almayı kabul etmesi yeterli. O noktada devir teslim başarıyla tamamlanır. Sözlü de yapılabilir. Bir kez el sıkışmak da olur. İmza, mühür, sözleşme gibi şeylere hiç ihtiyaç yok. Devlet dairesi işlerinden farklı bir durum ne de olsa.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Genç Haida başını yana eğer. “İyi de insanın burnunun dibine kadar gelen ölümü, onun yerine kabul edecek birini bulması kolay olmasa gerek.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Evet, en önemli mesele de bu” der Midorigava. “Böyle ipe sapa gelmez bir meseleyi her önüne gelene söyleyemezsin ki. Tutup da birisine durduk yerde, ‘Affedersin ama benim yerime ölür müsün?’ denmez ki. Karşındakini elbette çok doğru seçmen lazım. İşte asıl bu noktada işler çetrefil bir hal alır.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava yavaşça etrafını kolaçan edip, genzini temizler ve devam eder:</span></p>
				<p class="metin" xml:lang="en-US"><span class="char-style-override-7" xml:lang="tr-TR">“İnsanların tümünün rengi vardır, bunu biliyor muydun?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hayır, bilmiyordum.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Anlatayım bak. İnsanların her birinin kendi rengi vardır ve vücut siluetlerinin çevresinde hayal meyal ışıldar. Hale gibi ya da arkadan vuran bir ışık gibi düşün. Ben bu renkleri net olarak görebiliyorum.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava kadehine içkisini koyup, tadını almaya çalışır gibi yudum yudum içer.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bu renkleri görebilme yeteneği doğuştan gelen bir şey midir?” diye sorar genç Haida, az da olsa şüpheyle.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava başını iki yana sallar. “Hayır, doğuştan gelen bir şey değildir, belli bir süre için bu yeteneğe sahip olunur. Bu yetenek yakın bir zamanda ölmeyi kabul etmek karşılığında verilir. Sonra da, insandan insana aktarılarak sürer gider. Bu hak, bu yetenek şu an bana emanet.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Genç Haida bir süre suskun kalır. Söyleyecek doğru düzgün bir şey bulmakta zorlanır. </span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava konuşmayı sürdürür: “Şu dünyada, hoşa giden renkler olduğu gibi, insanı çok itici hislere sevk eden renkler de var. Keyifli renkler, üzüntülü renkler. Işıltısı güçlü insanlar, silik insanlar. Bu insanı feci yoruyor. Bu renkleri görmek istemesem bile, görmek durumundayım. İnsan kalabalıkları içinde pek fazla durmak istemiyorum. İşte o yüzden, çıkıp bu dağ başına kadar geldim.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Genç Haida, adamın anlattıklarını takip edebilmek için çaba göstermektedir. “Öyleyse, benden yayılan rengi de görebiliyorsunuz.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Evet, elbette görebiliyorum. Bunun nasıl bir renk olduğunu sana söylemeye niyetim yok gerçi” der Midorigava. “İşte bu noktada benim yapmam gereken şey, özel bir renge, özel bir ışıltıya sahip olan bir insan bulmak. Ölüm jetonu verilebilecek kişiler, esas olarak sadece o kişilerdir. Her önüne gelene verilebilecek bir şey değildir bu jeton.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Dünyada, o türde renk ve ışıltı sahibi insanlar çok mu peki?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hayır, pek fazla değil. Gördüğüm kadarıyla bin, iki bin kişide olsa olsa bir kişi kadardır sanırım. Kolayca bulunacak bir şey değil ama hiç bulunmaz diye bir durum da yok. Esas zor olan, o tür insanlarla karşılıklı oturup, ciddi ciddi konuşabilecek bir ortam yaratmak. Tahmin edebileceğini sanıyorum, bu hiç de kolay değil.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“İyi de, bunlar nasıl insanlar? Yani, bir başkasının burnunun dibine kadar gelen ölümü, o kişinin yerine kabul edebilenler?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava gülümser. “Bunlar nasıl insanlar?.. Aslında, işin orasını ben de bilemiyorum. Bildiğim, bunların belli bir renk tonuna sahip oldukları, belli bir yoğunluktaki ışıltıyı siluetlerinin çevresinde taşıdıkları yalnızca. Tabii bu söylediklerim dış görünüş özelliklerinden ibaret. Fakat mutlaka bir şey söylemem gerekirse, tamamen benim kişisel görüşüm ama, sıçrama yapmaktan korkmayan insanlar diyebilirim sanırım. Neden korkmuyorlar diye soracak olursan, her birinin farklı gerekçeleri vardır herhalde.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava bir süre suskun kalır. Sessizlikte, vadinin dibinden akan ırmağın sesi daha da güçlenmiş gibi duyulur. Sonra ağzı kulaklarına vararak sırıtır.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Şimdi de işin pazarlama kısmına geçelim.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Dinlemek isterim” der genç Haida.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava hemen konuşmaya başlar: “Ölümü üstlenmeyi kabul ettiğin anda, sıra dışı bir özelliği de ele geçirmiş olursun. Özel bir yetenek olarak da nitelendirebilirsin bunu. İnsanların yaydığı, kendilerine özgü renkleri görebilmek bu yeteneğin işlevlerinden biridir. Bu yeteneğin kökeninde, kendi algılama yeteneğini çok daha geniş sınırlara taşımak vardır. Böylece Aldous Huxley’nin sözünü ettiği ‘algı kapıları’nı itip açmış olursun. O zaman algılama yeteneğin katıksız, saf bir hale gelir. Sisin dağılması gibi, her şey berraklaşır. Nihayetinde sen, normalde görülemeyen bir manzarayı kuşbakışı görebilir hale gelirsin.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Midorigava Bey, geçen günkü piyano performansınız bunun sonuçlarından biri mi?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava başını iki yana sallar. “Hayır, o performans benim her zaman sahip olduğum bir şeyin sonucu sanırım. O kadarını tüm hayatım boyunca yaptım zaten. Algılama dediğin, kendi başına bir bütündür ve bunun somut sonuçlar halinde dışarıdan görülebilmesi gibi bir durum yoktur. Bir kazanç da sağlamaz. Bunun nasıl bir şey olduğunu sözcüklere dökmek imkânsızdır. İnsanın bizzat tecrübe etmesinden başka yolu yoktur. Benim söyleyebileceğim tek şey, bir kez o </span><span class="char-style-override-8" xml:lang="tr-TR">gerçek manzara</span><span class="char-style-override-7" xml:lang="tr-TR">’yı görünce, şimdiye kadar yaşamış olduğun dünyanın korkutucu ölçüde sıradan kalacağıdır. O manzarada mantık ya da mantıksızlık yoktur. İyilik ya da kötülük de yoktur. Her şey birlik halindedir. İşte orada, sen de o birliğin bir parçası olursun. Fiziksel bedeninin sınırlarından kurtulur, deyim yerindeyse metafiziksel bir varlık haline gelirsin. Sezgi olursun. Bu bir taraftan muhteşem bir duygudur, bir taraftan da umutsuz bir duygu. Şimdiye kadar olan yaşantının nasıl da yüzeysel, nasıl da derinlikten yoksun olduğunu, neredeyse her şeyin sonuna geldiğinde anlamış olursun ne de olsa. Ben nasıl oldu da böyle bir yaşantıya tahammül edebildim düşüncesiyle ürperiverirsin.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“O manzarayı görebilme ehliyeti, ister ölüm karşılığında elde edilsin, ister geçici bir süre için olsun yine de tecrübe etmeye değer, diyebilir misiniz Midorigava Bey?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava başını sallayarak onaylar. “Elbette. Fazlasıyla değer. Bunu kesin olarak garanti edebilirim.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Genç Haida bir süre suskun kalır.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Ne dersin?” der Midorigava, gülümseyerek. “İçinde o jetonu almak konusunda bir merak oluştu mu?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bir sorum var.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Nedir acaba?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Yoksa ben de, o </span><span class="char-style-override-8" xml:lang="tr-TR">özel bir tür renk ve özel bir tür ışıltı yoğunluğuna sahip</span><span class="char-style-override-7" xml:lang="tr-TR"> insanlardan mıyım? O bin, iki bin kişide bir görülen insanlardan mıyım?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Aynen öyle. Seni ilk gördüğüm anda fark ettim.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Yani ben de sıçrama yapmak isteyen insanlardan biriyim, öyle mi?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bilemem. Öyle misin acaba? Ben o kadarını bilemem. Aslında bu senin kendine sorman gereken bir soru.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Fakat neticede, sizin o jetonu başka birine devretmek gibi bir niyetiniz yok Midorigava Bey.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Kimse kusuruma bakmasın” der piyanist. “Ben böylece öleceğim. Bu hakkı devretmek gibi bir niyetim yok. Deyim yerindeyse, ben malını satmak istemeyen pazarlamacıyım.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Eğer siz ölecek olursanız Midorigava Bey, o jeton ne olacak?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bilmem. Bunu ben de bilemiyorum. Ne olacak acaba? Benimle birlikte, öylece yok olup gider belki de. Veya bir şekilde geride kalır. Sonra yine, bir insandan diğerine dolaşmaya başlar bakarsın. Wagner’in yüzüğü gibi. Bunu hiç bilemiyorum ve dürüst olmak gerekirse, umurumda da değil. Düşünsene, ben öldükten sonra olup biteceklerden niye sorumlu olayım ki.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Genç Haida tüm duyduklarını kafasının içinde bir düzene koymak ister, ancak pek başarılı olamaz.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Ne diyorsun, anlattıklarım hiç de mantığa uygun gelmiyor, değil mi?” der Midorigava.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Çok ilginç bir konuşma oldu, ama öyle kolay kolay inanılabilecek bir şey değil” der genç Haida, dürüstçe.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Mantık çerçevesinde bir açıklaması olmadığı için mi?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Evet, öyle.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hem kanıtlanması da mümkün değil.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bizzat bu takası gerçekleştirmeden, bunun gerçek olup olmadığını kanıtlamanın yolu yok. Bunu mu demek istediniz?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava başını sallayarak onaylar. “Aynen öyle. Onu demek istedim. Gerçekten sıçrama yapmadıktan sonra kanıtlanamaz. Dahası, gerçekten o sıçramayı yapınca artık kanıtlamanın gereği de kalmaz. Bunun ortası yok. Sıçrayacak mısın, sıçramayacak mısın? Ya biri ya diğeri.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Midorigava Bey, siz ölmekten korkmuyor musunuz?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Ölümün kendisinden korkmuyorum. Gerçekten de. Bir sürü ipe sapa gelmez tipin ölüp gidişlerini kendi gözlerimle gördüm. O tipler bile becerebildiklerine göre benim yapamamam için bir neden yok.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Peki ya ölümden sonrası?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Ölümden sonraki dünya, ölümden sonraki hayat. Bu mu kastettiğin?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Haida başını sallayarak onaylar.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bunu düşünmemeye karar verdim” der Midorigava, uzamış sakalını eliyle sıvazlayarak. “Düşünsem bile bir şey öğrenemeyeceğim, öğrensem bile teyit edemeyeceğim şeyleri düşünmek boşuna olur. Bu da, senin sözünü ettiğin savın çetrefilli bir uzantısından öteye geçmez.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Genç Haida derin bir nefes alır. “Bütün bunları bana neden anlattınız?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Şimdiye kadar, bunları hiç kimseyle konuşmadım, konuşmaya da niyetim yoktu” der Midorigava. Sonra </span><span class="char-style-override-8" xml:lang="tr-TR">sake</span><span class="char-style-override-7" xml:lang="tr-TR"> kadehini kafasına diker. “Sessizce, tek başıma yok olup gitmek niyetindeydim. Fakat seni gördüğümde, bu genç adama anlatmamın bir değeri olabilir belki, diye düşündüm.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sizin anlattıklarınıza inanıp inanmayacağıma aldırmadan mı?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Midorigava’nın gözleri uykulu bir hal almıştır, hafifçe esner, sonra yanıtlar:</span></p>
				<p class="metin" xml:lang="en-US"><span class="char-style-override-7" xml:lang="tr-TR">“İster inan ister inanma, benim için fark etmez. Çünkü er ya da geç, bu anlattıklarıma inanacaksın. Sen de nasıl olsa öleceksin. Ölümle karşılaştığında, ne zaman nasıl bir ölüm olur bilemem, mutlaka bu konuşmayı anımsayacaksın. Sonra benim anlattıklarımı olduğu gibi kabul edip, buradaki mantığı baştan sona kavrayacaksın. Gerçek mantığı... Ben sadece bunun tohumunu ektim.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Dışarıda yağmur tekrar yağmaya başlamıştır. Yumuşak, sessiz bir yağmurdur. Vadide akan ırmağın gürültüsü baskın çıkınca, yağmurun sesi duyulmaz olur. İnsanın tenine temas eden havadaki belli belirsiz değişim sayesinde, yağmurun yağmakta olduğu hissedilmektedir sadece.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Derken Haida aniden, o dar odanın içinde Midorigava ile karşılıklı oturuyor oluşunun çok acayip bir şey, doğanın kanunlarına aykırı düşen, gerçekte imkânsız bir şey olduğunu düşünmeye başlar. Başı dönmektedir sanki. Odanın durgun havasında hafif bir koku alır gibi olur; ölümün kokusunu. Etin yavaş yavaş çürümeye başladığı sırada çıkardığı kokuyu... Fakat bu muhtemelen bir yanılsamadır. Henüz orada ölmüş olan kimse yoktur.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Yakında Tokyo’daki üniversite yaşantına dönersin herhalde” der Midorigava, sakin bir ses tonuyla. “Yaşamın eski halini alır. O yaşama sımsıkı sarıl. Her ne kadar yüzeysel ve sığ olsa bile, bu hayat yaşamaya değer. Sana garanti ederim. İroni ya da antitez yok bu sözümde. Benim için, o değer denen şey yük haline geldi sadece. Artık o yükü doğru düzgün taşıyamıyorum. Belki de doğuştan bu yükü taşımaya uygun değildim. O yüzden, ölmek üzere olan bir kedi gibi, sakin ve karanlık bir yere saklanmış, o anın gelmesini sessizce beklemekteyim. Bunun kötü bir tarafı yok. Fakat sen farklısın. Sen bu yükün altından kalkabilirsin mutlaka. Mantığın ipini kullanarak, </span><span class="char-style-override-8" xml:lang="tr-TR">o yaşamaya değecek şeyleri</span><span class="char-style-override-7" xml:lang="tr-TR">, kendi üzerine sağlam bir şekilde dik bundan sonra.”</span></p>
				<p class="metin" xml:lang="en-US"/>
				<p class="metin" xml:lang="en-US"><span class="char-style-override-7" xml:lang="tr-TR">“Hikâye burada bitiyor” dedi oğul Haida. “Bu konuşma gerçekleştikten iki gün sonra, babam dışarıda bazı işlerle uğraşırken Midorigava pansiyondan ayrılmış. Gelirken olduğu gibi, sırt çantasını tek omzuna asmış, üç kilometrelik dağ yolunu yürüyerek otobüs durağına kadar inmiş. Daha sonra nereye gittiği bilinmiyor. Günlük hesabını kapatarak, tek kelime etmeksizin, çekip gitmiş. Babama da herhangi bir not bırakmamış. Arkasında yalnızca okuduğu bir yığın gizem romanını bırakmış. Babam da hemen sonra Tokyo’ya dönmüş, üniversite kaydını yenilemiş, kendini tamamen derslerine vermiş. Midorigava adındaki adamla karşılaşmasının, uzun süren avarelik günlerine nokta koymasında etkisi var mıdır, bilemiyorum. Fakat babamın anlattıklarına bakılırsa, bu olay onu hiç de azımsanamayacak ölçüde etkilemiş.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Haida, koltuğun üzerinde oturuşunu düzeltip, ayak bileğini uzun parmaklarıyla yavaşça ovaladı.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Babam Tokyo’ya döndükten sonra Midorigava adında bir  caz piyanisti var mı diye araştırmış. Fakat o isimde hiçbir piyanist bulamamış. Belki de sahte isim kullanıyordu. O yüzden, adamın bir ay sonra gerçekten ölüp ölmediği de henüz anlaşılabilmiş değil.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Fakat senin baban hayatta, öyle değil mi?” diye sordu Tsukuru.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Haida başını sallayarak onayladı. “Evet, vadesini doldurmuş değil daha.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Baban, Midorigava’nın bu tuhaf konuşmasına gerçekten inandı mı acaba? Ustaca kurgulanmış bir hikâyeyle kendisiyle dalga geçildiğini düşünmemiş midir dersin?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Ne düşündü acaba? Ben de bilemiyorum. Fakat o sıralarda babam için sorun inanıp inanmamak değildi herhalde. Bu inanılması güç hikâyeyi, inanılması güç bir hikâye olarak kabullenmiştir sanırım. Tıpkı yılanın, yakaladığı avını çiğnemeden yutarak vücuduna alıp, sonra da sindirmesi gibi.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Haida bu noktada konuşmayı kesti. Sonra derince iç geçirdi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bu kadar uzun konuşmak yordu. Yavaş yavaş yatalım mı?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Saat gecenin birine yaklaşmıştı. Tsukuru kendi yatak odasına çekildi, Haida kanepeyi açıp yatak yaptı ve odanın ışığını kapattı. Pijamalarını giyip yatağına giren Tsukuru, vadinin dibinde akan bir ırmağın sesini işitir gibi oldu. Fakat bu elbette bir yanılsamaydı. Tokyo’nun göbeğindeydiler sonuçta.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Çok geçmeden, Tsukuru derin bir uykuya daldı.</span></p>
				<p class="metin" xml:lang="en-US"><span class="char-style-override-7" xml:lang="tr-TR">O gece, bazı tuhaf şeyler oldu.</span></p>
			</div>
		</div>
	</body>
</html>