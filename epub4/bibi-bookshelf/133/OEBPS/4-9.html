<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>4-9.html</title>
		<link href="template.css" rel="stylesheet" type="text/css"/>
<meta name="Adept.resource" value="urn:uuid:7f730855-abfd-44b4-b05b-8c888e89fc4d"/>
	</head>
	<body>
		<div id="x4-9.html" xml:lang="tr-TR">
			<div class="Basic-Text-Frame-2">
				<p class="anabaslik" id="toc_marker-10" xml:lang="en-GB"><span class="char-style-override-6">10</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mayıs sonlarında Tsukuru izin alıp hafta sonuyla birleştirerek üç günlüğüne ailesinin Nagoya’daki evine gitti. Tam babasının anma günü töreni de o döneme denk geldiğinden, memleketine gitmesi için birçok açıdan iyi bir zamanlamaydı.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Babası öldükten sonra büyük ablası ve kocası annesiyle birlikte o büyük evde yaşamaya başlamışlardı ama eskiden Tsukuru’nun kullandığı oda kullanılmıyordu, bu yüzden orada kalabildi. Yatağı, masası, kitaplığı, tıpkı lise yıllarındaki gibi aynen duruyordu. Kitaplıkta sıra sıra, eskiden okuduğu kitaplar diziliydi. Masanın çekmecesinde hâlâ kırtasiye malzemeleri ve defterleri duruyordu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">İlk gün Budist tapınağındaki anma ayinine ve akrabalarla yemekli toplantıya katıldı, ailesiyle biraz hoşbeş etti, ertesi günden itibaren artık serbestti. Tsukuru ilk olarak Mavi’yi ziyaret etmeye karar verdi. Pazar günleri normal şirketler tatil olurdu ama araba galerileri açıktı. Hangisiyle görüşecekse görüşsün, önceden randevu almaksızın öylece gitmeyi planlıyordu. Böyle bir yöntem belirlemişti. Karşısındakinin zihninde hazırlık yapmasına izin vermeksizin görüşmek, mümkün olduğunca en sahici tepkilerini ortaya çıkartacaktı. Eğer gittiğinde görüşemese ya da buluşma isteği reddedilse bile kaderine razı olacaktı. O durumda başka bir yaklaşım biçimi bulması gerekecekti. </span></p>
				<p class="metin" xml:lang="en-US"><span class="char-style-override-7" xml:lang="tr-TR">Lexus galerisi Nagoya Kalesi’ne yakın, sakin bir semtteydi. Geniş vitrinin arkasında spor modellerden 4X4’lere, rengârenk sıfır Lexus’lar, yepyeni arabalar göz alıcı şekilde dizilmişti. Tsukuru içeriye girince burnuna, yeni tekerlek, sentetik reçine ve hakiki deri kokusunun karışımı olan, yeni arabalara özgü o koku geldi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru kabul masasına yaklaşarak orada oturan genç kadınla konuştu. Kadın saçlarını şık bir şekilde tepesinde toplamış, ince beyaz boynunu ortaya çıkartmıştı. Masadaki vazoda beyaz ve pembe yıldızçiçekleri kocaman açmıştı.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bay Oumi</span><span class="char-style-override-8" xml:lang="tr-TR"> </span><span class="char-style-override-7" xml:lang="tr-TR">ile görüşmek istemiştim de...” dedi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Kadın aydınlık ve temiz vitrine yakışır şekilde sakin bir gülümsemeyle karşıladı onu. Dudaklarına doğal renkte bir ruj sürmüştü, dişleri güzeldi. “Buyrun, Bay Oumi mi dediniz? Affedersiniz, sizin adınızı öğrenebilir miyim?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Tazaki” diye yanıtladı Tsukuru.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bay Tasaki, bugün için randevu vermiş miydik acaba?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru, soyadının söylenişindeki küçük yanlışlığı düzeltmeye kalkmadı. Aslında böylesi daha da işine gelirdi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hayır, randevu almamıştım ama...”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Anlaşıldı efendim. Sizi biraz bekletebilir miyim?” Kadın telefonda dahili bir numarayı tuşlayarak beş saniye kadar bekledi. Sonra, “Bay Oumi, Bay Tasaki isminde bir konuğumuz var. Evet öyle, Bay Tasaki” dedi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Karşı tarafın ne söylediği duyulmamıştı ama kadın söylenenleri kısa seslerle birkaç kez onayladı. En sonunda da, “Tamam, anlaşıldı” dedi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Kadın ahizeyi yerine bırakıp, başını kaldırarak Tsukuru’ya baktı. “Bay Tasaki, Bay Oumi’nin şu an bir işi var, ayrılamıyor. Çok özür dileriz ama burada biraz beklemenizi rica edebilir miyim? </span><span class="char-style-override-8" xml:lang="tr-TR">On dakika sürmez,</span><span class="char-style-override-7" xml:lang="tr-TR"> dedi kendisi.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Eğitimli ve düzgün bir konuşma şekli vardı. Saygı dili kullanımında hatası yoktu. Dahası beklettiği için samimi bir şekilde üzülmüş gibiydi. Belli ki iyi bir eğitim almıştı. Ya da belki de karakteri öyleydi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sorun değil. Acelem yok nasıl olsa” dedi Tsukuru.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Kadın Tsukuru’yu her haliyle pahalı olduğu belli olan siyah deri kaplı bir koltuğa buyur etti. Devasa bir saksıda bir salon bitkisi vardı, kısık sesle bir Antonio Carlos Jobim parçası çalıyordu. İnce uzun cam sehpanın üzerinde kuşe kâğıda basılı Lexus katalogları sıralanmıştı.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Kahve, çay ya da Japon çayı ikram edebilirim.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Öyleyse kahve olsun” dedi Tsukuru.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru Lexus’un yeni sedan modelinin kataloğuna bakarken kahvesi geldi. Krem rengi kulplu fincanların üzerinde Lexus logosu vardı. Tsukuru kadına teşekkür ederek kahvesini içti. Lezzetli bir kahveydi. Kokusundan taze olduğu belliydi, sıcaklığı da tam kıvamındaydı.</span></p>
				<p class="metin" xml:lang="en-US"><span class="char-style-override-8" xml:lang="tr-TR">Takım elbise altına deri ayakkabı giyerek gelmem iyi olmuş,</span><span class="char-style-override-7" xml:lang="tr-TR"> dedi Tsukuru içinden. Lexus satın almaya gelen insanların normalde nasıl giyindiklerine dair Tsukuru’nun hiçbir fikri yoktu. Fakat, polo tişört altına kot pantolon ve spor ayakkabısı gibi bir kılıkla ciddiye alınmayabilirdi. Evden çıkmadan önce bir an düşünmüş, tedbir açısından takım elbisede karar kılmış, kravat da takmıştı.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Beklediği on beş dakika boyunca Tsukuru satışta olan </span><span class="char-style-override-7" xml:lang="en-GB">Lexus</span><span class="char-style-override-7" xml:lang="tr-TR"> modellerinin tamamını ezberledi. Anladığı kadarıyla </span><span class="char-style-override-7" xml:lang="en-GB">Lexus’ların</span><span class="char-style-override-7" xml:lang="tr-TR"> Corolla ya da Crown gibi model adı yoktu; tek yol, modelleri numaralarıyla akılda tutmaktı. Tıpkı Mercedes ya da BMW gibi. Hatta Brahms’ın senfonileri gibi. Nihayet, uzun boylu bir adam galeriyi baştan başa</span><span class="char-style-override-7" xml:lang="tr-TR"> kat ederek geldi. Geniş yapılıydı. Fakat iri cüssesine rağmen kıyafeti düzgündü. Geniş adımlarla yürüyor, o mekânda nispeten aceleyle hareket ettiğini çevresindekilere hissettiriyordu. Bu adam kesinlikle Mavi’ydi. Uzaktan bakınca bile eskisi gibi görünüyordu. Vücudu bir beden daha irileşmişti yalnızca. Aile üyelerinin sayısı artınca evin biraz daha genişletilmesi gibi... Tsukuru kataloğu masaya bırakıp, koltuktan kalkarak onu karşıladı.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Beklettim, kusura bakmayın. Ben Oumi.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi Tsukuru’nun karşısında durup hafifçe başını eğdi. O iri vücudunu saran takım elbisenin üzerinde tek bir kırışıklık bile yoktu. Mavi-gri karışımı, hafif kumaştan, kaliteli bir takım elbiseydi. Biçimine bakılırsa ısmarlama dikilmiş olmalıydı. Açık gri gömlek, koyu gri kravat... Kusursuz bir kılıktı. Öğrencilik yıllarındaki halini düşününce, bir tek saçları hiç değişmemişti, aynı şekilde kısaydı. </span><span class="char-style-override-8" xml:lang="tr-TR">Rugby</span><span class="char-style-override-7" xml:lang="tr-TR"> oyuncusu saçıydı bu. Bir de eskiden olduğu gibi, teni yine güneş yanığıydı. </span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru’yu görünce Mavi’nin yüzündeki ifade hafifçe değişti. Gözlerinden belli belirsiz bir tedirginlik geçti sanki. Tsukuru’nun yüzünde, tanıdık bir şeyler yakalamış gibiydi. Fakat bunun ne olduğunu doğru dürüst anımsayamıyordu. Gülümsemesini bozmamış, tek kelime etmeden Tsukuru’nun bir şeyler söylemesini bekliyordu. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Uzun zaman oldu” dedi Tsukuru. </span></p>
				<p class="metin" xml:lang="en-US"><span class="char-style-override-7" xml:lang="tr-TR">O sesi duyunca Mavi’nin yüzünü kaplayan hafif kuşku perdesi aniden kalkıverdi. Tsukuru’nun sesi değişmemişti. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Tsukuru? Sen misin?” dedi gözlerini kısarak. </span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru başını sallayarak onayladı. “Böyle birdenbire işyerine geldiğim için kusura bakma ama böylesinin daha iyi olacağını düşündüm.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi omuzlarını dikleştirerek derince nefes alıp yavaşça geri bıraktı. Sonra Tsukuru’yu baştan ayağa inceler gibi süzdü. Bakışlarını yukarıdan aşağıya, aşama aşama indirip sonra tekrar yukarıya çevirdi. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bir hayli farklı görünüyorsun” dedi beğenmiş gibi. “Yolda karşılaşsam asla tanıyamazdım herhalde.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sense hiç değişmemiş gibisin.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi kalın dudaklarını hafifçe kıvırdı. “Hayır, kilo aldım, göbeğim çıktı, artık hızlı koşamıyorum. Son zamanlarda, müşteri eğlendirmek için ayda bir golf oynamak dışında, hiçbir şey yapmıyorum.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Kısa bir sessizlik oldu. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Baksana, buraya kadar araba satın almaya gelmedin değil mi?” dedi Mavi emin olmak ister gibi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Araba satın almak için gelmedim. Kusura bakma. Mümkünse özel konuşmak istiyorum. Kısa bir süre de olsa fark etmez.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi’nin yüzü biraz buruşur gibi oldu. Ne yapacağını bilemediği, tereddüt ettiği belliydi. Eskiden beri ne düşünse yüzünden okunurdu, öyle bir karakteri vardı. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bugün programım çok sıkışık. Bir ara dışarıya çıkmam da gerekecek. Öğleden sonra da toplantım var.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sana uygun olan zamanı söylemen yeter. Ben sana uydururum. Bu sefer sırf bunun için geldim Nagoya’ya.” </span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi programını şöyle bir aklından geçirdi. Sonra duvar saatine göz attı. Saat on bir buçuğu gösteriyordu. Burnunun ucunu parmağıyla ovaladıktan sonra kararlı bir şekilde yanıt verdi: “Tamam. Saat on ikide öğlen paydosuna çıkacağım. Otuz dakika kadar yetecekse konuşabiliriz. Buradan çıkınca sol tarafta biraz ileride Starbucks var. Orada bekle beni.”</span></p>
				<p class="metin" xml:lang="en-US"/>
				<p class="metin" xml:lang="en-US"><span class="char-style-override-7" xml:lang="tr-TR">Mavi, on ikiye çeyrek kala Starbucks’a geldi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Burası gürültülü. İçeceklerimizi alıp sakin bir yere gidelim” dedi. Sonra kendisi için kapuçino ve çörek aldı. Tsukuru ise bir şişe su. Sonra ikisi yürüyerek yakınlardaki bir parka gittiler. Orada boş buldukları bir banka yan yana oturdular. </span></p>
				<p class="metin" xml:lang="en-US"><span class="char-style-override-7" xml:lang="tr-TR">Hava ince bir bulut tabakasıyla örtülüydü. Gökyüzünün hiçbir yerinde mavilik görünmüyor, ama yağmur yağacakmış gibi de durmuyordu. Rüzgâr da yoktu. Yeşil yaprakları iyice gürleşmiş söğüt ağacının dalları neredeyse yere değecek kadar sarkmıştı; ağaç derin düşüncelere dalmış gibi, tek bir yaprağı bile kımıldamıyordu. Arada sırada küçük kuşlar gelip o ağacın dallarına sarsak bir şekilde konuyor, sonra hemen vazgeçerek uçup gidiyorlardı. Dallar paniğe kapılmış gibi bir an titreşiyor, sonra yeniden eski sakin haline dönüyordu. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Biz konuşurken cep telefonum çalabilir, kusura bakma. İşle ilgili sık sık arıyorlar” dedi Mavi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Önemli değil. Meşgul olduğunun farkındayım.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bu cep telefonları hem büyük rahatlık, hem de insana rahatsızlık verebiliyor” dedi Mavi. “Ee, söyle bakalım, sen evlendin mi?” </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hayır, hâlâ yalnızım.” </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Ben altı yıl önce evlendim. Bir de çocuğum var. Üç yaşında, erkek. Bir diğeri de karımın karnında, günbegün büyüyor. Eylülde doğacak. Kızmış, öyle dediler.” </span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru başını sallayarak onayladı. “Yaşamında her şey yolunda gidiyor demek.” </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Her şey yolunda gidiyor denir mi bilmem de en azından emin adımlarla ileriye gidiyor. Farklı bir şekilde söylersek, geri dönülmez noktaya geldim” diyerek güldü Mavi. “Sende durumlar nasıl?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Olumsuz bir durum yok.” Tsukuru cüzdanından kartvizitini çıkartıp Mavi’ye uzattı. Mavi eline alıp seslice okudu. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“*** Demiryolu Anonim Şirketi. Tesis Bölümü İnşaat Masası.” </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Esas olarak istasyon inşa edip, bakım işi yapıyoruz” dedi Tsukuru.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Öyle ya, sen eskiden beri istasyonları severdin” dedi Mavi etkilenmiş gibi. Sonra kapuçinosundan bir yudum aldı. “Sonuçta sevdiğin işi yapabiliyorsun işte.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Ücretli çalışan olduğum için yaptığım her şeyi sevdiğimi söyleyemem. Bir sürü can sıkıcı angaryası da oluyor.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“O her yerde aynı. Birilerinin emri altında olduğun müddetçe karşına bir sürü can sıkıcı iş çıkar” dedi Mavi. Sonra can sıkıcı işlerden bazılarını anımsamış gibi başını birkaç kez hafifçe iki yana salladı. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Lexus satılıyor mu?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Fena değil. Burası Nagoya ne de olsa. Toyota’nın asıl memleketi. Sen hiçbir şey yapmasan bile Toyota araba satılır. Yalnız, artık bizim rakiplerimiz Nissan ya da Honda değil. Hedefimiz, şimdiye kadar Mercedes, BMW gibi yabancı üst sınıf arabaları kullanan kitleyi Lexus sahibi yapmak. Bunun için Toyota amiral gemisi markasını üretti. Zaman alır belki ama mutlaka hedefe ulaşılır.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Kaybetme seçeneği yok bizim için.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi’nin ifadesi bir an değişir gibi olduysa da hemen eski halini aldı. “Ah, şu benim </span><span class="char-style-override-8" xml:lang="tr-TR">rugby</span><span class="char-style-override-7" xml:lang="tr-TR"> maçlarındaki moral lafım. Tuhaf şeyleri aklında tutmuşsun.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Takımı cesaretlendirmekte ustaydın.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Evet, maçlarda sık sık yenilirdik ama. Gerçi iş hayatım kendi çapında düzgün ilerliyor. Elbette şu an ekonomi durgun, ama yine de para sahibi insanlar ellerindeki parayı sımsıkı tutmayı başarıyorlar. Hem de inanılmayacak şekilde sıkı.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru sessizce başını sallayarak onayladı. Mavi konuşmayı sürdürdü: </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Ben kendim en baştan beri Lexus kullanıyorum. Muhteşem bir araba. Hem sessiz, hem de pek arıza çıkartmıyor. Deneme parkurunda sürdüğüm zaman saatte iki yüz kilometre bastım, ama direksiyonda en ufak titreme olmadı, frenleri de sağlam. Hayranlık uyandırıcı. Kendi hoşuma giden bir ürünü insanlara önermek de iyi bir şey. Ne kadar güzel konuşursan konuş, senin içine sinmeyen bir şeyi insanlara satman mümkün olmaz.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru aynı fikirde olduğunu belirtti. </span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi Tsukuru’nun yüzüne tam karşıdan baktı. “Baksana, sence ben araba satıcısı gibi mi konuşuyorum?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hayır, öyle olduğunu sanmıyorum” dedi Tsukuru. Mavi’nin dürüstçe kendi düşüncelerini söylediğini anlayabiliyordu. Fakat yine de, lise yıllarındaki konuşma tarzının öyle olmadığı kesindi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sen araba kullanıyor musun?” diye sordu Mavi. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Şoförlüğüm var, ama arabam yok. Tokyo’da yaşayınca tren, otobüs ve taksi yeterli oluyor. Normal hayatta da bisiklet kullanıyorum. Mutlaka gerekli olduğunda saatlik araba kiralıyorum. Bu açıdan Nagoya’dan biraz farklı orası.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Öyle ya, hem daha rahat olur, hem de masraf çıkartmaz” dedi Mavi. Sonra hafifçe iç geçirdi. “Arabasız da yaşanır, bu önemli bir sorun değil. Peki ne âlemdesin? Tokyo’daki hayatından memnun musun?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“İşim var, hem çok uzun zamandır Tokyo’da yaşadığım için de bir şekilde alıştım oradaki hayata. Başka gidebileceğim bir yer de yok. Durum bundan ibaret. Aman aman hoşuma gidiyor da sayılmaz.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Daha sonra, bir süre sessiz kaldılar. İki İskoç çoban köpeğini gezdiren orta yaşlı bir kadın önlerinden geçip gitti. </span><span class="char-style-override-8" xml:lang="tr-TR">Jogging</span><span class="char-style-override-7" xml:lang="tr-TR"> yapan birkaç kişi kaleye doğru koşarak uzaklaştı. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Konuşmak istediğini söylemiştin” dedi Mavi, uzaklardaki birine doğru seslenir gibi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Üniversite ikinci sınıfın yaz tatilinde Nagoya’ya döndüğümde seninle telefonda konuşmuştuk” diye söze girdi Tsukuru. “O gün, artık benimle görüşmek istemediğinizi, bir daha asla telefon etmememi söyledin. Bir de bunun sizin dördünüzün ortak kararı olduğunu... Anımsıyor musun?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Elbette anımsıyorum.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bunun nedenini öğrenmek istiyorum” dedi Tsukuru. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Durup dururken, şimdi mi?” dedi Mavi, biraz şaşırmış gibi. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Evet, şimdi. O zaman bu soruyu bir türlü soramadım. Bunu damdan düşer gibi söylemen benim için ağır bir şok olmuştu. Aynı zamanda, öylesine kesin bir dille reddedilmemin nedenini söylemenden de korktum belki. Eğer öğrenirsem belki bir daha ayağa kalkamam gibi hissetim. O yüzden meselenin ne olduğunu öğrenmeye kalkmayıp her şeyi unutmaya çalıştım. Zaman geçtikçe yüreğimde açılan yaranın da iyileşeceğini düşündüm.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi, çörekten ufak bir parça kopartıp ağzına attı, sonra yavaşça çiğneyerek kapuçinosuyla mideye indirdi. Tsukuru konuşmasını sürdürdü:</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Derken üzerinden on altı yıl geçti. Fakat o sırada yüreğimde açılan yara, sanırım hâlâ varlığını koruyor. Dahası galiba kanamaya da devam ediyor. Geçenlerde ufak bir olay oldu ve bunun farkına vardım. Benim için ne kadar büyük bir anlamı olduğunu fark ettim. O yüzden işte böyle ta Nagoya’ya kadar seninle görüşmeye geldim. Damdan düşer gibi oldu, belki de rahatsız ettim ama...” </span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi bir süre, kendi ağırlığıyla sarkan söğüt dallarını izledi. Sonra sessizliğini bozdu. “Bunun nedeniyle ilgili olarak senin aklına hiçbir şey gelmiyor mu?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“On altı yıl boyunca o nedeni düşünüp durdum. Fakat şimdi bile hiçbir fikrim yok.” </span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi, kafası karışmış gibi gözlerini kısıp, burnunun ucunu parmağıyla ovaladı. Bir konuda derinlemesine düşündüğünde alışkanlık olarak hep böyle yapardı. “O gün ben sana öyle söyleyince sen de, ‘Anladım’ diyerek telefonu öylece kapattın. İtiraz da etmedin. Derinlemesine sorgulamaya da kalkmadın. Bu yüzden ben de doğal olarak senin konu hakkında bir şeyler bildiğini düşündüm.” </span></p>
				<p class="metin" xml:lang="en-US"><span class="char-style-override-7" xml:lang="tr-TR">“İnsanın yüreğinde gerçekten derin bir yara açıldığında söyleyecek tek sözcük bile gelmiyor aklına” dedi Tsukuru. </span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi bu sözlerle ilgili bir yorum yapmadan, çöreğinden parçalar kopartıp topak yaparak güvercinlerin bulunduğu tarafa fırlattı. Güvercinler göz açıp kapayana kadar çörek parçalarına üşüşüverdiler. Hep yaptığı bir hareket gibiydi bu. Herhalde öğlen tatillerinde sık sık tek başına buraya geliyor, öğlen yemeğini güvercinlerle bölüşüyordu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Söylesene, neydi sebebi?” diye sordu Tsukuru. </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Gerçekten hiçbir şey bilmiyor musun?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hayır, gerçekten hiçbir şey bilmiyorum.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">O sırada Mavi’nin cep telefonu neşeli bir melodiyle çaldı. Mavi, cep telefonunu ceketinin cebinden çıkartıp, ekranında arayan kişinin adına şöyle bir baktıktan sonra yüzündeki ifadeyi hiç değiştirmeksizin tuşuna basarak öylece tekrar cebine koydu. Tsukuru o melodiyi bir yerlerde duyduğunu hatırlıyordu. Çok eski bir pop şarkısı, muhtemelen o doğmadan önce moda olan bir parçaydı. Birçok kez kulağına çalınmıştı, ama parçanın adını anımsamıyordu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Eğer bir işin varsa önce onu hallet, benim için sakıncası yok” dedi Tsukuru. </span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi başını iki yana salladı. “Hayır, sorun değil. O kadar önemli bir iş değil. Sonra da halledebilirim.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru pet şişedeki suyundan bir yudum içip boğazını ıslattı. “Benim o gün gruptan ihraç edilmem neden gerekti?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi bir süre düşündü, sonra sessizliğini bozdu: “Senin hiçbir fikrin olmadığını söylüyorsun ya, nasıl desem? Yani sen, Ak ile cinsel ilişkiye girmedin mi?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru’nun dudakları şaşkınlıkla kıvrıldı kaldı. “Cinsel ilişki mi? Nasıl olur?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Ak, senin ona tecavüz ettiğini söyledi” dedi Mavi, bunu söylemekte güçlük çekiyor gibi. “Güç kullanarak onu cinsel ilişkiye zorlamışsın.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru bir şeyler söylemeye çalıştıysa da, tek kelime edemedi. Daha yeni su içtiği halde, boğazı öyle kurumuştu ki acıyordu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi konuşmasını sürdürdü: “Senin öyle bir şeyi yapacağına hiç inanamadım. Sanırım diğer ikisi için de durum aynıydı. Kara için de, Kızıl için de. Neresinden bakarsak bakalım, sen insanların istemediği bir şeyi zorla yapacak türden biri değilsin. Hem de güç kullanarak öyle bir şey yapacak bir tip asla değilsin. Bunu çok iyi biliyordum. Fakat Ak gerçekten ciddiydi, kafasına takmıştı. Senin bir dışarıya gösterdiğin yüzün, bir de gerçek yüzün olduğunu söyledi. Dışarıya gösterdiğin yüzüne bakınca hayal bile edilemeyecek bir gerçek yüzün varmış... O öyle söyleyince biz de hiçbir şey diyemedik.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru, dudağını dişlerinin arasına kıstırıp bir süre öylece durdu. Sonra konuştu: “Sözde ona tecavüz etmişim ya, Ak bunun nasıl olduğunu anlattı mı?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Evet, anlattı. Oldukça gerçekçi bir şekilde, ayrıntılarına varana kadar. Bana kalsa duymayı istemezdim. İşin doğrusu, öyle bir şeyi dinlemek bana da acı verdi. Acı verdiği gibi çok da üzüldüm. Hayır, yüreğimde bir yara açıldı desem daha doğru olur. Her neyse, Ak feci şekilde hassaslaşmıştı. Konuşurken vücudu titriyor, yüzü allak bullak oluyordu, öylesine şiddetli bir öfkeye kapılmıştı ki. Söylediğine bakılırsa, adını unuttum ama ünlü bir yabancı piyanistin konseri varmış, onu dinlemek için tek başına Tokyo’ya gitmiş, o gece senin Ciyugaoka’daki apartman dairende kalmış. Ailesine otelde kalacağını söyleyerek otel parasını da cebine atmış. Bir erkek ve bir kadın bütün gece baş başa kalacak olsanız bile yanındaki sen olduğun için endişelenmemiş, ama gece yarısı zorla tecavüz etmişsin ona. Direnmiş, ama her yanı uyuşmuş gibiymiş, vücuduna söz geçiremiyormuş. Yatmadan önce biraz içki içmişsiniz, ama içine ilaç </span><span class="char-style-override-7" xml:lang="tr-TR">karıştırmış olabilirmişsin. Böyle anlattı.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru başını iki yana salladı. “Bende kalmasını bir yana bırak, Ak Tokyo’daki daireme bir kez bile gelmedi.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi geniş omuzlarını hafifçe silkti. Tadı buruk bir şeyi ağzına götürmüş gibi bir ifadeyle yüzünü yana döndü. Sonra konuştu: “O gün Ak’ın söylediklerine öylece inanmaktan başka çarem yoktu. Kendisinin bakire olduğunu söylemişti. Zor kullanılarak bekâreti bozulmuş, müthiş canı acımış ve kanaması olmuş. O içine kapanık Ak’ın tutup da bize kasten bir hikâye uydurması için hiçbir neden gelmiyordu aklıma.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru Mavi’nin yüzüne yandan bakarak konuştu: “İyi de öyle olsa bile neden ilkönce benimle yüz yüze konuşup emin olmaya çalışmadınız? Neden bir de benim tarafımdan dinlemek için bir fırsat vermediniz? Gıyabımda hüküm vermek yerine?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi derince bir iç geçirdi. “Evet, söylediklerinde haklısın. Şimdi düşününce... Bizim soğukkanlı olup, durum ne olursa olsun önce seni dinlememiz gerekirdi. Fakat o sırada bunu yapamadık. Hiç, ama hiç öyle bir hava yoktu. Ak feci şekilde heyecanlıydı, perişandı. Ne olacağı belli değildi. O yüzden öncelikle onu yatıştırıp sakinleştirmek zorundaydık. Biz de Ak’ın söylediklerine yüzde yüz inanmış değildik. Dürüst olmak gerekirse biraz tuhaf olduğunu düşündüğümüz noktalar da vardı. Fakat anlattıklarının tamamen uydurma olduğunu düşünemedik. Öyle kesin konuşuyordu ki az da olsa bir gerçeklik payı olmalıydı. Öyle düşündük.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“O yüzden de, önce beni gruptan koparıp atmayı seçtiniz.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bak Tsukuru, biz de şoktaydık, kafamız karmakarışık olmuştu. Olay bizi de yaralamıştı. Neye inanacağımızı bilemez durumdaydık. Böyle bir ortamda önce Kara Ak’ın tarafını tuttu. Ak’ın istediği gibi seni gruptan koparıp atmamızı talep etti. Bahane buluyor değilim, ama Kızıl ve ben onların isteğine uyup itaat etmiş olduk.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru iç geçirerek konuştu: “İster inan ister inanma ama ben kesinlikle Ak’a tecavüz etmedim. Onunla cinsel ilişkiye de girmedim. Bunu düşündürecek herhangi bir şey bile olmadı.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi başıyla onayladıysa da hiçbir şey söylemedi. İster inanmış olsun ister inanmamış, üzerinden çok uzun zaman geçmişti. Tsukuru’nun aklından geçen buydu. Diğer üçü için de, Tsukuru’nun kendisi için de.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Bir kez daha Mavi’nin cep telefonunun melodisi duyuldu. Kimin aradığına bakıp Tsukuru’ya döndü. “Kusura bakma. Biraz müsaade isteyebilir miyim?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Elbette” dedi Tsukuru. </span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi elinde cep telefonuyla banktan kalkıp biraz uzakta konuştu. Beden dilinden ve yüzündeki ifadeden bir müşteri ile pazarlık ettiği anlaşılıyordu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru aniden, telefon melodisinin hangi şarkı olduğunu anımsadı. Elvis Presley’in “Viva Las Vegas” parçasıydı. Fakat nereden bakılırsa bakılsın, bu şarkı başarılı bir Lexus satıcısının çağrı melodisi olmaya uygun bir müzik gibi gelmiyordu. Tsukuru giderek gerçekliğin sınırlarından çıkıyormuş gibi hissetti kendini.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Neden sonra Mavi geri dönüp, tekrar banka, onun yanına oturdu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Kusura bakma” dedi. “Hallettim.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru kol saatine baktı. Önceden anlaştıkları otuz dakika dolmak üzereydi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Ak, neden tutup da öyle uydurma bir şey anlattı acaba? Dahası, bahsettiği kişi neden ben olmak zorundaydım ki?” dedi Tsukuru.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Nereden bileyim ben” dedi Mavi. Sonra başını iki yana güçsüzce salladı. “Senin için üzgünüm, ama o olay neyin nesiydi, o zaman da hiç anlam verememiştim. Şimdi de veremiyorum.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Gerçeğin ne olduğu, neye inanması gerektiği sorularının yarattığı kararsızlık Mavi’yi bir karmaşanın içine çekivermişti. Üstelik o, karmaşa içinde olmaya alışık biri değildi. Sınırları belli bir saha içerisinde, belli kurallara uyarak, belli takım arkadaşları ile hareket halindeyken kendini çok daha rahat ortaya koyuyordu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sanırım en ayrıntılı bilgiyi Kara’dan alabilirsin” dedi Mavi. “O zaman, nedense öyle gelmişti bana. Bana söylenmeyen bir şeyler daha var herhalde, demiştim. Bilirsin ya. Böyle konularda kadın kadına daha açık konuşulur.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Kara şu an Finlandiya’da yaşıyor” dedi Tsukuru.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Biliyorum. Arada bir kartpostal gönderiyor” dedi Mavi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Sonra bir süre sessiz kaldılar. Üniformaları içindeki üç lise öğrencisi kız parkın içinden yürüyüp gittiler. Kısa eteklerini savura savura, yüksek sesle gülerek ikisinin oturduğu bankın önünden geçip giden kızlar, daha çocuk gibi görünüyorlardı. Beyaz çoraplar ve mokasen ayakkabılar. Yüzlerinde çocuksu ifadeler. Kendilerinin de bir zamanlar aynı yaşta olduklarını düşünmek, bir hayli tuhaf geliyordu Tsukuru’ya.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Baksana Tsukuru. Çok değişmişsin” dedi Mavi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“On altı yıldır görüşmedik. Değişmişimdir elbette.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hayır, geçen yıllar yüzünden değil. İlk başta seni tanıyamadım. Elbette, dikkatli bakınca tanıyor insan ama. Nasıl desem, zayıflamışsın, korkusuz ve kararlı bir görüntün var. Elmacıkkemiklerin belirginleşmiş, bakışların derin ve keskin bir hal almış. Eskiden çok daha yuvarlak hatların, yumuşak bir halin vardı.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru bunun, altı aya yakın bir süre ölümü, kendini yok etmeyi düşünüp durmaktan kaynaklandığını; dahası o günlerin kendisini büyük ölçüde değiştirdiğini söyleyemedi. Söylese bile o süreçte kapıldığı umutsuzluğun yarısını bile aktarmayı başaramazdı muhtemelen. Öyle olacağına hiçbir şey söylememeyi tercih ederdi. Tsukuru susup, Mavi’nin konuşmasını sürdürmesini bekledi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi devam etti: “Sen bizim grubun içerisinde hep sempatik, yakışıklı çocuk rolündeydin. Temizdin, derli topluydun, üstün başın düzgündü, görgü kurallarının dışına çıkmazdın. Selamlaşmaları kuralına göre yapar, gereksiz yere konuşmazdın. Sigara kullanmaz, neredeyse hiç içki içmez, hiçbir yere geç kalmazdın. Baksana, biliyor muydun? Bizim annelerimizin hepsi sana hayrandı.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Anneleriniz mi?” dedi Tsukuru, şaşırarak. Onların anneleriyle ilgili neredeyse hiçbir şey anımsamıyordu. “Üstelik ne eskiden yakışıklıydım, ne de şimdi öyleyim. Hiçbir özelliği olmayan bir tipim var.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi yine geniş omuzlarını hafifçe silkti. “Fakat en azından bizim içimizde, en erkek gibi duran sendin. Evet, benim yüzümün belli bir karakteristiği olabilir, ama sanki goril gibiyim. Kızıl dersen, sanki kalemle çizilmiş gibi, gözlüklü, zeki çocuk. Söylemek istediğim, bizim grubun içerisinde her birimizin üzerimize düşen rolü üstlenmiş olduğumuz. Elbette, grubumuz devam ettiği sürece.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bilinçli olarak o rolleri üstlendiğimizi mi söylemek istiyorsun?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hayır, sanırım o kadar da kesin anlamda bilinçli değildik. Fakat o zamanlar hepimiz içten içe hissediyorduk herhalde. Grup içerisinde kendimize nasıl bir konum biçildiğini...” dedi Mavi. “Ben aklı havada sporcu, Kızıl üstün zekâlı parlak çocuk, Ak güzel hanım kız, Kara ise hızlı düşünen komedyen. Sense, iyi yetiştirilmiş, yakışıklı çocuktun.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru kısa bir an bunu düşündü. “Ben eskiden beri kendimi hep, bir rengi ve karakteristiği olmayan, içi boş bir insan olarak gördüm. Belki de, o grubun içerisinde benim rolüm buydu. İçi boş olmak.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi’nin yüzündeki ifadeden garipsediği anlaşılıyordu. “Tam olarak anlayamadım. İçi boş olmak, nasıl bir rol olabilir?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“İçi boş bir kap. Renksiz bir arka plan. Göz önüne çıkan bir eksiklik olmadığı gibi, özel bir meziyet de yok. İşte öyle bir varlık, grup için gerekliydi belki de.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi başını iki yana salladı. “Hayır. Sen içi boş falan değilsin. Hiç kimse öyle düşünmüyor. Sen, nasıl desem, diğer herkesin yüreğine sakinlik veriyordun.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Herkesin yüreğine sakinlik mi veriyordum?” diye, Tsukuru aynı ifadeyi şaşkınlık içinde tekrarladı. “Asansörde çalınan müzikler gibi mi?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hayır, öyle değil. Açıklaması zor, ama senin sırf orada bulunman bile kendimizi en doğal halimizle ortaya koymamızı sağlıyordu. Çok fazla konuşmazdın, ama ayaklarını yere sağlam basarak yaşıyordun ve bu da, gruba bir güven duygusu veriyordu. Teknelerin çapası gibi. Sen aramızdan ayrıldıktan sonra bunun bir kez daha farkına vardım. Senin varlığının bizim için gerekli olduğunun... O yüzden midir bilmem, sen gittikten sonra biz de aniden parçalandık, her birimiz bir tarafa dağıldık.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru söyleyecek söz bulamıyor, suskunluğunu koruyordu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bak, biz bir anlamda, mükemmel bir birleşim gibiydik. Beş parmak gibi.” Mavi iri elini uzatıp, kalın parmaklarını açtı. “Şimdi bile sık sık düşünürüm. Biz beşimiz de, diğerlerinin eksik kısımlarını doğal bir şekilde tamamlıyorduk. Her birimiz en iyi niteliklerimizi olduğu gibi ortaya seriyor, esirgemeden paylaşıyorduk. Öyle bir şey, hayatlarımızda bir daha mümkün olmaz herhalde. Tek seferlik bir şeydi. Bana öyle geliyor. Şu an benim kendi ailem var ve onları çok seviyorum elbette. Fakat dürüst olmak gerekirse, aileme karşı bile, o sıralarda olduğu gibi, saf duygular beslemekte güçlük çekiyorum.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru susuyordu. Mavi boşalan kesekâğıdını iri eliyle buruşturup sert bir top haline getirerek, bir süre avucunda yuvarladı.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bak Tsukuru. Ben sana inanıyorum” dedi Mavi. “Ak’a hiçbir şey yapmadığına inanıyorum. Şöyle bir düşününce, gayet mantıklı geliyor. Senin öyle bir şey yapman için hiçbir neden yok.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru buna nasıl yanıt vermesi gerektiğini düşünürken, Mavi’nin iç cebinden telefonun çağrı melodisi duyulmaya başladı: “Viva Las Vegas!”</span><span class="char-style-override-8" xml:lang="tr-TR"> </span><span class="char-style-override-7" xml:lang="tr-TR">Mavi arayanın kim olduğuna baktıktan sonra telefonu cebine koydu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Kusura bakma, ama artık işyerine dönüp canla başla araba satmam lazım. İstersen galeriye kadar birlikte yürüyelim.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">İkisi bir süre suskunca, yolda yan yana yürüdüler.</span></p>
				<p class="metin" xml:lang="en-US"><span class="char-style-override-7" xml:lang="tr-TR">İlk konuşan Tsukuru oldu: “Baksana, telefon melodisi olarak neden ‘Viva Las Vegas’ı seçtin?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi güldü. “O filmi hiç izledin mi?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Çok eskiden, televizyonda bir gece yarısı yayınında denk gelmiştim. Başından sonuna kadar izlemiş değilim gerçi.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Saçma bir filmdi, değil mi?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru ne düşündüğünü belli etmeyecek şekilde gülümsemeye çalıştı.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi devam etti: “Üç yıl önce, üstün başarılı satış elemanı olarak, Las Vegas’ta yapılan Amerika Lexus Pazarlamacıları Konferansı’na davet edildim. Konferans dediysem de, ödül gezisi gibi bir şeydi. Toplantılar öğlene kadar bitiyor, öğleden sonraya bir tek kumar ve içki kalıyordu. Orada, sanki ‘Viva Las Vegas’</span><span class="char-style-override-8" xml:lang="tr-TR"> </span><span class="char-style-override-7" xml:lang="tr-TR">şehrin tanıtım müziği gibi, her yerde çalınıyordu. Rulette tesadüfen büyük voliyi vurduğumda da fonda gene bu müzik çalıyordu. O günden beri bana şans getiren uğurum oldu.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Şimdi anlaşıldı.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Dahası, bu melodi pazarlıklarda inanılmaz işe yarıyor. Tam görüşme yaparken bu melodi çalınca, yaşlı müşteriler şaşırıyor hep. Bu genç yaşta, ne diye bu eski melodiyi kullanıyorum diye. Böylece konuşmadaki buzlar eriyor. Elbette ‘Viva Las Vegas’</span><span class="char-style-override-8" xml:lang="tr-TR"> </span><span class="char-style-override-7" xml:lang="tr-TR">için</span><span class="char-style-override-8" xml:lang="tr-TR"> </span><span class="char-style-override-7" xml:lang="tr-TR">Elvis’in en efsanevi parçasıydı denemez. Onun çok daha ünlü birçok başka şarkısı var. Fakat bu parçada öyle bir şey var ki, belki de insanın aklına gelmesi zor bir parça olduğundan mıdır nedir, insanların yüreğini garip bir şekilde yumuşatıyor. İnsanlar istemeden de olsa gülümseyiveriyor. Nedendir bilemiyorum, ama öyle işte. Hiç Las Vegas’a gittin mi?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hayır, gitmedim” dedi Tsukuru. “Yurtdışına bir kez bile çıkmışlığım yok. Fakat yakın zamanda, Finlandiya’ya gitmek niyetindeyim.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi şaşırmış gibiydi. Yürümeye devam ederken Tsukuru’nun yüzüne dikkatlice baktı.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Eh, bu iyi olabilir. Mümkün olsa ben de gelmek isterdim. Kara’yla en son onun evlilik töreninde görüştüm. Dahası, artık zaman geçtiğine göre söyleyebilirim, ben ona âşıktım” dedi Mavi. Sonra önüne dönerek birkaç adım daha attı. “Fakat şu an bir çocuğum var, biri de yolda ve işim başımdan aşkın. Evin kredisi de duruyor. Köpeği her gün yürüyüşe çıkartmam gerekiyor. Hiç öyle Finlandiya’ya gidebilecek durumda değilim. Kara’yı görebilirsen, benden de selam söyle.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Söylerim” dedi Tsukuru. “Fakat daha önce, gidip Kızıl’la görüşmeyi düşünüyorum.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Ha...” dedi Mavi. Yüzünde ne anlama geldiği belirsiz bir ifade oluştu. Yüz kasları sanki tuhaf bir şekilde seğirmişti. “Ben son zamanlarda kendisiyle görüşmüyorum.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Neden?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Sen onun nasıl bir iş yaptığını biliyor musun?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Aşağı yukarı.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Aman neyse... Şimdi burada açmasam daha iyi olur. Onunla görüşmeden bir önyargıya kapılmana neden olmak istemem. Söyleyebileceğim şu ki, onun yaptığı işten pek de hazzetmiyorum, o kadar. Biraz da o yüzden, artık görüşmez olduk. Ne yazık ki.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru sessizce, Mavi’nin geniş adımlarına ayak uydurarak ilerledi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“İnsan olarak ondan kuşku duyuyor değilim. Yalnızca yaptığı iş konusunda kuşkularım var. İkisi arasında fark var” dedi Mavi, kendi kendine konuşur gibi. “Aslında hayır, kuşkularım var demek de doğru ifade olmadı. Sadece onun düşünce tarzına alışmam mümkün değil. Her neyse. Kendisi bu aralar şehirde çok ünlü. Başarılı girişimci sıfatıyla televizyonlarda, gazetelerde, dergilerde, hemen her yerde görebilirsin. Kadın dergilerinden birine bakılırsa, ‘30’lu yaşlardaki en başarılı bekâr erkekler’den biriymiş.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“30’lu yaşlardaki en başarılı bekâr erkekler mi?” dedi Tsukuru.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hiç aklımıza gelir miydi?” dedi Mavi, biraz hayranlık yüklü bir sesle. “Kendisinin kadın dergilerine çıkacağını hayal bile edemezdik.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Peki, Ak’ın ölüm nedeni neydi?” diyerek Tsukuru konuyu değiştirdi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi, yolun orta yerinde aniden duruverdi. Hiç kıpırdamadan heykel gibi kalakalmıştı. Arkasından gelen insanlar az kalsın ona çarpacaklardı. Mavi, dümdüz Tsukuru’nun yüzüne baktı.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Dur bir saniye. Ak’ın nasıl öldüğünden, bundan bile haberin yok mu?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Nereden bileyim? Geçen haftaya kadar onun öldüğünden bile haberim yoktu. Kimse bana söylemedi ne de olsa.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Gazete de okumuyor musun?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Şöyle bir göz gezdiririm. Fakat onunla ilgili bir yazıya da denk gelmedim. Ne olduğunu bilmiyorum, hem muhtemelen Tokyo gazeteleri pek üzerinde durmamışlardır.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Senin ailen de bu konuyla ilgili hiçbir şey bilmiyor mu?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru başını iki yana sallamakla yetindi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi şok olmuş gibi, hiçbir şey söylemeksizin önüne dönerek, yine hızlı adımlarla yürümeye başladı. Tsukuru da ona ayak uydurdu. Biraz sonra, Mavi sessizliğini bozdu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Ak konservatuvardan mezun olduktan sonra bir süre kendi evlerinde piyano öğretmenliği yaptıysa da, sonunda evden ayrıldı, Hamamatsu şehrine taşınıp, tek başına yaşamaya başladı. İki yıl kadar sonra kaldığı apartman dairesinde boğularak öldürülmüş halde bulundu. Ona bir türlü ulaşamadığı için endişelenerek bakmaya giden annesi bulmuş onu. Annesi o günün şokunu hâlâ atlatabilmiş değil. Suçlu da henüz bulunamadı.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Tsukuru yutkundu. Boğularak öldürülmek?</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi devam etti: “Ak’ın ölü bulunduğu tarih, altı yıl öncesinin 12 Mayıs’ı. O sıralarda biz artık neredeyse hiç görüşmüyorduk. O yüzden, onun Hamamatsu’da nasıl bir yaşam sürdüğünü bilmiyorum. Neden Hamamatsu’ya gittiğini bile bilmiyorum. Bulunduğunda öleli üç gün olmuş. Kimse farkına varmadan mutfağının zemininde üç gün öylece yatmış.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi yürürken konuşmaya devam etti: </span></p>
				<p class="metin" xml:lang="en-US"><span class="char-style-override-7" xml:lang="tr-TR">“Nagoya’da yapılan cenaze törenine gittim, ama gözyaşlarım da hiç durmadı. Sanki benim bir parçam ölmüş gibiydi, taş gibi kalakalmıştım. Fakat az önce söylediğim gibi, grubumuz o sıralarda artık çoktan paramparça olmuştu. Herkes yetişkin olmuş, farklı hayatlar sürmeye başlamıştı ve bu da bir bakıma kaçınılmaz bir durumdu. Artık, masum lise öğrencileri değildik. Fakat yine de, bir zamanlar çok önemli olan bir şeyin solup gitmesi üzücüydü. O her anını dolu dolu yaşadığımız günlerde birlikteydik, birlikte büyümüştük oysa.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Nefes aldığında, Tsukuru ciğerleri yanıyormuş gibi hissetti. Sanki dili şişip uyuşmuş, ağzını tıkıyordu.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Bir kez daha cep telefonunun “Viva Las Vegas” melodisi çaldı. Mavi bu kez melodiyi duymazdan gelerek, öylece yürümeyi sürdürdü. O ana hiç uymayan melodi bir süre ceket cebinde neşeyle çalmayı sürdürdü, sonra da kesildi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Lexus galerisinin girişine vardıklarında, Mavi iri elini uzatarak Tsukuru’yla tokalaştı. Güçlü bir tokalaşmaydı. “Seni gördüğüme sevindim” dedi, Tsukuru’nun gözlerine bakarak. Dosdoğru karşısındakinin gözlerine bakarak konuşur, güçlü bir şekilde tokalaşırdı. Tıpkı eskiden olduğu gibiydi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“İşine mâni oldum, kusura bakma” dedi Tsukuru, nihayet konuşmayı başardığında.</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Hiç önemi yok. Başka bir sefere, daha geniş zaman ayırabildiğimizde, yeniden görüşmek isterim. Konuşmamız gereken bir sürü mesele olduğunu hissediyorum. Nagoya’ya gelecek olursan önceden haber ver.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Seni ararım. Yine görüşelim” dedi Tsukuru. “Bu arada, eskiden Ak’ın sık sık piyanoda çaldığı parçayı anımsıyor musun? Franz Liszt’in ‘Le Mal du Pays’ adlı, beş altı dakikalık sakin bir parçası hani...”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi bir an düşündükten sonra başını iki yana salladı. “Melodisini duyarsam, belki anımsarım. Fakat parçanın adından hiç çıkaramadım. Ben pek klasik müzikten anlamam ne de olsa. Ne olmuş o parçaya?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Bir şey olduğu yok. Öylesine aklıma geliverdi” dedi Tsukuru. “Son bir sorum daha var. Lexus... Ne anlama geliyor?”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi güldü. “İnsanlar hep bunu soruyor, ama hiçbir anlamı yok. Uydurulmuş bir sözcük. New York’taki reklam ajansı Toyota’nın isteği üzerine yaratmış. Her haliyle lüksü çağrıştıran, bir anlamı varmış gibi gelen ve etkileyici bir tınısı olan bir sözcük bulmak istemişler. Tuhaf bir dünyada yaşıyoruz. Bir yanda canını dişine takarak demiryolu istasyonu yapan insanlar var, diğer yanda yüksek paralar alarak şatafatlı sözcükler uyduran insanlar.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">“Buna genel olarak ‘endüstriyel saflaştırma’ deniyor. Devir böyle” dedi Tsukuru.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi’nin gülümsemesi tüm yüzünü kapladı. “Biz de geride kalmayalım öyleyse.”</span></p>
				<p class="metin" xml:lang="en-US"><span class="char-style-override-7" xml:lang="tr-TR">Sonra ayrıldılar. Mavi, cebinden telefonunu çıkartarak galeriye girdi.</span></p>
				<p class="metin" xml:lang="en-US"><span class="char-style-override-7" xml:lang="tr-TR">Mavi ile muhtemelen bir daha hiç karşılaşamam, diye düşündü Tsukuru, kavşakta ışığın yanmasını beklerken. Otuz dakikalık bir süre, on altı yıl aradan sonra görüşen iki eski dost için çok kısa olabilirdi. O süre içerisinde konuşamayacakları birçok şey vardı mutlaka. Fakat aynı zamanda, aralarında konuşulması gereken başkaca önemli bir şey de kalmamış gibi geliyordu Tsukuru’ya.</span></p>
				<p class="metin" xml:lang="en-US"/>
				<p class="metin" xml:lang="en-US"><span class="char-style-override-7" xml:lang="tr-TR">Sonrasında Tsukuru bir taksi çevirerek kütüphaneye gitti, altı yıl önceki gazetelerin küçültülmüş ciltli baskılarını görmek istediğini söyledi.</span></p>
			</div>
		</div>
	</body>
</html>