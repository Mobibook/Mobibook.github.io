<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_2" id="calibre_pb_19">Vazifen var, diyor Onüç, sen adaysın. Bir bok olduğu yok fakat. Onüç’e soruyorum durmadan, vazifem ne, ne yapacağız? Bekle, diyor durmadan, elbet başlayacağız. Sonra bir kayboluyor ortadan, pir gerekiyor bulmaya.</p>

  <p class="block_">“Yalan, bütün âlem yalan, benim âlemim hepten yalan!” diye sayıklıyor Otuzbeş. “İçinden geldiği gibi ötemedi ruhumdaki horoz, boşa gitti, heba oldu ömrüm!” diye bağırıyorum ağlayarak, Bekçi gülüyor. Ağladığımı duyunca çıkıp geliyor Onüç, başımı okşuyor, sırtımı sıvazlıyor, ne yapacağız, diye soruyorum, biliyorsun, ben kaçağım... Niye geldik buraya, diye soruyor bizi seyreden Otuzbeş, madem boş boş oturacaktık, neden getirdiniz beni buraya... Onüç cevap vermiyor hiç, boynundaki kolyeyi okşuyor, kalkıp gidiyor. Biz yoruluyoruz sormaktan, o yorulmuyor susmaktan.</p>

  <p class="block_">Biz de dalıyoruz Bekçi’nin birahanesine, vuruyoruz kendimizi içkiye... Otuzbeş kokteyl diye tutturuyor. Bekçi bilmiyor kokteyl nedir, rakıyı gösteriyor, kargacık burgacık yazıyor peçetenin üzerine. Otuzbeş’in önüne koyuyor, bunu iç, güzeldir. Fazlasıyla itaat ediyoruz peçeteye, bilhassa ben, içiyorum hep, zurna olup düşüyorum sandalyelerden, korkuyorum hep, polis görünce fırlıyorum birahaneden, zor taşıyorlar beni, zor atıyorum kendimi sinemaya.</p>

  <p class="block_">Onüç hiç içmiyor, purosu her daim ağzında, önünde kutularca dondurma, bir eli kolyeli boynunda, öbür elinde kalem, koca bir deftere yazdıkça yazıyor. Soruyorum, ne yazıyorsun öyle deli gibi, şimdilik burayı, diyor, bu civarı ve sonra basıyor ikimize fırçayı; içmeyin o kadar, dikkat edin sağlığınıza, boş konuşmayın, pek durun, dik durun, zira hakikat...</p>

  <p class="block_">Hakikat, o meczup kelime, Otuzbeş’in her duyduğunda ağladığı o uzak dağ, kaçağın uzaklaştıkça yaklaştığı, enkaz mekân, Bekçi’nin hiç anlatamadığı...</p>

  <p class="block_">Film mi iyidir, kitap mı? diye soruyor Onüç günün birinde. Boş ver filmi, diyorum, kitap iyidir, tuğla gibi olmadıkça. Herkes kitap okuyabilir mi, diye devam ediyor. Ulu Önder sağolsun, yüzdedoksan, diyorum. Soruyor Kitap nasıl üretiliyor? Cevaplıyorum: İşte böyle matbaada basılıyor. Basmak için ne yapmak gerekiyor? İşçi bulmak, işçi için de para bulmak gerekiyor. Paramız var mı? Paramız yok. Karşıdaki adamın sattığı sarı yuvarlak şeyler nedir? Kerhane tatlısı. Peki parasız işçi nasıl bulunur? Ben bir yolunu biliyorum...</p>

  <p class="block_1">&nbsp;</p>

  <p class="block_">Onüç, bir araba kerhane tatlısı yediği gün, topluyor bizi matbaada:</p>

  <p class="block_">- Tamam mı? Anlaştık mı Otuzbeş?</p>

  <p class="block_">- Hayır efendim, anlaşmadık...</p>

  <p class="block_">- Otuzbeş, maraza çıkarma işte...</p>

  <p class="block_">- Yahu Onüç, zahmetsiz zahmetsiz film oynatmak dururken neden matbaayla yorucaz kendimizi? Hem matbaayı nasıl işleticez? Sermaye nerde? İşçileri nerden bulacaz, bulsak parasnı, nasıl ödiycez?</p>

  <p class="block_">- Anlat Numune...</p>

  <p class="block_">- işçiler hazır, hem de bedava...</p>

  <p class="block_">- Lafa bak, nerden bulacaksın öyle işçiyi?</p>

  <p class="block_">- Sokaktan…</p>

  <p class="block_">- Nasıl yani? İşçilerin durduğu bi sokak mı var.</p>

  <p class="block_">- Bütün sokaklar onlarla dolu...</p>

  <p class="block_">- Yok yok, yedin sen kafayı...</p>

  <p class="block_">- Deliler gerizekâlılar, yamuklar, seç beğen al...</p>

  <p class="block_">- Sokaktan topladığımız sakatları mı çalıştırıcaz yani matbaada?</p>

  <p class="block_">- Aynen öyle.</p>

  <p class="block_">- Olmaz öyle şey!</p>

  <p class="block_">- Bal gibi olur Otuzbeş kardeşim…</p>

  <p class="block_">- İnsanlığa sığmaz Onüç, yazıktır, günahtır…</p>

  <p class="block_">- Sen hiç merak etme... Yeryuvar’ın en mutlu işçileri olacak onlar...</p>

  <p class="block_">- Ulan öğrenemez ki onlar işi, karışıktır bu matbaa meselesi... Adı üstünde, yamuk değil mi bunlar?</p>

  <p class="block_">- Sen onu bana bırak...</p>

  <p class="block_">“…”</p>

  <p class="block_">“…”</p>

  <p class="block_">- Ne diyosun, anlaştık mı?</p>

  <p class="block_">- Yap ne yapacaksan anasını satayım...</p>

  <p class="block_1">&nbsp;</p>

  <p class="block_3">*</p>

  <p class="block_1">&nbsp;</p>

  <p class="block_1">&nbsp;</p>

  <p class="block_">O günden sonra Büyük Sinema’nın kapısından birbirinden salyalı, birbirinden çişli, birbirinden yamuk kafalı işçiler giriyor. Hiçbiri doğru düzgün adını hatırlamadığı, hatırlayanlar ikinci kez sorulduğunda başka bir ad söylediği için, haliyle birer numara veriyoruz onlara, lakin sadece sayı değiller, hacimleri var, sığmıyorlar matbaaya, ne yapacağımızı düşünüyoruz kara kara...</p>

  <p class="block_">Neyse ki yamuklarla beraber talih de giriyor sinemanın kapısından. İstasyon binası ne zamandır kullanılmadığından ihaleye çıkarılıyor. Onüç koşup geliyor yanıma, diyor, nasıl alınır bu bina. Para lazım, diyorum, çok para. Peki nasıl bulacağız para? Benim bir fikrim var ama...</p>

  <p class="block_">Ama, diye haykırıyor Onüç yana yakıla, ama Otuzbeş başka çaremiz yok. Otuzbeş inatçı, ben dedim, diyor, film oynatalım dedim sana, hamamı satmam hayatta. Onüç işareti çakıyor bana, atlıyoruz Otuzbeş’in üstüne, ben tutuyorum, Onüç çekip alıyor üç küçük kitabı cebinden. Kitaplar cepten çıkınca, balon gibi şişmeye başlıyor Otuzbeş, bağırıyor, alın hamamı, sokun kıçınıza, yeter ki kitapları verin bana...</p>

  <p class="block_">İstasyonu matbaa ahalisi için yatakhane ve oyunevi yapıyoruz. Yamukları İstasyona yerleştirdiğimizde öyle bir şenlik kopuyor ki, anlatmaya dil yetmez: Taklitçiler, canbazlar, tekerlemeciler, şarkıcılar, şairler, küfredenler, ağlayanlar, gülenler... Kahkaha treni hiç durmuyor veya ebediyen duruyor. Teslimat ekibi dışında kimse çıkmıyor, çıkmak istemiyor istasyondan ve sinemadan...</p>

  <p class="block_">Onüç ikimize küçük bir idare odası hazırlıyor, yamuk kafaları tek tek alıyor odaya, kapıyı kapatıyor, bir müddet sonra odadan çıkan yamuk, sanki kırk yıllık matbaacı gibi çalışmaya koyuluyor. Giriyorum odaya, soruyorum, yahu nasıl öğretiyorsun yamuklara işi bu kadar kısa sürede. Sayende Numune, diyor, senin sayende. Bir an gururla kabarıyor göğsüm, soruyorum, ben seçildim değil mi, kaçak değilim artık, ama savaşa da gitmeyeceğim değil mi. Elbette Numune, diye yanıtlıyor, kederle gülerek, gitmeyeceksin, çünkü sen seçildin. İnanır gibi oluyorum, inanmak istiyorum, ama kurşun sesleri doluveriyor kulağıma, gurur sönüyor, bu kez korkuyla kabarıyor göğsüm, fırlıyorum odadan dışarı, dalıyorum tuvalete, kusuyorum...</p>

  <p class="block_">Onüç, yanında iki pazarlamacı yamukla dolanıyor muhiti ve alıyoruz ilk işimizi: Karakol ve kerhane için kartvizit. Sonra Parmakada’yı müdafaa komitesinin miting afişleri. Ardından bir gazete promosyonu için tuhaf rekorlar kitabı. Değişik çalışıyor bu yamukların kafası. Yap dediğini yapmıyorlar, yapma dediğini yapıyorlar. Sabahları mesai, “Çalışmaaa!” komutuyla başlıyor, akşamları “Herkes iş başınaaa!” komutuyla bitiyor.</p>

  <p class="block_">Yamuklar bir tuhaf, çok tuhaf. Yamukondokuz, makineden basılı kâğıtlar çıktıkça hüngür hüngür ağlıyor. Niye ağladığını sorduğumuzda, boş bir kâğıdı gösterip, “Baksana ne kadar beyaz, ne kadar temiz... Kirlendi işle şimdi,” yanıtını veriyor, ama ağlaya ağlaya çalışmaktan geri durmuyor.</p>

  <p class="block_">Yamukyirmibir “K” harfinden korkuyor. Kâğıdın üzerinde ne vakit “K” görse, “Kurt kurt, boz kurt, kaçın, ısıracak!” diye bağırıp ortalığı velveleye veriyor, o öyle bağırınca herkes köşe bucak kaçmaya başlıyor. Çaresiz baskı bölümünden alıp temizliğe veriyoruz onu.</p>

  <p class="block_">Yamukonyedi’nin durmadan mırıldanması dikkatini çekiyor günün birinde Onüç’ün. Varıp baktığımızda, basılan her satırı ezberleyip tekrarladığını anlıyoruz. Kelime kelime tekrarladığı rekorlar kitabında hatırı sayılır bir yeri fazlasıyla hak ediyor.</p>

  <p class="block_">İşçimiz var, makinemiz var, ama baskı şefimiz ve bilgisayar uzmanımız yok. O yüzden yığınla prova çöpe gidiyor, işler yavaş ilerliyor, ama neyse ki talih hâlâ bizimle oturuyor</p>

  <p class="block_">Arada bir yorgunluk atmak için birahaneye geçiyoruz. Bekçi, polislerin muhit devriyesini bitirdiği saatten sonra, kendi memleket havalarını takıyor teybe. Bir gece, udu kemanı erbanesi bol bir şarkı çalarken, barın önünde papyonlu bir adam bitiveriyor. Bağıra çağıra ülke dilinin tek olduğundan, bölücülerin en ücra köşelere sızdığından, bu anlaşılmaz müzik devam ederse kendini yakacağından söz ediyor. Sonra başlıyor hıçkıra hıçkıra ağlamaya, bir yandan da, “Kalkmıyor, artık kalkmıyor!” diye sayıklıyor.</p>

  <p class="block_">Derken ben, uyukladığım masadan başımı kaldırıp manasız gözlerle bakıyorum papyonlu adama. Bakıyorum, bakıyorum ve tanıyorum. Prof bu. Kalkıp yalpalayarak bara yaklaşıyorum. “Hocam hocam, siz ne zaman içerden çıktınız hocam? Ne zaman terhis oldunuz?” diye soruyorum. Yanıtını beklemeden, “Çok ıstırap çektim hocam, ağzıma sıçıldı hocam!” diyerek kucaklıyorum Prof’u, sıkı sıkı sarılıyor bana, salya sümüğümüz birbirine karışıyor. Ertesi sabah Prof. üzerinde mavi bir önlük, elinde bir çetele, baskı makineleri arasında dolaşmaya koyuluyor.</p>

  <p class="block_1">&nbsp;</p>

  <p class="block_3">*</p>

  <p class="block_1">&nbsp;</p>

  <p class="block_1">&nbsp;</p>

  <p class="block_">İşler yoluna giriyor, ilk siparişleri bitiriyoruz, başlıyoruz paraları beklemeye, fakat bir türlü gelmiyor paralar. Ve bir sabah, tuvaletlerin yanındaki kilerde, bastığımız bütün işlerin öylece balya balya durduğunu keşfediyoruz. Çılgına dönen Otuzbeş her zamanki nemrutluğuyla Onüç’ün yakasına yapışıyor, girişiyor yaygaraya: “Sen ne işler çeviriyosun lan? Bu mallar niye burda duruyo lan?” Giriyorum araya, uzaklaştırıyorum Otuzbeş’i ve iki seçilmiş elimi seçilmiş belime koyup, buz gibi bir sesle hesap soruyorum Onüç’e: “Peki, söyle bakalım, bu malların teslimatı neden yapılmadı? Ve neden bizim bundan haberimiz olmadı?” Onüç’ün yüzüme diktiği gözlerinde bir öfke kıvılcımı çakıp sönüyor sanki, derin bir nefes alıyor, boynunu büküyor ve durumu açıklıyor: “Kartvizit teslimatında karışıklık oldu, keranedekiler kendilerine emniyet kartviziti gelince küplere bindi, hepsini iade etti. Parmakada mitingi yapılamadı, çünkü zelzele oldu, bütün ada sulara gömüldü, müdafaaya lüzum kalmadı. Gazete ise, kuponlu promosyonlar yasaklandığından, rekorları almaktan caydı...” Ellerimi belimden indiriyorum, gözlerimi kısıp bir müddet bakıyorum Onüç’e. Başı eğik, elinde bir miting afişi, afişin üzerinde Parmakada’nın artık olmayan haritası, aniden “parmakada şahinleri” adı verilen bölük geliyor aklıma, bir kilometre ötemizde, bir vadide, gözümüzün önünde düştükleri pusu, art arda patlayan silahlar, art arda vurulup düşenler, nefesim kesiliyor, elim ayağım boşanıyor, can havliyle emrediyorum etrafımızda toplanmış yamuklara: “Herkes siperlere, marş marş!” Anlamayan gözlerle bakıyorlar bana...</p>

  <p class="block_">Hesap sorsam, emir yağdırsam, matbaada seçilmişliğimin olanca vakarıyla dolaşsam da, hiç iyi değilim aslında ve daha da kötüye gidiyorum. Halbuki mesuliyetim büyük, Onüç’ten biliyorum. Günde üç posta çekiyorum onu karşıma, diyorum ki, söyle artık, ne yapacağız, ne yapacağım. Erken, diyor, erken, daha ilk aşamadayız. Aşamana koyayım, diyorum, anlat anlat anlat, yoksa delireceğim. Sakinleş, diyor sakin sakin, iyice bozuyor asabımı, sadece şunu bil, diyor, çok önemli sorumlulukların var, ama unutmazsan, kendini toparlamazsan, hiç başlayamayız. Ulaan, diye bağınyorum, kaç kere söyledim unuttuğumu, kaç kez dedim toparlandım diye... Yalan söylüyorum elbette, unutamıyorum, hem kaçağım yani hem yalancı, korkuyorum, ayık olduğum bir saniye yok artık. Ve bir gün cilt makinesinin başında yığılıyorum yere, yatıyorum günlerce, serum yiyorum şişelerce...</p>

  <p class="block_">Kendime gelince Onüç megafonla ahaliyi toplantıya çağırıyor. Ben şuurumu kaybetmiş yatarken o idareyi iyice ele almış, matbaanın bir köşesini toplantı yeri yapmış, cümleten buluşuyoruz orada:</p>

  <p class="block_">- Tamam mı, geldi mi herkes? Hışşt, Yamukbir, yapma kardeşim, gıdıklama... Hahaa... Tamam, bak, yahu, otur bi yerine... Yamukiki, bırak güzelim o defteri, muhasebe defteri o, lazım bize... Prof nerde?</p>

  <p class="block_">- Duşa gittiiii…</p>

  <p class="block_">- Biriniz gidip çağırsın... Hah, tamam, geliyor... Düzgün Baba, uyumayalım lütfen...</p>

  <p class="block_">- Bakın lan bakın, nasıl akıyo yağlar...</p>

  <p class="block_">- Kaç kilo oldun Otuzbeeeeeşşşş?</p>

  <p class="block_">- Valla bilmiyorum, ama yüzün altına indim heralde...</p>

  <p class="block_">- Heelaaaaaaalll...</p>

  <p class="block_">- Hocam, oturun siz de lütfen yerinize... Evet, başlayalım...</p>

  <p class="block_">- Başlayalım bakalım Onüç Bey...</p>

  <p class="block_">- Niye öyle imalı imalı konuşuyosunuz Numune Bey?</p>

  <p class="block_">- Görüyorum ki ben yokken pek güzel idare etmişsin matbaayı... Her taraf pırıl pırıl, makineler tıkır tıkır... Senin de üzerine bi güven, bi hava gelmiş hani...</p>

  <p class="block_">-Teşekkürler Numune, sayende...</p>

  <p class="block_">- Bırak şimdi martavalı... Asıl mesele o değil zaten, sikimde değil, ne halin varsa gör, elbet bana muhtaç kalıcaksın...</p>

  <p class="block_">- Neymiş asıl mesele?</p>

  <p class="block_">- Senin emrin değil mi? Bekçi rakı vermiyo... Ver diyorum, seni fena yaparım diyorum, dinlemiyo... Ne yapayım ben, öleyim mi?</p>

  <p class="block_">- Emir ne kelime Numune, ayrıca geçinden versin... Bizzat bu toplantının gündemi olduğundan haberin yok sanırım...</p>

  <p class="block_">- Ne gündemi?</p>

  <p class="block_">- Arkadaşlar, kimden şikâyetçiyiz?</p>

  <p class="block_">- Numuuuneeedeeennnn!</p>

  <p class="block_">- Peki neden?</p>

  <p class="block_">- Çok içiyooooooo...</p>

  <p class="block_">- Ne yapsın o zaman Numune?</p>

  <p class="block_">- Askerliği unutsuuuun...</p>

  <p class="block_">- Yahu unuttum diyorum size...</p>

  <p class="block_">- Yalan söylemesiiiiiinnnn...</p>

  <p class="block_">- Kim yalan söylüyo lan?</p>

  <p class="block_">- Sen yalan söylüyosun Numune...</p>

  <p class="block_">- Toplasana lan artık kendini...</p>

  <p class="block_">- Bi sen eksiktin Otuzbeş... Siktir git kitaplarını oku, erimene bak sen...</p>

  <p class="block_">- Otuzbeş haklııııı...</p>

  <p class="block_">- Hay başlıycam otuzunuza da beşinize de... Kolay mı lan toplamak? Lan Onüç, piyango ikramiyesi gibi tuttun getirdin beni buraya, bi bok da söylediğin yok, sonra unut unut... Ne yapayım lan unutamıyosam?</p>

  <p class="block_">- Ne yapsın Numune?</p>

  <p class="block_">- Kendine sevgili buulsuuuuun...</p>

  <p class="block_">- Ne sevgilisi be?</p>

  <p class="block_">- Evet, Numune Bey’e bi an önce unutmasını, bi daha da yalan söylememesini tembihleyip, mesuliyetlerini hatırlatıp, kendisi için büyük zahmetlerle getirdiğimiz sevgilisini sahneye alalım...</p>

  <p class="block_">Onüç bunu söyledikten sonra, kalabalığın arasından bir kız çıkıyor. Elinde rengârenk naylonlarla, kâğıtlarla, poşetlerle bana doğru ilerliyor. Donup kalıyorum. Büyümüş, uzamış, gövdesi yıl alıp gövermiş, ama yine ince, yine narin. Çöküyorum dizlerimin üzerine, kapanıyorum ayaklarına, “Affet bizi, affet!” diye haykırıyorum. Kulağıma eğiliyor kız, “Biliyorum,” diyor, “senin yapmadığını biliyorum.” Konuşabilmesine şaşırıyorum, koy veriyorum kendimi, ağlamaya başlıyorum...</p>

  <p class="block_">Kızın küçük elini hissediyorum, giriyor koluma, ağlamam kesiliyor, burnumu çekiyorum, dikiyorum başımı, istasyona doğru ağır ağır ilerliyoruz, giriyoruz kapıdan, çıkıyoruz yukarı, kapanıyoruz odamıza, üç gün çıkmıyoruz, birbirimizi seyrediyoruz, seyretmekle kalmıyoruz. Ve artık biliyorum, sarhoş olmak için ille içki gerekmiyor.</p>

  <p class="block_1">&nbsp;</p>

  <p class="block_1">&nbsp;</p>

  <p class="block_3">*</p>

  <p class="block_1">&nbsp;</p>

  <p class="block_1">&nbsp;</p>

  <p class="block_">Üçüncü gün çalınıyor kapımız. Onüç, çık artık, diyor, bir şey konuşmam lazım seninle. Çıkmak istemiyorum, hiç sesimi çıkarmıyorum, sarılıyorum sevgilime. Bu kez güm güm vuruyor kapıyı, çok önemli, diye bağırıyor, mesuliyetin var, unutma. Umurumda değil artık mesuliyetim, ben asıl şimdi seçilmişim. Sevgilim yanağımdan öpüyor, “Hadi,” diyor, “git bi bak, üzme Onüçü,” Kalkıyorum, giyiniyorum, açıyorum kapıyı. Niye sırıtıyorsun, diye soruyor Onüç, bilmem, diyorum, sırıtıyor muyum? Arkama dönüyorum sonra, hemen de dalmış sevgilim, mışıl mışıl uyuyor, ona bakınca mutluluktan boğulacak gibi oluyorum. Onüç kolumdan tutup telaşla kenara çekiyor beni. Olmuyor, diyor fısıltıyla, olmuyor, beceremiyoruz. Neyi beceremiyoruz, diye soruyorum, sırıtarak. Aylar geçti, diyor, ve daha ilk aşamayı bile tamamlayamadık. Neymiş ki ilk aşama, diyorum, kaygısız. Başını iki yana sallıyor, ellerimden tutuyor, bize para bul, diye yalvarıyor, çok para lazım. Peki, diyorum gülerek, senin hatırına buluruz...</p>

  <p class="block_1">&nbsp;</p>

  <p class="block_">Akşamında Onüç’ün megafonundan bir toplantı çağırısı daha yükseliyor. Toplanıyoruz:</p>

  <p class="block_">- Evet arkadaşlar, gündemimiz, vaziyetimiz... Size dağıttığım mali raporu okudunuz mu?</p>

  <p class="block_">- Ben okudum...</p>

  <p class="block_">- Yamukdört, yerine otur kardeşim.... Evet, okuma yazma bilip de okuyan var mı?</p>

  <p class="block_">- Nesini okuycaz lan Onüç? Aldığımız bütün işler elimizde kalmadı mı? Battık biz, bittik...</p>

  <p class="block_">- Bitiiiiiiiik...</p>

  <p class="block_">- Dur bakalım Otuzbeş, hemen atlama yine... Bi teklifimiz var...</p>

  <p class="block_">- Neymiş teklifiniz?</p>

  <p class="block_">- Biz diyoruz ki, normal işlerle matbaa işi yürümiycek... Biraz yaratıcı olalım diyoruz...</p>

  <p class="block_">- Yaratmak Büyük A’ya mahsus!</p>

  <p class="block_">- Tamam Düzgün Baba, haklısın, pardon... Diyoruz ki biraz başka yönlere bakalım...</p>

  <p class="block_">- Nasıl? Nereye bakıcaz... Paraya para demiycez diye düzdün kafamızı, al işte, bi bok yok ortada...</p>

  <p class="block_">- Otuzbeş, beni çileden çıkarma... Asıl kitap okumak dışında senin bi bok yediğin yok, ama neymiş neymiş diye ötmeyi biliyosun...</p>

  <p class="block_">- Öterim tabii, benim değil mi burası?</p>

  <p class="block_">- Hayır efendim, değil, burası bizim...</p>

  <p class="block_">- Biziiiiim...</p>

  <p class="block_">- Tamam canım, ne kızıyosunuz... Öyleyse öyledir...</p>

  <p class="block_">- Numune, anlat ne düşündüğümüzü...</p>

  <p class="block_">- Ben konuyu Prof’la da konuştum, o daha iyi anlatır... Hocam buyrun...</p>

  <p class="block_">- Sağol Numunecim... Arkadaşlar, ben bundan önceki hayatımda çok hatalar yaptım, içeri düştüm, göğsümü siper ettiğim devlet bana işkence yaptı, imanım gevredi...</p>

  <p class="block_">- Hocam, lütfen, şimdi hatıratın sırası değil... Rica ederim esas konuya giriniz...</p>

  <p class="block_">- Kusura bakmayın, dalmışım... Arkadaşlar, korsan işine girmeyi öneriyoruz...</p>

  <p class="block_">- Nasıl yani korsan? Kara bayrak çekip denize mi açılacaz?</p>

  <p class="block_">- Ulan Otuzbeş, bal gibi anladın, gıcıklık yapıyosun gene...</p>

  <p class="block_">- Yaparım tabii... Tamam, senin benim olayı yok, her şeyimiz ortak, ama ben yasadışı işe gelemem Onüç, bunu kafana sok...</p>

  <p class="block_">- Sooooook...</p>

  <p class="block_">- Otuzbeş, yasanın içinde ekmek yok bize...</p>

  <p class="block_">- Hocam, ısrar etmeyin, olmaz...</p>

  <p class="block_">- Otuzbeş Bey, size bi şey sorucam...</p>

  <p class="block_">- Sorun bakalım Onüç Bey...</p>

  <p class="block_">- Gönlünüze göre bi film çekmek istemez misiniz?</p>

  <p class="block_">- …</p>

  <p class="block_">- Şöyle en kıral tarafından...</p>

  <p class="block_">- Yok film falan... Bitti o iş...</p>

  <p class="block_">- Hani Kumral’ın da oynayacağı bi film...</p>

  <p class="block_">- …</p>

  <p class="block_">- …</p>

  <p class="block_">- Siktirin gidin pis herifler... Tamam, ne istiyosanız onu yapın... Bi daha da film lafı etmeyin bana...</p>

  <p class="block_1">&nbsp;</p>

  <p class="block_3">*</p>

  <p class="block_1">&nbsp;</p>

  <p class="block_">O toplantıdan sonra giriyoruz korsan işine. Prof’la kafa kafaya verip iki ay içinde korsan piyasasının yarısını ele geçiriyoruz. İşler sel gibi akıyor, başını kaşıyacak vakti yok kimsenin. Bekçi birahaneden ayrılıp matbaada çalışmaya başlıyor, bir posta daha yamuk kafa alınıyor matbaaya. Ben içkiyi bırakmışım, işe dört elle sarılmışım, fişek gibi koşturuyorum makinelerin arasında.</p>

  <p class="block_">Paraları koyacak yer bulamıyoruz artık. Zaten kimsenin parayla ilgilendiği yok. Matbaanın bir köşesine büyük bir koli koymuşuz, para onun içinde birikiyor, isteyen istediği kadar alıyor. Ama Onüç’ün çeşit çeşit yemek yaptırdığı mutfakçılar dışında kimse para harcamadığından kısa süre sonra ilk kolinin yanına ikincisini koymak lazım geliyor.</p>

  <p class="block_">Basit bir yanlışlığın ardından korsan piyasasının öbür yarısını da fethediyoruz. Ünlü bir yazarın siyah, beyaz ve kırmızı adlı kitaplarından menkul üçlemesinin formaları basılmış, cilt bölümüne havale edilmiş. Burada çalışanlar kitapları harmanlarken formaların sırasını şaşırıyor, dolayısıyla da sayfalar birbirine giriyor. Üç kitaptan üç başka kitap çıkıyor ortaya. Prof kitapların başında, “Gitti onca masraf, heba oldu onca emek!” diye dövünürken, Onüç gayet sakin şekilde, malın piyasaya sürülmesini söylüyor. İtiraz etmiyoruz, çünkü matbaanın idaresi tümüyle onda artık ve ben, her manada seçilmiş mutlu ben, uslu uslu büyük vazife günümün gelmesini bekliyorum.</p>

  <p class="block_">Sürüyoruz kitapları ve ülke sarsılıyor. Gazeteler yazarın önceki eserlerini kolajlayarak edebiyat tarihinde bir ilki gerçekleştirdiğini, bu dâhiyane deneyin sanat çevrelerine bomba gibi düştüğünü günlerce ballandırarak yazarken, eleştirmenler asrın şaheserlerinden söz ediyor.</p>

  <p class="block_">Bu manzara karşısında bütün kitaplara aynı yöntemi uyguluyoruz. Karıştıp veriyoruz kitapları, mamullerimiz yok satıyor. Değil kitap, tek bir harfin kapısından uğramadığı evlerde harıl harıl kitap okunuyor, pencerelerden dışarı kahkahalar taşıyor. Hele çizmeleriyle meşhur bir yazarın karıştırılmış romanlarını basınca, acil servisler kahkahadan tıkananlarla tıka basa doluyor, O romanlar, hayat da kurtarıyor. Bir kış gecesi, dağ başında bir istasyonda mahsur kalan yolcular, çizmeli yazarın kitaplarını sesli sesli okuyup gülerek donmaktan kurtuluyor.</p>

  <p class="block_">Onüç de oturup okuyor çizmelinin kitaplarını, sonra telaşla koşarak yanıma geliyor, bu yazarı getir bana, diyor, ölü o diyorum. O zaman başka yazar bul bana, diyor, ne yapacaksın yazarı, diye soruyorum, bastığımız kitaplar neyine yetmiyor. Asıl kitapları basmadık, daha ikinci ve üçüncü aşamaya geçmedik, diyor, bütün bu paraları yazılmamış iki kitap için biriktiriyoruz, diyor. Dökül dökül, diyorum heyecanla, nihayet başladın anlatmaya. Bu kadar, diyor, gerisini zamanı gelince öğrenirsin, sen bana yazar bul, diyor. Benden de bu kadar, diyorum sırıtarak, sana iş buldum, işçi buldum, para buldum, diyorum, ama yazarı unut, o nereden bulunur bilmiyorum. Fısır fısır küfrederek odasına gidiyor Onüç, ben de istasyona yollanıyorum, tatlı uykulara...</p>

  <p class="block_1">&nbsp;</p>

  <p class="block_">Kitaptan sonra sıra korsan kaset ve sidi sahasına geliyor. Prof bilgisayarda bilumum ses ve görüntüyü ayrıştırıp tekrar birleştiren bir program yazıyor. Conlenın gazel okuyor artık. Hafızkörhan ledidbi... Komserdelil Kayzersözenin ağzını burnunu kırıyor... Bu mamullerimiz de büyük heyecanla karşılanıyor, medeniyetler arasında köprüler kurmakla övülüyoruz,</p>

  <p class="block_">Ovülürken merak da ediliyoruz elbet. Çılgın bir sanat çetesi olduğumuz söyleniyor. Korsandan yakınan, mağduriyetleriyle alakalı her gün tonla açıklama yapan yayınevlerini ve müzik şirketlerini kimse takmıyor. Yeni çağın ruhunu yansıtan, barışçı ve çıkarsız bir sanat eylemi mevzu bahis onlara göre. Bu arada bizim koliler doldukça doluyor. Herkes memnun, Otuzbeş dışında. Suratında aynı nemrut ifade söylene söylene dolaşıyor durmadan çalışan makinelerin arasında, güzergâhı yerdeki yağ izlerinden belli oluyor. Onüç ne zaman, “Paraysa para, zenginlikse zenginlik, niye hâlâ söylenip duruyosun,” dese, elindeki kitabı sallayarak. “Gönlüme göre olmuyo, içim sıkılıyo,” diye bağırıyor.</p>

  <p class="block_1">&nbsp;</p>

  <p class="block_">Kitap, kaset, sahte belge gibi kalemlerde destanlar yazıyoruz, cesaretleniyoruz ve kalp paraya da el atıyoruz. Fakat işi bir türlü kıvıramıyoruz. Bastığımız paralar hemen teşhis edilip toplatılıyor piyasadan. Hele döviz konusunda iyice batırıyoruz, bastlığımız banknotlar karikatür gibi, beş para etmiyor. Emniyetin kalpazanlık masasından kahkahalar yükseldikçe bizim hıncımız hepten artıyor.</p>

  <p class="block_">Prof sabahtan akşama kadar bilgisayarda kalıp çıkartmaya çalışıyor, ben kâğıt ve boya üzerine kafa patlatıyorum. Bekçi düzgün çıkmayan provaları sinirden yiyor. Para baskı makinesinin başından ayrılmayan Onüç, “Ulan, şu para ne kuvvetli meretmiş, kıramadık belini,” diye söylenip duruyor.</p>

  <p class="block_">Sessiz sedasız, genç bir yamuk var sinemada, beş numara. Tuhaf biri, çünkü hiç tuhaf görünmüyor. Sadece işini yapıyor, akşam eğlenceye kalmadan odasına çekiliyor ve tek başına Xırbo şarkıları söylüyor. Yamukbeş, bir gün Onüç’ün yanına gidip kulağına bir şeyler fısıldıyor. Filreis’le tanışıyoruz böylece. Âlemin en meşhur kalpazanlarından biri. Sadece Netamiye’de değil, Çokliman, Bingola, Kadimiye, Frenkiye ve Bitliye’de de nam salmış, en son Doğu Kermenya paralarının üzerindeki şahsın sakal boyunu tutturamayınca yakayı ele vermiş. Doğu Kermenya’nın toplama kamplarında yirmi yıl taş kırdıktan sonra ülkeye dönmüş, damacana su işine girmiş, batmış ve bir huzurevine sığınmış.</p>

  <p class="block_">Seksenlik Filreis’in bastonu ve kamburuyla sinemaya teşrif edeceği gün için büyük bir kutlama tertiplemişiz, ama o kutlamaya zerre yüz vermeden girişiyor işe. İlk iş makineleri tetkik ediyor Uzun uzun dolaşıyor aletler arasında, kalıpları inceliyor, boya haznelerini kontrol ediyor, cıvataları yokluyor, kağıtları avucunda tartıp ince ince yırtıyor.</p>

  <p class="block_">Sonra ahaliye sarıyor. Tek tek herkesin yüzüne bakıyor, bakıyor ve teftişini Onüç’ün yüzünde tamamlıyor:</p>

  <p class="block_">“Siz para basamazsınız...”</p>

  <p class="block_">“Niye reis?”</p>

  <p class="block_">“Alet edevat mı yetersiz?”</p>

  <p class="block_">“Sen söyle, biz istediğini getirelim reis...”</p>

  <p class="block_">“Makineler malzemeler tamam, mesele o değil...”</p>

  <p class="block_">“Nedir mesele reis?”</p>

  <p class="block_">“Siz parayı sevmiyosunuz...”</p>

  <p class="block_">“…”</p>

  <p class="block_">«Parayı sevmeyen, parayı özlemeyen, paraya gözünde yaşla, kalbinde aşkla bakmayan para basamaz…”</p>

  <p class="block_">“E nasıl yapıcaz?”</p>

  <p class="block_">“Bana yüz deste iskambil bulun, bolca da para getirin...”</p>

  <p class="block_">Sonraki elli iki saat boyunca sinemada herkes dörtleyip poker oynuyor, fuller kareaslar havada uçuşuyor. Elli iki gün geçtikten sonra da neticeyi bir gazetenin manşetinde idrak ediyoruz:</p>

  <p class="block_">“Skandal: Devlet sahte diye kendi parasını topladı.</p>

  <p class="block_1">&nbsp;</p>

  <p class="block_">Kalp para başarısının ardından matbaayı en gelişmiş bilgisayarlarla donatan Prof’un sahte internet yapacağım diye gözlerini hepten kaybettiği vakitler, çalışmaktan âlemi unutmuşuz. Ana baskı elemanı Yamukaltı aniden çılgın gibi ortalığa fırlayıp, “Günlerden ne? Günlerden ne?” diye bağırmaya başlıyor… Söylüyoruz… “Derhal toplantı, acil toplantı!” deyip toplantı köşesine koşuyor ve volta atmaya koyuluyor. Toplanıyoruz elbet:</p>

  <p class="block_">“Eveeet, susun, susuuuun, Yamukaltı’yı dinliyoruz...”</p>

  <p class="block_">“Dün tahliye oldu...”</p>

  <p class="block_">“Kim tahliye oldu?”</p>

  <p class="block_">“Karım... Hemen gidip almam lazım onu...”</p>

  <p class="block_">“Nerden tahliye oldu?”</p>

  <p class="block_">“Hayata döndüğü yerden...”</p>

  <p class="block_">“O ne demek kardeşim? Öyle cezaevi ismi mi olur...”</p>

  <p class="block_">“Bilmiyorum... En son televizyonda gördüm, yanmıştı...”</p>

  <p class="block_">“Peki hayata döndüğünden emin misin?”</p>

  <p class="block_">“Nasıl abi?”</p>

  <p class="block_">“Hayata döndüğünden emin misin?”</p>

  <p class="block_">“Anlamadım abi...”</p>

  <p class="block_">“Yani yaşıyo mu Yamukaltı kardeş?”</p>

  <p class="block_">“Yaşıyo, yaşaması lazım...”</p>

  <p class="block_">“Kardeşim, o zaman sen bekliyosun, biz karını alıp geliyoruz...”</p>

  <p class="block_">“Yalnız abi, sadece o değil...”</p>

  <p class="block_1">&nbsp;</p>

  <p class="block_">Böylece çocuğa kesiyor ortalık. Zira yalnız Yamukaltı’yla Yanıkyamuk’un çocukları değil, hayata dönemeyenlerin çocukları da geliyor matbaaya. Ve her nasılsa, iriyarı, sakallı bir herif karışmış çocukların arasına. Nasıl geldiğini, görevli yamuklar çocukları tek tek toplarken peşlerine nasıl takılıp otobüse bindiğini hatırlamıyor. Salak salak gülüp kollarını açarak, “Amma da içmişim, hayattan geçmişim.” diyor sadece ve hepimizi kıl ediyor.</p>

  <p class="block_">Ne de olsa gayri meşru işlerle iştigal ediyoruz, polis olduğundan şüpheleniyoruz. Hele ben, hiç hoşlanmıyorum heriften, eski korkularım depreşiyor, hatırladı hatırlayacağım. Çekiyorum Onüç’ü köşeye, diyorum, askeriyeden geliyor olmasın bu. Yok canım, diyor Onüç, hiç öyle bir hali yok. Öyle hal diye bir şey yok ki, diye çıkışıyorum tedirginlikle, bütün askerler birbirine benzer. Sakin ol, diye ısrar ediyor. Çileden çıkıyorum, ulan, diyorum, ulan az sonra kolumdan tutup savaşa götürürse sorarım sana. Dur bakalım, diyor, şimdi anlarız...</p>

  <p class="block_">Ciddi bir ifade takınıp suratını bir karış asan Onüç, “Sen gel bakalım benimle,” deyip odasına götürüyor herifi. Bir saat kadar içeride kalıyorlar. Derken Onüç, “Bulduk, yazar bulduk!” diye parmak şıklatıp bağırarak odadan fırlıyor, beni gördüğü yerde üzerime atlayıp sıkı sıkı sarılıyor ve nihayet, “ne yapacağımızı” anlatıyor.</p>

  <p class="block_1">&nbsp;</p>

  <p class="block_3">*</p>

  <p class="block_5">&nbsp;</p>

  <p class="block_">Bu defa ben, megafonu kapıp toplantıya çağırıyorum herkesi.</p>

  <p class="block_">Onüç kürsüye çıkmış, elinde kaşarlı tost, yüzünde keyifli bir gülümseme, yanında kendisine “Sonyamuk” adını seçen yazar, ahalinin toplanmasını bekliyor.</p>

  <p class="block_">Ağzımda megafon olduğunu unutup sesleniyorum Onüç’e:</p>

  <p class="block_">“Peki ben ne zaman yazıcam hakikat kitabını?”</p>

  <p class="block_">Onüç parmağını ağzına götürüp susmamı işaret ediyor, susuyorum.</p>

  <p class="block_">Makineler de susuyor yavaş yavaş, yamuklar kürsünün önünde birikiyor.</p>

  <p class="block_">Onüç kalabalığa şöyle bir göz atıp toplantıya başlıyor:</p>

  <p class="block_">“Arkadaşlar, uğultuyu kesin, bi susun, dinleyin... Otuzbeş nerde?”</p>

  <p class="block_">“O artık hiç çıkmıyo istasyondan, kapandı odasına, eriyip duruyo...”</p>

  <p class="block_">“İyi iyi, isabet olmuş... Geldi mi herkes?”</p>

  <p class="block_">“Geeldiiiiiiiiii…”</p>

  <p class="block_">“Evet arkadaşlar, bugün büyük bi gün... Bugüne kadar başkalarının kelimeleri, sesleri ve görüntüleri üzerinde mesai yaptık ve çok şükür bu mesai sayesinde vaziyeti doğrultup rahatladık... Şimdi biraz da kendimizle ilgilenmenin vakti geldi...“</p>

  <p class="block_">“Geldiiiiiiiii...“</p>

  <p class="block_">“Şimdi yeni bi aşamaya geçiyoruz. Artık sıra bizde, kendi hikâyelerimizi anlatıcaz...”</p>

  <p class="block_">“Anlatıcaaaazzz...”</p>

  <p class="block_">“Hakiki hikâyelerimizi...“</p>

  <p class="block_">“Hakikikiiiiiiiiii...”</p>

  <p class="block_">“Kafalarımızı yamultan veya soyumuza yamukluk zerk eden ne varsa, onları anlatıcaz...”</p>

  <p class="block_">“Yamuuuuuuuuk...”</p>

  <p class="block_">“İşin başına da, şans eseri aramıza katılan değerli bir yazarı, Sonyamuk arkadaşımızı getirdik... Evet Sonyamuk, gel, tanış arkadaşlarla...”</p>

  <p class="block_">Çığlıklar, ıslıklar ve alkışların gürültüsünden bütün camlar çerçeveler şangır şungur yere inerken, Sonyamuk şaşkın fakat sevinçli bir edayla kürsüde arzı endam ediyor ve herkesi selamlıyor.</p>

  <p class="block_">Onüç devam ediyor:</p>

  <p class="block_">“Arkadaşlar, herkes hikâyesini bir bir anlatıcak. Sonyamuk hepinizi sırayla dinliycck, sonra bunları toplayıp kaleminin maharetini de göstererek kitap haline getirecek... Ve ilk büyük eserimiz bu olacak... Tamam mı?”</p>

  <p class="block_">“Tamaaaaam...” nidaları arasından Otuzbeşin alaycı sesi duyuluyor:</p>

  <p class="block_">“Peki son büyük eserimiz ne olacaaaak?”</p>

  <p class="block_">Otuzbeş’i görünce yüzü asılıyor Onüç’ün;</p>

  <p class="block_">“İstasyonda değil miydin sen? Bu arada, iyice zayıflamışsın yahu sen, kaç kilo?”</p>

  <p class="block_">“Bırak şimdi istasyonu, kiloyu falan... Ne oluyo lan burda? Nedir bu eser olayı?”</p>

  <p class="block_">Onüç, “Toplantı bitmiştir,” deyip kürsüden iniyor, gülerek Otuzbeş’in yanına yaklaşıyor, karşısında durup Sonyamuk’u gösteriyor:</p>

  <p class="block_">“Bu arkadaş aramıza yeni katıldı... Tanıştırayım...”</p>

  <p class="block_">Otuzbeş yiyecek gibi bakıyor Onüç’e, tanışmadan ve gerisini dinlemeden arkasını dönüp gidiyor.</p>

  <p class="block_1">&nbsp;</p>

  <p class="block_3">*</p>

  <p class="block_5">&nbsp;</p>

  <p class="block_">Ertesi gün Sonyamuk için matbaanın bir köşesine kocaman bir masa koyuyoruz. O daha koltuğuna oturur oturmaz, yamuklar masanın önünde kuyruk oluyor. Sırası gelen, oturuyor Sonyamuk’un karşısına, bir bir anlatıyor. Makineler arasında koşuştururken, parça parça kulağıma çalınıyor anlatılan hikâyeler</p>

  <p class="block_1">&nbsp;</p>

  <p class="block_">“... Ne Su-lâv işgali ne de başka bi şey... O şehirde anlı şanlı bi bey, güzel bi oğlana vurulur, lakin oğlanla kavuşamazlar... Bey, oğlanın sevdasından mecnun olur, güçten kuvvetten düşer... Bu aciz durumunu gören düşmanları beyi menzile alır, konağını köşkünü başına yıkar, karılarını çocuklarını alıp götürür... Beş parasız kalan, üzerine bi de kafası yamulan bey, yollara düzülüp köy köy dolaşarak oğlana türküler düzer... Derler ki, bey bi gün yanında heybesiyle tepelik bi yere çıkmış, neden sonra doksan sekiz el kurşun sesi duyulmuş, sonuncusunu da kendi ağzına sıkmış.... İşte ben o beyin torunlarındanım, bütün torunları gibi ben de yamuğum... Ayrıca o şehirde beş değil, dört minare vardır...”</p>

  <p class="block_1">&nbsp;</p>

  <p class="block_">“... Sonra dedem payitahta gidip demiş ki, bizim orlarda medrese yoktur, biz milletçek cahil kaldık, aman bizim orlara bi el atın... Hesaplar başka tabii, dedem milletinin başına ne geleceğinden bihaber, bunu delidir diye alıp atmışlar içeri... Ondan sonra ömrü sürgünde, hapishanede, tımarhanede geçmiş... Yamuk değilken, yamultmuşlar dedemi... Diyolar ki, mezarı nerde belli değil... Bellidir, belli olmasının da vaktidir... Al Sonyamuk kardeş, sana mezarın haritası, cümle millete duyur, gidip toprağına yüz sürsünler de utansınlar...”</p>

  <p class="block_1">&nbsp;</p>

  <p class="block_">“... Külliyen yalandır... Büyük dedem o geçidin başından atlayamamak şöyle dursun, uçmuştur be, uçmuştur... Cephanelerinden bi kısmı dökülmüş olabilir, fakat hepsini toplamıştır, geride tek bi fişek bile bırakmamıştır... Düşman galip gelmemiştir, büyük dedem hepsini haklamıştır... Hiç uğruna da ölmemiştir ayrıca... Hiç uğruna yamulmuştur... Zira dedemi gafil yakalayan kaymakam onu bi ağaca bağlamış ve ayağının altını kaz tüyüyle gıdıklamıştır... Büyük dedem gıdıklanmaya hiç dayanamadığından yamulmuştur... E sonra biz de yamuk çıkmışız... Hal böyle böyle, tek tek yaz bunları...”</p>

  <p class="block_1">&nbsp;</p>

  <p class="block_">“... Onlar öyle kağnılarla, at arabalarıyla, yatak döşek, bavul denk dizilmiş giderken, bizimkiler bi vadinin başında pusuya yatmış... Vadiye iyice girmelerini bekleyip iki yandan sarmışlar... Çoğunu sağ koymamışlar, neleri var neleri yoksa almışlar... Küçük çocuklardan güzel olanları da terkilerine alıp götürmüşler... Bizimkilerin zenginliği işte o pusudan... Ama burnumuzdan da gelmiş... Dedem, on yıl sonra yanında götürdüğü kız çocuklarından birini alıcam diye tutturunca, ninem kıskançlığından yamulmuş... Ninemden çıkma nesil işte benim gibi yamuk olmuş...”</p>

  <p class="block_1">&nbsp;</p>

  <p class="block_">“... Büyük dedem hiç konuşmaz, hep çalışırmış, na böyle göbeğine kadar sakalı, pala pala bıyıkları varmış... Bi gün tarladayken duyuyo, askerlerin yaklaştığını... Zaten önceden çalınmış kulağına, bütün Topikleri’in yedikleri... Kazmayı attığı gibi koşup geliyo köye, bakıyo ki çoktan başlamışlar, evlerden toplayıp toplayıp götürüyolar Topikleri’i... Bizim komşuların evine sıra gelmemiş daha, kapıyı sıkı sıkı kilitlemişler, topik topik oturuyolar içerde... Büyük dedem çalıyo kapıyı, sesleniyo, açın diyo... Pek sevip sayıyolar dedemi, güveniyolar, açıyolar... Hemen bizim eve diyo dedem, hadi, çabuk olun… Ana baba Topikler, çocukları al sadece diyo, hepimizi barındıramazsın, bizi bırak, çocukları al... Olmaz diyo dedem, hepiniz geliceksiniz... Alıyo Topikler’i, saklıyo evinin altındaki gizli geçide... Askerler geliyo, komşu evde kimseyi bulamayınca dedemin kapısına dayanıyolar... Büyük dedem, burda biz hep gayritopiğiz diyo, bizden başka kimse yok evde... İnanmıyolar, hallaç pamuğu gibi atıyolar evi... Küçük Topikler’den biri hastaymış, dayanamıyo, öksürüyo... İşte o öksürükten sonra bütün Topikler’i yemişler. Topik yemeyi reddeden gayritopikleri de tutuklamışlar... Bi tek babamın babası kaçıp kurtulmuş, lakin o da yenen onca Topik’i görünce iflah olmamış, yamulmuş... Sonra biz hep böyle yamuk olmuşuz...”</p>

  <p class="block_1">&nbsp;</p>

  <p class="block_3">*</p>

  <p class="block_1">&nbsp;</p>

  <p class="block_">Otuzbeş’i görüyorum Sonyamuk’un karşısında, ben gözlerime inanamıyorum, o ise; salya sümük anlatıyor:</p>

  <p class="block_1">&nbsp;</p>

  <p class="block_">“... Mübadele zamanları... Dedemin elinde tasfiye talepnamesi yok... O olmadı mı buraya gelince, gidenlerin bıraktığından sana bi bok vermiyolar, ölsen kalsan kimsenin umrunda değil... Dedem daha gemideyken farkında bunun... Bi aile var gemide, zengin mi zengin, dedem onları tanıyo, ihtimal ki talepnameleri yüklü... Kafasına koyuyo, ne yapıp edip talepnamelerini alacak ellerinden... Kardeşine, yani büyük amcama planını anlatıyo... Büyük amcam önce kabul etmiyo, ama dedem altından giriyo üstünden çıkıyo, ikna ediyo onu... Bi gece, herkes uyurken, çöküyolar boğazına adamın, talepnameyi istiyolar, tehdit ediyolar... Adam direniyo, ne yapsalar olmuyo, sonunda adamı boğup alıyolar elinden talepnameyi... Karısı ve üç çocuğu yaygarayı basınca onları da atıveriyolar denize... Körşehir’e gelip mala mülke konuyolar, lakin o çocukların yüzü büyük amcamın rüyalarından gitmiyo bi türlü... Sonra gündüzleri de seslerini duyar, yüzlerini görür oluyo... Sonra uçuyo zaten, yamuluyo kafası... Büyük amcam, ömrünün son demlerinde anlattı bu hikâyeyi bana... Dedim, babama da anlattın mı... Dedi, nasıl anlatayım... İşte ondan sonra yamuldu kafam...”</p>

  <p class="block_1">&nbsp;</p>

  <p class="block_">“... Cacik bi balıkçı, tedirgin de çok açıldım, Netamiye karasularına girdim diye, denizde bi karaltı görüyo... Yaklaşıyo ki, bi tahta parçasına tutunmuş sürüklenen küçük bi kız çocuğu... Hemen alıyo tekneye, ölmek üzere kız ve öyle de güzel ki... Götürüyo evine, evlat ediniyo... Aradan yıllar geçiyo... Balıkçının üç oğlu var, tabi hepsi biliyo, o serpilip güzelleşmiş, evin içinde süzülen kızın öz kardeşleri olmadığını... Öyle deli ergen çağlarında, içkiye yeni yeni dadanmışlar, bi akşam ikisi küp gibi geliyolar eve, gözlerine kestiriyolar kızı... Bu kısmını anlatmayım Sonyamuk abi, sen münasip şekilde yazarsın... Neyse, en küçük kardeş, ki benim babam olur, sabah kızı, ki o da anam olur, her tarafı morarmış, mahvolmuş, yarı yamulmuş bi halde buluyo... Anlıyo durumu, kızı aldığı gibi kaçıyo evden... Cacik başkentinde evleniyolar, yeni bi hayat kuruyolar kendilerine... Yine yıllar geçiyo, iktidara gelen albayların ülkede terör estirdiği sırada, babam asi, işçi, mimli, aranıyo... Bi gün kararını veriyo, kaçıyo ülkeden, ver elini öte yakadaki Körşehir... Orda yine yeni bi hayat... Ben oluyorum... Bi müddet mutlu günler... Sonra günün birinde annem, çarşıya akıllı gidip tam yamulmuş dönüyo, sebebini hâlâ kimse bilmez, belki birilerini gördü, belki bi şeyler hatırladı... Her neyse, sen uygun bi sebep bulursun abi...”</p>

  <p class="block_1">&nbsp;</p>

  <p class="block_3">*</p>

  <p class="block_1">&nbsp;</p>

  <p class="block_">Sonyamuk dinlemekten, dinlediklerinin acısından, sonra da bunları oturup yazmaktan helak olmuş, iyice yamulmuş. Yazarken Onüç ona sürekli yiyecek taşıyor, Sonyamuk hiç geri çevirmiyor, kendinden geçmiş bir halde hepsini yiyor, duba gibi oluyor. Onu sık sık, elinde ketçabı bileklerine sızan kocaman bir sandviç, “İstediğim gibi yazamıyorum, üslubu tutturamıyorum, cümlelerim zayıf, kelimeler üzerinde kafi derecede çalışamıyorum!” diye mırıldanıp ruh gibi dolaşırken görüyorum. Günün birinde ben de karşısına oturuyorum:</p>

  <p class="block_1">&nbsp;</p>

  <p class="block_">“... Bize, dört öğretmeni o kasabadan alıp güvenli bi şekilde şehre indireceğimiz söylenmişti... Badim büyük Onüç, rahmetli yavşak, toprağı bol olsun adinin, emri duyar duymaz kulağıma eğilip bu işte bi iş var, teröristler o bölgeden çoktan çekildi, diye fısıldadı. Manga olarak iki cipe doluştuk, yola çıktık... Kasaba ayaküstü bi yerdeydi, kısa sürede vardık... Biz öğretmenleri ciplerin neresine sığıştıracağımızı aramızda tartışırken, komutan araçların yetmeyeceğini, ayrıca yolun güvenli olmadığını, dağ tarafından yürüyerek döneceğimizi söyledi... Badim haklıydı, tuhaf bi şeyler dönüyodu... Niye iki yerine üç ciple çıkmamıştık, ayrıca yolun güvenli olduğu da ayan beyan ortada değil miydi... Genç öğretmenlerin bize hiç de koruyucuları gibi bakmayan kuşkulu gözlerini, asık yüzlerini görünce, iyice işkillendik... Çaresiz, vurduk dağa doğru... Üç-dört saat kadar yürümüştük ki, en özel timin adamları çıktı karşımıza... Tamam, siz gidin, bundan sonrasıyla biz ilgileniriz, dedi başlarındaki eleman... Öğretmenleri onlara teslim edip gerisin geri indik dağdan, ciplere binip komutanın güvensiz dediği yoldan şarkı söyleye söyleye birliğe döndük... Ertesi gün teröristlerin bütün öğretmenleri öldürdüğünü söylediler... Timlerin ise hepsi sağdı... Hikâyenin yamuğu nerde mi? Yamuğun hası karşında duruyo, hem de seçilmiş yamuk...”</p>

  <p class="block_1">&nbsp;</p>

  <p class="block_">“... Biz yedi kardeştik... Bi baştan üç, bi de sondan üç sayıyorsun, ben işte o ortadakiydim... Benim en büyük abim, senden yakışıklı olmasın Sonyamuk abim, çok yakışıklıydı... Öğretmen de, senden güzel olmasın abicim, pek güzeldi... Abimle öğretmen birbirlerini derenin kenarında görmüşler, görür görmez de alev alev yanar olmuşlar... Gel zaman git zaman, bakmışlar böyle olmıycak, karar vermişler evlenmeye... Abim, babama meseleyi açınca, babam önce karşı çıktıydı... Babam, senden gıcık olmasın abi, çok gıcık bi adamdı... Sonra eşin dostun ısrarıyla öğretmeni görüp konuşmayı kabul etti... Bi akşam dayımın evinde bi araya gelindi... Babam öğretmeni iki dakkada sevdi, hatta kızım demeye başladı, herkes şaşkındı, yüzük takılıp söz kesildi, abimin keyfine diyecek yoktu... Bikaç hafta sonra, askerler gelip kasabanın öğretmenlerinden dördünü şehre götürmek için aldı... Aralarında abimin sözlüsü de vardı... Onun ölüm haberinden sonra abim bi daha kendine gelemedi, çok yamuldu... Durup durup dağa bayıra vurmaya başladı... Günlerce ortadan kayboluyo, başıboş dolanıp saçı sakalı uzamış dönüyo, yatağa yattımı da günlerce uyuyodu... Bi gün yine kayboldu, ama bu kez uykusu daim oldu... Terörist diye vurmuşlar, olmadığını anlayınca derenin kıyısına gömmüşler... İki yıl sonra, kıyıda kök toplarken kemikler buldum... Önce hayvan kemiği sandım, sonra parmağında söz yüzüğünü gördüm, abim olduğunu anladım... İşte o günden beri ben böyleyim Sonyamuk abi...”</p>

  <p class="block_1">&nbsp;</p>

  <p class="block_3">*</p>

  <p class="block_1">&nbsp;</p>

  <p class="block_">Gözüme Bekçi takılıyor, ürkekçe yaklaşıyor masaya, cebinden bir zarf çıkarıyor, hikâyesini yazılı veriyor Sonyamuk’a... Gözleri yaşaran Sonyamuk, Bekçi’yi kucaklayıp ellerinden öpüyor, bin bir teşekkür ediyor:</p>

  <p class="block_1">&nbsp;</p>

  <p class="block_">“... On altı yaşındaydım, belki yirmi... Varta’daki evimiz askeri karargâhın yakınlarındaydı... Ne olduğunu anlamadık, ev toprağa, toprak göğe döndü... Güzlerimi açtığımda altımda bi yumuşaklık hissetim... En küçük kardeşimdi... O zaman hatırladım... Sarsıntı başlayınca onu kucaklayıp kaçmaya çalışmıştım... Demek ev benim üzerime çökmüştü, ben de kardeşimin üzerine... Onun nasıl öldüğünü hâlâ düşünmemeye çalışıyorum, depremde öldü deyip geçiyorum... Ama biliyorum... Enkazın altında ne kadar gözyaşı döktüğümü, öyle ağlaya ağlaya, ağlamaktan bi bayılıp bi ayıla, kaç saat geçirdiğimi hatırlamıyorum... Gözlerimi açtığımda üzerimde ayak sesleri, konuşmalar duydum... Sağlam kalan elimle etrafı yoklayıp bi taş buldum, var gücümle duvar kalıntısına vurmaya başladım... Sesler güçlendi, birileri üzerimde hızla enkazı kaldırmaya çalışıyodu... Bi süre sonra, tepemde küçük bi açıklık belirdi, karga burunlu bi asker kafasını yarı yarıya sokup beni gördü... Görür görmez de dönüp bağırmaya haşladı: ‘Komtanım, komtanım, burda yaşayan biri var...’ Komutanın öfkeli sesini gayet iyi duydum: ‘Ulan başlatma şimdi birinden ikisinden... Karargaha diyorum, karargâha...’ Asker bi bana baktı, bi arkasına baktı, sonra tekrar bana baktı... Gözleri iri iri açılmıştı, ne yapacağını kestiremiyodu... Bi daha arkasını dönüp, ‘Komtanım,’ diye seslendi, ‘komtanım, beni bırak, ben bi başıma çıkarırım bunu...’ Sert postal sesleri duydum sonra, komutan heybetli gölgesiyle askerin başında durdu, silahının namlusuna sürdüğü merminin sesi beynimde çınladı... ‘Asker, sana emrediyorum... Kalkmazsan dinime imanıma vururum seni...’ Aradan ne kadar zaman geçti, bilmiyorum... Gözlerimi açtım... Hava kararmıştı... Tepemde bikaç kişi, hani harıl çalışıyodu... Neden soma büyükçe bi duvar parçası kalktı... O karga burunlu asker bi yandan, ‘Yaşıyosun değil mi, yaşıyosun değil mi,’ diye şuursuzca tekrarlıyo, bi yandan da hüngür hüngür ağlıyodu... Bayılmışım... Bi daha ne o askeri gördüm, ne de dilime bi kelime uğradı…”</p>

  <p class="block_1">&nbsp;</p>

  <p class="block_3">*</p>

  <p class="block_1">&nbsp;</p>

  <p class="block_">Böyle böyle herkes anlatıyor hikâyesini. Bir tek o sessiz Xırbo, bize Filreis’i armağan eden genç yamuk kalıyor. Onüç yanına gidip onun da anlatmasını istiyor. Yamukbeş kabul etmiyor önce, ısrarlara da aldırmıyor. Sonra bir vakit, elindeki formaları aniden bırakıp Sonyamuk’un karşısına geçiyor ve üç gün boyu anlatıyor da anlatıyor:</p>

  <p class="block_">“Biz Cileli’yiz, bülbülümüz ve eşkıyamız meşhurdur... Cile’ye en uzak köy bizimki... Bizim bildiğimiz adı başka, unutmayalım diye adını yazmışız küçük bi kâğıda, kâğıt duruyo kilitli bi sandıkta... Haritadaki adı Yeşilsaray... Ne saray ama, kodunsa bul yeşili, kel bi tepenin eteğinde, sefilin sefili... Savaş var üstelik... Bizimkiler geliyo, zılgıt çekip nutuk atıyo. Öbürleri geliyo, fırça kayıp dayak atıyo... Ama ne dayak, mosmor geziyo ortalıkta ahali, iri patlıcanlar misali... Yeni tayin bi genç subay var, bela kesilmiş başımıza... İlk bakışta çocuk sanıyo insan, öyle temiz yüzlü, ufak tefek... Yok merhameti fakat, ne zaman uğrasa, köy meydanı toza kesiyo kötekten ve mora... Bi gün çıkıp geliyo yine, topluyo herkesi meydanda, çıkarın diyo kimlikleri, zabıt tutucaz, içeri tıkıcaz hepinizi, yardım yataklıktan... Yardım var, yatak da, ama elbet, kimlik yok bi tek kulda... Başlıyolar kimliksizlerin evlerini yakmaya, yani bütün evler, cümle damlar... Tutuşuyo köy, koca bi meşale oluyo... Topal bi danamız var, murdardır, yenmez, ama kıyamamışız da vurmaya, alevler içinde, koşarak geçiyo önümüzden... Bağırıyo genç subay, teröriste yardım edene dam da yok dana da... Sonra sandığımızı buluyo... Yapma etme diyoruz, yalvarıyoruz, o bizim hafızamızdır... Dinlemiyo, götürüyo sandığı da yanında...</p>

  <p class="block_">“... Kül ve çul üzerinde yatıyoruz üç-beş gün... Ama külden ev yapılmıyo, bi kez yemeye başladıysan, kötek peşinden geliyo... Cile’nin merkezine sığınıyoruz, tanklara toplara talimatlara çarpmış o büyük viraneye... Genç subay, ki artık bizim için lakabı Cile Kasabı, kaymakam vekili aynı zamanda... Köyde tek bi çakıya yüz sopa vuran Kasap, şimdi zorla silah vermek derdinde insanlara... Silahlar kallavi, ben almam diyenleri yatırıyo falakaya, işkencenin bini bi para... Bi gün duyuyoruz ki hakka bakan bi insan heyeti gelecek Çileye... Kasap topluyo ahaliyi meydanda, diyo ki kim ağzını açıp bi şey söylerse yaşatmam, bu böyle biline... Heyetin geleceği gün, yağmurdan ve çamurdan başka bi şey yok Cile sokaklarında... Bir tek topal danamız, rüyalarımda, alev alev hâlâ... Ben sabah uyanmış, bi yolunu bulmuş çıkmışım kentin dışına, kırsalda bekliyorum heyeti merakla... Heyet dedikleri bi külüstür minibüsmüş meğer, içinde bıyığı kalın, kendisi cılız hak adamları ve yüz cepli yelekleriyle gazeteciler... Görüyolar beni yolun kenarında, alıyolar arabaya... Giriyoruz kente, varıyoruz meydana, duruyo araba... Her taraf asker, polis, jandarma... Kasap, kaymakamlık binasından bakıyo aşağıya... Sonra, nasıl oluyosa, birdenbire açılıyo bin evin kapısı, kapılardan kara çarşaflı kadınlar fırlıyo dışarıya, yağmurun altında koşmaya başlıyolar heyetten tarafa... Kadınlar hızlı, polislerden önce varıyolar arabanın yanına, başlıyolar hep bi ağızdan konuşmaya, Kasap’tan yakınmaya, bedduaya, ağlamaya... Sonra heyet gidiyo, kalıyoruz subayla baş başa... Deliriyo Kasap, topa tutuyo Cile’yi, yakıp yıkıyo, kasaba falan kalmıyo ortada...</p>

  <p class="block_">“... Surlukent’e göçüyoruz, hepimizin kimliği var artık, doksanlık ninemin bile... Amcamların yanına sığınmışız, Içsur’da eyvanlı bi eve, onlar altı nüfus, biz altı... Bi düzine feleksizin arasında bi melek, amcamın kızı, akranım ve öyle güzel, öyle de fena... Geçiyo sınıfları hep iftiharla... Onu görür görmez yükseliyorum aşk katına... Bi gün, Güzel’le yürüyoruz sokakta... O da ne, yanan bi adam, koşan bi meşale, Salkım’ın ortasında... Orası da ne Salkım ama, devasa çimento yığınından oyulmuş bi şaka, ışığı ebediyete kadar tükürmüş de arayan dar sokaklar, güneşi kayıp, yerin yedi kat altında... Bi kalabalık etrafta, bağıranlar, ağlayanlar, su arayanlar... İriyarı biri, omuzlayıp yıkıyo meşaleyi yere, yanık kokusu, ciğer kebap gibi, ama değil, başka bi şey var bu kokunun altında, bi kelime, belki bi cümle... Polis sirenleri karışıyo kova kova suya... Korkuyo Güzel, sığınıyo yamacıma, biliyorum, onun gönlü de karışıyo bana...</p>

  <p class="block_">“... İçsur’da, kuytu bi sokak köşesinde sıkıştırmışım Güzel’i, öpmeye çalışıyorum, kaçırıyo yüzünü, naz yapıyo bana... Ellerimi atınca memelerine, bi hamleyle kurtuluyo pençelerimden, koşarak kaçıyo, kayboluyo gözden... Nefes nefese bakıyorum arkasından, seviyorum ulan... Derken, sokağın bi başka sokağa açılan ucunda bağrışmalar, koşuşturmalar, çığlıklar... Oraya yöneliyorum merakla, insanlar toplanmış bi noktada, kadınlar ağıt, çocuklar ağlama yarışında... Yaklaşıyorum o noktaya, zar zor başımı sokuyorum kalabalığın arasına... Orta yaşlı bi adam, yüzükoyun yatıyo yerde, uyuyo sanki, sırtıyla rüya görüyo, kan fışkıran sırtıyla.... Öyle hevesli fışkıryo ki kan ve İçsur’un sokakları öyle dar ki, dolduruyo kan sokağı... Adamın yanında kocaman bi satır, bi naylon torba, torbada üç elma, demek altı çocuğu var adamın, bütün elma yiyebilen çocuk yok bu civarda... Yüzleri poşulu gençler koşup geliyo yanımıza, talimatları sert, açılın diyolar, açılın, boşaltın burayı... Açılıyo kalabalık, bazıları dosdoğru evlere, tez kapılar kapatmaya... Gençler, kaldırıyolar ölü adamı, buharlaşıyo adam bi anda... Bidonlar yığıyolar ondan kalan boşluğa, lastikler getirip yakıyolar, kalın sopalar çıkarıyolar gömlek altlarından, ucu fitilli şişeler sonra... Bi panzer görünüyo sokağın ucunda, kan sığmıyo, panzer nasıl sığıyo bu sokaklara...</p>

  <p class="block_">Amcamı alıp götürüyolar bi gün, zira amcam küfretmiş payitahta... Önce Surlukent hapishanesine, ki cehennem derler adına, sonra da Devşehir’de bi zindana... Biz de peşinden, çünkü artık bize de rahat yok Surlukent sokaklarında... Devşehir’de viran bi bina... İki odalı bi ev, mutfağı duvara çakılmış üç raftan ibaret, banyosu tuvalet çeşmesine takılı bi hortumdan ibaret, evdeki eşya paslı bi kömür sobasından ve bi torba kömürden ibaret... Sobayı görür görmez anlıyorum, şer var içinde, soba lanetten ibaret... Yaklaşıyorum sobanın yanına, bakıyorum üstüne altına, çatlak bu soba... Baba, diyorum, soba pek tekin gelmedi bana, yakmayalım biz bunu... Olur diyo babam, yakmayız alana kadar yeni soba... Yakıyoruz ama... Pırtımızı yerleştirmişiz, açmışız döşeklerimizi, yatmışız koyun koyuna, lakin ne yorgan ne de sarılmak kâr ediyo soğuğa... Küçüklerden biri öksürüyo, ninem söyleniyo, titreşiyoruz hep beraber... Babam doğruluyo yerinden, başlarım lan sobaya da çatlağına da... Yakmasın babam sobayı, şer var o sobada... Babam dolduruyo kömürü sobaya, bi kibrit çakıyo, önce sigarasını yakıyo, sonra bi gazete... Çıtır çıtır gazete okuyo şer, o okudukça ağzından zehirli buharlar çıkıyo, evi sarıyo, canımıza zerk oluyo lanetli harfler, içimizi ağır ağır yakıyo... Sabaha sağ uyananlar, ben, Güzel, nine, baba... Diğerleri dalıyo daim bi uykuya... Ölüm kolay gitmiyo bi kez uğrayınca... Amcam uzun bi açlığın ortasında alıyo kara haberi, açlığını daim kılıp o da alıyo yerini gidenlerin yanında... Ninemin bi nakaratı var artık: Gömemedim yavrularımı surlara, mezarları kaldı burlarda...</p>

  <p class="block_">“... Kaybedince ailesini, babam da ölüyo yarı yarıya, çürüyo azar azar... Seyyar satıcılık yapıyo, devriye gezdikçe zabıta, ruhu kuruyo babamın, aklı karışıyo iyice, alışıyo içkiye ve naraya… Ama narası bize çarpıyo yalnızca, kimliği elinde, yalvarıyo her gece zabıtalara... Her daim sarhoş, rahat vermiyo kimseye. Güzel’e bilhassa... Güzel bırakmış okulu, çünkü babama göre, bi kız şu sokağın başından yürümeye başlasa, sonunda orospu oluyo burlarda… Çok ağlıyo Güzel, ölenlere, okuluna... Adıyo kendini nineme, itinayla bakıyo ona… Ninemin kalbi hasta, küçük beyaz hapları var, ölüyo yutmasa... Babamın bi gece vakti getirdiği televizyonda da şer var, görür görmez anlıyorum… Güzel, başlıyo televizyona bakmaya, televizyonda öğretmenler, antenle öğrenilebilen dersler... Güzel tekrar kavuşuyo okuluna... Zarflar dolduruyo, başvuruyo dışardan okunabilir o okula...</p>

  <p class="block_">“...Bitirme sınavı, cehennem gibi bi ağustos sıcağında... Sabah erken, katıyor Güzel ninemle beni yanına, varıyoruz bi okula... Haplar, veriyo Güzel bana, diyo ki, sakın ha ayrılma ninemin yanından, ölür sonra... O kalemini dişlerken sınavda, oturtuyorum ninemi bi banka, bakıyorum ki ilerde maça tutuşmuş çocuklar... Bi nineme bakıyorum, bi topa, beş dakka gidip baksam kimin zararına... Top uçarken havalarda, ninemin kalbinde acı bir buruşma, yığılıyo banka, etraftan koşup geliyolar yanına... Ninem , diyo ki fısıltıyla, HAP TORUNUMDADIR, HAP TORUNUMDADIR, TORUNUM TOPUN ORADADIR... Anlamıyo kimse, zira ninemin fısıltısı ait başka bir lisana, lisan ise gitmiş köyün sandığıyla… Ölüyo ninem, ne güzel, ölmiyecek hiç bi daha... Ninemi götürelim bari surlara, kalmasın lisanı yaban burlarda… Ama yok paramız, gömüyoruz ninemi de diğerlerinin yanına… Ondan sonra Güzel’in gönlü vazgeçiyo benden, zira beni mesul biliyo ninemin ölümünden...</p>

  <p class="block_">Babam, Güzel, ben, kalıyoruz bi başımıza... Evde bakacak kimse, televizyonda izlenecek ders kalmayınca, Güzel başlıyo sokaklara bakmaya... Bi gün çıkıyo dışarıya, yarısına dek yürüyo sokakta, yürürken biri takılıyo arkasına... Güzel sokağın tamamını kat ettiği gün, kendini tanıtıyo peşindeki dallama... Babam bi akşam Güzel’i yakalıyo kuytu bi köşebaşında, diklenen dallamaya çekiyo hıyar bıçağını, diyo, görmeyeyim seni bi daha burlarda... Güzel’i zor alıyorum babamın elinden, babam sarhoş, anlamıyo sözden, her sabah kapıyı kilitleyerek çıkıyo artık evden... Güzel köşe bucak kaçıyo babamdan ve artık bakıyo bana... Bilmiyorum ki kapının anahtarı olduğumu, yine geçiyorum kendimden aşkla...</p>

  <p class="block_">“... DaIIama inatçı, güzel yosma, ikisini el ele görüyorum bi sinema kuyruğunda... Çıldırıyorum, geçiyorum kendimden, koşuyorum babamın tezgâhına, anlatıyorum manzarayı bütün ayrıntısıyla... Babam ertesi gün talimatı veriyo, tutuşturup elime bi tabanca... Ve Güzel karşımda, çantası yanında, çoktan hazır kaçmaya... Doğrultuyorum alnına silahı... Neden ben değilim, diyorum, neden sevmedin beni... Seviyorum, diyo, seviyorum seni, ama çok geç artık... Soruyorum, nedir geç olan... Cevap vermiyo, boş boş bakıyo namluya... Çekemiyorum tetiği, çekemiyorum tetiği ve Güzel alıyo çantasını, çıkıyo kapıdan... Kaplanlar’ın kupayı aldığı seneye dek görmüyorum onu bi daha...”</p>

  <p class="block_9" id="calibre_pb_20">&nbsp;</p>
</body>
</html>
