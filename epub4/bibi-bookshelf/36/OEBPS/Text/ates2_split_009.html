<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ates2</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_6">ALTINCI BÖLÜM<br class="chapter"/>
  OLGUNLUK</h1>

  <p class="normal">Georg Herwegh, ona hastalık derecesinde bağlı çenesi düşük karısıyla birlikte Marx’ı ziyaret etti. Kendisine acı veren, iradesini zayıflatan can sıkıntısı nöbetlerine sıkça tutulur, böyle zamanlarda Karl’a özellikle ihtiyaç duyar, ondan manevi destek beklerdi.</p>

  <p class="normal">Herwegh, vasat karısından bile uzun süre için ayrılamazdı. Çünkü karısında, ruhunu sıkıntıya sokan düşünceler veya kemiren kaygılar yoktu. Georg, kendisini bazen bir deha bazen de yeteneksizin biri olarak görüyordu. Sık sık, büyük fiziksel ve manevi güç isteyen planlar yaparak adeta kanatlanıyor sonra da günlerce kendini yatağa mahkûm ederek hasta olduğunu ve ölümü arzuladığını iddia ediyordu.</p>

  <p class="normal">Aptal değildi, çok okumuştu ve bilgiliydi; Marx’ın görüşlerini paylaşıyor ve kendisini komünist olarak görüyordu ama sık sık kararsızlık gösteriyor, bezginliğe düşüyordu.</p>

  <p class="normal">Marx, ne kadar zor koşullar altında yaşarsa yaşasın, hasta olduğu dönemlerde bile manevi gücünü ve büyük azmini asla yitirmiyordu. Zayıf karakterli Herwegh, tutunup ayağa kalkabilmek için daima, manevi bakımdan güçlü insanlar arıyordu. Sağlam bir gövdesi olmayan sarmaşığa benziyordu.</p>

  <p class="normal">Marx’ın, fikirdaşlarına karşı cömertliğinin sınırı yoktu; beyninin ve belleğinin mücevherlerini, onlara avuç avuç dağıtıyordu. Heine, Herwegh, Freiligrath, Weerth ve Marx’ın cömertliğine muhatap olan daha birçoklarının, iç zenginlikleri artıyor, düşünce ufukları genişliyordu; daha uzağı görmeye, daha derin hissetmeye, daha çok şey bilmeye başlıyorlardı. Karl’ın ruhundaki büyük güç bundan ibaretti. Karl Marx, alçak fesatlığın, kendini beğenmişliğin, kindar cimriliğin ne olduğunu asla bilmiyordu.</p>

  <p class="normal">Herwegh, Brüksel’e, karamsar ve bezgin bir halde geldi. Karl hemen fark etti bu durumu.</p>

  <p class="normal">“Bunalım mı?” diye sordu arkadaşına, onu uyandırmak istercesine omuzundan sarsarak. “Yine hüzünlü sonelerini tekrarlıyorsun. ‘Ölümü yüceltiyorum ben’, sanırım böyle yazmıştın, değil mi?”</p>

  <p class="normal">“Evet,” diye cevap verdi Herwegh ve Karl’ın şaka olsun diye başlattığı şiiri, okumaya başladı:</p>

  <p class="indentmetin">Çocuğuz biz: kaderimiz hep aynı</p>

  <p class="indentmetin">okyanustan her an acıyla kopan</p>

  <p class="indentmetin">damlalarla birlikte bizi de</p>

  <p class="indentmetin">sonunda ölüm ebediyete götürür.</p>

  <div class="clrb"/>

  <p class="normal">“Sen yaşamı seviyorsun ve ölümden korkuyorsun,” diye araya girdi Marx, ama o okumaya devam eti:</p>

  <p class="indentmetin">Yoksa sizin için acı mı bu kader?</p>

  <p class="indentmetin">Eğer olmasaydı bu insan kaderi,</p>

  <p class="indentmetin">herkes kendisi onu isterdi.</p>

  <div class="clrb"/>

  <p class="normal">“Sevgili dostum, sen, şiiri çoğunlukla bir silah gibi kullanmayı başarmışsındır ama bu hüngürtüyü ve ölümü yüceltmeyi bir kaçış olarak nitelendirebiliriz.”</p>

  <p class="normal">Herwegh, hayal kırıklığına uğramış bir halde Marx’ı dinliyor, başını sallıyordu.</p>

  <p class="normal">“Ben sallanan bir tek taht bile görmüyorum,” dedi umursamaz bir tavırla.</p>

  <p class="normal">“Kulağını yere daya, Georg. Tahtlar kendiliğinden yıkılmaz. Altlarındaki toprak kaydığında devrilir.”</p>

  <p class="normal">Kahvaltı sırasında, Emma, oradakilere, Georg’un iştahının olmadığını, uykusuzluk çektiğini, Prenses d’Agoult’tan soğuduğunu ve sadık bir koca haline geldiğini anlattıktan sonra, yorulmak bilmeyen bir arı temposuyla topladığı Paris haberlerini sıralamaya koyuldu.</p>

  <p class="normal">“Zavallı Heine iskelete dönmüş. Düşünebiliyor musunuz, tıraş olması bile yasaklandı, şimdi beyaz bir sakalı var. Doktorlar durumunun ölümcül olduğunu ama daha birkaç yıl yaşayacağını söylüyorlar. Onu görmeye gittiğimizde gözyaşlarımı zor tuttum. Öylesine dokunaklı bir hüznü var ve öyle sessizleşmiş ki; ama hâlâ şaka yapabiliyor ve metin olmayı başarıyor. Gittiğimizde George Sand da oradaydı. Düşünebiliyor musunuz, daha da şişmanlamış ve esmerleşmiş. Hiç şüphesiz Heine’nin saygı duyduğu az sayıdaki kadından biri. Bu yüzden özellikle düşünüyorum ki, Paris’te bir sürü dedikodu çıkmış olmasına rağmen aralarında asla duygusal bir ilişki olmadı. Ah, Frédéric Chopin’e nasıl da acıyorum, sanırım George Sand artık onu terk etmiş. Bu müzisyen fazla yaşayamaz. Bu kadında ne buluyor anlayamıyorum. Dahi kadınlar daima kötü huylu olurlar ve kötü çocukları olur.”</p>

  <p class="normal">“Ama George Sand’ın oğlu Maurice; mütevazı, zeki ve iyi okuyor,” diye savundu Jenny.</p>

  <p class="normal">“Buna karşılık kızı Solange ise güzel bir yılancık. Chopin’i yazardan o ayırdı...”</p>

  <p class="normal">“Bernays’ı görüyor musun?” diye sordu Karl, Herwegh’e. Emma’nın boş lakırdılarına sinir oluyordu.</p>

  <p class="normal">“Tabii ki. Daha çok Sarcelles’de kalıyor. Paris yakınlarındaki bu küçük kasabacık, yılın dokuz ayı korkunç bir çamur içinde. Geriye kalan üç ay boyunca ise öyle tozlu ki, benim Georg’um anjin olacak diye korkuyorum,” diye gevezelik etmeye başladı yine Bayan Herwegh, kocasına cevap verme fırsatı bırakmadan.</p>

  <p class="normal">“Bernays, hâlâ eskisi gibi hareketli, işgüzar ve dayanıksız; heyecanlı ve çabuk kanıyor,” dedi Herwegh. “Ama bazen, dikkatle sınamadan hiç kimseye güvenmediğini söylüyor...”</p>

  <p class="normal">Ve Emma yine kocası bitirmeden söze başladı, onun yumuşak tenorunu kendi keskin kontraltosuyla bastırdı:</p>

  <p class="normal">“Biliyor musunuz, Bernays, doru atların çektiği, muhteşem, modern bir faytonla dolaşıyor. Tabii ki bu araba Börnstein’ın. Bu Hamburg züğürdünün nereden para vurduğunu bilmek isterdim. Yoksa hâlâ Meyerbeer’den mi alıyor? Paris’te birkaç kez şu yakışıklı Engels’i gördüm. Ne kadar kibar biri!” diye devam etti şairin susmak bilmeyen karısı ve küçük gözleri parladı:</p>

  <p class="normal">“Friedrich, tam Helenlere benziyor. Homeros, destanlarını onun gibiler için yazmış,” dedi Herwegh’in, gurur duyduğu kadınsı, narin dış görünüşüne ve siyah sakalına bakarken.</p>

  <p class="normal">Nihayet kahvaltı bitmişti. Marx, Georg’u odasına götürdü. Orada, ikisinin de önem verdiği şeyler üzerine konuşabilirlerdi.</p>

  <p class="ortayazi">***</p>

  <p class="normal">Adalbert von Bornstedt, Brüksel’e taşındı. Uzun süre aynı yerde kalamadığını söylüyordu. Ülkesi Prusya’da yaşamayı ise hiç istemiyordu. ‘Vorwärts’taki başarısız redaktörlük deneyinden sonra, Prusya polisiyle arası açılmıştı. Ama Bornstedt yine de kendi gazetesi olsun istiyordu. Görünüşte her şeye ilgisiz bu gösterişli adam, basının verdiği gücü seviyordu. Redaksiyon odasındaki koşuşturmacayı, matbaa mürekkebinin kokusunu, gazetedeki sürekli haber akışını seviyordu. Dış görünüşü hantaldı ama özenle gizlediği, çok yönlü ve tutku dolu bir hayat sürdürüyordu. Prusya ve Avusturya hükümetleri, onun olağanüstü yeteneklerine değer veriyorlardı. Her yetenekli ajan gibi, o da aynı zamanda bir aktördü.</p>

  <p class="normal">Adalbert’in hayal gücü çok genişti. Bir rolü üstlendiğinde, bunun gerçek benliğine uygun olduğuna kendisi de inanmaya başlıyordu.</p>

  <p class="normal">Bornstedt, kendisini tamamen yeni bir basın organı yaratma fikrine vermişti. Bu bir rol mü, yoksa gerçek bir tutku muydu?</p>

  <p class="normal">En sonunda isteğini gerçekleştirebildi ve haftada iki kez yayınlanan ‘Alman-Brüksel Gazetesi’ni (Deutsche-Brüsseler Zeitung) çıkarmaya başladı. Yeni gazetesinde, ‘Vorwärts’ kapatılıncaya dek savunduğu fikirlerin tam tersini yazmaya başlaması hiç kimseyi şaşırtmadı. Adalbert’in doğruya yaklaştığı sanılıyordu. Ruge’ye benzeyen esnaf gibi, taviz vermiyordu. Kendisini Marx’ın fikirdaşı olarak ilân eden bu adama büyük bir istekle elini uzattı Marx.</p>

  <p class="normal">Bornstedt, sürdürdüğü ikili yaşamın ona kazandırdığı becerileri doğrultusunda insanları tanıyordu ve usta bir psikologdu. Bu, oynadığı oyunun –yaşamı oyuna dönüşmüştü– temel kuralıydı. İnsanları; sadece gizli raporlarda daha net tarif etmek için değil, kendini gizleyebilmek ve deşifre olmamak için tanımak: Bu, şeytandan ilham alan ajanların en büyük özelliğiydi. Bornstedt, kendini maskelerinin arkasına gizleme sanatını mükemmel uyguluyordu.</p>

  <p class="normal">O, Metternich’i ve Prusya gizli polisinin profesyonel elemanlarını bile kandırmayı başarmıştı. Karşılaştığı herkesi ve özellikle üzerinde iyi izlenimler bırakmak istediği insanları, hiç zorlanmadan yanıltabiliyordu.</p>

  <p class="normal">İnsanlar değil, Avusturya ve Prusya’ya gönderdiği gizli raporlar onun gerçek yüzünü ortaya çıkarabilirdi.</p>

  <p class="normal">Bir celladın da, göğsünde, kendi çocuklarını okşarken heyecanla atan, kalbe benzer bir şeyleri vardı. Bir hainin de, beğenileri ve çevresindeki insanların özelliklerini anlama yetenekleri olabilirdi. ‘Alman-Brüksel Gazetesi’nin yayıncısı, iki genç dostun; Karl Marx ve Friedrich Engels’in bilgi ve fikirlerinin paha biçilmez bir hazine olduğunu anlamıştı.</p>

  <p class="normal">Onların politik mizaçlarına ve olağanüstü zekâlarına büyük bir değer biçmişti. Adalbert, birçok insan arasından Marx’ı özellikle seçti ve ona kendisini beğendirmek, gazetede çalışmasını sağlamak için elinden gelen her şeyi yaptı. Karl Marx gibi bir insanın kalemi, her yayını, kocaman kanatları üstünde doruklara çıkarabilirdi. Ve Bornstedt, Marx’ı daha yakından tanıyınca bu yazarla gurur duymakla kalmayıp gazetenin tüm sorumluluğunu ona bıraktı.</p>

  <p class="normal">Daha Paris’te ‘Vorwärts’’in yayınlandığı dönemde, Bornstedt’in provokatör olduğu söyleniyordu. Ama somut deliller yoktu. Düşmanları, buna benzer iftiralarla birçok politik eylemciye leke sürmeye çalışmışlardı ve bundan dolayı Marx ve Engels, Bornstedt hakkındaki söylentilere aldırmadılar. Politik tutumundaki kararsızlıklara rağmen onun dürüst biri olduğuna inanıyorlardı. Bir gazeteye de ihtiyaçları olduğundan, büyük bir zevkle, yazmayı kabul ettiler.</p>

  <p class="normal">Başlangıçta Bornstedt, komünist öğretinin ne denli devasa bir güç olduğunu, Marx ve fikirdaşlarının ne denli yüksek prensiplere sahip olduklarını bilmiyordu. Daha sonra, çağırdığı ruhların ne kadar korkunç olduklarını dehşetle anladı. Çatışma, kaçınılmaz bir şekilde olgunlaşmaktaydı ve Bornstedt, kısa bir süre sonra komünistlere karşı entrikalar çevirmeye başladı.</p>

  <p class="normal">Yine de Marx, bir kürsü elde etmiş oldu ve fikirdaşlarıyla birlikte, görüşlerini savunmak üzere mücadeleye başladı. Gazete sayesinde, sadece Alman sığınmacıların değil, aynı zamanda Belçika ve diğer ülkelerdeki sosyalist ve komünistlerin sosyal hayatına müdahale edebilir, yönlendirebilirlerdi. Bu durum onlara, ‘Hakiki Sosyalistler’le, burjuva demokratlarıyla, Heinzen gibilerle yaptıkları tartışmalarda avantaj kazandıracaktı.</p>

  <p class="normal">Karl, Proudhon’a karşı yazdığı kalın sayılmayacak kitabına iki yayıncı buldu: Birisi Brüksel’de, diğeri Paris’te; ama baskı masraflarını kendisi üstlenmek zorundaydı. Ama bu, geçim sıkıntısı çeken Marx için çok zordu.</p>

  <p class="normal">Karl, Bornstedt’in hain olabileceğine inanmıyordu. Bir zamanlar Paris’teki Alman topluluğunda, Bornstedt hakkında ileri sürülen kuşkular, Marx’a, bir de şu nedenden dolayı asılsız geliyordu: Prusya’da hâkim olan keyfi yönetime cesurca karşı çıkan ‘Alman- Brüksel Gazetesi’, yayınlanmaya başladığı ilk günden itibaren acımasız saldırılara maruz kalmıştı. Brüksel’deki Prusya Elçiliği, Belçika Hükümeti’nden, gazeteyi kapatmasını istiyordu. Bu, gerçek bir istek miydi yoksa şüpheleri von Bornstedt’in üzerinden kaldırmak için gösterilen yapmacık bir kızgınlık mıydı? Gazete, birçok kez, kapatılmaktan kıl payı kurtulmuştu. Tüm bunlar, sanki von Bornstedt’in niyetinin –Prusya despotizmine karşı mücadele etmek– dürüst olduğunu kanıtlıyordu.</p>

  <p class="normal">Marx, aktif sosyal faaliyet fırsatını kaçırmaktan yana değildi. ‘Alman-Brüksel Gazetesi’nde istekle yazmaya başladı. Engels’le birlikte, diğer Alman gazeteleri ve özellikle Köln’de çıkan ‘Ren Gözlemcisi’yle (Rheinischer Beobachter) mücadele ederek birçok yazı yazdılar. Her ikisi için de Köln şehri çok önemliydi. Karl, orada, birkaç yıl kalmış; hâlâ iletişimini sürdürdüğü birçok dost edinmişti. Rutenberg ve Hess’le sabahlara kadar tartıştığı, karanlık katedralin yanındaki küçük meyhaneyi özlemle yadediyordu. Evet, Köln neşeli bir şehirdi; orada, şarkıları seven şakacı ve sağlıklı bir halk yaşıyordu. Marx, o zaman çalıştığı ‘Ren Gazetesi’ne giderken yolda, Peter Paul Rubens’in doğduğu ve Mariya de Médicis’nin öldüğü eski evin yanında duraklamayı seviyordu.</p>

  <p class="normal">... Şimdi Köln’de, Magdeburg Papazlar Meclisi’nin temsilcisi, ‘Ren Gözlemcisi’ndeki kışkırtıcı ve güzel yazıların çalışkan ve havalı yazarı, düşünceleri de saçları gibi birbirine düzgünce yapıştırılmış, Hermann Wagener adında genç bir adam yaşıyordu. Bu gerici gazete, feodal Hıristiyan sosyalizmini yaymaya çalışıyordu. Prusyalı gerici Wagener, ‘Ren Gözlemcisi’nde, burjuvazinin, halkı, ancak yasal iktidara isyan edenlerin mücadelesine yarayan piyonlar olarak gördüğünü ve halka karşı olan umursamazlığını ispatladığını yazıyordu. Ama ona göre, junkerler, asil toprak ağaları, farklıydı. Wagener, işçilerin, Prusya gerici hükümetini desteklemelerini sağlamaya çalışıyordu.</p>

  <p class="normal">Marx ve Engels ise, burjuvazinin ve Prusya junkerlerinin hükümetinin niteliği ve niyetleri konusunda proletaryanın yanılmaması gerektiğini söylüyorlardı. Her iki iktidar da, işçiler için baskı anlamına geliyordu.</p>

  <p class="normal">Karl ve Friedrich, Wagener’in, komünizm karşısında Hıristiyanlığa öncelik tanıyan fikirlerini de affetmediler.</p>

  <p class="normal">“Hıristiyanlığın toplumsal ilkeleri,” diye yazdılar, “gelişmek için 1800 yıllık bir süre kullanmıştır ve Papazlar Meclisi’nin Prusyalı danışmanları tarafından gerçekleştirilecek daha fazla bir gelişmeye ihtiyaç yoktur.</p>

  <p class="normal">... bir ezen sınıfla ezilen sınıfın gerekli olduğunu öngören Hırıstiyanlığın toplumsal ilkeleri, ezen sınıfın ezilen sınıfa hayırseverce davranması için sofu bir dilekte bulunmaktan daha öteye gitmiyor.</p>

  <p class="normal">... Hıristiyanlığın toplumsal ilkeleri; korkaklığı, kendinden nefret duymayı, aşağılanmayı, uysallığı, boyun eğmeyi, kısacası ayaktakımının tüm özelliklerini yüceltiyor. Ama proletarya için; kendisine ayaktakımı gibi davranılmasını istemeyen proletarya için, cesaret, özgüven, gurur ve bağımsızlık ruhu, ekmekten daha gereklidir.”</p>

  <p class="normal">Engels, ‘Ren Gözlemcisi’ne karşı yazdığı birkaç yazı dışında, yine ‘Hakiki Sosyalistler’e gönderme yaparak, ‘Şiirlerle ve Düzyazılarla Alman Sosyalizmi’ başlığıyla bir dizi fıkra yazdı.</p>

  <p class="normal">Friedrich, özellikle, ‘Hakiki Sosyalistler’ grubundan bir şairin, proletarya için yazdığı ironik ve aşağılayıcı dizelere çok kızmıştı. Şair Beck’e göre, işçi; çelimsiz, çarpık bacaklı, her tür aşağılanmayı sineye çeken zavallı bir sefildi. Engels’in, Karl Beck’in şiirlerine karşılık söyledikleri, derin bir öfkeyle dolup taşıyordu: “Beck, gururlu, güçlü ve devrimci proleteri değil, korkak esnaf yoksulluğunu, ‘sefili’ ... zavallı, sofu ve isteklerinde tutarsız yaratığı... yüceltiyor.”</p>

  <p class="ortayazi">***</p>

  <p class="normal">Yapacak öyle çok işi vardı ki, Jenny’ye, Brüksel’de günler oldukça kısa geliyordu. Karl’ın elyazmalarını temize çekmek, diğer ülkelerdeki fikirdaşlarla günden güne artan yazışmalar, üyesi olduğu ‘Alman İşçi Birliği’ndeki aktif görevi; tüm bunlar çok zaman istiyordu. Jenny, kitap temin ederek işçiler için bir kütüphane kurdu. Alman sığınmacılar için temel eğitim derslerinin düzenlenmesine de yardımcı oluyordu. Ve aynı zamanda, Karl’ın gereksinim duyduğu materyallerin seçilmesi için çalışmalıydı, ekonomiye ilişkin bazı istatistikleri, tabloları çıkarmak zorundaydı. Jenny’nin masası üzerinde, dağınık bir halde felsefe ve tarih kitapları, birkaç dilde bir yığın gazete ve daima Karl’a sesli bir şekilde okuduğu sanatsal kitaplar vardı. Okuduğu kitaplardan dikkatini çeken pasajları alıntılıyordu ve daha sonra Karl onları çalışmalarında kullanıyordu. Chamisso George Sand, Heine ve Balzac, Goethe ve Shakespeare, Jenny’nin çalışma masasından hiç eksik olmuyordu.</p>

  <p class="normal">Karl, akşam geç saatlerde genellikle, farklı dillerden birçok gazete okumaya koyuluyordu. Özellikle ilgisini çeken bir şey olursa, Jenny’yi çağırarak ona da okuyordu.</p>

  <p class="normal">“Oho, tatlı sesli arp okuyuculara, kendi ‘yaşam ilkeleri’ni açıklama lütfunda bulunuyor,” dedi bir seferinde Karl, Lamartine’in çıkardığı ‘Bien Public’ gazetesine bakarken. “Galiba son zamanlarda, şiirde, ateşli bir Katolik vaiz rolüyle yetiniyor sürekli.”</p>

  <p class="normal">“Öyle mi? ‘Joslen’ gibi sulandırılmış olmasına rağmen zehirli şiirler yazan bu politik tatlıcı, şimdi neler öngörüyor?” diye sordu Jenny.</p>

  <p class="normal">Renkli yün yumaklarla dolu sepetini alıp kocasının yanına oturdu ve örmeye koyuldu.</p>

  <p class="normal">“Hiç şüphe yok ki, Lamartine, ısrarla, bakan koltuğuna doğru yürüyor. Bayanlar ve sanayi büyükleriyle kurduğu ilişkilerde gösterdiği başarı, onu bakanlık koltuğu özleminden vazgeçirmiyor.”</p>

  <p class="normal">Karl, purosunu bir tarafa bırakıp okumaya koyuldu.</p>

  <p class="normal">“Komünizm hakkındaki görüşümü, kısaca, bir duygumu aktararak şu şekilde anlatabilirim: Eğer Tanrı, bana, uygarlaştırmam ve kültürlü insanlar haline getirmem için bir vahşiler topluluğu emanet etseydi, onları ilk tanıştıracağım şey, mülkiyet kurumu olurdu...”</p>

  <p class="normal">“Bu, bir doğa yasası ve yaşama koşulu,” diye yazmıştı daha sonra Lamartine. “... insan, soluyarak hava, hareket ederek mekân, işleyerek toprak elde ediyor hatta nesillerle kendisini ebedileştirip zamana el koyuyor; mülkiyet, evrendeki yaşam ilkesinin temsilidir; komünizm, emek ve bütün insanlık için ölüm olurdu.”</p>

  <p class="normal">Lamartine’in komünizme karşı fikirleri, Marx’ın öyle ‘ilgisini’ çekti ki, oturup ona cevap yazdı.</p>

  <p class="ortayazi">***</p>

  <p class="normal">Jenny, çocuklarla ilgilenmek zorundaydı, Lenchen’le de ev işlerini paylaşmalıydı. Bu hiç de kolay değildi: Nüfusu artan ailenin en temel ihtiyaçları için bile para yetmiyordu.</p>

  <p class="normal">Gündüzleri, konuklara daima açık olan evleri, Marx’ın Brüksel’de oturan veya yeni gelen fikirdaşları tarafından mutlaka ziyaret ediliyordu. Böyle zamanlarda Jenny, misafir ağırlamak ve kimi zaman da onları dinlemek zorundaydı; çünkü Karl, genellikle, yetiştirmek zorunda olduğu gazete yazısıyla, önemli bir mektubu yanıtlamakla veya yapacağı bir konuşmanın metnini hazırlamakla meşgul olurdu.</p>

  <p class="normal">Bu yıl, Karl, aşırı zihinsel yorgunluktan dolayı sık sık hastalandı. Böyle dönemlerde Jenny, onun yanından hiç ayrılmazdı. Üçüncü çocuğunu bekliyordu ama hamilelik sancılarıyla büyük bir çaba göstererek mücadele ediyor ve durmadan çalışıyordu. Metin olmayı, acısını belli etmemeyi ustalıkla başaran Jenny, her zaman sakin, samimi ve neşeliydi. Bu durum eve de yansıyordu. Çoğunlukla aşırı derecede yorgun ve bu yüzden gergin olan Karl için, bu rahatlatıcı ortam çok gerekliydi.</p>

  <p class="normal">Jenny, onun, Brükselliler’in dinlenmeye gittiği deniz kıyısındaki komşu Ostende’de tatil yapmasını istiyordu. Engels’in Ostende’de kalmanın maliyetini bildirdiği eski bir mektubunu tekrar okudu. Friedrich, mektupta şöyle bir masraf listesi çıkarmıştı:</p>

  <p class="indentmetin">Oda ücreti 125-150 frank</p>

  <p class="indentmetin">Kahvaltı 45-45 frank</p>

  <p class="indentmetin">Öğlen yemeği 150-175 frank (deniz kıyısında)</p>

  <p class="indentmetin">Akşam yemeği, 2-3 Biftek 60-90 frank</p>

  <p class="indentmetin">burada son derece gerekli olan,</p>

  <p class="indentmetin">öğle yemeğinden</p>

  <p class="indentmetin">sonra kahve (iki fincan) 18-18 frank</p>

  <p class="indentmetin">banyo (1.30-1.50 fr.’tan) 40 frank (yaklaşık)</p>

  <p class="indentmetin">çamaşır yıkatmak çok pahalı, 20-30 frank en az</p>

  <p class="indentmetin">Toplam 418-508 frank</p>

  <div class="clrb"/>

  <p class="normal">Ortaya büyük bir rakam çıkmıştı. Karl, kendisini çok kötü hissetmesine rağmen, denize gitmeyi kesinlikle reddetti.</p>

  <p class="normal">Karl’ın her hastalanışında olduğu gibi, Lenchen, oturdukları küçük evin sahibi doktor Breyer’i çağırmaya gitti. Doktor hemen geldi ve içinde ameliyat bıçağı bulunan bezi cebinden çıkardı.</p>

  <p class="normal">“İşte bakın, yoğun beyin faaliyeti, yine kanın bozulmasına sebep olmuş. Böyle devam ederseniz bundan kaçınamazsınız.”</p>

  <p class="normal">Doktorun gördüğü eğitim, bazen, hastalar için oldukça ağır sonuçlar doğurabilecek hatalar yapmasını engellemiyordu. Kan akıtmanın yararlı olduğu fikrine kapılmış olan doktor, Karl’ın sol eli yerine yanlışlıkla sağ elindeki damarı açtı. Son derece mahçup kalan doktor, yaranın azmaması için Karl’a yazmayı yasakladı. Yaranın iltihaplanması ve aynı zamanda sıtmanın baş göstermesi Jenny’yi dehşete düşürdü. Birkaç gün boyunca, Marx’ın durumu ciddiyetini korudu.</p>

  <p class="normal">Bu arada, uyuşuk Nimwegen’den, Karl’ın yaşam sevinciyle dolu, sağlıklı, pembe yanaklı kuzeni Lion Philips, Brüksel’e gelmişti.</p>

  <p class="normal">Karl’ın ailesindeki herkes bu genç Hollandalı’yı seviyordu. Doğduğu şehrin monoton yaşamından sonra Marx’ın düşünce ve tartışmalarla dolu hayatı, ona samimi bir iç dökme olanağı sağlıyor, havayı temizleyip ruhu yenileyen bir fırtına gibi geliyordu.</p>

  <p class="normal">Karl, kolundaki korkunç acı yüzünden birkaç gün boyunca yazı yazamadı. Daha fazla okumaya çalışıyordu ama Philips, biraz daha dinlenmesi için onu ikna edebiliyordu. Karl, eğer kızları uyumuyorsa, kilimin üzerinde onlarla at oyunu oynayarak onları eğlendiriyordu. Lion Philips, üç yaşındaki esmer Jenny’yi Karl’ın sırtına koyuyor ve çocuk gülmekten katılarak, daha hızlı koşması için babasını topukluyordu. Küçük Laura da eğlendirilmek istiyor, bir şeyler mırıldanarak neşeli, gürültülü at koşturmaca oyununa yetişmeye çalışıyordu. Lion Philips onu havaya fırlatır, o zaman çocuk odası neşeli çocuk gürültüsüyle dolardı. Jenny de dayanamayıp eğlenenlere katılırdı.</p>

  <p class="normal">Çocuklar gibi yaramazlık yapan büyüklere bakmak için, Lenchen mutfaktan koşup gelirdi. Bu mutlu anlarda, tüm gündelik sorunlar unutulurdu.</p>

  <p class="normal">Marx, çalışma odasına dönüp, tam bir kitap alıp okumaya başlayacakken Philips bir konuşma başlatırdı. Sakin Nimwegenli’ye, dünyadaki her şey son derece karışık ve anlaşılması güç görünüyordu. Dikkatini toplayıp bir düşünce sistemini kavramıyor, daldan dala atlıyordu.</p>

  <p class="normal">“Etrafta öyle bir kargaşa var ki,” diyor ve üzüntüsünü saklamaya gerek duymadan, sinirlerini tütünle yatıştırmak için boncuklarla işlenmiş, büyük, kırmızı tabakasını çıkarıyordu. “Karl ve Friedrich, tüm bu olup bitenlerin içinden nasıl çıkıyor?” diye soruyordu Philips. “Dünyada ne kadar çok felsefi teori, ekonomik doktrin var ve hepsi de farklı telden çalıyor. Hatta bunlardan kendisine sosyalist ve komünist diyenlerin ne kadar çoğaldığını ancak şeytan bilir.” Philips, parmaklarıyla sayıyordu: “Saint-Simoncular, Fourierciler, Cabet Babacılar, Dézamyciler ve Katolik papazı Lamennais yandaşları, ‘Hakiki Sosyalistler’, Hıristiyan-feodal sosyalistler...” Öğrenmeye meraklı Hollandalı’nın başı dönüyor ve ellerini çaresizlikle bırakıyordu. “Asıl gerçeği biz biliyoruz diye deliler gibi bağıran mesihlerin sayısı da az değil. Bu Bauer kardeşler ne çok kargaşa yaratıyor,” diye oflayıp pufluyordu Philips.</p>

  <p class="normal">Ona öyle geliyordu ki, etrafında korkunç, ilkel bir dünya var. “Ama İncil kaosu nerede bitiyor ve ışık nasıl ortaya çıkıyor?” diye düşünüyordu.</p>

  <p class="normal">“Belli ki, felsefedeki tüm bu kargaşayı Almanlar yaratmış! Hollandalı olmam ne büyük mutluluk.”</p>

  <p class="ortayazi">***</p>

  <p class="normal">Brüksel’de Marx’ın çevresinde geniş bir komünist topluluğu oluşmuştu. Karl, ‘Alman-Brüksel Gazetesi’ne sürekli yazmaları için Moses Hess ve Wilhelm Wolff’u da ikna etti. Engels’in arkadaşı, yirmi beş yaşındaki Georg Weerth, İngiltere’den geldi ve Karl’la hemen kaynaştılar.</p>

  <p class="normal">Zengin olmayan bir papazın oğlu olan Weerth, çocukken öğrenim görmesi için bir tüccarın yanına gönderilmişti. Gittiği ticarethane, Engels’in doğduğu şehir olan Elberfeld yakınlarındaydı. Kader, Friedrich ve Georg’u İngiltere’de karşılaştırdı. Bu dönemde genç Weerth, Bradford’da, bir Alman ticaret firmasında komisyoncu olarak çalışıyordu. Engels ise komşu kent Manchester’de bulunuyordu. Pazar günleri görüşüyor, konuşmaya doyamıyorlardı. İkisi de bu dönemde Chartistlerle tanıştılar ve onlardan çok şey öğrendiler. George Weerth, Friedrich Engels gibi, İngiltere’de sosyalist oldu.</p>

  <p class="normal">Georg, genç yaştayken, dinleyici olarak ziyaret ettiği Bonn Üniversitesi’nde edebiyatçılarla ve şairlerle tanışmıştı. Başlangıçta çekingence ama sonra kendine güvenle kaleme sarıldı ve mesleğini keşfetti. Çok şeyler yaşamış, pek çok düşünceyi aşmıştı; ‘Hakiki Sosyalistler’in ikiyüzlü şiir denemelerini ve ‘Genç Almanya’nın süslü püslü, karmaşık edebi arayışlarını zorlanmadan reddetti; hiç kimsenin etkisi altına girmedi. Weerth, düzyazı ve şiiri, sade, emin ve kendine özgü bir tarzda yazıyordu. Doğuştan edebi bir yaratıcılık yeteneği, özgün bir sesi vardı.</p>

  <p class="normal">Şiir ve edebi düzyazı yazmak doğuştan bir yetenek gerektirir; iyi bir sese sahip olmayan bir insanın şarkı söylemek için harcadığı çabalar sonuçsuz kalır. Gerçek yazar ve şairi de sanat üretmek üzere doğa yaratır ve hiçbir okul aynı yeteneği kazandıramaz. Şarkıcı gibi edebiyatçının sesi de bir güce, tınıya ve kaliteye sahiptir. Şair, ressam veya yazarın, potansiyelini tanıma, ses geliştirme, kendi olanaklarını bilme becerisi, sanatçının büyümesi ve bilinçlenmesiyle birlikte gerçekleşir.</p>

  <p class="normal">Weerth, çok çalışıyor, yeteneğini geliştiriyordu. Dili, halktan öğrenerek, yaratıcılığın beşiğini –eposu– tanımıştı.</p>

  <p class="normal">Gençlik arkadaşı Engels’ten çok etkilenmişti. Yayınlanmadan önce, elyazmasını incelediği, Friedrich’in ‘İngiltere’de İşçi Sınıfının Durumu’ adlı kitabı onu derinden sarsmıştı. Weerth, kısa incelemesi ‘İngiltere’deki Proleterler’de, İngiliz işçilerinin yaşamı hakkında geniş çaplı bir eser yazmak üzere Almanya’nın en yetkin felsefi beyni Engels’in kaleme sarıldığını haber vermişti. Daha tamamlanmamışken, onun paha bilmez bir çalışma olacağına inanıyordu.</p>

  <p class="normal">Weerth, hiç durmadan kendini eğitiyor; Bradford’da felsefe ve tarih öğreniyordu. Georg, bu dönemde, Chartist liderler Harney ve Jones’le yakınlaşmış ve ekonomi çalışmaya koyulmuştu. Brüksel’de de Marx’la tanışması, bilgilerini derinleştirip ufkunu genişletti. Sadece edebiyat alanında değil, günlük yaşamda da bir mücadeleciydi artık.</p>

  <p class="normal">Hastalıklıydı; yanaklarında sık sık kızarıklıklar oluşurdu. Uzun ince bir yüzü, çevresindeki her şeye merakla bakan zeki gözleri vardı. Dürüst, sözüne sadık, içliydi. Fırtınalı bir ruh haline sahip, cesur ve güçlü yapıdaki şair hep ateşliydi ve kendini hiçbir şeyden esirgemiyordu. Georg, sakin Wilhelm Wolff’la yapı bakımından tam bir tezat oluşturmasına rağmen onun gibi iyiniyetli, dürüst ve duyguluydu.</p>

  <p class="normal">Weerth, birçok şair gibi, özgüvenli görünüşünün ardında yeteneğinden duyduğu kaygıyı gizliyordu. Hassas ve iyi bir gözlemci olan Jenny ondaki bu özelliği anlıyor ve onu canlandırmayı becerebiliyordu. Heine gibi, yetenekli genç Weerth de, Jenny’ye güveniyor ve eserleri hakkındaki değerlendirmelerinden az da olsa çekiniyordu. Ama bir seferinde Jenny ondan şiirlerini okumasını istediğinde cesaretlenmişti.</p>

  <p class="normal">“Georg, siz mükemmel şiirler yazmışsınız. Bana, onları okur musunuz?”</p>

  <p class="normal">Ve Weerth bir şiirini okudu:</p>

  <p class="indentmetin">Çiğler parlıyordu - bu sabah saatinde</p>

  <p class="indentmetin">şarkı söylüyordu çalıkuşu enginde</p>

  <p class="indentmetin">ve yoksul bir çocuk doğdu o zaman</p>

  <p class="indentmetin">kulübede, yoksul insanların yanında<br class="chapter"/></p>

  <p class="indentmetin">Onaltısını bitirdiğinde, tanımadık</p>

  <p class="indentmetin">bir güç hissetti ellerinde</p>

  <p class="indentmetin">fabrikaya geçti solgun yüzüyle,</p>

  <p class="indentmetin">önlük ve elinde çekiçle<br class="chapter"/></p>

  <p class="indentmetin">Korkusuzca deşiyordu demir sopalarla</p>

  <p class="indentmetin">ateş ocakların karnını</p>

  <p class="indentmetin">fışkırıyordu ışık ve duman içerisinde</p>

  <p class="indentmetin">kızgın metal akınlar<br class="chapter"/></p>

  <p class="indentmetin">Silahlar döküyordu - dünyanın her tarafında</p>

  <p class="indentmetin">uğulduyorlardı deniz enginliği üzerinde,</p>

  <p class="indentmetin">gürültüyle getiriyorlardı ölüm Frenklere,</p>

  <p class="indentmetin">kana boğdular Hindistanı<br class="chapter"/></p>

  <p class="indentmetin">Yoksul Çinlilerin kaburgalarına</p>

  <p class="indentmetin">nefretle saplıyorlardı sayısız mermiyi,</p>

  <p class="indentmetin">uğultuyla yayıyorlardı Britanya’nın ününü</p>

  <p class="indentmetin">dünyanın dört bir tarafında<br class="chapter"/></p>

  <p class="indentmetin">Ve birçok sesli silah döktü</p>

  <p class="indentmetin">tasasız genç delikanlı -</p>

  <p class="indentmetin">ama el koydu ona ihtiyarlık, yoruldu</p>

  <p class="indentmetin">güçlü eli hemen<br class="chapter"/></p>

  <p class="indentmetin">Güçsüz düştüğünde ise-</p>

  <p class="indentmetin">onu da buldu kötü kader:</p>

  <p class="indentmetin">dışarı attılar onu anında,</p>

  <p class="indentmetin">gezsin diye hasta ve sakatlarla</p>

  <p class="indentmetin">Gitti - hiddet ve acı doldu</p>

  <p class="indentmetin">göğsüne, orada sanki hayatı</p>

  <p class="indentmetin">boyunca döktüğü tüm namluların</p>

  <p class="indentmetin">korkunç yankısı birleşti.<br class="chapter"/></p>

  <p class="indentmetin">Sessizce fısıldadı: ‘Ziyanı yok</p>

  <p class="indentmetin">gelecek hesaplaşmanın saati-</p>

  <p class="indentmetin">ve o zaman, beyler, yoksul</p>

  <p class="indentmetin">zevkine dökecek namlular!</p>

  <div class="clrb"/>

  <p class="normal">“Bu, hakiki ve anlamlı bir şiir,” diyerek görüşünü belirtti Jenny.</p>

  <p class="normal">Wilhelm Wolff’la aynı adı taşıyan ‘Kızıl’ lakaplı becerikli ve faal genç gazeteci Ferdinand Wolff da Marx’a yakınlaştı.</p>

  <p class="normal">Katı sınamalardan başarıyla geçen bu insanlar dışında, Karl’ın yanına, gazeteye veya eve, birçok işçi uğruyordu: ‘Alman-Brüksel Gazetesi’nden Karl Wallau, Stephan Born adında iki dizgici, terziler, arabacılar, mobilyacılar ve demirciler. Sadece Almanlar değil, 1830 Devrimi’nde yer almış Belçikalılar da Karl ve Jenny’nin sevimli evine sıklıkla gelip oturuyorlardı. Belçikalı devrimci Gigot ve şehir kütüphanesi arşiv bölümü sorumlusu Tedesco da Marx’ın fikirlerine yakınlık duymaya başladılar.</p>

  <p class="normal">Marx, Engels ve Gigot, Brüksel Komünist İrtibat Komitesi’nin başına geçtiler.</p>

  <p class="normal">Bu dönemde, Komünist İrtibat Komiteleri ve dostlar aracılığıyla, diğer ülkelerdeki sosyalistlerle bağlar güçleniyor, yeni komiteler kuruluyordu. İşlevleri bakımından bunlar, ilk parti hücreleriydi.</p>

  <p class="normal">Almanya’da Marx’ın, gazete ve dergilerde yayınlanan her şeyi, toplumsal ve politik yaşamdaki gelişmeleri aktaran, Brüksel’den aldıkları mektupları ise işçi derneklerine ve diğer şehirlerdeki ilerici aydınlara ileten oldukça çok sayıda eski ve yeni fikirdaşı vardı.</p>

  <p class="normal">Zanaatkârlar ve proleterlerin kurdukları işçi birliklerinin sayısı giderek artıyordu. Genellikle koro, müzik ve temel eğitim dernekleri adı altında bir araya geliniyordu. Ama toplananlar, milliyetçi marşları ve halk türkülerini koro halinde söyledikten sonra, onları, popüler ‘şafak, ey şafak’ şarkısından veya Schubert ve Schumann’ın romanslarından daha çok heyecanlandıran konuları tartışmaya başlıyorlardı.</p>

  <p class="normal">Karl’ın eski dostu ve ‘Ren Gazetesi’ndeki kavga arkadaşı Georg Jung, ona, Köln’de bulunan komünistlerin tartışmalarını, birlik ve mücadelenin tüm güncel sorunlarını sıcağı sıcağına aktarıyordu.</p>

  <p class="normal">Köln’de yaşayan ve mesleğe yeni başlamış genç doktorlar Roland Daniels ve Karl Ludwig d’Ester, Marx’ın görüşlerini paylaşıyorlardı. Her ikisi de en önemli olayları sürekli Brüksel Komünist İrtibat Komitesi’ne bildiriyordu ama açıktan bir komünist grup kurmamışlardı. Son derece dikkatli, ince yapılı ama sağlam iradeli Daniels, tam bir gizlilik içindeydi. D’Ester, Köln’de demokrat biri olarak tanınıyordu; komünist görüşlere sahip olduğunu ilan etme gereği duymamıştı. Marx, bunu biliyor, bu taktiği onaylıyordu. Çünkü d’Ester’in ulaşabildiği şehir küçük burjuvazisini itmemek gerektiğine inanıyordu.</p>

  <p class="normal">Yıl sonunda, Marx ve komitedeki arkadaşları, Paris’teki sosyalistler arasında ciddi görüş ayrılıkları olduğunu öğrendiklerinde, Engels’in Fransa’nın başkentine gitmesine karar verdiler. Friedrich, birkaç gün sonra Paris’e gitti. Komünist fikirleri, Weitlingcilerin ve ‘Hakiki Sosyalistler’in –Karl Grün ve ‘Eisermann baba’– saptırmalarına karşı ateşli bir şekilde savunan, ‘Adiller Birliği’ toplantılarında Alman emekçilere çeşitli konularda dersler veren Engels için burada yoğun günler başlamıştı.</p>

  <p class="normal">Weitling, en büyük desteği terziler ve kalfalardan görüyordu. Olağanüstü konuşkandılar, sabahlara kadar tartışmaya hazırdılar. Bir seferinde, Engels, gelecekteki komünist toplum üzerine tartışırlarken aralarında bulunmuştu.</p>

  <p class="normal">Beyaz saçlı, kahverengi benizli ve uzun, kırışık yüzlü ihtiyar bir terzi konuşuyordu:</p>

  <p class="normal">“Komünizm geldiğinde, masaların nasıl düzenleneceğini bilmek isterdim. Diyelim ki, ben öğlen yemeği yemeğe geldim. Her çeşit yiyecek yığılmış, istediğin kadar var. Al ve tıkın. Ya çatal, bıçak ve tabak işi ne olacak? Garsonlar olmayacak değil mi? Kaşık, bıçak, çatal; hepsi gümüş, istediğini al. İnsanoğlunun mayasında hırsızlık var. Demek ki, adam, önce bir güzel karnını doyuracak, sonra da çatalı bıçağı cebine atıp eve tüyecek. Öyle değil mi?”</p>

  <p class="normal">“Çok doğru,” diye onayladı oradakiler.</p>

  <p class="normal">“Tanrı korkusu olmazsa insandan her şey beklenir.”</p>

  <p class="normal">“Bu yüzden ben diyorum ki, komünizm geldiğinde,” diye devam ediyordu ihtiyar terzi, “çatal ve kaşıklar, küçük zincirlerle masalara bağlanmalı. Yoksa devlet, sürekli bunları üretmekten başka hiçbir şey yapamayacak.”</p>

  <p class="normal">Lüks mobilya üreticileri, kuyumcular ve dericilerin kavramlara yaklaşımı terzilerinkine göre daha engindi ve Weitlingcileri büyük bir zevkle eleştiriyorlardı.</p>

  <p class="normal">Engels, fikirdaşlarının arasında veya muhalifleriyle tartışarak geçirdiği akşamlardan sonra eve döndüğünde, genellikle Brüksel Komünist İrtibat Komitesi’ne mektup yazıyordu. Yazı masasında daima örnek bir düzenlilik vardı: Okuması gereken kitaplar, belgeler ve başladığı yazı için gereken kaynaklar özenle yerleştirilmişti. Friedrich, mesafeleri düşüncesiyle aşıp candan dostlarıyla birlikte olabildiğine seviniyordu. Marx’a gittikçe daha fazla bağlanıyordu. Mektuplarında, düşüncelerini, planlarını ve özel hayatıyla ilgili her şeyi onunla paylaşmayı alışkanlık edinmişti.</p>

  <p class="normal">Ama Engels, Brüksel Komünist İrtibat Komitesi’ne yazdığı mektuplarda sadece Paris’teki komünist ve işçi hareketi hakkındaki gelişmeleri anlatıyordu.</p>

  <p class="normal">“... Düşmanlarımın sürekli aynı argümanları tekrarlaması beni kızgınlıktan deliye çevirdi ve bu herifçioğluna doğrudan saldırdım, davranışım Grüncüler tarafından büyük tepkiyle karşılandı ama bu yolla asil Eisermann’ın komünizme karşı <span class="ideitalik">açık itirazlarını</span> ağzından aldım...” diye yazıyordu bir seferinde Brüksel’e. “Grün’ün bir komiteden ötekine koşuşturarak, pazar günleri insanları evine çağırarak benzeri biçimlerde entrika çevirmesinden ve yukarıda sözünü ettiğim toplantıdan sonraki pazar günü bizzat sekiz-on esnafın önünde komünizme saldırarak pek büyük gaf yapmasından sonra Eisermann’ın bana verdiği anahtarı, komünizme saldırı anahtarını kullandım.</p>

  <p class="normal">O zaman ben, tartışmaya devam edip etmemek için oylama yapılmasını istedim. Biz buraya komünistler olarak mı toplandık yoksa başka bir şey olarak mı... Aslında onlar, <span class="ideitalik">her şeyden önce</span> komünizmin gerçekten ne olduğunu <span class="ideitalik">bilmek istiyorlardı</span>... Ben, son derece basit bir açıklama yaptım.</p>

  <p class="normal">... Ben ... komünistlerin amacını şöyle tanımladım:</p>

  <p class="normal">1. burjuvazinin çıkarlarına karşılık proleterlerin çıkarlarını güven altına almak;</p>

  <p class="normal">2. bunu, özel mülkiyeti kaldırıp yerine ortak mülkiyeti getirerek gerçekleştirmek.</p>

  <p class="normal">3. bu hedeflere ulaşabilmek için zora dayalı, demokratik bir devrimden başka yol olmadığını kabul etmek.</p>

  <p class="normal">Bunu iki akşam tartıştık... İş oylamaya gelince, yukarıdaki tanım göz önünde bulundurularak, toplantının komünist bir toplantı olduğu ilan edildi. 13 oya karşı, Grüncüler 2 oy aldı. Bu iki oyun sahiplerinden biri, daha sonra komünistlerin yanına geçmek istediğini bildirdi.”</p>

  <p class="normal">Engels, karşılarında konuşma yapmak zorunda olduklarını sayarken zanaatkârlardan da bahsediyordu:</p>

  <p class="normal">“Eğer açıktan toplanabilseydik, kısa sürede, sadece mobilyacılardan yüzden fazla kişi kazanacaktık. Ayrıca mobilyacıların toplantılarına da katılan sadece birkaç terzi tanıyorum...”</p>

  <p class="normal">Demircilerden, dericilerden bahsediyordu ve bildiriyordu:</p>

  <p class="normal">“Sanırım burada zanaatkârlarla anlaşacağım... Aralarında hiçbir rekabet yok. Maaşlar sürekli aynı düzeyde...”</p>

  <p class="normal">Ama özellikle, devrimin, bütün belirtileriyle yaklaşmakta olduğu bu gergin günlerde, Paris’te açık açık toplanmak imkansızdı. Kenar mahallelerde, şimdiye dek hiçbir zaman görülmemiş ölçüde muhbir kaynıyordu. Polis, her tür toplantıyı izliyordu. Alman sığınmacılar, meyhanelerde ve otellerde, eğleniyor izlenimi verip hiçbir şüphe uyandırmamaya çalışarak on-on iki kişilik gruplar halinde toplanıyorlardı.</p>

  <p class="normal">Engels, Paris’te, işçiler ve zanaatkârlar dışında Louis Blanc ve ‘Reform’ gazetesi redaktörü Ferdinand Flocon’la da görüşüyordu.</p>

  <p class="normal">Louis Blanc, olağanüstü süslü ve son derece ün düşkünüydü. Flocon ise, iri yarı, bakımsız ve şöhretin dış belirtilerine karşı umursamazdı. Kısa boylu olmaktan rahatsızlık duyan Louis Blanc, Napolyon’un şu sözlerini sıkça tekrarlıyordu: “Daha uzun olman daha yüksek olduğun anlamına gelmez.” Engels’i beğeniyordu. Bir seferinde Paris’te, sokakta karşılaştıklarında, bu, yaşının genç olmasına karşın oldukça olgun, düşünceli, uzun boylu ve yakışıklı Alman’ı ilgiyle dinlemişti.</p>

  <p class="normal">Genellikle alıngan olan Louis Blanc, yazdığı ‘Devrim Tarihi’ adlı kitap hakkında eleştirel notlarını açıklamaya başlayan Friedrich Engels’e karşı en küçük hoşnutsuzluk belirtisi bile göstermedi.</p>

  <p class="normal">“Mükemmel bir önseziniz var ve doğru bir yol seçmişsiniz ama sihirli bir güç size engel oluyor,” diyerek sözünü bitirdi Engels, gülerek.</p>

  <p class="normal">“Sihirli mi? Ama nasıl?”</p>

  <p class="normal">“En tehlikelisi, ideolojiniz. Onu terk etmediğiniz sürece çıkış yolu bulamayacağınız bir kısırdöngüde dolanıp duracaksınız.”</p>

  <p class="normal">Louis Blanc küsmeye cesaret edemedi ve Engels’in sözlerini şaka olarak kabul etti.</p>

  <p class="normal">Londra’da yayınlanan Chartist gazete ‘Kuzey Yıldızı’nın (Northern Star) redaktörü, kendisine ‘Marat’ diyen radikal demokrat George Julian Harney, Almanya’da uzun süre kalmış ve Almanca’yı anadili gibi bilen Ernest Jones ve başka Chartistler uluslararası bir kuruluş olan ‘Kardeş Demokratlar’ üzerinde etki kazanmışlardı. Chartistlerin devrimci kanadı da Brüksel komünistlerinin çabalarına yakınlık duyuyordu.</p>

  <p class="normal">Brüksel Komünist İrtibat Komitesi’nin toplantılarında, sadece Almanya’daki değil, Fransa ve İngiltere’deki sosyalist hareketin sorunları da tartışılıyordu. Temmuzda, Marx ve Engels, İngiliz işçilerinin gözde lideri O’Connor’ın parlamentoya seçilmesi üzerine onu ve tüm Chartistleri olağanüstü başarıları ve zaferleri için kutladılar.</p>

  <p class="normal">İngiltere’de, ‘Kardeş Demokratlar’ın uluslararası örgütlenmesine Engels ve Marx’ın eski tanıdıkları Karl Schapper ve Moll önderliğindeki ‘Adiller Birliği’ de katıldı.</p>

  <p class="normal">1847 yılının kışında, orta boylu ama atletik yapılı, doğuştan bir diplomat olan ve insanları en az, müthiş bir sabırla tamir ettiği saatlerin en ufak parçacıkları kadar iyi tanıyan Joseph Moll, Manş’ı geçerek Brüksel’e geldi. Geldiğinin daha ilk akşamında, Brüksel Komitesi’nin üç üyesiyle –Marx, Wolff ve Gigot– görüştü.</p>

  <p class="normal">“Biz,” diye konuşuyordu yavaş yavaş ve ciddi bir sesle Joseph Moll, “ihtiyaçlarımızı asla tanımayan bilim doktorlarının narin elleri, işçilerin hangi nasırının sızladığını nasıl bilebilecekler diye düşünüyorduk. Ama itiraf edin, siz de bize güvenmiyordunuz. Biz kabalaşmışız ama kalınlaşmış bir deri de hassas olabilir, dişin de canlı sinirleri var. Bazıları bizi sadece gezgin kalfalar olarak görüyordu. Doğru, ekmeğimizi kazanmak ve gerçeği bulmak için gezginlik yaptık. İngiltere ve Chartistlerin mücadelesi, işçiye, ister Alman ister Amerikalı, çok şey öğretiyor. Biz, Komünist İrtibat Komitesi’nin gönderdiği materyalleri okuyoruz, yazılarınızı inceliyoruz; sizden çok şey öğrendik ve birliğimize katılmanızı öneriyoruz; çünkü tüm bilimsel görüşlerinizi paylaşıyoruz. Bundan böyle, komünizm için birlikte çalışmak ve mücadele etmek istiyoruz. Kendi adıma değil, İngiltere’deki birliğimizin üyeleri adına konuşuyorum. İşte vekaletnamem.”</p>

  <p class="normal">Moll, üzerinde Karl Schapper’in güzel okunaklı yazısının bulunduğu ince bir kâğıt uzattı:</p>

  <p class="normal">“Brüksel Komünist İrtibat Komitesi’ne;</p>

  <p class="normal">Aşağıda imzaları bulunan Londra İrtibat Komitesi üyeleri, Joseph Moll’u, onlar adına Brüksel Komünist İrtibat Komitesi’yle ilişkiye geçmesi, komitenin çalışmaları hakkında sözlü rapor vermesi ve Brüksel Komitesi’yle her konuda görüşmede bulunması konularında yetkili kılmışlardır. Brüksel Komitesi’nden, ciddi tüm konular ve Londra Komitesi hakkındaki görüşlerini bildirmesini rica ediyoruz.”</p>

  <p class="normal">Belge, 20 Ocak 1847 tarihini taşıyordu ve Schapper ve Birliğin dört üyesi tarafından imzalanmıştı.</p>

  <p class="normal">Daha sonra Marx’la yaptığı konuşmalarda Moll’un tüm kaygıları yok oldu. Brüksel Komitesi’nin üyelerini ‘Adiller Birliği’ne katılmaları için ısrarla ikna etmeye çalışıyordu. Üstelik, birliğin merkez komitesinin Londra’da bir kongre düzenlemeye hazırlandığını da söyledi. Kongrede özel bir manifesto yayınlanacaktı. Bu manifestoda Marx ve Engels’in savunduğu görüşler, birliğin öğretisi olarak ilan edilmeliydi. Ama gerici ve muhafazakar kişiler tarafından yöneltilebecek saldırıları göğüsleyebilmesi için Birlik’in, Karl ve Friedrich gibi teoriyle iyi bir şekilde donanmış tecrübeli insanlara ihtiyacı vardı.</p>

  <p class="normal">“Sizsiz, bizim, bazı eski kafalıların sırtlarını yere getirip düşünmelerini sağlamamız zor olacak. Biz ütopik sosyalizme sırt çevirdik ve bilimsel komünizme sımsıkı bağlı kalacağız,” diyordu Moll. “Siz ve Engels bize yardım edeceksiniz. Mücadeleci ve gerçek proleter, hiç de fena olmayan çocuklarımız var ama, geçtiğimiz yıllar boyunca ortaya çıkan çok çeşitli teoriler kafalarını o kadar karıştırdı ki... Onları kaybetmek, dışlamak sözkonusu olamaz. Eğer birliğimizde sizin gibi insanlar olursa, kararsız çocukları kolayca komünizmin doğru çizgisine kazanabiliriz.”</p>

  <p class="normal">Moll, Brüksel’den Paris’e, Engels’in yanına gitti.</p>

  <p class="normal">Kısa bir süre sonra Marx, Engels, Wolff ve birçok fikirdaşları, teklifi kabul ederek ‘Adiller Birliği’ne üye oldular.</p>

  <p class="ortayazi">***</p>

  <p class="normal">Kontes nihayet, Belçika Kralı I. Leopold’a takdim edilme şerefini elde ettiğinde birkaç dakika boyunca ona iltifatlar yağdırarak parkları ve yeşil alanları övdü.</p>

  <p class="normal">“Sizin adınız, en özgür düşünen hükümdarlar arasında bahçıvan kral olarak tarihe geçecek. Çiçekleri seven kişi olağanüstü bir ruha sahiptir,” diye usulünce zor reveranslar yaparak konuşuyordu.</p>

  <p class="normal">Kontes, Kraliyet Sarayı’nı ziyarete nail olduktan sonra sıra, alışveriş yapmaya gelmişti. ‘Majestelerinin alışveriş yaptığı’ fabrikadan almaya niyetlendiği mobilyaları, korkunç buldu.</p>

  <p class="normal">“Burjuva yönetimi altında, her şeyin kaçınılmaz olarak kötüleştiğini düşünüyorum,” dedi kontes, yüzsüzce, Liza’ya. “Şatafatlı cenaze arabalarına benzeyen bu karyolaların hali ne? Tüccarlara layık ve onlar gibi şişman bu dolaplar da ne böyle? Sanki özel olarak tefeci ve komisyoncuların evleri için yapılmış şu koltuklara bakın! Sanırım On Altıncı Louis ve Kraliçe Marie-Antoinette’den sonra insanlar zevklerini ve yaşama becerilerini kaybetmişler. Korsikalı parvenu, aristokratlara benzemek için boşuna çabalıyordu. Tanrı’ya şükür ki, Rusya’da, ihtişam, bizim yüce efendimiz sayesinde, tüm dokunulmazlığıyla korunuyor. Köylü mobilyacılara bir divan ısmarlayıp onu Türk kilimiyle kaplamalarını istemem gerek. Aslında şu sıralar moda olan, Konstantinopolis Sultanı’nın sarayındakiler gibi yuvarlak tabureler de ısmarlayacağım. Ucuz Çin modası ise ı-ıh, Parisliler’in bayıldığı tüm bu yelpazeler, paravancıklar, fenercikler, benim zevkime uymaz. Tüccarlar bu malları Doğu’dan bol bol getiriyor. Oysa her eşya, bir insanın yaşamına bedel ve gerçekten tek olmalı! Ancak o zaman bir patrisyenin evini süslemeye layık olur. İşte mesela, benim pelesenk ağacından yapılma, tamamı oymalarla süslü tuvalet masacığıma bakın. Benim köylü ustam onu işlerken gözlerinden olmuş. Söylediklerine göre, yakında standart mobilyalar üretilecekmiş; tıpkı fakirler için yapılan tabutlar gibi, hepsi aynı şekilde yapılmış şu korkunç Paris redingotları gibi.”</p>

  <p class="normal">Kontes her kentte mutlaka falcıları bulur ve onlara oldukça fazla zaman ayırırdı. Kağıt falına, yıldızların hareketine, el çizgilerine, kahve tortusuna ve trans halindeki geri zekâlıların sayıklamalarına inanarak büyük bir istekle geleceğini görmeye çalışırdı.</p>

  <p class="normal">Sadece kendisi için değil kont, ve aynı zamanda taparcasına bağlı olduğu Çar I. Nikolay için de fal baktırıyordu. Çar ve dolayısıyla patrisyenler –toprak ağalarına bu adı veriyordu– için, ‘ayaktakımının’ oluşturduğu tehlikeyi düşündükçe korkudan titriyordu. 1830 Devrimi’nden bugüne, Avrupa’da falcı ve astrologlar yerden biter gibi çoğalmıştı. Ebediyen yok olma tehikesi altında bulunan aristokrasi, mistisizmin, kehanetin ve falın karanlık ormanlarında sığınak yer arıyordu.</p>

  <p class="normal">Kontes, sera ve çiçekçileri dolaşıp falcıları ziyaret ederken, Liza da boş zamanlarında birkaç kez Wilhelm Wolff’u görmeye gitti. Ondan ‘Komünistler Birliği’nin kurulduğunu öğrendi. Wilhelm ona Marx’ın Proudhon’a karşı yazdığı kitabı ve Engels’in ‘İngiltere’de İşçi Sınıfının Durumu’ kitabını verdi.</p>

  <p class="normal">Liza uyumadan önce, genellikle, sarı deri kaplı, iki metal düğmesi olan güzel defterini –bu onun gizli günlüğü idi– çıkararak en önemli, öğretici ve değerli bulduğu şeyleri oraya yazıyordu. Böyle saatlerde, daha ilk gençliğinden beri inatçı bir gölge gibi peşini bırakmayan yalnızlık duygusu, onu terk ederdi. Kızın günlüğünde, yaşamındaki küçük olayların öyküleri, kuru tasvirler, arayış içindeki bir ruhun değerli itirafları ve sanrıları birbirine karışıyordu.</p>

  <p class="normal">“Bakunin kederliydi,” diye yazmıştı, Paris’ten ayrılışının öngününde. “Onunla gezindik, Louvre’a gittik, heykel ve resim sanatının şaheserlerini seyrettik. Daha sonra karanlık Notre Dame Katedrali’nin küçük kulelerinden birinin dik merdivenini çıktık. Bakunin durmadan konuşuyordu. Dünya yüzünde devrimin tehlike çanının çalınacağına artık inanmıyor ve karanlığın korkunç gücüne lanetler okuyordu. Oysa kısa bir süre önce bunun tam tersini düşünüyordu. Milletleri ayaklandırmak istiyor ve sınıf mücadelesi hakkındaki teorileriyle isyanın patlamasını engelleyen ukalalara kızıyordu...</p>

  <p class="normal">‘Devrim, bilim değil âfettir,’ diye konuşuyordu Mihail Aleksandroviç. ‘Tayfunu zapt edemezsiniz; ama işte bazı profesörler, rüzgârı kendi anlayışları doğrultusunda yönlendirebileceklerini sanıyor; kulübelere ilişmeden sadece sarayların çatılarını yıkacak bir fırtına düşlüyorlar. Yanılıyorlar, hata yapıyorlar.’</p>

  <p class="normal">‘Rüzgârı ve önüne katılmış bulutları durdurmak mümkün mü ki?’ diye sordum ben. ‘Tabii ki hayır, ama insanlar kurallara uygun değil de âfet coşkusuyla esen rüzgârdan saklanmamalı ve bunu anlamaları gerekiyor,’ diye tekrarladı Bakunin.</p>

  <p class="normal">Onun haklı olup olmadığını bilmiyorum. Ama onu artık eskisi kadar heyecanlanmadan dinliyorum. İnsanlar ne kadar güzel şeyler konuşuyorlar ama yaptıklarıyla söyledikleri arasında ne büyük bir uçurum var! Güzel sözlerden korkmaya başladım. Bakunin, artık, az okuduğum, az dinlediğim ve az düşündüğüm eski dönemde olduğu kadar kalbimi etkilemiyor. O, bir manyak gibi, eski dünyayı havaya uçurma isteğiyle ve kendisiyle meşgulken, bütün bu acılarımı fark etmiyor. Ama ben biliyorum: Mihail, sanki kendi ateşiyle dünyanın tüm buzlarını eritecekmiş gibi alevleniyor ama birden sönüyor; o zaman anlaşılıyor ki, yanan, sadece bir avuç samanmış. Ama ben yine de ona güveniyorum; kapıldığı anlık ün tutkusu dışında da, amaçları için büyük özveriler ve kahramanlıklar yapabilme yeteneğine sahip olduğuna inanıyorum. Ben, düşman kalelerini ele geçirinceye kadar saldırısını aralıksız sürdürebilecek güçlü insanlardan hoşlanıyorum. Bakunin’in, heyecanlı, çabucak alevlenip aynı çabuklukla sönen, zayıflık anında karamsarlaşan, her şeye karşı savunmasız kalan ruh halini beğenmiyorum; onun güçlü bir zekâ tarafından yönlendirilen sağlam bir iradesi olsun isterdim.”</p>

  <p class="normal">Wilhelm Wolff, bir görüşmelerinde Liza’ya ‘Komünistler Birliği’nin birçok eğitici dernek kurduğunu anlatmıştı. Bu derneklerin amacı, görüşlerinin propagandasını yapmak, yeni üyeler kazanmak ve aynı zamanda işçileri eğitmek, okuryazar olmayanlara okumayı öğretmek ve kütüphaneler oluşturmaktı.</p>

  <p class="normal">Wolff, Liza’yı ‘Alman İşçi Birliği’nin toplantısına davet etti. Kendisi bu birliğin sekreteriydi.</p>

  <p class="normal">“Ama çarşamba günü gelmeyin,” dedi Wolff. “Yoksa bütün akşam boyunca sıkılabilirsiniz. O gün biz, sizin için ilginç olmayan ama işçiler ve özellikle üyelerimiz için çok önemli günlük ihtiyaçlara ilişkin sorunlarla uğraşıyoruz. Örneğin bundan sonraki ilk çarşamba, fabrika üretimi elbiselerin yaygınlaşması karşısında terzilerin durumunu ele alacağız. Johann Stock’un raporunu dinleyeceğiz. Ama bak, pazar günü gelebilirsiniz; ben politik gelişmelerin haftalık genel panoramasını ele alacağım, ardından marşlar söylenecek, şiirler okunacak ve birtakım eğlenceler düzenlenecek.”</p>

  <p class="normal">Liza, Kontes ve çocuklarıyla Ostende’ye gitmeden önceki pazar akşamı, ‘Alman İşçileri Eğitim Derneği’nin, toplantı için kiraladığı ‘Kuğu’ otelinin birinci katındaki büyük, iyi aydınlatılmış salona geldi. Toplantıdaki geniş katılım onu şaşırttı. Bayramlık elbiselerini giymiş sayıları yüzü bulan Birlik üyesi erkekler dışında salonda neredeyse bir o kadar da kadın vardı: İşçilerin eşleri, kızkardeşleri ve kızları. Hepsi de rahattı ve görünüşe göre birbirlerini tanıyorlardı. Aslında Liza da, çok geçmeden sanki yakınları arasındaymış gibi kendisini rahat hissetti. Kısa sürede onunla da sohbet başlatmışlardı. Daha sonra mobilyacı olduğunu söyleyen genç bir adam, onu zayıfça, ciddi bir nineyle, kendi annesiyle tanıştırdı ve bir sandalye uzattı. Nine, hiç çekinmeden Liza’ya bir süre önce okuma yazma öğrenmeye başladığını ve artık heceleyerek okuyabildiğini söyledi.</p>

  <p class="normal">Salonun dört bir yanındaki neşeli konuşmalar, şakalar, gülüşler yavaş yavaş dindi. Birliğin başkanı Karl Wallau, yükseltinin üstündeki masanın arkasındaki yerine geçti ve küçük bir zille toplantının başladığını bildirdi.</p>

  <p class="normal">Burada çeşitli uluslardan insanlar vardı. Alman, Fransız, İtalyan ve Belçikalılar dışında Polonyalılar da gelmişti. Sigizmund Krasotzki, çok kısa bir süre önce Brüksel’e taşınmış; Belçika’ya, 1830 Polonya Ayaklanması’nda yoldaşı olan Joachim Lelewel’le birlikte gelmişti. Lelewel, Polonyalı mültecilerin demokratik kanadının en cesur devrimcilerinden biriydi.</p>

  <p class="normal">Krasotzki için, ne Adam Mitzkeviç ne de Friedrich Chopin –bu dahiler önünde hayranlıkla eğiliyordu Krasotzki– Joachim Lelewel kadar değerliydi. Kırk beş yaşındaki bu olgun adam, daha ayaklanma döneminde, kavga bayrağını yükseltenlerin ön saflarında yer alıyordu. Ulusal Meclis’teki aristokratlar ondan hoşlanmazdı. Lelewel, devrimin ne ulusal ne de toplumsal niteliğini kavrayamayan dargörüşlü yaklaşımları eleştiriyordu.</p>

  <p class="normal">Lelewel, hiç istisnasız tüm Polonyalıları silah başına çağırmıştı. Polonya’da yaşayan tüm uluslar için hak eşitliği ve köylülere toprak talep ediyor; bağımsızlık mücadelesini, tüm karanlık, gerici Avrupa’yı içine alacak bir özgürlük savaşına dönüştürmek istiyordu. Liza, gelir gelmez, bakışları delici, çenesi güçlü bir iradeyi yansıtan bu adamı dikkatle gözledi. Onun gözleri karşısında insan yalan söyleyemez; ikiyüzlü olamazdı. Lelewel’in hareketleri olağanüstü canlıydı.</p>

  <p class="normal">Güvercin mavisi, geniş bir bluzu vardı. Bluzunun rengi tıpkı zekâ ve yaşama sevinciyle dolu gözleri gibi, narin sonbahar çiğdemlerinin rengini andırıyordu. Kişinin ruhsal yapısı, etkileyici ve mükemmel bir dış görünüşle nadiren uyum sağlayabilir.</p>

  <p class="normal">Engels salonda Lelewel’in yakınlarında bir yerdeydi. Yanında genç, sarışın bir kadın vardı. Kadının gözleri parlıyor, gizlemediği bir merakla çevresindekilere bakıyor, yüksek sesle gülüyordu; birkaç kez doğal bir tavırla Friedrich’e çok yakınlaştı. Liza, Friedrich ve kız arkadaşının Jenny Marx’a doğru yürüdüklerini gördü. Jenny her zamanki gibi güzel ve görkemliydi.</p>

  <p class="normal">Friedrich, arkadaşının eşini görünce sevinçle gülümsedi. Sanki gri gözleri biraz daha açıldı ve Jenny’yi karşılamaya gitti.</p>

  <p class="normal">“Sevgili Bayan Marx, size genç kız arkadaşım Mary Burns’ü takdim etme cüretinde bulunuyorum,” dedi biraz çekingen bir şekilde. “Gördüğünüz gibi, Mary yalnızlığımı paylaşmak için fırtınalı Manş’ı aşarak geldi.”</p>

  <p class="normal">“Sizi burada görmekten sevinç duyuyorum,” diye cevap verdi Jenny, mükemmel bir İngilizce’yle, daha fazla da konuşmadı.</p>

  <p class="normal">Bu arada Karl Wallau, zili yine çaldı ve toplantıyı açtığını ilan etti. Wilhelm Wolf, yükseltinin sağ tarafındaki küçük, ahşap kürsüde yerini almıştı ve biraz boğuk ve monoton bir sesle konuşmaya başladı. Wilhelm, genellikle konuşmacıların sığındığı kurnazlıklara tenezzül etmez, jest yapmaz, çarpıcı sözcükler ve ani duraklamalarla dikkatleri üzerine toplamaya çalışmazdı ama yine de, kısa sürede kendini herkese dinletmeyi becerirdi. Konuşma tarzı, oldukça sadeydi ama bu tek başına, farklı özellikte çok sayıda insanın oluşturduğu bu topluluğun dikkatini çekmek için yeterli değildi. O, izleyicilere, konuşmasını bilgi ve olaylarla zenginleştirdiği için kendisini dinletebiliyordu. Bazen gülümsüyordu ve böyle anlarda yüzü gençleşiyordu, sanki daha aydınlanıyordu.</p>

  <p class="normal">“Bu Wolff ne müthiş bir adam,” diye düşündü Liza. Birçok insan bu düşünceyi paylaşıyordu. Liza’nın yanına masum görünüşlü, dolgun, özellikle abartılı giyimli bir kadın oturmuştu. Sadece o, konuşma sırasında, öfkelendiğini ve sıkıldığını belirten bir ifadeyle dudak büküyordu.</p>

  <p class="normal">“Ukala Marx’ın ve yakışıklı Engels’in sadık şövalyesi olan şu adamın konuştuklarını beğeniyor musunuz?” diye sordu aniden Liza’ya.</p>

  <p class="normal">“Evet, hem de çok. Ve biliyorum ki, O, Marx’ın sadece şövalyesi değil aynı zamanda dostu. Konuşması ise, sade, anlaşılır, mantıklı ve mükemmel. Onu dinledikçe, bugün İrlanda’da olup biteni, Fransa’daki sosyal çatışmaların içeriğini ve Prusya Kralı’nın neden işçilerle zenginleri karşı karşıya getirmeye çalıştığını anlıyorum. Sizce de böyle değil mi?” diye sordu Liza, kadına.</p>

  <p class="normal">Kadın, dolgun omuzlarını silkti ve cevap vermeden döndü.</p>

  <p class="normal">Bu arada Wolff, dinleyicilere, yıllarca sürdürülen kararlı mücadeleler sonucu parlamentonun çıkardığı on saatlik işgünü kanununun İngiliz işçilerine ve çocuk işçilere ne kazandırdığını anlatıyordu.</p>

  <p class="normal">Rapor bittiğinde, Liza’nın yanına, yorgun, kırışık yüzlü ama gülümsemesi olağanüstü genç bir kadın oturdu. Yaşını kestirmek zordu.</p>

  <p class="normal">“Hiç şüphesiz, bu kadın Fransız,” diye düşündü Liza, yanına oturan kadının yaşını kestirmeye çalışırken. Kadın, vücudunu saklamaya çalıştığı şalını düzeltti ve Liza onun hamile olduğunu anladı.</p>

  <p class="normal">Liza’nın dikkatle baktığını fark eden Geneviève Stock, konuşmayı başlattı. Liza’ya zanaatini, onu toplantıya getiren kocasının veya kardeşinin ne iş yaptığını sordu.</p>

  <p class="normal">“Ben Alman değilim,” diye gülümsedi Liza. “Rusum ve Birliğinizle bir ilgim yok. Ama hepinizin dostuyum, yürekten dostu.”</p>

  <p class="normal">Bu arada, Wolff’un konuşması sırasında öfkesini ve kızgınlığını açık bir şekilde gösteren kadın, abartılı hareketler yapıp etraftaki herkese yüksekten bakarak, Liza ve Geneviève’in yanından geçti.</p>

  <p class="normal">“Bunun kim olduğunu biliyor musunuz?” diye sordu Liza.</p>

  <p class="normal">“Nasıl bilmem!” diye cevapladı Geneviève. “Bu, bizim ikinci başkanımızın karısı. Alman İşçi Birliği’nin iki başkanı var. İkincisi Hess. Sibylle Hess, kendisini bir şey sanıyor, ama kaba ve aptal. Söylediklerine göre, bir zamanlar hafif bir kadınmış.”</p>

  <p class="normal">Toplantının devamında eğlence başladı. İlk önce, Alman şarkıları, Chartistlerin marşı ve ‘Marseillaise’ söylendi. Daha sonra Georg Weerth, kürsüye çıktı. Aşırı derecede kamburlaşmış ve zayıf yüzündeki kızarıklıklar çoğalmıştı.</p>

  <p class="normal">“Dostlar,” diye başladı, “biz, nerede yaşarsak yaşayalım, hangi millete ait olursak olalım, kardeşiz. Ben, üç yıl boyunca, üç milyon İngiliz işçisinin yaşama hakkı ve özgürlük için verdiği mücadeleyi izledim. Aralarında birçok İrlandalı vardı. Size, ‘Alman ve İrlandalı’ adlı şiirimi okuyacağım:</p>

  <p class="indentmetin">İngiltere’de geceleri eser soğuk rüzgâr,</p>

  <p class="indentmetin">yakışıklı iki delikanlı, yürümüşler bütün gün</p>

  <p class="indentmetin">–İrlandalı ve Alman– bir araya geldiler karanlıkta</p>

  <p class="indentmetin">aynı saman yığınında yattılar karanlıkta</p>

  <p class="indentmetin">bakıştılar sessizce köhne samanlıkta</p>

  <p class="indentmetin">ve düşünüyordu her biri: “Benim arkadaşım</p>

  <p class="indentmetin">düşkün bir evsiz bu ülkede,</p>

  <p class="indentmetin">başka topraklardan gelmiş yoksul bir göçmen.”</p>

  <p class="indentmetin">Ve ikisi de aynı anda konuştu:</p>

  <p class="indentmetin">“Onun yaşamı da keyif içinde geçmiyor,</p>

  <p class="indentmetin">ona getirmemiş kader avuntu,</p>

  <p class="indentmetin">o yüzden geziyor yamalı, lime lime elbiseyle!”</p>

  <p class="indentmetin">Sonra da gülerek bağırdılar: “Kardeş!</p>

  <p class="indentmetin">Sen de görmeyeceksin sevinci bu dünyada!”</p>

  <p class="indentmetin">Ve neşeli bir törenle selamlaştılar anında</p>

  <p class="indentmetin">Almanca, İrlandaca.</p>

  <p class="indentmetin">Ve anlamadan bu yabancı sözleri,</p>

  <p class="indentmetin">sıkıca bir el sıkıştılar daha sonra,</p>

  <p class="indentmetin">dost oldular sevinçte ve kederde.</p>

  <p class="indentmetin">Yoksulları birleştirir güçlü dostluklar.</p>

  <div class="clrb"/>

  <p class="normal">Weerth, alkışlarla cömertçe ödüllendirildiğinde çekingen bir tavırla gülümsedi. Daha sonra birileri, kemanla eski bir Sakson halk türküsü çaldı. Onun ardından ise sahneye Jenny Marx çıktı ve Heine’nin şiirlerini okumaya başladı.</p>

  <p class="normal">“Athena Pallada,” diye düşündü Liza, Jenny’nin antik heykellere benzeyen yüzünün mükemmel güzelliğini izlerken.</p>

  <p class="normal">“Barones ama ne kadar doğal,” dedi Geneviève.</p>

  <p class="normal">Jenny’nin şiir okuma tarzından, çağdaş sahnenin pek rağbet ettiği yapmacıklıktan ve yalancı duygusallıktan tiksindiği açıkça görülüyordu. Duygulu ve sade bir okuma tarzı vardı. Sesi çok güçlü değildi ama narindi, derindi ve dinleyicileri heyecanlandırıyordu. Düzgün diksiyonu ve zekâsını kanıtlayan ilginç telaffuzu, şairin, eserine kattığı derin anlamı dinleyicilere ulaştırıyordu.</p>

  <p class="normal">Jenny büyük ilgi topladı.</p>

  <p class="normal">Ama işte, gençler, sandalyeleri ortadan kaldırıp dans etmeye koyulmuşlardı.</p>

  <p class="normal">Liza, eğlencenin sonunu beklemedi, Geneviève ve Wolff’la sıcak bir şekilde vedalaşıp salondan çıktı. Sokakta, kapının yanında, duvara yapışmış ve görünüşe göre gri taşlar arasında kendisini kaybettirmeye çalışan cılız bir adamcağız gördü. Liza döndü ve onun peşinden geldiğini gördü.</p>

  <p class="normal">“Bu geç saatte beni izlemeniz ne kadar iyi oldu,” diye bağırdı, birkaç sokak geçtikten sonra. “Beni koruduğunuz için eve rahatça ulaşabildim.”</p>

  <p class="normal">Ajan şaşkın bir halde, bir kıza bir Kontes’in Brüksel’de kiraladığı muhteşem eve bakıyordu. Doğa, bu gizli polis ajanına cömert davranmamış, akılda kolay kalabilen bir dış görünüş vermişti. Her iki gözü de şaşıydı ve sanki çabuk güvenen insanları uyarmak istercesine bir gözü yaltaklanıyor öteki kinle bakıyordu.</p>

  <p class="normal">Sessizce odasına giren Liza, hemen soyundu ve değerli günlüğünü çıkardı.</p>

  <p class="normal">“Bu akşam asla belleğimden silinmemeli,” diye yazdı, “ben, zenginlerin değerlendirmeyi beceremediği her şeyi; bilgiyi, küçük sevinçleri ve açık yürekli neşeyi zevkle tadan, sağlıklı ve ruhsal bakımdan tertemiz insanlar arasındaydım. Kim demiş işçilerin hilkat garibeleri olduğunu? Bu ne iftira! Tüm aşağılanmalara ve haksızlıklara, köleliğe rağmen hepsi de bu iftiradan ne kadar uzaklar. Spartaküs ve Robin Hood: İşte onların ataları. Kont ve kontesten, çarlardan ve efendilerden son derece iğreniyorum. Spinoza’nın sözüydü: ‘İnsanlar, bize zarar verdikleri için değil, yaptıkları haksızlıklarla ruhumuzun ışığını söndürüp içimizdeki kötülüğün başkaldırmasına sebep oldukları için korkunç.’ Ama bazen de bunun tam tersi oluyor. Brüksel’de tanıdığım insanlar, karakterleri ve yaptıkları arasındaki uyumla ruhumuzda iyi olanı keşfederek içimizde parlak bir ışığın doğmasına neden oluyorlar.”</p>
</body>
</html>
