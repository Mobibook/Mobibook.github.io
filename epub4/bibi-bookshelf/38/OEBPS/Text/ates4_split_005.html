<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ates4</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="clrb"/>

  <p class="normal">Gertrud Kugelmann felsefeyle ilgileniyordu ve Marx sabırla, en yalın biçimde kendisine Fichte ve Schopenhauer’un görüşlerini ve ikisinin düşünceleri arasındaki farkı açıklıyordu. Hegel’den de sık sık örnekler veriyordu.</p>

  <p class="normal">“Yazık ki bu büyük Alman filozofunun öğretisini bir türlü kavrayamıyorum,” dedi Gertrud iç çekerek.</p>

  <p class="normal">Marx, onu cesaretlendirmek için şakayla gülümseyerek:</p>

  <p class="normal">“Bu sizi endişelendirmesin. Hegel’in sözlerine bakılırsa, öğrencilerinden hiçbiri, Rosenkranz dışında, onu anlamamış, Rozenkranz da onu yanlış anlamış,” dedi.</p>

  <p class="normal">Ludwig Kugelmann’la Marx arasındaki dostluk pekişmekteydi. Marx, kendisine hayranlığını her haliyle sergileyen doktora şakayla Wenzel lakabını taktı ve daha sonra ona hep böyle hitap etti. Bu lakap Kugelmann’ın Prag ziyareti sırasında iki Çek hükümdarı, iyi Wenzel ve Kötü Wenzel hakkında anlattığı eğlenceli bir öykü sonucu ortaya çıkmıştı. Wenzel adlı hükümdarlardan birisi pek çok kötülük yapıyor, buna karşın yine aynı adlı diğer hükümdar pek çok iyilik yapıyormuş. Kugelmann’ın dile getirdiği düşüncelere bakarak ona iyi Wenzel ya da kötü Wenzel diyordu.</p>

  <p class="normal">Marx, dostlarının, yatak odasına ek olarak kullanımına verdikleri çalışma odasında öğleye kadar yalnız kalıyordu. Mektuplar yazıyor, gazete okuyor ve ‘Kapital’in ilk cildinin düzeltmelerini yapıyordu.</p>

  <p class="normal">Çalışma masasında Minerva’nın heykelciği ile süslenmiş mürekkep takımı vardı. Tanrıça elinde, bilgeliğin sembolü olan puhu kuşunu tutuyordu. Bu, meraklı, duyduğu her şeyi hemen kapan, sanki büyüklere özgü derin zekasıyla Marx’ın sevgisini kazanan Kugelmann’ın küçük kızı Franzchen’i ‘kukumav kuşu’ diye çağırması için bir bahane olmuştu.</p>

  <p class="normal">Sabahları kapıyı dikkatle çalıp birazcık utanarak eğilip bir saygı işareti yapan Sovuşka, gelip büyük koltuğa oturuyordu. Karl onu iki eliyle kavrayıp dizlerine oturtuyor ve ardından odadan çocuk gülüşleri ve neşeli konuşmalar duyuluyordu. Çocuklar Marx’ta bitmek bilmeyen eğlenceli öyküler, masallar ve şaka sözleri hazinesi buluyorlardı. Sekiz yaşındaki Franziska, Enternasyonal’in, düşmanlara göre korkunç, dostlara göre ise çok iyi yürekli önderine büyük bir coşkuyla bağlanmıştı.</p>

  <p class="normal">Hannover’de bulunduğu huzur ve mutluluk dolu günlerde Marx, Amerika’nın New York kentine yerleşmiş olan düşünce yoldaşı maden mühendisi Alman Sigfrid Meyer’den aldığı mektuba yanıt verdi.</p>

  <p class="normal">Mektuplar çoğu zaman yazanın iç dünyasını, yüreğinin en gizli sırlarını yansıtır. Marx şunları yazıyordu:</p>

  <p class="normal">“Hakkımda çok olumsuz düşüncelere sahipsiniz herhalde ve mektuplarınızın bana büyük bir mutluluk vermekle kalmayıp aynı zamanda benim için gerçek bir teselli olduğunu öğrendiğinizde daha da olumsuz düşüncelere kapılacaksınız. Partimize, onun ilkelerine uygun hareket eden değerli bir insanı kazandırmış olmam düşüncesi beni en kötü şekilde ödüllendirdi. Üstelik sizin mektuplarınız bana en dostça duygularla doluydu ve biliyor musunuz, tüm resmi dünyayla amansız bir mücadele verirken, ben bunu hiç önemsemeyebilirdim.</p>

  <p class="normal">“Neden size yanıt vermedim? Çünkü, hep mezarın yanı başındaydım. Bu nedenle ben çalışacak durumdayken, uğruna sağlığımı, yaşama sevincimi ve ailemi feda ettiğim yapıtımı tamamlamak için her anımı değerlendirmek zorundaydım. Umarım, bu açıklama yeterlidir. Sözde ‘pratik’ insanlara ve onların hikmetine gülüyorum. Eğer sürü olmak istiyorsan, elbette insanların eziyetlerine sırtını dönebilir ve kendi postunun telaşına düşersin. Fakat ben kitabımı, en azından onun el yazmasını bitirmeseydim ve ölseydim, kendimi gerçekten de ‘pratik olmayan’ biri sayabilirdim.</p>

  <p class="normal">“Yapıtımın ilk cildi Hamburg’da Otto Meissner’in yayınevinde birkaç hafta sonra yayınlanacak. Başlığı şu: ‘Kapital: Politik Ekonominin Eleştirisi.’”</p>

  <p class="normal">Bu dönemde Bismarck, kendisine en yakın insanlardan birisini, fakat bu kez Bucher’i değil, hukukçu Warnebold’u gönderdi Marx’a. Prusya Hükümetinin başı, Doktor Karl Marx’ı ve onun büyük yeteneklerini Alman halkı yararına değerlendirmek istiyordu. Karl bunu derhal Engels’e bildirdi ve kısa sürede yanıt aldı.</p>

  <p class="normal">“Ben de öyle düşünüyordum, Bismarck kapını çalacaktı, ama bu kadar acele edeceğini beklemiyordum. Böylesi bir tipin düşünce biçimi ve dünya görüşü için herkesi kendi arşınıyla ölçmesi karakteristik bir özelliktir. Doğaldır ki, burjuvazi günümüzün büyük insanlarına hayranlık duymak zorundadır, çünkü onlarda kendi yansımasını görür. Bonaparte ve Bismarck’ı başarıya ulaştıran nitelikler, onların tüccar nitelikleridir; elverişli anı yakalayana kadar fırsat kollamak ve deneme yoluyla bir amaca yönelmek; daima açık kapı bırakma diplomasisi; pazarlık etmek, daha ucuza koparmak, hatta çıkarları gerektiriyorsa atılan tokatı yutma, <span class="ideitalik">ne soyons pas larrons<sup class="calibre6"><a href="../Text/ates4_split_024.html#footnote-654-13" id="footnote-654-13-backlink">[13]</a></sup></span>, dolandırıcı olmadığına yemin etme becerisi, kısacası, sözcüğün tam anlamıyla tüccar olmak. ... Bismarck şunu düşünüyor: ‘Hiç önemli değil, Marx’la ilişki kurmaya çalışırım, ben yine de eninde sonunda uygun fırsatı yakaladığımda hep birlikte yapacağımızı yaparız.’”</p>

  <p class="normal">Marx, kendisine zenginlik ve iktidar, burjuvazi ve toprak sahipleri katında itibar, en önemlisi de ailesiyle birlikte anayurduna dönme olanağı sağlayacak olan teklifi hiç tereddütsüz reddetti.</p>

  <p class="normal">Ve yine hiç ardına bakmadan bir devrimci, emekçilerin önderi olarak inişli çıkışlı patikalardan yürüdü.</p>

  <p class="normal">Kugelmannlar’ın evinde genelde huzur, anlayış ve neşe egemendi. Gelecek umuduyla dolu Marx ılımlı bir insandı. Ancak, bir defasında misafir odasında dramatik bir sahne yaşandı ve Ludwig Kugelmann’ın Engels hakkında saygısızca konuşması ve zengin bir insan olan Engels’in Marx’a daha fazla yardım edebileceğini ima etmesi bir anda ortamı gerginleştirdi. Kendisi için değerli bir insana dil uzatılmasına katlanamayan Marx, parlayıverdi. Onun gözünde dostluk, insanları sonsuza dek birleştiren kutsal ve yüce bir duyguydu. Rengi atmış olan Marx sözcükleri her zamankinden daha net, her hecesine basa basa telaffuz ediyordu:</p>

  <p class="normal">“Engels’le aramda öylesine yakın ve yürekten bir ilişki var ki, kimsenin bu ilişkiye müdahale etme hakkı yoktur.”</p>

  <p class="normal">Marx ile Engels arasındaki dostluk yıldan yıla daha da güçleniyordu. Ve yine eskisi gibi, eğer bir arada değillerse, sürekli yazışıyorlardı.</p>

  <p class="normal">Olup bitenlerin bir muhasebesini yaptıktan sonra Marx bir ara Engels’e şu mektubu yazdı:</p>

  <p class="normal">“Umuyor ve inanıyorum, bir yıl sonra öyle bir duruma geleceğiz ki ekonomik sorunları kökünden çözecek ve nihayet kendi ayaklarım üzerinde durabileceğim. Ben yapıtımı sen olmasan sonlandıramazdım ve –seni temin ederim ki– senin az bulunur yeteneklerini esas olarak benim yüzümden ticarete harcayıp paslandırdığın düşüncesi vicdanımı bir kabus gibi sürekli rahatsız ediyor. Diğer yandan, bunu senden saklayamam, bir yıllık bir deneme sınavı vermem gerekiyor. ... Fakat, en çok korktuğum şey... Londra’ya dönmektir. Önemli miktarda borcum var orada... Yeniden aile içi tatsızlıklar... Taze bir güçle ve hiç engelsiz işe koyulmak, yine koşuşturmalar. ...</p>

  <p class="normal">“Doktor Kugelmann ve eşi bana çok kibar davranıyorlar ve en küçük isteğimi dahi yerine getiriyorlar. Muhteşem insanlar. Gerçekten de, kendi ‘ben’imin karanlık yollarında dalıp gitmeme fırsat vermeyecek biçimde boş zaman bırakmıyorlar bana.”</p>

  <p class="normal">Marx, Hannover’de her zaman ve her yerde olduğu gibi, etrafında olup bitenleri büyük bir ilgiyle izliyordu. Çok kısa bir süre içinde Prusya hükümet memurlarının halkı tam bir ortaçağ Asyası despotizmiyle yönettikleri ve halka zulmettikleri kanısına vardı. Ancak, kendi hesaplarına ve keyfiyetlerine göre halkı Prusya’ya ait olmayan taşra kentlerinden Prusya’nın taşra kentlerine göç ettirmeye yeterince muktedir olamadıklarından, bunları küçük memurlara yapmaya yeltendiler. Hatta yerli postacıları, işten atma tehdidiyle merkezi bölgelere sürüyorlardı. Çok sayıda Hessenli ve Hannoverli, Birleşik Devletlere göç ediyordu. Kimileri vergilerden, kimileri zorunlu askerlik külfetinden ve katlanılmaz politik koşullardan, kılıç rejiminden ve sürekli tehdit eden savaş fırtınasından kaçıyordu.</p>

  <p class="normal">Marx aynı zamanda Alman sanayisinin durumuyla da ilgileniyordu. Anonim şirket olan bir döküm fabrikasının tanıdık müdürüyle fabrikanın tüm atölyelerini dolaştı ve burada çok sayıda modern makine gördü. Ama, detayların üretiminde hâlâ İngiliz ve İskoç fabrikalarında artık çoktandır terk edilmiş olan el tornası kullanılıyordu.</p>

  <p class="normal">Hannover’de zaman çabuk geçmişti. Marx, ‘iyi ve kötü Wenzel’le, ‘Kontes’le ve Franzchen’le içtenlikle vedalaşıp Londraya döndü.</p>

  <p class="normal">Bu arada, O. Viganda, yayınevinde ‘Kapital’in basımını sonuçlandırmaktaydı. 16 Ağustos 1867 günü gece yarısı saat ikide Marx, Engels’e şöyle yazıyordu:</p>

  <p class="normal">“Sevgili Fred!</p>

  <p class="normal">“Son sayfanın (49) düzeltmesini henüz bitirdim. <span class="ideitalik">Küçük harflerle basılmış formaların maliyeti hakkındaki</span> belge, bir çeyrek sayfa yer tutuyor. Dün <span class="ideitalik">önsözü</span> de düzeltmeye gönderdim. <span class="ideitalik">Böylece, bu cilt hazır.</span> Bunu olanaklı kılmada yalnızca <span class="ideitalik">sana</span> karşı sorumluyum! Benim için yaptığın büyük fedakârlıklar olmasaydı, üç ciltlik bu dev çalışmayı bitiremezdim. <span class="ideitalik">I embrace you, full of thanks!<sup class="calibre6"><a href="../Text/ates4_split_025.html#footnote-654-14" id="footnote-654-14-backlink">[14]</a></sup></span></p>

  <p class="normal">“İki temiz sayfa kullanıyorum.</p>

  <p class="normal">“15 sterlini aldım, çok teşekkür ederim.</p>

  <p class="normal">“Selam, benim sevgili, dürüst dostum!”</p>

  <p class="normal">Mektubu yazdıktan sonra Marx, masadan kalktı. O sanki zihninde dikkatle kendine bakıyor, iç dünyasına kulak veriyordu. Bu zorlu, yaratıcı yolun sonuna geldiğinde, beklediği gibi kendisini mutlu hissetmediğini şaşarak fark etti. “Sanki harmandan sonraki başağım,” diyerek eğlendi kendisiyle. Yalnızca yorgunluk ve belli belirsiz bir huzursuzluk hissediyordu. Bir kitabı yazıp bitirmekle, her şey yapılmış oluyor muydu? Marx elinde sigarayla odada geziniyordu. Bu, hemen hemen yaşamının çeyrek asrını yutmuş yavrusuydu onun. Zaman gözünün önüne geldiğinde sanki tersine akıyordu. Paris, Vanneu sokağında Jenny’yle yakınlaştığı mutlu ilk aylar. O zamanlar ilk kez birlikte Beethoven’in Dokuzuncu Senfonisini dinlemişlerdi. Marx, melodinin finalini, müziğe uyarlanmış Schiller’in dizelerini anımsıyordu. Acıdan mutluluğa! Karl, bu hayat dolu senfoninin melodisini mırıldanmaya başladı. Odaya sanki dışardan sızan bu güçlü melodi aniden ortadan kayboldu ve çok sesli bir koro yüksek bir tonda ‘Marseillaise’i söylemeye başladı. Karl’ın gözünde Paris belediyesine yakın bir meydan canlandı. Devrim alayı. Meşaleler gibi yanan gözleriyle göstericiler, ellerinde bayraklarla onu karşılamaya gelmişlerdi. Tarihin bayramları! Coşkuyla kendinden geçmiş, umut ve mutluluğun eşsiz günleri. Sonra Köln’de karanlık, yıldızsız bir gece. Marx, ‘Yeni Ren Gazetesi’nin basıma hazır müsvettelerinin bulunduğu masada yalnız. Temmuz günleri. Kanlı hesaplaşmalar. Devrimin yenilgisi...</p>

  <p class="normal">Marx pencereye yaklaştı, perdeleri açtı. Koyu, sıkıcı leylak rengi bir şafak doğuyordu. Bu ona, Dean Street’deki köhne evini anımsatmıştı. Dördüncü çocuğunun ölümü. Küçük neşeli ‘Albay’ babasının ellerinde can vermişti. Kendisine işkence gibi gelen, sanki idama mahkûm olmuş bir çocuğun ölmeden önceki saf, hayret dolu bakışıydı. Anılar canlanmış, onun tatsız geçmişinden sahneler, ardı ardına önüne serilmişti. Savaşın en korkuncu, yaşamının onlarca yılını dolduran yoksulluklardı. Ve daima yıllar boyu içinde yoğunlaştırdığı tüm birikim şimdi karşısındaydı: ‘Kapital’! O kadar yıl yazamadığı eseri adeta ona sesleniyor, beni yarat diyordu. Gece gündüz onunla yatıp kalktı ve sonunda ayrılık zamanı gelip çattı. Kitap dünyaya, insanların karşısına çıkacak, onların yaşamlarıyla birleşecek. Fakat asla, eserin yaratıcıyla bağlantısı kopmayacak. Onu yaratan yazarının ruhunu taşıyor.</p>

  <p class="normal">Zaman doldu. ‘Kapital’in birinci cildi kısa bir süre sonra gün ışığına çıkacak. O ana kadar kimlerle yaşamış, kimleri sevmişse, her şey zihninde canlanıyordu. Ölen sevgili dostu Wilhelm Wolff. Marx, onu kaybettikten sonraWolff hakkında bir kitap yazmaya koyulmuş, ancak ‘Kapital’ çalışması buna izin vermemişti.</p>

  <p class="normal">“Zavallı Lupus, bir kaplumbağa gibi yavaş hareket ettiğimde sık sık homurdanırdı ve o zaman metnin redaksiyonuna ara verirdim,” diye düşündü Marx. Yazı masasına yaklaşarak saygı, sevgi ve hüzün duygusuyla sayfanın başına el yazısıyla şöyle yazdı:</p>

  <p class="ortayazi">“Proletaryanın öncü savaşçısı<br class="chapter"/>
  cesur, dürüst, mert,<br class="chapter"/>
  unutulmaz dostum<br class="chapter"/>
  WİLHELM WOLFF’a<br class="chapter"/>
  adanmıştır.<br class="chapter"/>
  21 Haziran 1809’da Tarnau’da doğdu.<br class="chapter"/>
  9 Mayıs 1864’de Manchester’de sürgünde öldü.”</p>

  <p class="normal">Zeus’un sınırsız gücünü yok etmeye karar veren Prometheus gibi Marx da, yaşamının temel çalışması ‘Kapital’i yazarak, burjuva toplumunun kaçınılmaz olarak yok olacağı kehanetinde bulunmuştu. O, kapitalizmin gelişim yasalarını keşfetmiş ve tarihin hükmünü yerine getirme yeteneğine ve gücüne ilk kez proletaryanın sahip olduğunu göstermişti.</p>

  <p class="normal">‘Kapital’, sonsuza dek yaşayacak bir eserdir. Büyük bir mimarın dev bir mermer parçasından elleriyle oyduğu bir anıttır. İçerdiği deha, ansiklopedik zenginlik, bütünlük, mantık ve vuruculuk inkâr edilemez. ‘Kapital’, ilk başta anlaşılması zor gibi gözükse de zamanla daha anlaşılır, yalın ve kolay hale gelecektir. Marx’ın öğretisi bütün yüzyıllara aittir. Tüm yeni kuşaklar için yol gösteren bir yıldız gibi parlayacak olan bu ebedi hizmet, geleceği daima önceden sezen dehayı doğruluyor.</p>

  <p class="normal">Marx’ın “Doğada olduğu gibi, toplumlarda da yeni doğan her şey, diyalektik olarak değişime uğrar, sağlamlaşır, güçlenir, gelişir, daha sonra da yerini güçlenmiş sürgünlere bırakarak, aşama aşama solar ve yok olur; yeni bir düzenin çekirdeğini besler,” sentezi dünya tarih anlayışında köklü bir devrim yaratmıştır.</p>

  <p class="normal">Her yeni toplumsal-ekonomik düzen, serpilip olgunlaştıktan sonra ölmeye ve yerini daha da mükemmelleşmiş bir düzene bırakmaya mahkûmdur. İlkel toplum düzeninin yerini köleci toplum düzeni, feodalizmin yerini kapitalizm almıştır ve tüm bunlar üretim biçimindeki değişiklik ve gelişmeyle bağlantılıdır.</p>

  <p class="normal">Tarih ve politika anlayışında egemen olan kaos ve başıboşluk, tarihsel materyalizm sayesinde bütünsel ve sağlam bilimsel teoriyle yer değiştirmiştir.</p>

  <p class="normal">İdealist felsefe, toplumların tarihini, birbirinden bağımsız kişilerin gizemli özgür faaliyetleri, insanların irade ve arzularının bir sonucu olarak ele alıyordu. Fakat, gerçeklik bu tasavvurları acımasızca çürütmektedir. İnsanlık tarihi, insanların iradesinden bağımsız olarak var olan ve işleyen yasalara göre yürümektedir. İnsan bu yasaları kavrayabilir, kendi faaliyetlerinde bunları göz önünde bulundurabilir, kendi çıkarları için kullanabilir, fakat onları ortadan kaldıramaz ya da yenilerini üretemez.</p>

  <p class="normal">Tarihsel materyalizm proletaryayı, toplumun devrimle beraber yeniden yapılanmasına ilişkin bilgiyle donatmıştır. Materyalist tarih anlayışı tek tek bireylerin değil, sınıfların hareketlerini inceleme gerekliliğini doğurmuştur.</p>

  <p class="normal">Marx’ın öğretisine göre, insanlık tarihinin itici gücü emekçi insanlardır. Onlar üretim sürecinde başrolü oynarlar, yeryüzünün, insanın var olması için gerekli tüm zenginliklerin yaratıcısıdırlar.</p>

  <p class="normal">Düzenin, politik kurumların özellikleri, insanların düşünce biçimleri, ideleri, teorileri, üretim biçimine bağlı olarak oluşmaktadır. Toplumsal değerler, toplumsal bilinci belirler.</p>

  <p class="normal">İnsanların politik, hukuksal, sanatsal, felsefi, dinsel görüşleri, insanlar arasındaki egemen üretim ilişkilerine bağlıdır. Bu görüşler, üretim ilişkilerinin değişmesiyle birlikte kökten değişir. Toplumsal ve politik sistem, ortaya çıkmasıyla birlikte, kendisini yaratan koşulları etkileyen bir güç haline gelir.</p>

  <p class="normal">Marx’ın diğer önemli keşfi ise emekle sermaye arasındaki ilişkinin incelenmesi oldu. Marx’ın açıkladığına göre, burjuva toplumunda işgücü bir mal gibi satılmaktadır. Ancak, canlı iş gücü gün boyunca üretim giderlerini kapatmak için gerekli olandan çok daha fazlasını üretmektedir. Emek sürecinde işçi tarafından artıdeğer yaratılmaktadır. Özellikle bu, kapitalist üretimin amacını oluşturmaktadır ve kapitalizmin özüdür.</p>

  <p class="normal">“Artıdeğer üretimi ya da aşırı kâr,” diyordu Marx, “kapitalist üretim biçiminin mutlak yasasıdır.”</p>

  <p class="normal">“Özellikle artıdeğer sömürücü sınıfların tüm gelirlerinin; sanayicinin gelirinin, tüccarın ticari gelirinin, bankerin faiz gelirinin ve toprak sahibinin rantının kaynağıdır.</p>

  <p class="normal">“Ancak, artı ya da ücretsiz emeğin sonuçlarının bir kapitalist tarafından kendisine mal edilmesi süreci ücretle maskelenmiştir. Bu, kapitaliste emek gücü satın almayla ilgili anlaşmanın dürüstçe olduğunu ve işçinin emeğinin karşılığının tamamen ödendiğini iddia etme olanağını vermektedir.</p>

  <p class="normal">“Bir zamanlar köle sahipleri kölelerden her şeylerini alırlar ve onları aşama aşama fiziksel olarak yok ederlerdi. Serf, toprak ağası için çalışır ve ancak bundan arta kalan zamanında karnını doyurmak için bir parça toprağı işlerdi. Bağımlılık ve sömürü o zamanlar açıktı. Şimdi, burjuva toplumunda sömürü, çalışanın görece bağımsızlığı ve özgürlüğü görüntüsü ile kurnazca gizlendi.</p>

  <p class="normal">“Halkın çoğunluğunun azınlık tarafından sömürülmekte olduğu burjuva toplumunun foyası o sınıfa aman vermeksizin ortaya çıktı.”</p>

  <p class="normal">Marx, bilimsel kavrayışının eşsiz doruğuna erişti ve kendi dahice yapıtına mükemmel bir biçim verdi. Onun yapıtı, çağdaş kapitalizmi mahkûm etmek ve yeni bir toplumun ortaya çıkışının kaçınılmazlığını kanıtlarıyla göstermek için kapitalizmin bütün özünü en derinlerine inerek ortaya çıkarmış olan bilimsel bir manzume olmuştur. ‘Kapital’de burjuva toplumunun doğuşu, gelişimi ve çözümsüzlüğü incelenmektedir. Kapitalizmin günleri sayılıdır; işte Marx’ın kehanet düzeyindeki çıkarımı budur.</p>

  <p class="normal">“Tekelci sermaye, kendi bünyesinde ve kendi egemenliği altında büyümüş olan üretim biçiminin prangasıdır. Üretim araçlarının merkezileşmesi ve emeğin toplumsallaşması, bunların kapitalist özle bağdaşmayacağı bir noktaya gelmektedir. Bu öz çatlamaktadır. Kapitalist özel mülkiyet için ölüm çanları çalmaktadır. Mülksüzleştirenlerin mülksüzleştirilmesi.”</p>

  <p class="normal">‘Kapital’ Karl Marx’ın teorisinin birbiriyle organik bağı olan tüm halkalarını, felsefeyi, politik ekonomiyi ve sosyalist devrim teorisini birleştirmiştir. Bu yapıtta, proleter sosyalizmin, proletaryanın tüm dünyadaki tarihsel misyonuna, sosyalist devrime, proletarya diktatörlüğüne ilişkin derin felsefi ve ekonomik kanıtlar sunulmuştur.</p>

  <p class="normal">Marx, pratiği her şeyin üzerinde tutuyordu. İnsanların yaşamında daima faaliyetin, öncelikle de üretim faaliyetinin belirleyici rolünü vurguluyordu. “Toplumsal yaşam,” diyordu Marx, “aslında bir pratiktir.”</p>

  <p class="normal">Marx ve Engels insanın gücünün küçümsenmesine karşı mücadele etmişler, dünyanın bilinmezliğinin propagandasını yapan bilim adamlarına karşı çıkmışlardır. Her iki büyük devrimci de güçlerini esirgemeksizin, insanlığı harekete geçiren yasaları keşfetmek, dünyanın kavranması davasına katkılar sağlamak için çalışmışlardır.</p>

  <p class="normal">Marx ve Engels, tüm felsefi soruların merkezine pratiği, insanların devrimci pratik faaliyetini koymuşlar, materyalizmin yeni, en yüksek biçimini oluşturmuşlar, proletaryaya mevcut toplumsal sistemlerin köklü olarak değiştirilmesinin tek aracı olarak devrimci mücadelenin öneminin kavranması gerçeğini öğretmişlerdir.</p>

  <p class="normal">Marx’ın “İşçi sınıfının kurtuluşu, işçi sınıfının eseri olmalıdır” sözleri, Enternasyonal’in tüm faaliyetlerinin ana ilkesi olmuştur.</p>

  <p class="ortayazi">***</p>

  <p class="normal">‘Kapital’ sinsi, düşmanca bir saldırıyla, tam bir suskunlukla karşılanmıştı.</p>

  <p class="normal">Marx’ın sağlığı kötüleşmiş, yoksulluk kapıyı çalmıştı. Daireyi boşaltma tehlikesi yeniden gündemdeydi. Laura ve Paul Lafargue’ın düğününün yaklaşması da cabasıydı. Anne-baba, hediye almak, kızlarının arkadaşlarıyla beraber eğlenebilecekleri bir davet vermek istiyorlardı. Ve bu Marx’ın Manchester’li dostunun duyarlılığı ve düşünceli davranışı, özverisi sayesinde olanaklı hale geldi. Engels, Marx kendisini tümüyle onların ortak davalarına adayabilsin diye baş belası, iğrenç ticaretle uğraşmaya devam ediyordu.</p>

  <p class="normal">Marx yalnız olsaydı, maddi sıkıntılara tamamen kayıtsız kalabilirdi. Fakat çocuklar ve Jenny... Jenny’nin, ‘İtiraflar’ı yanıtlarken ‘nefret ettiğiniz şey’ sorusuna karşılık olarak ‘borçlar’ demesi bir rastlantı değildir. Tanrıya yakarıp sahip olduğunun daha fazlasını vermesini isteyen, evde para olmadığında da, ‘durumumuz ne kadar iyi olursa olsun insanlara yetmeyen şey, olanın bir fazlasıdır,’ diye sık sık yineleyen bir ihtiyara ilişkin anekdotu anımsayıp gülerdi.</p>

  <p class="normal">Borçlar, Marx ailesinin peşini birkaç yıldır kötü bir yazgı gibi hiç bırakmamış, kara bir bulut gibi günlerini karartmıştı. Parasızlık yakınlarının sağlığını ve yaşamını tehdit ettiğinde Marx duyduğu acıları güçlükle gizlemiş ve kendisini bir ölçüde suçlu hissetmişti. Fakat belirlediği hedefe yürümekte kesinlikle tereddüt göstermemişti. Bazen aile kurmanın gerekli olup olmadığına ilişkin düşünceler ona azap veriyordu. Ve üzerindeki bu korkunç yükü yalnızca Jenny alabiliyordu. Onun aşkı ve Friedrich’in dostluğu olmasaydı, doğanın ödüllendirdiği bu deha, üstlendiği hiçbir görevi gerçekleştiremezdi.</p>

  <p class="normal">Üstesinden gelinemez güçlükler Marx’ı, Cenevre’ye geçmeyi düşünmeye zorlamıştı. Yaşam orada oldukça ucuzdu. Fakat o Enternasyonal’in Genel Konsey’ini, Britanya Müzesi’nde bol bol yararlandığı kütüphaneyi nasıl bırakabilirdi? Bunun da ötesinde Marx, ‘Kapital’in daha fazla okuyucu için ulaşılabilir olması amacıyla Almancadan İngilizceye çevrilmesine yönelik bir çaba içindeydi.</p>

  <p class="normal">Marx’ın işi kolay değildi. Evladı ‘Kapital’ konusunda basının sinsice suskunluğu onu özellikle yıpratıyordu. Bu çalışma onun bilgisini, deneyimini, düşüncelerini, araştırmalarını, tüm buluşlarını içeriyordu. Kitapta Marx’ın büyük yüreği yaşıyordu. Bu, bir dahinin varoluşunun sonucu, onun başarısıydı.</p>

  <p class="normal">“Kitabıma yönelik suskunluk beni sinirlendiriyor. Hiçbir haber alamıyorum. Almanlar, iyi çocuklardır. Bu alanda Almanların, İngilizlerin, Fransızların, hatta İtalyanların uşağı olarak hizmetleri, kendilerine benim kitabımı görmezden gelme hakkı verdi. Orada bizimkiler propaganda yapmayı başaramıyorlar. Geriye tek şey kalıyor; Ruslar gibi beklemek. Sabır, Rus diplomasisinin ve başarılarının esasıdır. Fakat dünyaya bir kez gelen kardeşlerimiz beklemekten geberebilir,” diye itiraf ediyordu arkadaşlarına.</p>

  <p class="normal">Düşmanların ve cahillerin düşmanca tasarısı olan ‘Kapital’i gizlemek tüm işçi hareketine büyük zarar vermişti. Marx kitabıyla devrimciler ordusuna her şeyi yok edecek bir silah verdiğinin bilincindeydi. Kitap hakkında önyargıyla, ısrarla ve kinle sustular; ama bilim, ihtiyacı olanlara taşınmalıydı. Düşmanlar boş durmuyordu. Eleştiri komplosu bir süngü gibi insanın yüreğine saplanıyor ve aynı düşüncede olanların karşı atağını gerektiriyordu. Daha fazla beklemenin imkansız olduğunu ilk anlayan Engels oldu. Genç yaştan bu yana Marx’la birlikte kendisini adadığı insanlığın çoğunluğu ile arasına sinsi bir düşman engeli koyulmuştu: Etkili gazeteler kapitalistlerin elindeydi. Engels burada bir gedik açmaya karar verdi.</p>

  <p class="normal">Kitaplar hakkında yazılan makaleler tohum taşıyan bir sürgün, gökyüzünü bir uçtan bir uca aydınlatan bir şimşektir. Gerçek dost, savaşta arkadaşını kurtarmak için öne atılması gerekip gerekmediğini sormaz ve bu doğal hamleyi yargılamak da kimsenin aklına gelmez. Bunun dışında bir seçenek, bazen gizli bir işbirliğinden kuşkulanılmaması için hemfikrinden yana çıkmanın uygun olmadığı küçük burjuva pratiğinin sakin koylarında mümkündür. Amaç yüce ve insanlara yararlıysa, hemfikrine değil de kime koşacaksın? Ve yoldaşlar, pek çok burjuva gazetesinde kitabın yayınlandığına ilişkin küçük haberler, onunla ilgili görüşleri, hatta yazarın portresiyle birlikte biyografik makale yayınlamayı başardılar. Ancak portreli makale Marx’ın hoşuna gitmemişti, çünkü o, reklamı andıran hiçbir şeye tahammül edemezdi.</p>

  <p class="normal">“Ben bunun yarardan çok zarar vereceğini ve bilim adamı namusuna uymadığını düşünüyorum. Meissner’in ansiklopedik sözlük editörleri benden yazılı biyografimi göndermemi isteyeli çok oldu. Göndermek şöyle dursun, mektuplarına yanıt bile vermedim,” diyordu Marx, memnuniyetsizlikle.</p>

  <p class="normal">Marx’ın yapıtı fark edilmişti. ‘Kapital’ hakkında peş peşe makaleler çıkmaya başladı. Hatta Marx’ın yıllardır ideolojik karşıtı Arnold Ruge, basında yapıtın “bir çağı kapsadığını ve değişik tarihsel çağların acılarının gelişim ve yok oluşuna, doğum sancılarına ve korkunç günlerine zaman zaman kör edici parlaklıkta bir ışık tuttuğunu,” belirtiyordu. Ücretsiz emek sonucu artıdeğer, önceleri kendi hesaplarına çalışan işçilerin mülk haline dönüştürülmesine ilişkin incelemeler ve sömürücülerin mallarının ellerinden alınması klasik bir olguydu. Marx engin bir bilgiye ve parlak bir diyalektik yeteneğe sahipti. “Kitap pek çok insanın ve gazeteci müsveddelerinin ufkunu aşmaktadır, fakat kesinlikle kuşku yok ki genel bilince etki etmekte ve geniş çaplı ödevlerine karşın, hatta bu ödevler sayesinde etki yaratacaktır.”</p>

  <p class="normal">Ludwig Feuerbach da Marx’ın yapıtının kopardığı muazzam yankıdan çok etkilenmişti, “yapıtta korkunç olmakla birlikte ilginç, tartışma götürmez olguların çok fazla olduğunu,” belirtiyordu Feuerbach. Konunun uzmanı sayılan profesör Ludwig, ‘Kapital’e ilişkin saygılı, fakat söz kalabalığı denilebilecek şeyler yazıyordu. Bununla birlikte saçma görüşler de dile getiriliyordu. Marx’ın ‘Kapital’i adadığı yaşlı şair Freiligrath, yapıtı okuyarak ondan öğretici çok şeyler aldığını, Ren tüccarları ve fabrikatörlerinin yapıta çok olumlu yaklaştıklarını bildiğini yazıyordu. Ünlü ‘Yeni Ren’ gazetesinin eski editörüyse ‘Kapital’in yalnızca genç tüccarlar için yararlı bir bilgi kaynağı ve rehberi olduğunu söylemişti.</p>

  <p class="ortayazi">***</p>

  <p class="normal">Süpürgeotu, lavanta ve nane çiçekleriyle kaplı çimenleri, ağır ağır akan nehirleri ve yoğun fundalıklarıyla İrlanda, mütevazı, yeşil tepelerle çevrili muhteşem bir ülkedir. Adada yaşayan halk yürekli, akıllı, düş gücüne, müzik yeteneğine sahip bir halktır. Ulusal çalgıları arp’ın, koyda bir kamışın kımıldayışını andıran hoş nağmeleri eşliğinde eskiden beri şiirlerini okurlardı ozanlar. Gezgin ozanlar, masal anlatıcıları, doğaçlamacılar İrlandalıları usanmadan köle sahipleriyle mücadeleye çağırıyorlardı. 17. yüzyılda Stuart, ardından Cromwell ve III. Wilhelm, şiirsel barış içindeki ‘patates kabuğu ülkesini’ boyunduruk altına aldılar ve o zamandan bu yana tekdüze temiz arp sesleri bağımsızlık savaşçılarının epik şiirlerinin ezgisi oldu. Bu adsız şarkıcıları İngilizler gaddarca kovuşturuyorlar ve arp çok eski tarihlerde Eire adası sakinlerinin adıyla anılan Fenier ülkesinin eylemsizliği nedeniyle daha çok hüzünleniyordu. Sömürgeciler tarafından verimli topraklarından kovulan halk bu sessiz adayı terk etti ve yüzyılın ikinci yarısı başında üç milyondan fazla insan başka ülkelerde sığınak buldular. Sürülenlerin çoğu okyanus ötesine, Birleşik Devletler’e yerleştiler.</p>

  <p class="normal">Engels’in ikinci karısı Lizzy Burns, adanın özgür sakinleri arasına kendilerini Fenier olarak adlandıran devrimciler tarafından başlatılan ülkesinin kurtuluşu hareketine aktif olarak katıldı. Marx’ın kızları bu eski deniz ülkesinin şarkı ve masallarını ilk kez ondan duydular. İnsanlara karşı son derece iyi yürekli, duyarlı, samimi, alçakgönüllü ve adil olan Lizzy onlara vatanını sömürgecilere rağmen sevmeyi öğretmişti.</p>

  <p class="normal">Fenier’lerin ilk birleşmeleri 50’li yılların sonunda Amerika’da İrlandalı göçmenler arasında gerçekleşmişti. Ardından onların ilk gizli dernekleri bizzat İrlanda’da kuruldu. ‘İrlanda Devrimci Cumhuriyet Birliği’ adı altında birleşen örgüt aydınlar, köylüler ve işçilerden oluşuyordu. Fenier’lerin programı açıktı. İngilizlerin sömürgeci baskısına ve İrlandalı kiracıların yeni yabancı toprak ağaları tarafından topraklarından kitlesel olarak kovulmalarına karşı toplu mücadele. Fenier’ler İrlanda’nın bağımsızlığını, cumhuriyetin ilanını ve toprakların, işleyenlere, toprak sahibi İngilizlere inanılmayacak derecede yüksek vergi ödeyenlere verilmesini talep ediyorlardı.</p>

  <p class="normal">Büyük Britanya ile komşu olan bu adanın tarihini çok iyi bilen Engels tüm Modena Villas sakinlerini bu konuda bilgilendirdi.</p>

  <p class="normal">Farklı, özgün mizah anlayışı; yaşam dolu, daima cesur, herkese sirayet eden neşeli gülüşler İrlandalılara özgüdür ki bu da ancak keskin ve gözlemci bir zekanın ürünü olabilir. İroni bir bıçak gibidir, öldürücü de olabilir, sağaltıcı da. İrlandalıların imrenilecek basiretlerinin ürünü olan şakacılıkları genelde insan sevgisi doludur ve iğneleyici değildir.</p>

  <p class="normal">Lizzy Burns, kendisini tanıyan herkesin çok hoşuna giden tam bir İrlanda mizahı sergiliyordu. Hafifçe dolgun, yuvarlak yüzlü, küçük burunlu Lizzy cesaretini hiçbir zaman yitirmiyor ve çevresindekilere iyimserlik aşılıyordu.</p>

  <p class="normal">Tüm Marx ailesi, Fenier’ler için üzülüyor ve şiirde, edebiyatta ve müzikte bu denli yetenekli, fakat köleleştirilmiş İrlanda halkına duydukları sempatiyi her fırsatta vurguluyorlardı. Lizzy Burns ve Laura sık sık hareketli ve nükteli İrlanda halk şarkıları söylüyorlardı. Jennychen, 1863 Polonya ayaklanması anısına hediye edilen siyah kurdeleli bir haç taşıyordu, fakat İrlandalı devrimcilerin Manchester’de idam edilmesinden sonra yasa büründü ve bu eşsiz devrim kahramanlarının anısını, haçına İrlanda’nın ulusal rengi olan yeşil bir kurdele takarak yaşatmaya karar verdi. Marx ailesinin kadınları da İngilizlere bir çağrı olarak yeşil kıyafetler giyiyorlardı.</p>

  <p class="normal">Paskalya Bayramı için Tussy, Engels’e ve karısına hediye olarak yeşil zemin üzerine nakışla arp işlediği bir kanepe yastığı dikmişti. Jennychen, tutuklu Fenier’lere af taleplerinin dile getirildiği yürüyüş ve toplantılara katılıyordu. Uluslararası İşçiler Birliği tarafından Hyde Park’ta düzenlenen en önemli gösterilerden birini Jenny, Hannoverli Doktor Ludwig Kugelmann’a ayrıntılı olarak şöyle anlatıyordu:</p>

  <p class="normal">“Londra’nın bu en büyük parkı kalabalık bir kadın, erkek ve çocuk kitlesini ağırlıyordu. Hatta ağaçların tepeleri bile insanlarla doluydu. Gazetelerin yazdığına göre, katılımcıların sayısı yetmiş bin kişi civarındaydı, ancak bunlar İngiliz gazeteleri olduğu için, sayı, kuşkusuz, oldukça düşük gösterilmişti. Göstericiler çeşitli sloganlar içeren kırmızı, yeşil ve beyaz pankartlar taşıyorlardı. Örneğin, ‘Daima tetikte olun!’, ‘Tiranlara baş eğmemek Tanrıya karşı borcumuzdur’. Pankartların üzerinde ise bir yığın kızıl renkte Jakoben başlığı yükseliyordu ve göstericiler ‘Marseillase’i söylüyorlardı.”</p>

  <p class="normal">Küçük bir İrlanda kenti olan Tipperary’de, Fenier’lerin yayın organı olan ‘Irish People’ın eski yöneticilerinden biri olan ve İngiliz mahkemesi tarafından ömür boyu sürgün cezasına mahkûm edilen O’Donovan Rossa parlamentoya seçilmişti!.. Bu, İngiltere ve İrlanda’da çok sansasyonel bir olay oldu. Marx ailesi coşmuştu.</p>

  <p class="normal">“Hepimiz mutluluktan dans ediyorduk. Tussy hepten coştu. Bir Fenier’in seçilmesine ilişkin haber İngiltere’de öyle bir panik yarattı ki!” diye yazıyordu Jenny.</p>

  <p class="normal">İngiliz basını bu olayı tahrif etmeye yelteniyor, özellikle de hükümetin yarı resmi organı niteliğindeki bir gazete, yalanlara başvuruyordu. Demokrat Fransız gazetesi ‘La Marseillaise’, bu yalan haberlere dayanarak İrlanda’daki olayları yanlış değerlendiren bir haber yayımladı. Fakat bir süre sonra yine aynı gazetede İngiliz yarı resmi gazetesinin yalanını çürüten J. Williams adlı bir yazar belirdi. J. Williams takma adını kullanan bu yazar, Marx’ın kızı Jennychen idi. J. Williams’ın İrlandalı Fenier’ler hakkında yazdığı sekiz makalede cesur, akıllı bir gazetecinin üstün yetenekleri sergileniyordu. Jennychen, bu makalelerden sadece birini babasıyla birlikte yazmıştı. Williams’ın yazıları okurların dikkatini çekti ve büyük yankı uyandırdı.</p>

  <p class="normal">Marx kızının yazılarına büyük değer veriyor ve şakayla onu ‘bizim ünlü Williams’ diye çağırıyordu. İrlanda sorunu üzerine uzmanlaşan Engels ise Jennychen’i kutluyor ve yüreklendiriyordu.</p>

  <p class="normal">“Bay J. Williams haklı bir başarı kazanmıştır. Bravo, Jennychen.”</p>

  <p class="normal">Jennychen Marx tarafından ustaca yazılan haberlerin de etkisiyle, İngiltere Başbakanı Gladtsone Avam Kamarası’nın oturumlarından birinde, tutuklu bulunan Fenier’lere karşı hunharca muamelenin soruşturulmasına razı olmak zorunda kaldı en sonunda. Bununla birlikte, İrlanda sorununda şiddetle ezme politikasının savunucusu olan Gladstone bu kolonideki anayasal özgürlüklerin ortadan kaldırılması ve sıkıyönetim uygulanmasına ilişkin yasa tasarısını da tartışmaya açtı.</p>

  <p class="normal">Mücadele kızışıyordu. Enternasyonal, İrlanda halkına yardım ediyor ve onların trajik durumuna ilişkin gerçeğin tüm dünyaya yayılmasına katkıda bulunuyordu.</p>

  <p class="normal">Ortak çıkarlar ve İrlandalılara yardım etme çabası Marx’ın karısı ve Lizzy’yi bir araya getirdi. Birbirlerine içtenlikle bağlanmışlardı. Yaşamın güçlükleri ve kaygılarından yorgun düşmüş olan Jenny’nin bu zorlu günlerde insanlarda aradığı sağduyu ve ruhsal denge Lizzy’de vardı. Lizzy’nin pratik zekası, cesareti ve özveriye yatkınlığı Jenny’nin hoşuna gidiyordu. Marx’ın karısı, mücadeleci Fenier’lere yardım etmekten yorulmuyordu. Hapiste azap çeken parlamento üyesi, halkının sevgilisi O’Donovan Rossa’nın kurtuluşu için kızı Jennychen’in basında verdiği mücadeleye, Jenny de onun çok sayıda şiirini Fransızca’ya çevirerek katıldı. Marx’ın karısı kızlarıyla birlikte Fenier’leri savunma toplantılarına katılıyor ve sürgündeki Almanları İrlanda halkıyla dayanışma hareketinin içine çekiyordu.</p>

  <p class="normal">Engels ve karısının Manchester’deki evinde bu dönemde çok sayıda İrlandalı devrimci barınıyordu. Fenier’lere destek vermekle birlikte, Engels, onların komplocu taktiklerini, özgürlükçü yurttaşlarıyla yeterince temas kurmamalarını, yerel ayaklanmalar düzenleyip teröre başvurmalarını şiddetle eleştiriyordu.</p>

  <p class="normal">İrlanda’daki olaylara Marx da kendisini kaptırmıştı. Bir türlü geçmeyen şirpençeye karşın Marx, Alman işçilerinin Londra Komünist Eğitim Derneği’nde İrlanda üzerine bir rapor okudu.</p>

  <p class="normal">Marx eşsiz bir hatipti. Coşkusu ve ikna gücüyle eğitim düzeyleri farklı dinleyicilerin tamamının ilgisini toplamayı başarırdı ve söyledikleri herkes için anlaşılırdı. Hiçbir güçlük çekmeden düşmanlarının silahlarını ellerinden alıyor ve müttefikler kazanıyordu. Bilgi derinliği ve düşüncelerindeki netlikle, insanların kalbini fethederek her kapışmadan galip çıkıyordu. O, okur yazar olmayan bir işçi için de, bir öğrenci için de, kendine güvenen bir profesör için de aynı derecede merak uyandırıcı ve ikna ediciydi.</p>

  <p class="normal">Marx, dinleyicileri, İrlanda’nın İngiliz sömürgesi haline geldikten sonra yaşadığı felaketler konusunda bilgilendiriyordu.</p>

  <p class="normal">“Tarımla uğraşan bu halk, buğday ve et İngiltere’ye gönderildiği için yalnızca patates ve suyla besleniyor. Ürünlerle ve rantla birlikte gübre de gönderildiği için, toprak verimsiz kaldı. Birçok bölgede sık sık patates hastalığı belirdi ve 1846’da genel açlığa yol açtı. Bir milyon insan gıdasızlıktan öldü. Patates hastalığı toprağın verimsizliğinden kaynaklandı ve İngiliz sömürüsünün bir sonucu oldu. Et fiyatının yüksek olması ve geriye kalan küçük toprak sahiplerinin iflası, köylülerin topraklardan çıkarılmasına ve onların topraklarının hayvanlar için otlağa dönüşmesine yardımcı oldu. 9600 koyuna yer açmak için bir milyon yüz binden fazla insanı yerinden ettiler.</p>

  <p class="normal">“Koyunlara yer açmak için kentlerin yıkılması olasılığı yalnızca Çin’de Moğollar döneminde tartışılmıştı.</p>

  <p class="normal">“Bu nedenle İrlanda sorunu yalnızca ulusal bir politik sorun değil, aynı zamanda İrlanda halkının büyük çoğunluğu için toprak sorunu, var olma sorunu, yaşam ya da ölüm sorunudur.”</p>

  <p class="normal">Marx, Engels’e konuşmasının ayrıntılarını bildirirken, çalışmasını engelleyen şirpençeyle ilgili şaka yapmaktan da geri kalmıyordu. “Dün bizim Alman İşçi Derneği’nde (fakat orada üç Alman işçi derneği daha temsil edildi, toplam yüz kişi) İrlanda hakkında bir buçuk saatlik bir rapor sundum. Çünkü ayakta durmak benim için en ‘kolay’ olanıydı.”</p>

  <p class="normal">Marx, İrlanda konusunda birçok yazı yazdı. İşsizlik nedeniyle İrlanda’nın kendi işçi fazlasını İngiliz işçi pazarına gönderdiğini ve bu nedenle İngiliz emekçilerinin ücretlerinin düştüğünü gözleyen Marx; bunun da İngiliz ve İrlandalı işçiler arasında karşılıklı nefrete ve ihtilafa yol açan iş, ekmek mücadelesine dönüşmesinin sakıncaları üzerinde duruyordu. İngiliz proletaryası, İrlandalıları rakip kabul ediyor ve hırçınlaşıyor ve İrlandalıların karşısına egemen ulusun bir temsilcisi olarak çıkıyordu. İrlandalı İngilizler kendi anayurdunun köleleşme nedeni olarak gördükleri ve düşman kabul ettikleri İngilizlere büyük bir öfke duyuyorlardı. Bu öfke, kendi topraklarından kovulan yoksulların, perişan durumdaki İrlanda’dan, göç ettikleri Amerika’ya da yöneliyordu.</p>

  <p class="normal">Marx ve Engels’e göre, Enternasyonal, her yerde ve açıkça İrlanda’nın haklarını savunmalıydı. Genel Konsey’in yükümlülüğü ise İngiliz proletaryasında İrlanda’nın ulusal kurtuluşunun yalnızca soyut bir adalet ve insani dava değil, aynı zamanda proletaryanın kendi toplumsal kurtuluşunun ilk koşulu olduğu bilincini uyandırmaktı.</p>

  <p class="normal">İrlanda halkının bağımsızlığına yönelik devrimci mücadelenin fırtınalı yükselişi, Fenier’lerin Şubat-Mart 1867’deki ayaklanması Marx’ı büyük teorik ve politik önem verdiği sorunla daha yakından ilgilenmeye yöneltmişti. İngiltere’de güçler dengesini ve İrlanda Kurtuluş Hareketi’nin devrimci olanaklarını göz önünde bulunduran Marx, İrlanda’daki duruma ilişkin düşündüklerini yeniden gözden geçirdi.</p>

  <p class="normal">Önceden, baskıcı İngiliz ulusunun işçi hareketinin İrlanda’ya özgürlük getireceğini düşünürken, şimdi ‘Yeşil Ada’nın ulusal kurtuluşunun, İngiliz işçi sınıfının kurtuluşunun ön koşulu olacağı sonucuna varmıştı.</p>

  <p class="normal">Marx dahice öngörüsüyle, komşu adadaki ulusal baskının ortadan kaldırılmasında yalnızca İrlanda halkının değil, İngiliz halkının da çıkarı olduğunu ortaya koyuyordu. İngiliz Chartistlerin, İrlanda’nın bağımsızlık savaşçılarıyla mücadele ittifakı fikrini yerleştirmek için çaba gösteriyordu. İngiliz işçi hareketinin şiarı olarak Marx, İrlanda’ya İngiltere’den ayrılmaya dek uzanacak ulusal bağımsızlık sağlanması talebini kanıtlarıyla gerekçelendiriyordu. İrlanda deneyinde Marx, ulusal sorun ve sömürge sorununa ilişkin fikirlerin gelişmesi yönünde bir adım atarak, bu ilk İngiliz sömürgesinde ulusal kurtuluş hareketinin, proletaryanın tüm metropollerindeki sosyalizm mücadelesiyle birleştirilmesi gerekliliği sonucuna vardı. Marx, mücadele veren İrlanda’yı Genel Konsey’de savunmaya ve desteklemeye dönük kampanyaların, mitinglerin ve tartışmaların yorulmaz esinlendiricisi, İrlanda sorununa ilişkin kararları sunan ve yazan kişi oldu.</p>

  <p class="normal">Enternasyonal Genel Konseyi’nin Roman İsviçresi<sup class="calibre6"><a href="../Text/ates4_split_026.html#footnote-654-15" id="footnote-654-15-backlink">[15]</a></sup> Federal Konseyi’ne mektubunda Marx, uluslararası işçi hareketinin gelişimi, her şeyden önce de İngiliz proletaryasının başarılı mücadelesi için İrlanda sorununun çözümünün önemini belirterek, İrlanda sorununun uluslararası anlamını gerekçelendiriyor, İngiliz egemen sınıflarının ekonomik güçlerinin esaslarından birinin, İrlanda’ya yapılan sömürgeci baskı olduğuna işaret ediyordu.</p>

  <p class="normal">“Landlord’culuğun ve kapitalizmin kalesi olan İngiltere’nin zayıf karnı İrlanda’dır.</p>

  <p class="normal">“Birincisi, İrlanda, İngiliz Landlord’cuların kalesidir. Eğer bu kale İrlanda’da yıkılacaksa, İngiltere’de de yıkılmak zorunda kalacaktır. İrlanda’da bunu gerçekleştirmek yüz kez daha kolaydır, çünkü ekonomik mücadele burada istisnai olarak toprak mülkiyeti üzerinde yoğunlaşmaktadır; çünkü bu mücadele orada aynı zamanda ulusal bir mücadeledir ve İrlanda’da halk, İngiltere’ye göre daha devrimci bir ruha bürünmüştür, daha sertleşmiştir. Landlord’culuk, İrlanda’daki varlığını İngiliz ordusunun yardımıyla korumaktadır. Bu iki ülkenin zorunlu ittifakı sona erer ermez modası çoktan geçmiş bir şekilde bile olsa İrlanda’da sosyal devrim derhal başlayacaktır. İngiliz Landlord’cular zenginliklerinin en güçlü kaynaklarını yitirmekle kalmayıp, İngiltere’nin İrlanda üzerindeki egemenliğinin bir temsilcisi olarak moral güçlerinin en önemli kaynağını da yitireceklerdir. Diğer taraftan, İngiliz proletaryası İrlanda’daki Landlord’cuların egemenliğini dokunulmaz kılarak, onların İngiltere’yle olan bağlarını da koparacaktır.</p>

  <p class="normal">“İkincisi, İngiliz burjuvazisi, yoksul İrlandalıların zorunlu göçmenliği yoluyla İngiltere’deki işçi sınıfının durumunu kötüleştirmek için İrlanda’nın yoksulluğunu istismar etmekle kalmadı, proletaryayı iki düşman kampa böldü.</p>

  <p class="normal">“Kent işçisinin devrimci ateşliliği, Anglosakson işçisinin sağlam ama ağır doğasıyla bağdaşmıyor. Bu nedenle İngiltere’nin tüm büyük sanayi merkezlerinde İngiliz ve İrlanda proletaryası arasında büyük bir uyuşmazlık var. Ortalama bir İngiliz işçisi ücretlerini ve buna bağlı olarak yaşam standartlarını düşüren İrlandalı işçileri bir rakip olarak gördüğü için nefret ediyor ve onlara ulusal ve dinsel bir antipati duyuyor. Bu durum, Kuzey Amerika’nın Güney eyaletlerindeki yoksul beyazların siyah kölelere bakışına benziyor. Bu uzlaşmazlık İngiltere’de yapay olarak alevlendiriliyor ve burjuvazi tarafından destekleniyor. Burjuvazi egemenliğinin korunmasının gerçek gizinin proletaryanın bu bölünmesinde yattığını biliyor.</p>

  <p class="normal">“Boğalar ve koyunlar yüzünden anayurt topraklarından mahrum edilen İrlandalılar, nüfusun gitgide artan bir bölümünü oluşturdukları Kuzey Amerika’da, Atlantik Okyanusu’nun diğer yakasında da bu antagonizmayla yeniden karşılaşıyorlar. Onların ortak tek tutkuları, İngiltere’ye olan nefretleridir. İngiliz ve Amerikan hükümetinin yandaşları Birleşik Devletler’le İngiltere arasındaki gizli savaşı sonsuzlaştırarak bu tutkuları derinleştiriyorlar. Böylelikle onlar, Atlantik’in her iki yakasındaki işçiler arasında oluşabilecek dürüst bir ittifaka ve dolayısıyla da onların ortak kurtuluşuna engel oluyorlar.</p>

  <p class="normal">“Evvelki zamanlarda olduğu gibi, gerek duyulduğunda, İrlanda’da askeri okulu bitirdikten sonra İngiliz işçilerin üzerine salınabilecek büyük ve kalıcı bir orduyu el altında tutmak için İngiliz hükümetinin tek bahanesi İrlanda’dır.</p>

  <p class="normal">“Bugün İngiltere’de yaşananlar olsa olsa eski Roma’da yaşanan tüyler ürpertici örneklerle karşılaştırılabilir. Diğer bir halkı köleleştiren halk, kendi zincirlerinden kurtulmaya çalışıyor.</p>

  <p class="normal">“Böylece, Uluslararası Birliğin İrlanda sorununa ilişkin tavrı tamamen nettir. Birliğin başlıca ödevi İngiltere’de sosyal devrimi hızlandırmaktır. Bu amaçla belirleyici darbeyi İrlanda’da vurmak gerekir.”</p>

  <p class="normal">Marx, baskıcı bir ulus olan İngilizlerin işçi sınıfının her türlü ulusal baskıya karşı mücadele etmiş ve örgütlenmiş olmasına rağmen, İngiliz işçi hareketinin en büyük zaaflarından birinin İngiltere burjuvazisi tarafından İngiliz ve İrlandalı işçiler arasında her fırsatta alevlendiren ulusal düşmanlık olduğunu kanıtlamıştı. “İrlanda ve diğer sömürgeler bizzat İngiltere’nin ilerici gelişmesi önünde bir engeldir. Diğer bir halkı köleleştiren halk kendi zincirlerinden kurtulmaya çalışıyor,” diye vurguluyordu Marx. Marx’ın proletarya enternasyonalizminin en önemli ilkesi böyle belirlenmişti.</p>

  <p class="normal">8 Eylül 1867’de Lozan’da Enternasyonal’in ikinci Kongresi toplanmıştı. İngiltere’de Enternasyonal’in temel dayanağı da hâlâ Trade-Union’du.</p>

  <p class="normal">Genel Konsey’in Kongre’den iki ay önce yayımladığı çağrıda, Birliğin kuruluşunun üçüncü yılında uluslararası işçi hareketinin durumunun bir özeti yer alıyordu. İsviçre ve Belçika hariç, Avrupa’daki şubeler henüz çalışmalarının karşılığını alamamışlardı. Buna karşılık Kuzey Amerika Birliği bazı eyaletlerde emekçiler için sekiz saatlik işgünü hakkını elde etmişti. Bu, büyük bir zaferdi.</p>

  <p class="normal">Marx Kongre’ye katılamadı. Hastalığına aldırmaksızın ‘Kapital’ üzerindeki çalışmasını sürdürüyordu. Genel Konsey’den temsilciler arasında onun dava arkadaşı Eccarius da yer alıyordu. Yetmişten fazla kişi toplanmıştı. Çoğunluğu Fransız, İtalyan, Belçikalı delegeler oluşturuyordu.</p>

  <p class="normal">Kongre, Genel Konsey’in daimi yerini Londra olarak onadı. Bu Marx ve Engels için çok önemliydi, Enternasyonal’in her üyesi için yıllık zorunlu aidat 10 santim olarak belirlendi ve işçi sınıfının sosyal kurtuluş mücadelesinin, kendi politik faaliyetiyle kopmaz biçimde bağlı olduğunu teyit etti. İşçiler için politik özgürlüğün kazanılması en birincil gereklilikti.</p>

  <p class="normal">Enternasyonal’in üçüncü yılıyla birlikte sakin gelişim dönemi de sona ermişti.</p>

  <p class="normal">Kongrenin sona ermesinin ardından Jenny Marx Cenevre’deki yoldaşı Philippe Becker’e şunları bildiriyordu:</p>

  <p class="normal">“... Lozan Kongresi’nin burada, bütün basın organlarında ne büyük bir sansasyon yarattığına inanamazsınız. ‘Times’ gazetesi kongre hakkında her gün haberler yazarak bir yönlendirmeye gittikten sonra diğer gazeteler de kısa haberler yazmakla kalmayıp, konuyu onur sorunu kabul etmekten vazgeçtiler ve işçi sorununa uzun başyazılar ayırmaya başladılar. Kongre haberlerine yalnızca günlük gazeteler değil haftalık gazeteler de yer verdiler.”</p>

  <p class="normal">Jenny bu mektupta, yayımlanan ‘Kapital’e ilişkin görüşlerini de dile getiriyordu.</p>

  <p class="normal">“Eğer Karl Marx’ın kitabını aldıysanız ve benim gibi ilk başlıkların diyalektik inceliklerinin içinden çıkamadıysanız, öncelikle sermayenin ilkel birikimine ve modern sömürgecilik teorisine ayrılmış bölümleri okumanızı öneririm. Sizin de, benim gibi bu bölümlerden çok büyük bir zevk alacağınızdan eminim. Elbette, Marx toplumumuzun kanayan açık yaralarının tedavisi için, kendisini şimdi sosyalist olarak da adlandıran burjuva dünyasının yüksek sesle dile getirdiği hiçbir hazır reçeteye, hiçbir hapa, kreme ya da ameliyat ipliğine sahip değil; fakat bana öyle geliyor ki en cesur çıkarımlar karşısında dahi durmaksızın, günümüz toplumunun ortaya çıkışının doğal tarihsel sürecinden pratik sonuçlar çıkardı ve bu, istatistik veriler ve diyalektik yöntem yardımıyla hayret içindeki küçük burjuva zihniyetini bu savların başdöndürücü doruklarına götürmek hiç de kolay bir iş değildi! Zor, yeni bir topluma gebe her eski toplumun ebesidir... Dostluk tanımayan sermaye, Birleşik Devletler’de ve daha dün İngiltere’de, bir çocuğun sermayeye çevrilmiş kanıdır...</p>

  <p class="normal">“Eğer para, ‘yanağında bir kan lekesiyle doğduysa’, sermaye, her tarafından kan ve çirkef saçar... Kapitalist özel mülkiyetin vadesi dolmuştur.</p>

  <p class="normal">“Açıkça söylemek zorundayım ki yalınlığıyla insanı şaşkına döndüren bu eser beni de sardı ve benim için tarih, güneş kadar apaçık bir hale geldi.”</p>

  <p class="ortayazi">***</p>

  <p class="normal">“Kar yağışı cömert bir ressamdır. Kentin görüntüsünü sürekli değiştiriyor. Biçimsiz, yarı Asya kenti Moskova, kışın güzel ve zarif,” diye düşünüyordu, Rusya İmparatorluğu’nun ikinci başkentine iş nedeniyle gelmiş olan Petersburg Deri Fabrikası Müdürü Alman Joseph Dietzgen. Geniş Vazdviyenka’da büyük bir kızakla ilerliyordu. Yanında uzun boylu, hafif kamburu çıkmış, dar omuzlu, bakışları hüzünlü, ağzı hafifçe eğri yüksekokul öğrencisi Piyotr İvanoviç Nikolaşin vardı. Moskova’da doğup büyümüştü, fakat birkaç yıldır St. Petersburg’da yaşıyordu. Dietzgen’le burada tanışmıştı ve ona Rusça dersleri veriyordu.</p>

  <p class="normal">Dietzgen tanımadığı bu kente büyük bir ilgiyle bakıyordu.</p>

  <p class="normal">“Muazzam bir görüntü,” dedi kızak Kızıl Meydan’a geldiğinde ve ekledi: “Moskova bir doğu kenti.”</p>

  <p class="normal">Karla kaplı beyaz yamaçlar, alçak yapıların köhneliğini, pas tutmuş duvarların sefaletini gizliyor, kaldırımların üstünü kapatan kar da bozuk ve çirkin yüzeyleri düzeltiyordu.</p>

  <p class="normal">Geniş bir alana yayılmış bir meydanın boşluklarını andıran eğimli ara sokakları ve çıkmaz sokaklarıyla bu beylerin şehri, etrafında toprak kölelerinin yaşadığı köyler bulunan büyük bir çiftlik gibiydi.</p>

  <p class="normal">Dietzgen ve Nikolaşin, mutfağıyla, özellikle eşsiz balıklı böreğiyle ünlü Samarin Oteli’ne yerleşmişlerdi. Dietzgen’in yerleştiği odadan Kremlin’nin duvarlarının ve kulelerinin etkileyici manzarası görülüyordu.</p>

  <p class="normal">Moskova’ya geldiği ilk akşamlardan birinde Dietzgen ileri gelen bir fabrikatör tarafından akşam yemeğine davet edildi. Orada ‘Moskova Bülteni’nin<sup class="calibre6"><a href="../Text/ates4_split_027.html#footnote-654-16" id="footnote-654-16-backlink">[16]</a></sup> redaktörü ve Moskovalılar arasında oldukça nüfuzlu biri olan olan Bay Katkov’la tanıştırıldı... Bay Katkov’un katı bir gerici ve çarlığın gayretli bir uşağı olduğunu, Dietzgen Nikolaşin’den duymuştu. Katkov yemekte bir konuşma yaptı.</p>

  <p class="normal">“Baylar, korkunç yoksulluğuyla sosyalizm, halkla teması sonucu asillere de bulaşabilecek bir yaradır. Köylülerimiz bugün olduğu gibi birkaç yüzyıl sonra da böyle cahil kalacaklardır. Bu ne yazık ki yaradılışlarında vardır.”</p>

  <p class="normal">“Kara kemik,” diyerek onayladı biri.</p>

  <p class="normal">“Bizim işimiz sosyal anarşiye fırsat vermemektir. Beyler biz, büyük bir misyon için yaratılmışız. Sizi nihilizm ve sosyalizme karşı haçlı seferine davet ediyorum. Onların cephelerinde ortaya çıkmayacak hiçbir alçaklık yoktur. Fakat onlar yok olmaya mahkûmdurlar. Onların hedefi olumlu bir başlangıç ve organize edici bir güçten yoksundur.”</p>

  <p class="normal">Dietzgen tüm dünyadaki gericilerin söylemleri ve düşüncelerinin bu denli benzer olmasına şaşırmıştı. Nikolaşin’den Moskovalı azılı gericilerin lideri hakkında kendisine daha ayrıntılı bilgi vermesini rica ediyordu.</p>

  <p class="normal">Mihail Nikoloviç Katkov güne, şık Fransız Jules’ün Tverskaya’daki berber salononu ziyaret ederek başlardı. İkinci başkentin nüfuzlu şahsiyetlerine özgü kaprisleri ve zaafları Jules’den daha iyi kimse anlayamazdı. Vali, emniyet müdürü ve daha birçok şahsiyet favorileri ve saçlarını güvenle ona teslim ederlerdi. Sivastopol’un kuşatıldığı günlerde Jules Kırım Savaşı’ndaki en son gelişmeleri gazetelerden çok daha önce kendi müşterilerine aktarırdı. Bu girişken kuaför, iyi bir rüşvet karşılığı hazretlerinin kalem odasında kendisine bir yer sağlayabiliyor ve sosyeteden herhangi bir bayanın salonunda himaye görebiliyordu. Dietzgen’e bu hünerli Moskova kuaförüyle tanışmasını ısrarla tavsiye ediyorlardı.</p>

  <p class="normal">Dietzgen, Jul’ün berber salonuna geldi. Perçemli çevik çıraklar kızgın maşaları, leğenleri ve peçeteleri getiredursun, bu Fransız büyücü, müşterisine bir solukta kentteki tüm dedikoduları fısıldadı. Zamoskvoreçye’den hiçbir başarılı memur ya da moda düşkünü birisi, Jul kendisine bir kızın niteliği ya da gerçek çeyizi hakkında rapor vermeden önce evlenmezdi. Jules’ün yönettiği Tverskaya’daki kuaför salonu, kendine özgü bir kulüp, borsa, danışma bürosuydu. Evlerde hizmet veren nasır kesiciler ve bayan kuaförleri her tür haberi Moskova’ya yayarlardı. Moskovalı memurların ve zengin tüccarların figarosu olan Jules yıldan yıla daha da güçleniyordu.</p>

  <p class="normal">Yine Tverskaya’da kuaför salonunun yakınında, görünmez bir sesin düşük bir ücret karşılığı akrabamız bize miras bırakacak mı? Gelir getiren bir yer almak mümkün olacak mı? Şarap mahzenlerini keseneğe almak mümkün olacak mı? Gelir getiren bir mal alınabilecek mi? gibi sorularına yanıt verilen derme çatma ‘İzidin Tapınağı’ vardı.</p>

  <p class="normal">Dietzgen traş olurken Katkov geldi. Tüm ustalar hareketlendi. Jules, Katkov karşısında eğildi. Fransız’ın pembeye boyanmış saçları, özenle boyanmış bıyıkları, aşırı bir yardakçılığın ifadesiydi.</p>

  <p class="normal">Katkov önde gelen bir insandı. Etkin bir gazetenin yazıişleri müdürü olarak kent kamuoyunu, Köpek meydanı ve Tverskaya çevresindeki çiftlik sahiplerini yönlendiriyordu.</p>

  <p class="normal">Bir zamanlar saray gençliğinin özgürlükçü heveslerine önem veren de Katkov’dan başkası değildi. Fakat çiftlik sahipleri bu özgür düşünce eğilimine son verdiler. Bu, tehlikeli bir oyundu. Katkov sakin, elverişli bir yer, bir malikânecik hayal etmeye başladı. Bu düşü gerçekleşti.</p>

  <p class="normal">Hem çiftliğe hem de çalışmalarını sürdürebileceği geniş salonları bulunan bir eve kavuştu. Moskovalı gericilerin kasvetli salonları onu da cezbetmişti.</p>

  <p class="normal">‘Moskova Bülteni’ Moskova’nın isteklerini yansıtıyordu ve St. Petersburg bürokrasisi zaman zaman isterikleşen, zaman zaman da yapmacık bir tondaki bu isteklere uyuyordu. Bu, ta eskilerden beri var olan Rusya soylularının ve zenginleşen tüccar sınıfın sesiydi. Gazetede, dönemin hatları en ince ayrıntılarına dek çiziliyordu.</p>

  <p class="normal">Moskova, Dietzgen’e her geçen gün daha iç karartıcı ve itici gelmeye başlamıştı. Kentin zengin bölgeleri bir avarelik içindeydi. Tüm sürüngenler tok bir yaşamın düzgün sularında besleniyorlardı. Gelenekler köhneleşmiş, eskiye özgü bilgelik yozlaşmıştı. Bir zamanlar yüce kabul edilen olgular şimdi alayla ve şaşkınlıkla karşılanıyordu. Zengin ve soylu Moskova, inatçı bir taşralı gibi yeniliklere karşı çıkıyor ve tam bir paçavra manzarası sergiliyordu. Uzun sakallı, gocuklu ve yağlı çizmeli pan-Slavcılar büyük bir coşkuyla eski zamanları savunuyorlardı.</p>

  <p class="normal">Akşamları otelin iyice ısınmış odasında Piyotr İvanoviç Nikolaşin kendisini pür dikkat dinleyen Dietzgen’e gericiler ve kendisine iğrenç gelen Slavofiller<sup class="calibre6"><a href="../Text/ates4_split_028.html#footnote-654-17" id="footnote-654-17-backlink">[17]</a></sup> hakkındaki düşündüklerini açıkça anlatıyordu:</p>

  <p class="normal">“Ayaklanmayı büyük bir gaddarlıkla bastırarak Polonya’yı parçalayan bunlardır. ‘Moskova Bülteni’ne alkış tutan, kalemiyle Polonya’nın yaralarına tuz basan Katkov’u besleyen onlardır,” diyordu öğrenci, iri dudaklarını büküp uzun kollarını her iki yana açarak. “Şımarık soylu sınıfın ve milyoner tüccarların Moskovası monarşinin çok sağlam bir dayanağı oldu. Her şeye muktedir Katkov ise gözü dönmüş gericilerin tumturaklı laflar eden politik strateji uzmanı, liberalizmin baş jurnalcisi, ifşacısı ve kahini idi. Fakat uyuşuk Moskova’nın ve ‘Moskova Bülteni’nin huzuru yok, çalışkan redaktörü uyku tutmuyor. Nihilizm! Nihilizm her yere sızmış durumda. Fundalıkla kaplı meydanların, kilise kapısına kadar dayanan yeşil çıkmaz sokakların sakinleri için korkunç bir felaket.” Nikolaşin acı ve hüzünle gülüyordu. “Neşeden ortaya çıktı nihilizm. Ne Hitrovka’dan, Ne de Smolenski pazarının çevresindeki batakhanelerden doğdu. Orada sonsuz bir cehalet var. Tüm kentin hüznü, yoksulluğu, acısı orada ortaya çıkıyor. Orada insanlar vahşi hayvan çılgınlığıyla birbirine saldırıyorlar. Çünkü onların bir parça ekmek kadar bile değeri olmayan yaşamlarından başka yitirecekleri bir şeyleri yok. İşsizler yani. Eski toprak köleleri, ağızları yaşadıkları acılardan yanan, yaşamın bir ağ gibi hareket etmelerini engellemesinden dolayı ayyaş olan küçük zanaat erbapları, farklı yaşlardan evsizler orada bir sığınak bulmuşlardı. Onlar tehlikeli değil. Katkovlar, polisin onlarla başa çıkabildiğini söylüyor. Hayır, tehlike Moskova’ya, başkentin başka yerlerinden ilerliyor.”</p>

  <p class="normal">“Anlatın, anlatın Bay Nikolaşin, ben tüm bunları Almanya’daki arkadaşlarıma anlatacağım,” diye teşvik ediyordu Dietzgen, güzel konuşan öğretmenine.</p>

  <p class="normal">“Keskin gözlü Katkov toplarını Strastnıy bulvarındaki ‘Moskova Bülteni’nin yazıişleri odasından, Bronnaya’daki dar ahşap evlere ve Krasnaya Presniya’daki karanlık kulübelere doğrultuyor. Çok uzağa nişan alıyor! Katkov’un emriyle jandarmanın copu öğrenci mahalleleri arasından geçerek ayaklanan köylülerin, işçilerin kafasına inmek zorundadır.</p>

  <p class="normal">“Çoğunluğunu taşralı yoksul küçük memur çocuklarının oluşturduğu Moskovalı öğrenciler sokaklarının birbirine çimenliklerle bağlı olduğu Bronnayave Palaşevski arasında barınıyorlardı. İlkbahar ve sonbaharda buralar bir türlü kurumak bilmeyen boz bir çamurla kaplı olurdu. Yazın toz insanın gözlerini yakar, kışınsa kar inişli çıkışlı tümsekler oluştururdu. Öğrenciler yabancı modaya uygun olarak saçlarını omuzlarına kadar uzatır, geniş kenarlı şapkalar, geniş omuzlu paltolar giyerler ve gözlük takarlardı.”</p>

  <p class="normal">Dietzgen ve Nikolaşin Moskova caddelerinde uzun süre gezdiler, geçenleri merakla izlediler. Küçük fabrikalardaki ustalar ve işçilerin köy usulü yaşadığı Pakrovskoye, Preobraşenskoye ve Semyenovskoye’deki varoşları da dolaştılar. Fabrika çalışanları genellikle yemekhanede toplanıyorlar ve geç saatlere kadar söyleşiyorlardı. Öğrenciler de sık sık bu söyleşilere katılıyorlardı.</p>

  <p class="normal">Katkov’a göre nihilizm, toplumun bu iki kesimini zehirliyor, Moskova ve tüm Rusya’nın refahını tehdit ediyordu. ‘Moskova Bülteni’ bunu sürekli yineliyordu ve İngiliz Kulübü ile Soylular Meclisi’nin müdavimleri de aynı düşüncedeydi.</p>

  <p class="normal">“Nihilizm, dalgalı kızıl saçları ve güçlü kollarıyla Moskova’nın üstüne yürüyor,” diye şaka yapıyordu Nikolaşin.</p>

  <p class="normal">Polisler öğrencilerin tepesindeydi. Düzen karşıtı en küçük bir hareket üniversiteden atılmaya neden oluyordu. Fakat tüm bunlar Katkov’a yetmiyordu.</p>

  <p class="normal">Çanlar çalıyor, insanları tanrıya duaya çağırıyordu. Sokaklarda, Zamoskvoreçyeli tüccarların gittikçe sayıları artan evlerinde ve köhne soylu saraylarında aynı derecede arzulanan kaçık, isterik kadınlar birilerinin ayaklarına kapanarak, kırıtarak, bağırarak yürüyorlardı sokaklarda. Bu uyanık cehalet ve korku tüccarlarından Moskova’da yüzlerce vardı. Bunlar, öğrencilere ve fabrika ustalarına göre karınları tok ve rahat yaşarlardı. Onlar için evler yaparlar, kendilerine cömertçe hediyeler alırlar, saygıyla toprağa verirlerdi.</p>

  <p class="normal">Yine bu yıllarda Moskova’da ticaret gelişiyordu. Zamoskvoreçye bölgesi güçleniyordu. Artık, Kırım Savaşı’ndan zenginleşmiş aracılar ve tüccarların paralarıyla yapılmış yeni çanlar çalıyordu. Soyguncular sınırsız zenginleşiyorlardı. Protesto eden düşüncelerin tamamen terk ettiği, Katkov’un, eski zaman Moskova soyluları gibi evinin etrafında salatalık ve lahana yetiştirdiği, soğuk evlerde artık yıpranmış toprak köleliği çağının yok olduğu kent, Moskova, sanki donmuştu.</p>

  <p class="normal">Katkov emekli başkentin bu sakinliğine inanamıyordu. Bu muydu Moskova? Dietzgen’in geldiği gün Petrovski parkı yakınlarındaki bir mağazada bir provokatör öldürülmüştü. Bronnaya’da Neçayev taraftarı öğrenciler terk edilmiş ve duvarları çatlamış bir soylu konağında karargâh kurmuşlardı. Çerkesov’un kitapçı dükkânında devrimciler toplanmıştı. Nikolaşin yeraltındaki gizli toplantıya giderken az kalsın pusuya düşüyordu. Çok sayıda öğrenci, gizli derneklere üye olmuşlardı ve tutuklanmaya, mahkeme huzuruna çıkmaya, sürgüne, Zabaykal’da tek başına ölmeye hazırlardı. Tsvetnay bulvarında “Cehennem” adlı loş bir restoranda bir grup devrimci toplanmıştı. Burası uzun süre polisin dikkatini çekmemişti.</p>

  <p class="normal">Moskova’daki işlerini bitiren Dietzgen Rusya’yı terk etmek ve Almanya’ya dönmek üzere Peter Nikolaşin’le birlikte St. Petersburg’a döndü. Dietzgen, Nikolaşin’i kendisiyle birlikte yurtdışına çıkmak için ikna etmeye çalışıyordu. Fakat Nikolaşin’in başka planları vardı.</p>

  <p class="normal">“Üzerinde al bayrak dalgalanıncaya dek yurdumda kalmalıyım. Bu bayrağa özgürlük eşitlik ve kardeşlik yazılmalıdır,” diyordu öğrenci, Rusya’nın geleceğini yüksek sesle düşlediğinde olduğu gibi, tumturaklı bir üslupla.</p>

  <p class="normal">Nikolaşin, Rusya’da kaldığı süre boyunca Dietzgen’e Rusça öğretmeye çalıştı. Sık sık konserlere ve tiyatrolara gittiler. Rus sanatının ulaştığı düzey Alman’ı şaşırtıyordu. Çaykovski ve Musorskiy gibi üstün yetenekli müzisyenlerin daha önce bilmediği eserlerini duyuyordu. Doğrusu, Joseph Dietzgen kompozitörlere fazla değer vermezdi. Hegel’i okuyup iyice inceledikten sonra, bu sanatın anlamsız olduğuna ilişkin ondan ezberlediği sözleri tekrarlıyordu. Ancak sık sık gittiği Rus müziği konserlerinden, başka hiçbir şeyle kıyaslanamaz ölçüde zevk alıyordu. Melodinin sözsüz dili günden güne onun için daha anlaşılır olmuştu. “Hayır,” diyordu o, “Hegel haksız, enstrümantal müziğin düşünce içermediği doğru değil.”</p>

  <p class="normal">Dietzgen resim sanatını seviyordu ve Rusya, ustalarıyla şaşırtmıştı onu. Resim galerilerinde, geçmişin sanatından çok, yaşamı olduğu gibi cesaretle canlandıran genç ressamların sergilerinde gördüklerine hayran kalmıştı. Başkent tiyatrolarında Ostrovski’nin muhteşem piyesleri, Serov ve Dargomişski’nin operaları sergileniyordu. Lev Tolstoy ‘Savaş ve Barış’ı bitirmişti, kitapçı rafları adlarını daha önce kimsenin bilmediği Gonçarov’un, Dostoyevski’nin yeni yapıtlarıyla doluydu.</p>

  <p class="normal">“Bu da ne?” diye şaşkın şaşkın soruyordu Dietzgen Nikolaşin’le söyleşirken. “Düne kadar insanlarının çoğu zincire vurulmuş, köle olarak yaşayan bir ülkede sanat nasıl da gelişiyor! Halkınız ne kadar güçlü ve yetenekli.”</p>

  <p class="normal">“Evet,” dedi Peter Nikolaşin, “yeraltının derinliklerinde gözü pek özgürlükseverler halkın hakları için mutlakiyete karşı mücadele ediyorlar. Rusya gericiliğin kıskacına sıkışmış durumda, ama esin perileri koro halinde onların çevresinde dolanıyor ve yurttaşlarına cömert davranıyorlar. İnsanlar, yeni kitaplarla, tablolarla, operalar ve senfonilerle sevinmeye daha fırsat bulamamışken yeni isimler ve umutlar doğuyor.”</p>

  <p class="normal">“Ülkenizle, onun hazinesi olan insanlarıyla gururlanın delikanlı, bu karanlıkta onlar bu kadar yaratıcıysa, ışık ve mutluluk tüm Rusya’yı sardığında kim bilir ne olur?” diyordu Dietzgen.</p>

  <p class="ortayazi">***</p>

  <p class="normal">Liza Krasotski, kızıyla birlikte İngiltere’ye hareket ediyordu. Yıllar geçtikçe, Liza tanımadığı insanlarla ilişki kurmakta ne kadar güçlük çekiyorsa, büyümekte olan Asya da o kadar kolay kaynaşıyordu. Bu neşeli, güleryüzlü kız hiç de güzel değildi, ama dolgun dudakları ve yuvarlak çenesindeki hoş gamzesi, kalkık burunlu yüzündeki zeki ifade ile karşısındakinde sempati uyandırıyordu. Trende Asya birkaç yolcuyla tanıştı, onlardan biriyle öyle iyi arkadaş oldu ki, annesinden onu kendi kompartımanlarına davet etmesini rica etti. Bu, iri yarı, uzun boylu, oldukça sempatik birisiydi. Düşünce ve duygu yüklü derin siyah gözleri, Liza’ya Goethe’nin portresini anımsatan çıkık alnı özellikle çekiciydi. Ayrıca hayranlık uyandıran melodik ve metalik bir sesi vardı. Yeni tanışının bir Alman olduğunu öğrenince Liza Renli olup olmadığını sordu.</p>

  <p class="normal">“Doğru, Renliyim. Herhalde tüm Renliler gibi genizden konuştuğum için nereli olduğumu çıkardınız. Kendimi tanıtmama izin verin lütfen, soyadım Dietzgen. Joseph Dietzgen. Arkadaşlarınız arasında hemşehrilerim olmalı?”</p>

  <p class="normal">“Güzel eyaletinizden çok kişiyi tanıyordum ve geçenlerde bunların en yetenekli olanlarından birini tanıma şansına kavuştum.”</p>

  <p class="normal">“Eğer bir sır değilse, kimdir o! Doğrusu, çoktandır memleketimde değilim.”</p>

  <p class="normal">“Sözünü ettiğim kişi sürgünde ve Londra’da yaşıyor. Bu çok ünlü bir bilim adamı ve devrimci. Yoksa siz başka bir ideolojik gruptan mısınız?”</p>

  <p class="normal">“Hayır,” dedi Dietzgen yumuşak bir ses tonuyla. “Ben de eski bir isyancıyım.”</p>

  <p class="normal">“Hiç de öyle görünmüyorsunuz. O kadar soğukkanlısınız ki.”</p>

  <p class="normal">“Anne,” dedi Asya söze girerek. “Benim okuduğuma göre, volkan patlamadan önce sessiz ve sakin görünür.”</p>

  <p class="normal">“Doğru,” diye canlılıkla yanıt verdi Dietzgen.</p>

  <p class="normal">Dietzgen’in yüzünde öyle doğal bir iyilik ifadesi belirdi ki, Liza Dietzgen’in ilk uyandırdığı oldukça olumlu ifadeye tamamen inandı.</p>

  <p class="normal">Yolculuklardaki tanışıklıklar çok çabuk kurulur ve sonradan nasıl devam edeceği hiç belli olmaz. Bazen küçük bir istasyon gibi görünüp kaybolarak yolculukla birlikte sona erebilir, ama bazen de uzun yaşam yolculuğunun sonuna dek sürebilir.</p>

  <p class="normal">Tren batıya doğru yol alırken, Liza, Dietzgen hakkında pek çok şey öğrendi. Dietzgen geçmişte sıradan bir deri işçisiydi.</p>

  <p class="normal">“Düşünün, ben sizin en azından bir felsefe profesörü ya da bir ekonomist ve her halükârda bir burjuva olduğunuzdan emindim. Yalnızca dış görünüşünüz değil, tavırlarınız, hatta en önemlisi konuşmanız, düşünceleriniz derin bir bilginin ifadesi,” diye itiraf etti Liza.</p>

  <p class="normal">“Şimdi böyle proleterler de var. Ben, oldukça azimli ve gayretli, kendi kendini yetiştirmiş biriyim. Bilimsel kitaplar ve makaleler yazıyorum. Daha bir süre önce dahiyane bir yapıttan çok etkilendim ve bir eleştiri yazdım. Size, örneğin kapitalin nereden elde edildiği gibi bilimsel konular, incelemeler ilginç gelmiyor mu?”</p>

  <p class="normal">“Siz Doktor Karl Marx’ın yapıtından mı söz ediyorsunuz?”</p>

  <p class="normal">Dietzgen şaşırdı.</p>

  <p class="normal">“Madam, siz bu büyük yapıtı biliyor musunuz?”</p>

  <p class="normal">“Yazarını dahi tanıyorum. Adını vermeden bir sürgünden söz ederken kastettiğim oydu. Sizin sesiniz ve telaffuzunuz bana Marx’ı anımsattı,” dedi Liza.</p>

  <p class="normal">“Karl Marx’la yazışmaktan gurur duyuyorum ve çok, pek çok şeyi ona borçluyum. Onun yapıtları ve mektupları sayesinde gerçeği kavrama noktasına geldim. Benim politik görüşlerim, Marx ve onun değerli dostu Engels’in propagandasını yaptığı tüm görüşlerle uyuşmaktadır. Şimdi, ülkeme döner dönmez çok kısa bir süre içinde bu insanlarla şahsen tanışmayı kafama koydum. Marx Hannover’deki dostu Kugelmann’ı ziyaret etmeyi planlıyor, ben de Hannover’e yakın Zigburg’a gideceğim. Bu bana, çok yakında o kudretli Renlinin elini sıkma umudu veriyor,” dedi Dietzgen ağırbaşlı bir tavırla.</p>

  <p class="normal">Liza ve Asya, Dietzgen’in geçmişine ilişkin sorular sorup bir sürü ilginç şey öğrendiler.</p>

  <p class="normal">Joseph Dietzgen kırk yaşını geçmişti. Köln yakınlarında doğal güzelliğiyle ünlü bir kasabada, çok çocuklu bir ailede dünyaya gelmişti. Babası dericiydi. Küçük yaştan başlayarak babasının küçük atölyesinde ona yardım etmişti. Yoksulluğuna rağmen, bilim, Joseph’de büyük bir ilgi uyandırmıştı, yerli bir protestan papazından Latince’yi öğrenmiş, Aristo’nun, Kant’ın kitaplarını ve tesadüfen eline geçen başka kitapları okumuştu. Doğuştan yetenekli olan Dietzgen, Fransızca’yı iyi biliyordu ve hiçbir sistematik eğitim almamasına karşın kendi kendine felsefe ve politik ekonomi okuyordu.</p>

  <p class="normal">Yaşamı yoksullar arasında fiziki çalışmayla geçiyordu. Kendisinin bir proleter olduğunu çabuk kavramıştı ve başlangıçta tesadüfen, daha sonra da bilinçli olarak işçi sınıfının hakları için mücadeleye katılmıştı.</p>

  <p class="normal">“O zamanlar beceriksizce, berbat fakat içten gelen şiirler yazıyordum. Halkın felaketler ve yoksullukla dolu yaşamının bilincinde olmak beni yanılgılardan ve amaçsız düşünce gelgitlerinden kurtardı. Herkesin ezberlediği burjuva felsefesinin kölesi olmadım. Vulgar materyalizmden uzak durdum, 1848 Devrimi’nde benim için belirleyici olan ‘Yeni Ren Gazetesi’nin yazdıklarıydı. Bu gazetenin propagandacısı ve öğrencisiydim.” Dietzgen, anlamlı anlamlı kolunu kaldırarak birden kendisine özgü olmayan coşkulu bir tonla konuşmaya başladı: “Sönümsüz bir ateş gibi, Almanya’yı, bu büyük karanlık ormanı aydınlattı ‘Yeni Ren Gazetesi’ o yüce zamanda!” sustu. “Gericiler ortalığı kasıp kavurmaya başlayınca Amerika’ya iltica etmek zorunda kaldım. O zaman yirmi bir yaşıma basmıştım. Okyanus ötesinde büyük acılar yaşadım. İş ve bir parça ekmek peşinde Wiskonsin’den Meksika Körfezi’ne, Arizona’dan Mississippi’ye kadar dolaştım. Ne işler yapmadım ki o sıralar; öğretmenlik, boyacılık, deri atölyelerinde kalfalık, hamallık, gezip dolaşmadığım yer kalmadı. Ardından, bir yerlerde sağlam bir yer edinip sürekli iş bulma umudunu yitirince Ren Bölgesine döndüm. Ve orada iyi yürekli, dindar bir kızla evlendim. Ve o gün bugündür zavallı karıcığım, dinsiz, komünist kocasını Lüteryen mezhebinin himayesine döndürmesi için boş yere tanrıya dua ediyor. İyi kadın, fakat dinin esiri. Çocuklarımız var. Papaza göre, karım pençesine düştüğüm şeytandan korkmasaydı mutlu yaşayabilirdik. Ailede ruhsal anlamda yalnızım. Benim ideallerimi kız ve erkek kardeşlerim de anlamıyorlar ve uslanmaz bir hayalci olarak görüyorlar. Fakat ‘Komünist Manifesto’yu okuduğum günden bu yana geriye dönüş biletim kesildi. Gaius Julius Sezar gibi söyleyeceğim ‘Kura çekildi’. Ben komünistim.”</p>

  <p class="normal">“Şimdi, Amerika’da Weydemeyer’de iken sizin adınızı duyduğumu anımsıyorum,” dedi Liza. “Aklımda kaldığı kadarıyla, siz Amerika’ya yeniden dönmüşsünüz. Sonuç olarak, orada çok daha iyi yaşamışsınız, doğru mu?”</p>

  <p class="normal">“Evet. İkinci gelişimde. 1857’de kurulan New York Komünistler Kulübü’ne uğradığımda orada Weydemeyer’in arkadaşlarıyla karşılaşıyordum. İşte Marx’ın Sorge, Meyer gibi pek çok dava arkadaşını da o zaman tanıdım. Kazancım fena değildi, artık ne açlık ne işsizlik vardı. Birleşik Devletler yönetiminin göz yummak niyetinde olmadığı devrimci demokratik faaliyetlerim beni Sam Amca’nın topraklarını terk etmeye zorladı. Ren ülkesine geri döndüm, ailemin geçimini sağlamak için ağır bir iş olan eski göz ağrısı dericilik mesleğime döndüm. Fakat burada fazla kalmadım. Gereksinimler beni yeniden dünyayı dolaşmaya itti.”</p>

  <p class="normal">“Rusya’ya nasıl yolunuz düştü?” diye sordu Liza.</p>

  <p class="normal">“Tesadüfen. Ailemle yarı aç yarı tok Almanya’da yaşıyordum, iyice sıkıntıya düşünce ‘Köln Gazetesi’nde St. Petersburg deri fabrikalarından birinin ilanını okudum. Deri işlemede yeni teknik yöntemleri bilen bir yönetici gerekliydi. Teklif her yönüyle cazipti. Rusya hakkında çok şey duymuştum ve bunlar hep çelişkiliydi. Birileri ülkede vahşi insanların yaşadığını, diğerleri ise yetenekli ve iyi eğitimli insanların yaşadığını anlatıyordu. Rusya’da yaşadığım yıllarda okumak ve düşünmek için çok zamanım oldu. Marx’ın yapıtları beynimi zenginleştirdi. Marx’a mektuplar yazdım ve yanıtlarını aldım. Ülkenizde gördüklerim, doğrusu, iyi bir üniversitede bir sınıfı okumak kadar yararlı oldu. Rusya’yı sizin de bir süre sonra tanıyamayacağınızı düşünüyorum. Rusya’yı tasfiye fırtınaları bekliyor. Düşünün, bugün St. Petersburg’daki deri fabrikasında mesai 14-15 saat. Ve Rus proleterlerinin sonunda grev yolu ile mücadeleye başlamalarına sevindim. İmparatorluğunuzda devrim krizleri kaçınılmazdır. Üstelik ülkemizde işçilerin sayısı günden güne artıyor. Köylülerin kurtuluşu yarı yoksul insan kitlesini ayağa kaldırdı. Ve bir rüzgar da savuruyor. Halkta artık eski hareketsizlik yok. Bizde, tüm dünyada ortam kızışıyor ve bu nedenle kolayca tahmin edebilirsiniz ki, Marx’ın ‘Kapital’i benim için ilk gökgürültüsü gibi.” Liza Joseph Dietzgen’den üzülerek ayrıldı.</p>

  <p class="ortayazi">***</p>

  <p class="normal">Jennychen’in çocukluğundan beri en sevdiği bilim dalı tarihti. Marx’ın bütün çocukları gibi müthiş bir öğrenme arzusuyla yanıp tutuşuyordu.</p>

  <p class="normal">“Yaşam o kadar kısa ki,” diye düşünüyordu, “geçmişin ve geleceğin en ücra köşelerine göz atma olanağı kaçırılmamalı. Bunun için yolculuktan daha ilginç ne olabilir ki, işte tarih de zaman içinde sınır tanımaz bir yolculuktur.”</p>

  <p class="normal">Jennychen ders ve not defterlerini suni meşinle kaplı siyah bir cilt içinde koruyordu. Marx’ın büyük kızının yaşıtları albümlerini şiirlerle, süsleme fotoğraflarla, duygusal resimlerle doldururken o sayfalarını Termopiller savaşının ayrıntılarıyla Perikles ve Aspaziya’nın karakterlerine ilişkin yazılarla Solon’a ve Kleistenes’in reformları hakkında notlara ayırıyordu. Homeros, Tukidides, Heredot daha sonra da Corneilles, Racin ve Voltaire, Shakespeare, Shelley ve Burns, Dante ve Aristo onun iyi bildiği ve değer verdiği kişilerdir. Jennychen’in düşü sahnede Shakespeare’in kadın kahramanlarını canlandırmaktı. Onun göğüsten gelen coşkulu sesi, harika endamı, güzel yüzü, düzgün diksiyonu ve kuşku götürmez yeteneği sanki sahne için yaratılmıştı. Ancak çok sayıda engel vardı.</p>

  <p class="normal">“Eğer ailenin önyargısı olmasa, o çoktan sahneye çıkardı,” diye yazıyordu annesi arkadaşına. “Dinleyenlerin çoğu onda, Rachel’in ya da Ristori’un yeteneğinin olduğunu ve onu bu adımı atmaktan alıkoymanın büyük bir hata olacağını savunuyorlar.”</p>

  <p class="normal">Jennychen tiyatroda bir amatör olarak ara sıra yer alıyordu. Profesyonel aktris olmaya cesaret edememişti. Yürekteki tutkulardan vazgeçmek çok koyar insana. Yetenekleri olan pek çok insan olanakları değerlendirmeden ve kendisinde olan değerleri insanlara sunamadan yaşamı terk ediyor.</p>

  <p class="normal">Jennychen öğretmen olmaya ve ailesine yardım edebilmek için mümkün olduğunca kısa sürede ders vermeye karar vermişti. Her işe dürüstçe yaklaşıyor ve başkalarını eğitmenin ancak tam bir bilgi donanımına sahip olmakla olanaklı olduğunu savunuyordu. Kendisini geliştirmek ve eğitmek için çok yoğun çalışıyordu. İlk gençliğinde olduğu gibi en çok edebiyat ve tarihe meraklıydı. Kadınların farklı çağlardaki yazgısıyla yakından ilgileniyordu. Bu kadınlar Jennychen’i bazen karakterlerinin çetinliği, bazen de kahramanlıkları ve kendi yaşamına özdeş koşullardaki olağanüstü çabalarıyla çekiyordu. Bir kısmını yargılıyor, diğer bir kısmına ağlıyordu. Madam de Stael onda yalnızca çekincesiz bir saygı uyandırıyordu. Manon Roland kibirli, ün düşkünü bir burjuvaydı; fakat Jennychen, özellikle I. Napolyon’dan ve karısı Josephine’den de nefret ediyordu.</p>

  <p class="normal">İngiltere’nin ünlü kadınlar galerisinde anne Jenny ve kızı Jennychen’i cezbedenlerin başında yetenekli feminist Mary Wollstonecraft ve hüzünlü mütevazı hali ile onun izinden yürüyen, ücretsiz hastanelerin kurucusu Florance Nightingale geliyordu. Geçmişi ayrıntılı olarak inceleyen Jennychen, büyüdüğü kentin tarihi üzerinde yoğunlaşıyordu. Meraklı Eleanor ile birlikte bu kocaman, olağanüstü Londra’yı dolaşıyordu. Jennchen, daha doğuştan, geçmişi büyülü bir şekilde canlandıran coşkulu, zengin bir hayal gücüne sahipti. Küçük kız kardeşine sanki içinde yaşamış gibi yüzyıllar öncesinin eski Londrasını anlatıyordu.</p>

  <p class="normal">İngiliz Devrimi dönemine rastlayan büyük bir yangınla yıkılan kent 18. yüzyılın ortalarına doğru yeniden inşa edilmiş, Cromwell dönemi öncesi binalar da restore edilmişti.</p>

  <p class="normal">Yeni yapılmış alçak evlerin üzerinden, dörtgen kuleleriyle ta uzaktan görünebilen Tower Hapishanesi yükseliyordu. Aslında bu, Romalıların kültüründen çok etkilenmiş ve bundan ötürü kölelerin de yardımıyla cesur Keltler tarafından kurulan özgür Londra için bir mezar taşıydı.</p>

  <p class="normal">Kalenin karanlık, nemli bodrumlarında elleri ve ayakları bağlı mahkûmlar sürünüyorlardı; taca talip olma küstahlığını göstermiş şanssız biri, işvereni tarafından lanetlenmiş bir kalfa, bu nasıl adalet diyerek krala hakaret etmiş bir köylü, yargıca rüşvetini zamanında vermemiş bir davalı, toplumu cehaletten kurtarmaya yeltenmiş bir bilim adamı, vergisini ödeyememiş mükellef, itaatsiz asker, küstah şair, şüpheli bir sokak serserisi... Norman kahramanlarının eski sarayı olan bu İngiliz Bastille’inin, Tower’da parmaklıklar ardına düşen birinin yaşamını koruyabildiği enderdi.</p>

  <p class="normal">Londra’nın sokakları o kadar dardı ki, iki kupa arabası karşılıklı olarak güçlükle geçebiliyordu. Sokaklarda, toprak üzerinden alınan ağır vergiler ve yüksek kiralar yüzünden köylerini terk etmiş evsizlerden geçilmiyordu. Eski köylüler dilencilik ve küçük çaplı hırsızlıkla yaşamlarını sağlıyorlardı.</p>

  <p class="normal">Soylu Leydiler güvenilir hizmetçilerinin korumasında alışverişe gidiyorlar, aristokratlar evlerini silahsız bırakmıyorlardı. O zamanlar sokaklar zenginler için tehlikeliydi.</p>

  <p class="normal">Zaman zaman patlak veren veba salgını kenti ‘yoksullardan önemli ölçüde temizliyordu’.</p>

  <p class="normal">Eğer vebaya bir de yangın eklenmişse kenti bir panik havası sarar, kilise dünyanın sonunun geldiğini ilan eder ve alevlerden çıkan leylak rengi bir duman hastalıktan yok olmuş ve dünyayı terk eden bir yeryüzü parçasını simgelerdi.</p>

  <p class="normal">Salgınlar ve yangınlardan en fazla harap olan yer, İngiliz başkentinin liman çevresinde, o zamanlar refah içindeki Westminister ve Whitehall sakinlerinin başını çevirip bakmadıkları Londra köprüsüyle bitişik caddelerdi.</p>

  <p class="normal">Sıcak günlerde bu lanetli barakalar toz ve pislik içinde olurdu. Derileri hastalıklı fareler, kuduz köpek ve kediler karanlık kulübeler arasında koşarlardı.</p>

  <p class="normal">Güçlerini aşan işlerde çalışıp, korkunç bir yoksulluk çekerek tekdüze yaşam süren insanlar, pencerelerinde cam yerine kirli kağıtların asılı olduğu evlerinde böcek ısırıklarından kurtulamazlardı.</p>

  <p class="normal">Yağmurlar sık sık yağdığında caddelerin zeminini tamamen kaplayan çukurlarda biriken kokuşmuş ve çürümeye yüz tutmuş çöpler, sıkıştırıldıkları kapı eşiklerinden kurtulup suya karışan paçavralar havayı zehirleyerek yüzüyorlardı.</p>

  <p class="normal">Bu varoşların insanları Thames sayesinde yaşıyorlardı. İnsanlar su ve temiz hava almak için bile yaşadıkları inlerden çıkıp geldikleri Thames kıyılarında bazen yiyecek bile bulurlardı. Bazen onları, o zamanın bakış açısına göre sürükleyici, ‘neşeli’ bir gösteri beklerdi. 18. yüzyılın başında büyücülükle ve şeytanla ilişkilerinden dolayı suçlananların yargılanması sık rastlanan ve tümüyle olağan bir şeydi. Engizisyon mahkemelerinin deneyimli sadistleri tarafından uydurulan ‘suyla sorgulama’ İngiltere’de geniş çapta uygulanıyordu. Büyücülükle suçlananları, kutsamayı sembolize eden bir eylem olarak suya atarlardı. Eğer gericilerin kurbanı suya atılır atılmaz dibe inmişse, onu suçsuz kabul ederler, ancak onu sudan çıkarmak ve yeniden yaşama döndürmek için her zaman acele etmezlerdi.</p>

  <p class="normal">Jennychen gözleri yuvalarından fırlamış olarak kendisini dinleyen Tussy’ye daha sonra şunları anlatıyordu:</p>

  <p class="normal">“Her şeyi bilen yargıçlara göre, su günahkârları kabul etmiyordu. Suyun yüzüne çıkanların başına gelmedik kalmıyordu, onların kaçınılmaz sonu ateşti. Kent meydanlarında cadılar ve büyücülerin yakılması gibi su deneyi de çok sayıda seyirci çekiyordu. Ancak, su her zaman tartışma götürmez sonuçlar vermiyordu. 1770 yılında sığ bir nehre atılan yoksul, yaşlı bir kadının kafası nehrin dibine gömülüp bacaklarının ise suyun üstünde kaldığını okumuştum. Kilise otoriteleri bu durumu nasıl yorumlamak gerektiğini uzun uzun tartışmışlar. Bunun üzerine başka yöntemler denemişler. Zavallının tırnaklarının içine teller sokmuşlar da kanama onu aklamış; görüyor musun, şeytanın hizmetinde olanların yaraları kanamazmış.”</p>

  <p class="normal">Tussy ablasının öyküsünü sık sık meraklı sorularla kesiyordu. Ortaçağ İngilteresine ilişkin her şeyi bilmek istiyordu. Jennychen tükenmez bir öykü kaynağına sahipti. Eleanor’a engisizyon döneminde gericilerin yaptıklarına ilişkin çok ilginç şeyler anlatmıştı.</p>

  <p class="normal">“Büyücü avı o zamanlar için son derece iyi gelir getiren bir işti,” diyordu Jennychen. “Bir günahı kanıtlayıp açığa çıkaran her büyücü avcısına hazine tarafından 20 şilin ödenirdi. Engizisyon yargıcı Mathew Hopkins, Cromwell iç savaşı yıllarında, onlarca kişiyi ateşe göndererek bir sürü para kazanmıştı. Kurbanlarına öyle bir ustalıkla ve incelikle işkence yaparmış ki onlardan bazıları çılgınlıktan ya da umutsuzluktan, şeytanla ilişkilerine dair fantastik öyküler anlatarak itiraflarda bulunup katlanılmaz işkencelerdense yakılarak ölmeyi yeğlerlermiş. Ama kaderin cilvesine bak ki, sonunda gayretli cellat Hopkins de büyücülükle suçlanmış ve yakılmış.”</p>

  <p class="ortayazi">***</p>

  <p class="normal">Anne Jenny’nin yoğun ve çok yönlü bir yaşamı vardı. Günlük olaylar ve Enternasyonal’le ilgili konuların ayrıntılarına giriyor, başladığı her işte eşine yardım ediyordu. Marx’ın değişik ülkelerdeki çok sayıda dava arkadaşıyla yazışmalarını yürütüyor, doğa bilimleriyle ilgili konferanslara dinleyici olarak katılıyor, klasik batı müziği konserlerine ilgi duyuyordu.</p>

  <p class="normal">Laura’nın evlilik günü yaklaşmıştı. Annesi onun çeyizini hazırlıyordu; kar beyazı bir ketenden yatak örtüsü, ağır taftadan elbise, balayı için ekoseli İskoç ipeğinden bol ve çok uzun olmayan bir elbise. Bu elbiseyi yolculuk için özel olarak hazırlamıştı. Jennychen, Laura ve Eleanor günlük yaşamlarında aynı yaştaki tüm kızlar gibi, yerlere kadar uzanan, volanlı ve şeritle süslenmiş uzun elbiseler giyerlerdi. Kolalı iç etekler ağır kumaşlardan yapılan bu tür kıyafetlere bir çan şekli verirdi.</p>

  <p class="normal">Evliliklerinin ilk dönemlerinde genç evlilere destek olamayacakları ve üstelik gelini ve iki kız kardeşini Bordoeaux’ya davet etmiş olan Lafargue’ın ailesinden yoksulluklarını gizlemek zorunda olacakları düşüncesi kocası gibi Jenny’yi de huzursuz ediyordu. Eğer parasal sıkıntı gençlikte acı çekmek demekse, yaşlı insanlar için ölümcül bir felakettir. Karl, tüm ruhsal güçlülüğüne karşın bu darbeleri hissediyordu. Her türlü yoksulluğa katlanabiliyordu. Fakat karısı ve kızlarının sıkıntılarını kendisinden gizlediklerini gördüğünde dayanıklılığını yitiriyordu. ‘Kapital’ kendisine kayda değer bir kazanç sağlamamış ve Engels elinden geldiğince arkadaşına yardım edip yeniden onun yaşamını kolaylaştırmıştı. Modena Villas’daki sefaleti çok dikkatlice önlemiş, arkadaşını sanatsal yaratısını sürdürmeye ve yüce hedefi gerçekleştirmeye çağırmıştı. Düğün giderlerini de üstlenmişti.</p>

  <p class="normal">Belediyedeki resmi nikah töreninden önce Lafargue nişanlısının ikinci babası Friedrich Engels’le tanışmaya Manchester’e gitti.</p>

  <p class="normal">Nisan ayında Laura ve Paul, Londra’da resmi nikâhla evlendiler. Engels, Manchester’de acil işleri olmasına rağmen kısa süre için de olsa düğüne geldi.</p>

  <p class="normal">Akrabalar ve en yakın dostlar arasında yapılan düğün, neşe içinde ve eğlenceli geçti. Yalnızca Lenchen değil, yeni gelin de konukları mükemmel biçimde ağırlamak için çalıştı; Engels de gelirken harika şaraplar ve Tussy’nin de ilk kez o gün tadacağı şampanyalar getirmişti.</p>

  <p class="normal">Jennychen’se ‘İtiraflar Kitabı’ndaki sorulara Engels’ten yanıt alma fırsatını kaçırmadı.</p>

  <p class="normal">“Boşuna direnme Engels amca, bizim Di, Mağripli gibi inatçıdır ve ne olursa olsun istediğini yaptırır.”</p>

  <p class="normal">“Umarım şaka yapmama izin verilir. Bu ne de olsa bir fabrika müfettişinin anketi değil,” diye takılıyordu Friedrich. “Onlar çok dürüst insanlardır ama mizah duyguları fazla gelişmemiştir.”</p>

  <p class="normal">“İstediğini yazabilirsin. Bir deneyin bakalım Fred’i zorlamayı,” diye söze girdi Marx.</p>

  <p class="normal">Engels dostunun çalışma masasına gitti, rahat rahat oturdu, hiç karalama yapmadan, kendisine özgü titizlikle, güzel, düzgün bir el yazısıyla anketi doldurmaya koyuldu.</p>

  <p class="normal">“Yastaymış gibi ciddi gözüken bir komedyen ancak gülünç olur,” dedi Engels, yüzüne ciddi bir ifade vererek ve Tussy’e göz kırptı.</p>

  <p class="normal">“İnsanlarda en önem verdiğim meziyet?”</p>

  <p class="normal">“Güler yüz.”</p>

  <p class="normal">“Erkeklerde?”</p>

  <p class="normal">“Başkalarının işlerine karışmamak.”</p>

  <p class="normal">“Kadınlarda?”</p>

  <p class="normal">“Her eşyaya bir yer bulma ve bunları her seferinde yerlerine yerleştirme yeteneği.”</p>

  <p class="normal">“En önemli özelliğiniz?”</p>

  <p class="normal">“Her şeyi yarım yamalak bilmek.”</p>

  <p class="normal">“Mutluluk anlayışınız?”</p>

  <p class="normal">“Château Margaux, 1848.”</p>

  <p class="normal">“Bağışlayamayacağınız kusur?”</p>

  <p class="normal">“Yalancı sofuluk.”</p>

  <p class="normal">“Antipati duyduğunuz kişiler?”</p>

  <p class="normal">“Cilveli, asık suratlı kadınlar.”</p>

  <p class="normal">“Sevdiğiniz uğraş?”</p>

  <p class="normal">“Kendi kendimi tahrik etmek ve bunun cezasını çekmek.”</p>

  <p class="normal">“Sevdiğiniz erkek kahraman?”</p>

  <p class="normal">“Öyle birisi yok.”</p>

  <p class="normal">“Kadın kahraman?”</p>

  <p class="normal">“O kadar çok ki, hiçbirinin adını veremem.”</p>

  <p class="normal">“Sevdiğiniz çiçek.”</p>

  <p class="normal">“Çançiçeği.”</p>

  <p class="normal">“Sevdiğiniz renk?”</p>

  <p class="normal">Engels tekstil fabrikasının pis kokulu boya atölyesini anımsadı ve:</p>

  <p class="normal">“Amilin boyaları dışında her renk.”</p>

  <p class="normal">“Sevdiğiniz yemek?”</p>

  <p class="normal">“Soğuklardan salata, sıcaklardan İrlanda usulü haşlama koyun eti.”</p>

  <p class="normal">“Yaşam kuralınız?”</p>

  <p class="normal">“Hiçbir şeye sahip olmamak.”</p>

  <p class="normal">“Sloganınız?”</p>

  <p class="normal">“Rahat olmak.”</p>

  <p class="normal">“Ah, Engels amca,” dedi Tussy hayal kırıklığıyla, onun yanıtlarını okuduktan sonra. “Sen şaka uğruna, boş yere kendine kara çalmışsın. Sen bambaşka birisin.”</p>

  <p class="ortayazi">***</p>

  <p class="normal">Düğünden hemen sonra Lafargue’lar bir aylığına Fransa’ya gittiler, Paul’un tıp öğrenimi bittikten sonra doktorluk başvurusunu Londra’da yapmasına ve oraya yerleşmeye karar vermişlerdi.</p>

  <p class="normal">Engels, arkadaşının ailesindeki bu mutlu olayı bir kez de Lizzy ile kutlamak için Manchester’e döndü. Ancak, o gece Lizzy hüzünlüydü.</p>

  <p class="normal">Ablası Mary’nin ölümünden sonra Lizzy, Engels’in evinde kalmış ve beraber yaşamaya başlamışlardı. Kocasını seviyordu ve ondaki sadakati, şefkati ve derin bağlılığı görmüştü. Lizzy’nin mutluluğunu zedeleyen tek şey resmi nikahlarının olmamasıydı. Gençliğinden beri buna önem verirdi. Nikah törenleri hep hoşuna gitmişti. Düşlerinde kendisini beyaz gelinlik ve tül duvak içinde, başında çiçeklerden yapılmış bir taçla görüyordu. Kocasının soyadını taşımak ve ülkesi İrlanda’da, köyündeki dedikoducu kadınlarla karşılaştığında mahcup olmamak istiyordu. Lizzy ne kadar aydın ve özgür düşünceli olursa olsun bu konudaki belirsizlik ona acı veriyordu. Yoksul ve dindar bir ailede büyümüştü ve çocukluğundan beri birçok konuda kendisine aşılanan bazı fikirlerden kurtulamıyor, kendisini aşamıyordu. Engels ise özgürlüğe her şeyden daha fazla değer veriyor ve aileyi bir arada tutan bağların saygı, sevgi ve karşılıklı güvene dayanması gerektiğini düşünüyordu. Her türlü bağ ona onur kırıcı geliyor, evlilik törenlerini ise gülünç ve hatta utanç verici kabul ediyordu. Çağlardan beri bu bağ bölgesel farklılıklar nedeniyle kendine özgü özellikler gösterse de kaçınılmaz bir şekilde uygulanıyordu, fakat kendisi için bunun bir zorunluluk olmadığını düşünüyordu.</p>

  <p class="normal">Lizzy, Laura’nın düğününe sevinirken kendisi için üzülüyordu. Akşam yemeğinde Friedrich onun iyilik dolu, hüzünlü gözlerine bakıyordu.</p>

  <p class="normal">“Sen hâlâ belediyede kara kaplı nikâh defterindeki kayıtlara, törenlere önem mi veriyorsun! Bu, yalnızca istatistik raporları için gereklidir ve kimsenin mutluluğunu artırmaz.”</p>

  <p class="normal">“Günümüzün kuralı böyle. Ben seni seviyorum, Fred, ve sürekli bana senin gerçek karın değilmişim gibi geliyor. Bak Laura ve Paul formalitelere önem vermeseler de nikâh törenlerini yaptılar.”</p>

  <p class="normal">“Sahte bir sofunun huzurunda yapılan bu ikiyüzlü, anlamsız törenlerin benim için ne kadar itici olduğunu bir bilseydin. Madem bu törenlere bu denli değer veriyorsun, en iyisi biz de Malezya’da, ateşe tapanların yaptığı gibi bir volkanın eteklerinde denize doğru durup kutsal dualar okuyarak nikahlanalım. Ne olacak, biz de bir şekilde Hint Okyanusu’ndaki adalara gidelim. Neyse, şaka bir yana, nedir seni endişelendiren? Bana inanmıyor musun yoksa?” diye sordu Friedrich.</p>

  <p class="normal">Lizzy ağlamaya başladı. Friedrich’in keyfi kaçmıştı.</p>

  <p class="normal">“Sakin ol, canım. Sana söz veriyorum, istediğin gibi hukuken geçerli bir nikâh kıyacağız ve sen yalnızca kendisine özgürce ve aşkının sesine uyarak eş seçmiş bir kadın değil, aynı zamanda Bremenli yaşlı bir tüccarın resmi nikahlı eşi, saygıdeğer Bayan Lizzy Engels olacaksın. Memnun musun? Unutma, söz verdim. Eğer istersen, yarından tezi yok nikah salonuna gideriz,” diye önerdi Fredrich.</p>

  <p class="normal">“Teşekkür ederim, söz vermen benim için yeterli. Artık karşı çıkmadığına göre, ne zaman olsa bunu gerçekleştirebiliriz.”</p>

  <p class="normal">Friedrich Karl’a, Laura’nın evliliği dolayısıyla evinde düzenlediği gecenin ne kadar neşeli geçtiğini anlatan 10 Nisan tarihli bir mektup gönderdi.</p>

  <p class="normal">“Düğünü burada da büyük bir törenle kutlandı. Köpeklerin yeşil tasmaları vardı, altı çocuk için çay partisi düzenledik. Lafargue’ın büyük cam çanağı punç fincanı olarak kullanıldı ve zavallı kirpi son kez sarhoş edildi.</p>

  <p class="normal">“Zavallı hayvan, sarhoşluk içinde battaniyesini kemirerek, başını açtığı deliğe sokmuş ve orada öyle debelenmişti ki, ertesi sabah onu boğulmuş olarak bulmuşlardı.”</p>

  <p class="normal">Bu haber Tussy’yi üzmüştü, Karl da bu üzüntüye Engels’e yazdığı mektupta ‘saygıdeğer kirpinin’ ölümü nedeniyle başsağlığı dileyerek katıldı.</p>

  <p class="normal">Kızı ve damadının gidişinden hemen sonra Marx ‘Kapital’in ikinci ve üçüncü cildini yazmaya koyuldu, Adam Smith ve diğer birçoklarının kitaplarını yeniden okudu. Kâr oranı ve artıdeğer oranı arasındaki karşılıklı ilişkiyi ayrıntılarıyla irdeliyordu. Yapıtının bir sonraki cildi için bir şema hazırladı. Ancak sağlık durumu kendisini engelliyordu. Jenny’nin, tedavi olması için ikna çabalarına rağmen Karl, doktorların yardımını reddetmekle kalmıyor, hastalığının belirtilerini ev halkından gizliyordu. Dostluklarına dayanarak Jenny, belki Engels onu sağlığına dikkat etmesi konusunda ikna eder umuduyla defalarca başvurmuş ve Manchester’deki Engels’e bir mektup daha yazmıştı.</p>

  <p class="normal">“Sayın Bay Engels!..</p>

  <p class="normal">“Ona ilişkin bir dizi önemli şikayetimi bildirmek zorundayım... Özellikle Hannover kampanyasından sonra sağlığı pek iyi değil. Sürekli öksürüyor ve sağlığını düzeltmek için önlemler almak yerine büyük bir azimle Rusça öğrenmeye başladı. Düzensiz besleniyor, dinlenmeye zaman ayırmıyor. Koltuk altında baş gösteren şirpençe çıbanını bize ancak hastalık olgunlaştıktan ve sertleştikten sonra gösterdi. Sayın Bay Engels, sizin buraya yerleşmenizi son yıllarda o kadar düşledim ki!.. Pek çok şey başka türlü olabilirdi. Sayın Bay Engels, bu konuda mektuplarınızda ona hiçbir uyarıda bulunmayınız. Bugünlerde çok çabuk öfkeleniyor ve bu konuda size yazdığımı öğrenirse bana çok kızacaktır.”</p>

  <p class="normal">Jenny, mektubun devamında Engels’ten, Wilhelm Wolff ve Marx’ı da tedavi etmiş olan doktoruyla Manchester’e geldiğinde konuşmasını rica ediyordu.</p>

  <p class="normal">“Gumpert, onun güvendiği tek doktor,” diye sürdürüyor ve kendine özgü mizahıyla şunları ekliyordu:</p>

  <p class="normal">“Ailemizde şu anda tıbbın her türlüsünden ve her doktordan nefret hüküm sürüyor, ama yine de onları göz ardı etmeyeceğiz.”</p>

  <p class="normal">Bu sıralarda ‘Kapital’in ilk cildi insanlarda büyük hayretler uyandırmış, okuyanı adeta fethederek kendi yolunu açmıştı. Bir devir başlatan, bir çığır açan tüm kitapların, yazgıları karmaşık ve alışılmadıktır. Yakılsalar, yok edilseler bile onlar küllerinden yeniden doğmuşlar ve yüzyıllar sonra kendi zafer yürüyüşlerini gerçekleştirmişlerdir. Bunları yazanlar aforoz edildiler, haksız yere yerildiler, ancak bu kitaplar insanları mutlu ederek ve onların ruhunu zenginleştirerek yazarlarını yeniden dirilttiler ve yeni bir yaşama başladılar. Görmezden gelindiler ve suskunlukla yok edilmeye çalışıldılar. Ama onlar bir fırtına gibi daha da güçlü bir şekilde tüm yeryüzüne yayıldılar, her eve girdiler. Dahice düşünceler ve duyguların ifadesi olan bu kitaplar hiç değişmeksizin er ya da geç gereksinim duyanlara ulaştı ve insanların mutluluğu ve iyiliği için hizmet ettiler. Hiç kimse ‘Kapital’i zafere giden yoldan alıkoyamazdı, çünkü dahice olan, ölümsüzdür.</p>

  <p class="normal">Marx elli yaşına basıyordu. İnsanların yaşam yoluna damgasını vuran sayılarda gizemli bir güç vardır. Bu güç, kuşaktan kuşağa bir bellek gibi aktarılarak insan bilincinde yer etmiştir. Yıllar insanı öldürür, sayıları ise yüceltir.</p>

  <p class="normal">Marx ‘Kapital’in üçüncü cildi üzerinde çalışıyor ve bu çalışmasında yüce bir tatmin ve mutluluk buluyordu. Sayıların, araştırmaların, derin düşüncelerin karanlık, bilinmez ve korkunç girdabına dalıyor, ardı ardına bir inci dizisi gibi paha biçilmez, berrak bilimsel gerçekler keşfediyordu. Yakınları ona yarım yüzyıllık bir gövdenin jübilesini anımsatmışlardı.</p>

  <p class="normal">Karl purosuna uzandı ve yaşadığı yılları düşünmeye koyuldu. Elli yıl! Yaşlılığın eşiği! Çalışma odasının penceresinden mayıs çiçeklerinin kokusu geliyordu. Böcekler vızıldıyor, kuşlar cıvıldaşıyordu. Karl purosunu ateşledi, bir nefes çekti ve başını elleri arasına aldı.</p>

  <p class="normal">“Ah Karluşa, hâlâ yoksulsun ve yoksul öleceksin. Eğer beni dinlesen ve tüm insanlığı mutlu etmeye çabalamak yerine sermaye biriktirip Philips amca gibi, hatta ondan da zengin yaşasan olmaz mı? Ah, sende bu kafa varken...” diyen rahmetli annesinin sözlerini anımsamıştı.</p>

  <p class="normal">Karl alaycı bir şekilde gözlerini kıstı. Uzun yıllar kendisini hep zora sokmuş, anayurdundan sürülmüş, yoksul ve hasta olarak yaşlılığa adım atmıştı. Onunla birlikte karısı ve çocukları da ağır bir yoksulluğa katlanmışlardı. Ancak yaşadıklarının bir değerlendirmesini yaparken biliyordu ki yaşama yeniden başlama olanağı olsaydı yine aynı yolu izler ve bundan asla vazgeçmezdi.</p>

  <p class="normal">Jenny, kendisini kutlayıp onun saçları ağarmış başını göğsüne bastırdı ve derin bir duygusallıkla, “Yaşamda ender rastlanan çok değerli her şeyi, gerçek aşkı; yani seni, ve dostluğu; yani Friedrich’i tanıdığıma çok memnunum,” dedi.</p>

  <p class="normal">Aynı günlerde Marx Engels’ten bir mektup aldı.</p>

  <p class="normal">“Değerli Mağripli! Benim de yaklaşmakta olduğum, ellinci yaş gününü kutluyorum. Yirmi beş yıl önce, bu yaşımıza kadar çoktan giyotine gitmiş olacağımızı düşünen heyecanlı gençlerdik.”</p>

  <p class="normal">Kocaman bir ay kütlesinin, okyanuslarda gel-gitlere yol açarak deniz girdaplarını kendisine çektiği gibi, bir dahi de manyetik bir çekim gücüne sahiptir.</p>

  <p class="normal">Jenny von Westphalen de Marx uğruna aristokrat olmanın tüm ayrıcalıklarını feda etmişti, onu sınırsız seviyordu.</p>

  <p class="normal">Engels, arkadaşına yaratma olanağı sağlamak için en verimli yıllarına acımamıştı. Wilhelm Wolff, emeğiyle biriktirdiği mütevazı malvarlığını Marx’a miras bırakmıştı, tıpkı Helene Demuth’un kişisel çıkar gözetmeksizin tüm yaşamını Marx ve ailesine adadığı gibi.</p>

  <p class="normal">Marx devrimcilerde güven uyandırıyor, bilim adamlarını kendisine hayran bırakıyor, şairlere ise esin kaynağı oluyordu. Bütün bunlara rağmen Marx çok alçakgönüllüydü. Farklı uluslardan ve mesleklerden insanlar onun dostluğunu kazanmak için türlü girişimlerde bulunuyorlar ve onu yakından tanıdıktan sonra kayıtsız kalamıyorlardı.</p>

  <p class="normal">Marx, yine eskisi gibi çalışma saatlerinin büyük bir bölümünü Genel Konsey’in işlerine ayırıyordu. Anayurdundaki devrimci hareketi sürekli izliyordu. Bismarck’ın gözdesi olan düzenbaz Schweitzer, Marx’tan Almanya Genel İşçi Birliği’nin haince tutumuna karşı ısrarla mücadele eden Liebknecht’i yola getirmesini rica ediyordu. Schweitzer bu Birliğin Başkanı Lassalle’ın yerine geçmiş ve onun sadık taraftarı olarak kalmıştı. Yanıt mektubunda Marx, alışılmış yıkıcı mantığıyla Schweitzer ile Enternasyonal üyeleri arasındaki anlaşmazlığın özünü açıklıyordu. Rahmetli Lassalle’ın ve bugünkü Almanya Genel İşçi Birliği’nin sekter tavırlarını, hatalarını ve ikiyüzlülüğünü açık açık eleştiriyordu. Uluslararası Birliğin sekreteri sıfatıyla Liebknecht ile Schweitzer arasında arabuluculuk yapmaya razı olurken, Almanya Genel İşçi Birliği’nin yanlış çizgisiyle mücadele etme hakkını şart koşuyordu. Marx Almanya’daki sendika hareketinin gelişim çizgisini dikkatle gözlemliyor ve bu konuda Genel Konsey’e rapor veriyordu.</p>

  <p class="normal">Bir keresinde Kugelmann, Marx’a, Berlin’den profesör Hanssen’in kendisine Prusya başkentinde bir akademik kürsü önerme niyetinde olduğunu bildirmişti.</p>

  <p class="normal">Kıt kanaat geçinen, borçlardan bunalmış proletarya önderine hatırı sayılır bir gelir getirecek, yaşamsal gereksinimlerini tümüyle sağlayacağı bir çalışma ortamı defalarca önerilmişti. Başbakan Bismarck, basının önde gelen organlarında yer alması yönünde ikna etmeye yeltenmişti. Marx, profesör cüppesini giymek için ülkesine dönebilirdi. Karısının, Prusya’nın etkili bir bakanı olan kardeşine yüzünü kızartıp başvurması borç ve yoksulluk ağının tamamen parçalanması için yeterli olabilirdi. Fakat Karl ve Jenny, hiç tereddüt etmeden ödün vermeyi reddettiler.</p>

  <p class="normal">1868 yılı sonunda Engels ve Marx birbirlerine şu mektupları yazıyorlardı.</p>

  <p class="normal">“Sevgili Mağripli!</p>

  <p class="normal">“İlişikte yer alan sorulara tam bir netlik içinde yanıt vermeye çalış ve hemen geri dönen postayla gönder ki yanıtını salı günü sabahtan alayım.</p>

  <p class="normal">“1) Tüm borçlarını ödemen ve kendini rahat hissedebilmen için ne kadar paraya ihtiyacın var?</p>

  <p class="normal">“2) Yıllık olağan giderlerin için 350 sterlin yeter mi (hastalık ve öngörülmez istisnaları bunun dışında tutuyorum)? Söyle ki yeni borçlar yapmak zorunda kalmayasın! Eğer yetmiyorsa, sana gerekli olan miktarı sen kendin yaz. Bu arada tüm eski borçların öncelikle ödenmesi gerekiyor. Doğal ki, bu en önemli sorun.</p>

  <p class="normal">“Söz konusu olan şu ki, Gotfried Ermen’le görüşmelerim öyle bir noktaya geldi ki kontrat süremin sona ermesine –30 Haziran– kadar hisselerimi satın almak istiyor. Yani bana, beş yıl boyunca kendisiyle rekabette olan hiçbir kuruluşa girmemem ve daha sonra da firmayı kullanmasına izin vermem şartıyla belli bir para öneriyor. Bu da elde edebildiğim tek şey. Teklif edilen miktarın, herhangi bir olayın bizi kıtaya dönmeye zorlaması ve dolayısıyla beklenmedik masraflara sokmasını da hesaba katarak bizim birkaç yıl para kaygısı olmadan yaşamamıza yetip yetmeyeceği benim için bir soru işaretidir. Gotfried Ermen’in bana önerdiği miktar (bunu bana önermeden çok önce ben bunun sana verilmesi gereken ödemeyi kapatmaya gitmesine karar vermiştim) benim sana beş-altı yıl boyunca yılda 350 sterlin hatta acil durumlarda biraz daha fazla gönderme olanağımı <span class="ideitalik">garanti ediyor</span>. Fakat bildiğin gibi zaman zaman yeniden borçlar birikirse ki bunlar yine sermayeyle ödenmek durumunda kalınır –bütün ayarlamalarım altüst olur–. Hesaplarım, tam da geçim masraflarımız yalnızca <span class="ideitalik">gelirlerden</span> değil aynı zamanda da –baştan– kısmen sermayeden karşılanıyor oluşuna dayanmak zorunda olduğundan, bu hesaplar biraz karmaşık ve harfiyen uyulması gerekiyor, yoksa batarız.</p>

  <p class="normal">“Benim Gotfried Ermen’le bundan sonraki ilişkilerim, sana gerçek durumu olduğu gibi özetlemeni rica ettiğim yanıtına bağlı olacaktır. Bu durumda, sana gerekli olacak miktarı belirle ve ne yapabileceğimize bakalım.</p>

  <p class="normal">“Yukarıda sözü edilen beş-altı yıldan sonra ne olacağı, doğrusu, benim için de belirgin değil. Eğer her şey bugünkü gibi kalırsa, sana elbette her yıl 350 sterlin ya da fazlasını verebilecek durumda olmayacağım, ama yine de bu en az 150 sterlin olabilir. Ancak, o zamana kadar çok şey değişebilir, ayrıca yayın çalışmaların da sana bir şeyler sağlayabilir.</p>

  <p class="normal">“Eşine ve kızlarına en iyi dileklerimi ilet. İlişikteki fotoğraflardan birini Laura’ya gönder.</p>

  <p class="sagnormal"><span class="ideitalik">Senin F.E.</span>”</p>

  <div class="clrb"/>

  <p class="normal">“Sevgili Fred!</p>

  <p class="normal">“Ben gerçekten de senin bu sınırsız iyiliğin karşısında ezildim. Karımdan tüm hesapları çıkarmasını rica ettim ve borç miktarı benim düşündüğümden daha fazla çıktı: 210 sterlin (Bunun 75 sterlini tefeciye ve faize ödenecek).</p>

  <p class="normal">“Bunun dışında, doktorun çiçek hastalığının tedavisi için daha açıklamadığı faturayı da eklemek gerek.</p>

  <p class="normal">“Son yıllarda biz 350 sterlinden fazla harcadık, fakat bu miktar yeterlidir, çünkü, birincisi, son yıllarda Lafargue bizde yaşadı, ve o nedenle giderler oldukça arttı. İkincisi, her şey borçla alındığı için çok fazla ödemek zorunda kaldık. Borçlardan tamamen kurtulduktan sonra ben bütçeyi idare edebilirim.</p>

  <p class="normal">“Evde durum son aylarda o kadar zorlaştı ki sen bunu Jenniçka’nın –benden habersiz– bir İngiliz ailesiyle çocuklarına <span class="ideitalik">öğretmenlik</span> yapmak üzere anlaşmasından çıkarabilirsin! Kızımın hemen hemen tüm gün küçük çocuklarla ilgilenmesi gerekiyor. Dersler ancak Ocak 1869’da başlayacak. Çocukların annesi, doktor Monroe’nun eşi, görüşmeye geldiğinde ben yükümlülüğü <span class="ideitalik">yalnızca bir ay</span> olması ve bu bir ay süresince de vazgeçme hakkının saklı kalması koşuluyla onayladım. Bu olay bana ne kadar acı verdi tahmin edersin.”</p>

  <p class="normal">1868 yılı Aralık ayının sisli, yağmurlu günlerinden birinde Genel Konsey bir oturumunda, Bakunin’in ‘örgütünün’ Uluslararası İşçiler Birliği’ne kabul edilmesi talebini inceledi. Yanıtı hazırlama görevini Marx üstlendi. Her zaman olduğu gibi, eve döner dönmez ayrıntılı olarak bilgiler vererek Engels’e mektup yazdı ve incelemesi için Bakunin’in örgütünün tüzüğünü gönderdi.</p>

  <p class="normal">Bir hafta sonra Genel Konsey oybirliğiyle aldığı kararda kendi tüzüğü olan ve Enternasyonal’in içinde ve dışında faaliyet gösterecek ikinci bir uluslararası örgütün, işçilerin birliği davasına kaçınılmaz olarak zarar vereceğini ve anlaşmazlıklara yol açacağını vurguladı.</p>

  <p class="normal">Bunu öğrenen Bakunin Cenevre’den Londra’ya, Uluslararası Birliğe ‘Sosyalist Demokrasi Örgütü’nün programını ve tam birlik konusundaki görüşlerini içeren bir mektup gönderdi. Ayrıca kendisini Marx’ın öğrencisi ilan etti.</p>

  <p class="normal">Bir süre sonra ‘örgüt’ kendisini lağvetti ve üyelerinin Enternasyonal’in bir şubesine dahil edilmesini rica etti. Genel Konsey buna razı oldu, ancak Marx’ın belirlediği koşullarla. ‘Örgütün’ ‘sınıfların eşitlenmesi’ koşulunun yerini ‘sınıfların ortadan kaldırılması’ formülü aldı. Bakunin’ciler Uluslararası İşçiler Birliği’ne katıldılar.</p>

  <p class="ortayazi">***</p>

  <p class="normal">St. Petersburg Sansür Kurulu, Marx’ın ‘Kapital’inin Almanca baskısını hemen incelemişti.</p>

  <p class="normal">Sansür Kurulu raporunda şunlar yazıyordu:</p>

  <p class="normal">“Beklendiği gibi, kitapta Enternasyonal Birliği’nin malûm başkanının sosyalist ve din karşıtı olduğunu belirten pek çok bölüm vardır. Fakat Marx’ın kapitalistlerin işçilerle ilişkilerine dair eleştirileri ne kadar güçlü, ne kadar sert olursa olsun, sansür bu eleştirilerin önemli bir zarara yol açacağını düşünmemektedir, çünkü bu eleştiriler, söz yerindeyse, bu kitabın içeriğini oluşturan soyut, karanlık politik-ekonomik delillerin yoğun denizinde boğulacaktır. Söylenebilecek olumlu olgu şudur ki, Rusya’da kitabı çok az kişi okuyacak ve sınırlı sayıda kişi anlayacaktır.”</p>

  <p class="normal">1868 sonbaharında Marx tanımadığı Petersburglu bir Rustan mektup aldı. Takma adı ‘Nikolay’ olan ‘Petersburg Karşılıklı Yardımlaşma Derneği’nde çalışan yirmi dört yaşındaki Nikolay Frantzeviç Danielson, ‘Kapital’in Rusça’ya çevrilmekte olduğunu ve yayıncı Polyakov’un kitabı basmayı kabul ettiğini bildiriyordu. Danielson’un ricası üzerine Marx bir fotoğrafı ile kısa bir özgeçmişini gönderdi.</p>

  <p class="normal">‘Kapital’in çevrilmesi fikri, ‘Rublev Derneği’ olarak anılan birliğin üyeleri tarafından ortaya atılmıştı. Meraklı ve dürüst birkaç genç insan halkı bilgilendirmek için birleşmişlerdi. Onlar adaletten mahrum ve yoksul yurttaşlarda da genel insanlık idealleri olan iyilik ve eşitlik uğruna mücadele isteği uyandırmak için çabalıyorlardı. Bu amaçla entelektüel gençlik diğer ülkelerde yayımlanan yeni ve önemli ne varsa bilmek, tanımak, tanıtmak, üyelik aidatlarının elverdiği ölçüde bu kitapları çevirmek ve ülkelerinde yayımlamak için çalışıyordu.</p>

  <p class="normal">‘Rublev Derneği’nin fikir babaları ve kurucularının başında Çernişevski’nin öğrencisi Hermann Lopatin geliyordu. Lopatin, Çar jandarmalarının pençesine erken yaşta düşmüş, büyük yetenekleri olan, üniversiteyi çok iyi dereceyle bitirmiş, üç yabancı dili rahatça konuşabilen ve eylem için can atan çılgın bir devrimciydi. Garibaldi saflarında özgürlük mücadelesi vermek için gizli yollardan yurtdışına çıktı ve bencilce bir bireysel ilerleme isteği ile değil, tüm halkın mutluluğu için çaba gösteren özverili ve adanmış kişilere çok görev düşeceği inancıyla Rusya’ya döndü. Hermann Lopatin, yüreğindeki sevgiyi tüm insanlığa sunabilecek istisnai kişilerdendi.</p>

  <p class="normal">Lopatin, Rusya’nın devrimci gençliğiyle iç içeydi, sürgündekilerle mektuplaşıyordu, sosyalist yazını takip ediyordu. ‘Kapital’ Almanya’da piyasaya çıkar çıkmaz ‘Rublev Derneği’ üyeleri hemen edindiler. Marx’ın kitabını, daha çok sayıda kişiye ulaştırabilmek için Rusça’ya çevirme isteği işte o zaman ortaya çıktı. Fakat Lopatin Marx’la yazışmadı, çünkü bir süre sonra tutuklandı, Petropavlovsk kalesine hapsedildi, daha sonra da sürgüne gönderildi. Lopatin’in üniversiteden yoldaşı ve tüm yaşamı boyunca arkadaşı olan Nikolay Danielson, Polyakov’la kitabın basımı konusunda anlaştıktan sonra, mektubun Londra’ya gönderilmesi işini Lopatin’in o zamanlar yakın arkadaşı olan ‘Rublev Derneği’ üyesi Liyubavin üstlendi. Üçü de iyi derecede Almanca biliyorlardı.</p>

  <p class="normal">Hermann Lopatin sürgünden yurtdışına kaçmayı başarmıştı. Petersburg Derneği’nin kararı ve yayıncı Polyakov’un ricasıyla Moskova’ya gelmeden önce Cenevre’ye gitti. Oradaki Rus göçmenlerin bağlantısız, kavgalı gruplara dağılmış olması, ortama hakim olan dedikodu ve kişisel düşmanlıklar Lopatin’i şaşkına çevirmişti. Rus sürgünler arasında Lopatin’in var olmasını istediği dostluk, kaynaşma, ortak hedefte birleşme gibi duygular yoktu.</p>

  <p class="normal">İngiltere gibi, İsviçre de dünyanın dört bir yanından mültecilerin akın ettiği bir ülke olmuştu. Leman gölü kıyılarına çok sayıda Rus da yerleşmişti. Onlar arasında Çernişevski’nin dava arkadaşları, dağıtılan isyancı ‘Halk Egemenliği’ grubunun üyeleri ve diğer politik sürgünler vardı. Burada Bakunin ve ona yakın olan ve Cenevre’de Marx ve Engels tarafından ‘kışla komünizmi’ olarak nitelenen düşüncelerin propagandasını yapan bir dergi yayınlamaya başlayan Sergey Neçayev, önemli bir etkiye sahiptiler. Yirmi üç yaşındaki Neçayev, hoşgörüsüz bir iktidar düşkünü, ‘Araçları belirleyen amaçtır’ sloganını şiar edinmiş düzeysiz demagog tipinin tamamen ustalaşmış bir örneğiydi. Ona göre, provokasyonlar, imzasız mektuplar, şantaj, hatta katliam toplumsal savaşlarda kabul edilebilir eylemlerdi. Kendisi için mutlak egemenlik talep ediyor ve dernekte hiçbir eleştiriye ve itiraza katlanamıyordu. Neçayev gizli derneğin çıkarlarını koruma bahanesiyle St. Petersburg’da üniversite öğrencisi İvanov’u öldürmüştü. Daha sonra yurtdışına kaçmış ve Cenevre’de destek ve anlayış gördüğü Bakunin’e sığınmıştı.</p>

  <p class="normal">Lopatin; Çar Hükümetinin, Neçayev’in bir cinayet suçlusu olarak iadesini talep ettiği bir dönemde geldi İsviçre’ye. Rus mülteciler, buna karşı çıkmaya çalıştılar ve İsviçre Hükümeti’nden Bakunin’in arkadaşını iade etmemesi talebinde bulundular.</p>

  <p class="normal">Lopatin, Rus mültecilerin çok çirkin bir söz düellosuna giriştikleri toplantılara katıldıktan sonra, onların zavallılığı ve mücadele için kesinlikle uygun olmadıkları kanısına vardı. Anarşistlerle tüm bağlarını kopardı, ideolojik bakımdan yakın olduğu halkçılarla geçinemedi. Kendi yurttaşlarının çoğunda açık ve net bir çizgi göremedi ve kendisini yalnız ve yabancı hissetti. Çekişmeler nedeniyle birbirinden kopmuş ve zayıf düşmüş olan ve yetkin, saygın bir lideri bulunmayan Rus devrimcilerinin birliği için Lopatin’de daha sonra takıntıya dönüşecek olan, ‘ne pahasına olursa olsun Sibirya’ya sürülen Çernişevski’yi kurtarma’ düşüncesi işte o zaman doğdu.</p>

  <p class="normal">Önemli ölçüde Bakunin’in hileleri, entrikaları ve diktatörce tavırlarının sebep olduğu güç durumdan çıkış yolunu gösterebilecek bir kişi daha vardı. Ve Lopatin, Marx’ın yardımıyla teorideki kuşkulardan arınabilmek umuduyla Londra’ya gitmeye karar verdi. Fakat gidişinin başlıca nedeni ‘Kapital’in çevirisi konusu idi.</p>

  <p class="normal">Küçük bir gemi ile Dover’a yaklaşırken güçlü, yapılı fiziği ve yakışıklı, bilge yüz ifadesiyle dikkatleri üzerine çeken Lopatin çok heyecanlıydı. Miyop olduğu için sürekli kullandığı ve zeki bakışlarıyla derinleşen gri gözlerini gizlemeyen gözlüklerini alışkanlıkla sık sık çıkarıyor ve siliyordu.</p>

  <p class="normal">Enternasyonal’in lideri artık çok ünlüydü ve büyük insanlar her zaman bir parça çekingenlik uyandırırlardı. Çünkü onlar kendisi ile karşılaşan her insan için ölçüdürler. İnsanın kendisini küçük biri olarak görmesi kolay değildir. Ancak Hermann Lopatin’in bu buluşmadan çekinmesine gerek yoktu. Düşünme yeteneği vardı ve yirmi beş yaşında olmasına rağmen çok şey biliyordu. En önemlisi de mutlakiyetle mücadele için karşı konulmaz bir silah elde etmek istiyordu.</p>

  <p class="normal">Sonunda Lopatin istediği Maitland-Park Road caddesine ulaştı ve fenerin ışığında duvardaki 1 numarasını gördü. Karşısında gri boyalı küçük bir ev olan iki katlı Modena Villas vardı, evin arkasında da yemyeşil bir bahçe.</p>

  <p class="normal">Karl Marx tenha bir yerde yaşıyordu. Bunun pekçok nedeni vardı. Yaratı ve yoğun çalışma sakinlik ve konsantrasyon gerektirir. Ve başka hiçbir şey bu yoğunluğa; koşuşturmalar, gereksiz konuşmalar, gereksiz rastlantısal karşılaşma ve tanışmalar kadar zarar veremez. Tüm bunlar, hızını almış akmakta olan derin bir nehrin suyunu azaltan bir dip çamuru gibidirler.</p>

  <p class="normal">Marx’ın evinde herkes bayağılık, dedikodu ve amaçsız zaman kaybından kaçınıyordu. Üstelik ‘Komünist Parti Manifestosu’nun, ‘Louis Bonaparte’ın 18 Brumaire’i’ ve ‘Kapital’in yazarı, uluslararası işçi hareketinin lideri, birkaç ülkenin polisinin ilgi alanındaydı. Ajanlar ve provokatörler değişik bahanelerle ona ulaşmaya çalışıyorlardı ve bu nedenle Marx kendisini ziyarete gelen tanımadığı insanları titizlikle araştırıyor ve oldukça ihtiyatlı davranıyordu. Lopatin hakkında Lafargue’dan çok övgü duymuştu. Genç Rus’u dostça karşıladı. Lopatin daha ilk karşılaşmalarında yalnızca Marx’ın değil, ailesinin de hoşuna gitmişti. Bir zamanlar Lafargue gibi, tüm Modena Villas sakinlerinin dostu oldu ve neşeli Tussy ile sıkı bir dostluk kurdu, Tussy, Lopatin’e Maitland-Park Road 1 numaralı evdeki tüm hayvanları tanıttı.</p>

  <p class="normal">Karl, karısı ve kızları gibi hayvanları şefkatle sever ve onlar da bu sevgiye büyük bir bağlılıkla karşılık verirlerdi. Fakat tüm köpeklerin, kaplumbağa ve kirpinin en üst amiri siyah gözlü, ele avuca sığmaz Eleanor’du. Kedileri Tommy, Lenchen’e sorun çıkaranların başında geliyordu, çünkü evde sık sık akla gelmedik düzensizlikler yaratan yeni yeni yavrular beliriyordu. Tüm odalara girip çıkıyor, ayak altında dolaşıyor, vahşi çığlıklar atıp yerleri kirletiyorlardı.</p>

  <p class="normal">Uzun tüylü Whiskey, sahibesi Tussy’den bir adım dahi uzaklaşmaz; o yokken de Karl’ın koltuğunun altında yatardı. Kocaman, sakar bir köpekti ama aynı zamanda uysal ve duyarlıydı. Whiskey, Marx’ın yaşlı cadı diye çağırdığı Tommy’nin aksine herkesin sevgilisiydi. Evde, yufka yürekli Eleanor’un sokağa atılmış köpekler arasından topladığı başka köpekler de vardı. Sambo, Blekley ve Dikki, bunlar arasında olağanüstü müzik kulağıyla Dikki ön plana çıkıyordu ve Marx herhangi bir şarkı mırıldandığında hafif bir ulumayla onu taklit ediyordu.</p>

  <p class="normal">“Dikki opera aryalarını ve şarkıları sever, fakat ıslığa tahammül edemez. Ben herhangi bir melodiyi ıslıkla seslendirir seslendirmez Luther’in şeytanı görünce yaptığı gibi, hemen bana sırtını döner ve seğirterek yanımdan uzaklaşır,” diyordu. Marx, Rus konuğuyla bahçede gezerken.</p>

  <p class="normal">Tam bu sırada Lopatin’in ayağının altına kocaman bir kaplumbağa sokuldu.</p>

  <p class="normal">“Bu Jocko,” dedi Eleanor gülümseyerek. “İngilizlerin çoğu gibi tasalı bir hali olmasına karşın, inanın çok akıllı bir yaratık.”</p>

  <p class="normal">Kaplumbağa minnacık dar kafasını dışarı çıkardı ve kendisini sahiplerinin okşayışlarına teslim etti. Daha sonra küçük bir tümseğin altındaki çukurlardan birine girerek gözden kayboldu.</p>

  <p class="ortayazi">***</p>

  <p class="normal">Marx kusursuz bir dilbilimciydi. Engels gibi o da yabancı dilleri kolaylıkla öğreniyordu. Eski ve başlıca Avrupa dilleri dışında, Romence de biliyordu ve 1869’da Rusça öğrenmeye başlamıştı.</p>

  <p class="normal">“Yabancı dil olmadan olmuyor,” diyordu. “Yabancı dil yaşam mücadelesinde bir silah. Değişik halklara komünizm propagandası yapabilecek insanlar gerekli.”</p>

  <p class="normal">Marx’ın çalışma odasındaki kitap raflarında yüzden fazla Rusça kitap vardı. Not defterinde bu kitapların kataloğu için birkaç sayfa ayırmıştı. Kitapların büyük çoğunluğunu Petersburg’dan Danielson göndermişti. Marx’ın okuduğu kitaplarda notlar, işaretler, çizgiler vardı. Dobrolyubov, Çernişevski, Herzen, Şçedrin, Saltıkov, Gogol, Puşkin, Lermantov ve Flerovski’nin yapıtlarını el altında bulundurmak için Marx raflardan çıkarıp koltuklara ve masalara koyardı. Bunları çoğunlukla sözlüksüz okuyordu.</p>

  <p class="normal">Hermann Lopatin Marx’a geldiğinde, Marx Rusça konuşma dilini yeterince rahat kullanıyordu. Bu, ‘Kapital’in yazarının Rus yazarlarının kitaplarını bu kadar iyi bildiğini beklemeyen Lopatin’i şaşırtmıştı.</p>

  <p class="normal">Marx bu genç Rus öğrenciyi sınava çekiyordu ve ona birkaç soru sordu.</p>

  <p class="normal">“Politik ekonomiyi derinlemesine incelediniz mi?”</p>

  <p class="normal">“Yeterince değil,” dedi Lopatin düşünmeden. “Bizim grupta, Petersburg’da bu konuyla, felsefeyle olduğu kadar ilgileniyor olsak da.”</p>

  <p class="normal">Şaşırmış bir şekilde gülümseyen Marx, Rusça olarak, “Sizin büyük şairiniz Puşkin, kahramanı Onegin üzerine şu dizeleri yazarken ekonomi biliminin erbabı olduğunu kanıtlamıştı,” dedi.</p>

  <p class="indentmetin">“Homeros’u, Feokriti paylıyordu,</p>

  <p class="indentmetin">Ama Adam Smith’i okuyordu.</p>

  <p class="indentmetin">Derin bir ekonomist olmuştu.</p>

  <p class="indentmetin">Yani devletin nasıl zenginleşeceğini,</p>

  <p class="indentmetin">Neyle ve neden yaşadığını</p>

  <p class="indentmetin">Sıradan bir ürün varken</p>

  <p class="indentmetin">Devlete altının gerekmediğini</p>

  <p class="indentmetin">Hesap edebiliyordu.</p>

  <p class="indentmetin">Babası onu anlayamadı</p>

  <p class="indentmetin">Ve toprağını rehin verdi.”</p>

  <div class="clrb"/>

  <p class="normal">Yeniden İngilizce’ye geçerek sözlerine devam etti Marx: “Onegin’in babası malın para olduğunu kabul etmek istemiyordu. Fakat diğer Ruslar bunu çoktan anlamışlardı. 1838-1842 yıllarında İngiltere’ye Rusya’dan tahıl getirildiğini anımsamak yeterlidir. Ben ona bu konuda yazmıştım.”</p>

  <p class="normal">Lopatin’le daha ilk karşılaşmalarında ve daha sonra birçok kez Marx, Çernişevski’den özel bir saygıyla söz etti. Marx, çağdaş ekonomistler arasında özellikle Çernişevski’nin gerçek özgün bir düşünür olduğunu, oysa diğerlerinin yalnızca derleme bilgilerle yetindiğini düşünüyordu.</p>

  <p class="normal">“Kuşkusuz,” diyordu Marx, “onun yapıtları özgünlük, güç ve düşünce derinliği taşıyor, ekonomide çağdaş yapıtlar arasında gerçekten de onunkiler okunmaya ve incelenmeye değer yegâne yapıtlardır.”</p>

  <p class="normal">Marx, Ruslar’dan hiç kimsenin böylesine önemli bir düşünürü Avrupa’ya tanıtma kaygısı taşımamış olmasına öfkeleniyordu.</p>

  <p class="normal">Marx, Hermann Lopatin’e defalarca; “Çernişevski’nin politik ölümü yalnızca Rusya’da değil Avrupa’da da bilim dünyası için bir kayıptır,” demişti.</p>

  <p class="normal">Marx’ın, Lopatin’in ideolojik rehberi saydığı Çernişevski’ye yaklaşımı, Lopatin’in, aklından çıkmayan tutsağı özgürlüğüne kavuşturmak için gereken bütün girişimlerde bulunma isteğini güçlendirdi. Çernişevski’nin yurtdışına kaçışını örgütlemek Lopatin’e gerçekleştirilebilir geliyordu ve ‘Nasıl Yapmalı’nın yazarını kurtarma planı üzerinde enine boyuna düşünüyordu.</p>

  <p class="normal">Bir keresinde Hermann Lopatin, bir hükümet başkanı nasıl olmalıdır konusunu konuşurken, Marx’a, Şelgunov’un ‘Genç Kuşağa’ adlı kitabından bir bölüm okudu:</p>

  <p class="normal">“Bize ne çar, ne imparator, ne dini lider, ne de kalıtsal yeteneksizliği örten kral cübbesi gerekli; biz aklı başında, sıradan, ölümlü ve kendisini seçmiş olan halkı anlayan bir yeryüzü insanı istiyoruz. Bize Uspenski Kilisesi’nde yağlanmış bir imparator değil, görevi karşılığında maaş alan seçilmiş bir baş gerekli.”</p>

  <p class="normal">Lopatin, Marx’ın yapıtını büyük bir coşku ve mutlulukla çevirmeye başladı; üstelik yazarla görüşebiliyor ve onun öğütlerine başvurabiliyordu. Ancak çevirmen ilk bölümün içinden bir türlü çıkamadığını itiraf etmek zorunda kaldı. O zaman Marx ona bu çıkmazdan kurtuluşun yolunu gösterdi. Lopatin kendisi için daha kolay olan ikinci bölümü çevirmeye başladı, böylece ağır ağır dilin özelliklerine, anlatım biçimine ve yapıtın temasına alışmış oldu. Marx’la doğrudan teması sayesinde ‘Kapital’in çevirmeni dildeki canlılığı ve keskin ironiyi, yazarın stilinin özelliklerini, düşüncelerindeki devrimci şahlanışı verebiliyordu. Rus dilini artık yeterince bilen Marx ise çevirideki ustalığı takdir ediyordu.</p>

  <p class="normal">Marx, Lopatin’de büyük bir bilim adamı yeteneği görüyordu. Hermann politik olarak henüz olgunlaşmamıştı. Marx genç Rus’un görüşlerindeki hatalı yönleri, Polonya’dan söz ederken, ancak bir İngiliz’in İrlanda davasını incelerken yapacağı gibi, bir sömürgecinin yerlileri hor gören tavrıyla betimlemesi üzerine fark etmişti. Lopatin’in şahsında teorik olarak güçlü bir Rus devrimcisini yetiştirme isteğiyle Marx, onu politik faaliyetlerin geniş arenasına çekti. Bir süre sonra Lopatin, Enternasyonal Genel Konseyi’ne üye oldu.</p>

  <p class="normal">Küçük Eleanor ve Lopatin’in dostluğu Marx ve karısını mutlu ediyordu. İstisnai dürüstlüğü, alçakgönüllülüğü ve derin düşünebilme yeteneği genç Rus’un belirgin özellikleriydi.</p>

  <p class="normal">Tussy hayvanlar konusunda uzmandı. Hayvanları, Marx’ın büyük kızı Jennychen’in çiçekleri, diğer kızı Laura’nın da şiiri sevdiği kadar çok severdi.</p>

  <p class="normal">Bu nedenle Lopatin’in Tussy ile hemen hemen tüm konuşmaları, Tussy’in gözdeleri üzerineydi.</p>

  <p class="normal">“Whiskey yetenekli. Bunu, hayvanı sürekli gezmek için yanına alan Mağripli de kabul ediyor,” diyordu Eleanor Lopatin’e. “Bunu, muhteşem bir müzik sezgisine sahip olmasına karşın Dikki hakkında söyleyemem. Köpekler de insanlar gibi ya akıllı ya da aptaldırlar, ya neşeli ya da melankoliktirler,” diyordu Tussy, tüm ciddiyetiyle.</p>

  <p class="normal">“Whiskey ya da Sambo ile top oynamak istemez misiniz? Topu burunlarıyla kapıp, uzun suratlarıyla fırlatarak pas atıyorlar.”</p>

  <p class="normal">Sanki sahibesinin neden söz ettiğini anlamış gibi, Whiskey genç Rus’un ayağına küçük siyah bir top yuvarladı.</p>

  <p class="normal">“Sizde insanlar da hayvanlar da bir başka,” diye şaka yaptı Hermann.</p>

  <p class="normal">“Whiskey ile taa uzaklara, Hampstead Head’in ardındaki tarlalara gidince ne yapıyorum biliyor musunuz? Bu sırrımı sizinle paylaşacağım,” dedi Tussy.</p>

  <p class="normal">“Bana güvendiğiniz için size minnettar kalırım.”</p>

  <p class="normal">“Kendi kendime rol değiştirme oynuyorum. Bu çok ilginç bir şey. Bir gezgin oluyorum ve Çin’de dolaşıyorum, Dalay-Lama’ya dönüşüyorum. Onun hakkında kimse bir şey bilmiyor ve ben istediğim şeyi uydurabiliyorum. Yamyam kabileleri ise nyam-nyam! Onu yakında insana dönüştürmek gerekir. Afrika’daki Çad gölünün ne kadar güzel olduğunu biliyor musunuz? Elbette, orada timsahlar var. ‘Eğer suya giriyorsan timsahlar hakkında kötü konuşmamalısın.’ Zencilerin böyle bir atasözü var.”</p>

  <p class="normal">“Anlaşılan coğrafyaya çok ilgi duyuyorsunuz,” dedi Lopatin.</p>

  <p class="normal">“Hayır. Daha çok edebiyata ilgi duyuyorum. Titaniya’yı yorumlamayı seviyorum. Yeryüzünde Shakespeare’den daha iyi bir yazar yoktur. Siz onun doğduğu Stratford-upon-Avon’a gittiniz mi hiç? Orada bir dilek kuyusu var. Üzerine eğilip üç gizli isteğini fısıldarsan, isteklerin yerine gelir.”</p>

  <p class="normal">Eleanor kısa bir süre sustu. Derin bir nefes aldı ve canlı bir tavırla sürdürdü konuşmasını.</p>

  <p class="normal">“Yazık ki, bu kuyu bir masal. Geçenlerde büyük drama aktristi Sarrah Sedonce hakkında bir yazı okudum ve Tat-Galeri’deki portresini görmeye gittim. Çok güzel değil ama çok başarılı. Büyüdüğümde mutlaka sahnede onun rollerini oynayacağım. Çocukluğumda Jane Gray’i taklit eder ve onun da başına geldiği gibi bir cellat kütüğü üzerinde ölmeyi geçirirdim kafamdan. Ben Robin Hood oldum, Spartaküs oldum. Bana gülmeyin, lütfen. Size güvenerek sırlarımı açıkladım. Bunları Mağripli dahi bilmiyor.”</p>

  <p class="normal">“Siz ne diyorsunuz, Eleanor! Öyle sürükleyici ve umulmadık şeyler anlatıyorsunuz ki, hayran kaldım. Siz bir hayalci, bir sihirbazsınız. Uyanıkken düş görmek, bu, müthiş bir şey. Düş bana tüm büyük eylemlerin başlangıcı gibi gelir. Bu düş, Macellan’ın masalımsı güzellikteki Hindistan’ı araması, elmas perdahçısı Spinoza’nın felsefi buluşlar yapması, hatta Martin Luther’i papanın keyfi hareketiyle mücadele için esinlendirmiştir.”</p>

  <p class="normal">“Annem Luther’i Alman dilini en iyi bilenlerden biri olarak kabul eder.”</p>

  <p class="normal">“Belki de, onu okumadım. Ama düşseverlerden söz edeceğim. Bunlar Kopernik, Marat, Hegel idi ve elbette, sizin babanız da büyük bir düşseverdir, bildiğim kadarıyla o bir şair aynı zamanda.”</p>

  <p class="normal">“Mömchen onun tüm şiirlerini dikkatle saklıyor, fakat göstermeyi sevmiyor. Mağripli ise kendi şiirleriyle alay ediyor. Fakat, hiç kimse, onun kadar muhteşem fantastik serüvenler ve öyküler uyduramaz. İnanılmaz bir masalcıdır,” dedi Eleanor.</p>

  <p class="normal">Marx’ın küçük kızı olağanüstü bilgisi ve çekiciliğiyle Lopatin’in ilgisini çekmişti. Zamanlarının çoğunu birlikte geçiriyorlardı. Tussy, Lopatin’e ülkesiyle ilgili sorular soruyordu. Bu uzak ülke Marx ailesinde istisnasız herkesin ilgisini çekiyordu.</p>

  <p class="normal">“Halkınızın alışılmadık derecede kaderci ve sabırlı olduğu doğru mu?” diye sordu Lopatin’e bir akşam yemeğinde Jenny Marx.</p>

  <p class="normal">“Bu, uzun süren kölelik koşullarından dolayı halkın ruhuna işlemiş, fakat değişen zaman ve aydınlanma bizim sıradan insanlarımızın karakterini değiştiriyor.”</p>

  <p class="normal">“Kölelerin özgürlüğüne kavuştuğu gün depremi andırır bir gün olmalı, öyle mi?” diye sordu Tussy.</p>

  <p class="normal">“Hayır, tam tersine. Henüz çok gençtim ve tesadüfen yolum Moskova’ya düştü. Gördüklerimi unutmam hiçbir zaman mümkün değil.”</p>

  <p class="normal">“Halkın bunu nasıl karşıladığını duymak isterdim. Bu, 3 Mart 1861 tarihinde oldu değil mi?” diye sordu Marx.</p>

  <p class="normal">“Evet, anımsıyorum, bu o çılgın Rus karnavalı gününe rastlamıştı. Sabahın erken saatleriydi, gece bekçileri ellerinde tokmaklarla geziyorlardı ve yemek, şarap ve çingene şarkılarından yorgun düşmüş, gözlerinden uyku akan son sefahat düşkünleri de at arabalarıyla evlerine dönüyorlardı. Birden kiliseden Çarın talimatı okunmaya başlandı. Yırtık paltolu insanların suratlarını ekşiterek, kuşkulu kuşkulu onları nasıl dinlediklerini gördüm. Yorgun düşmüş ve çalışmaktan kararmış ellerinde şapkalarını sıkıyorlardı. Köylü kadınları sessizce ağlıyorlardı. Bunlar, kendisine özgürlükleri bağışlanmış olan toprak köleleriydi. Onların konuştuğu tek şey vardı. “Biz ne olacağız şimdi?” Bahçesinde hizmetçi kulübeleri, at ahırları bulunan, kör duvarlarla çevrili Moskova köşklerindeki köle sahipleri bir isyandan korkuyorlardı. Köylülerin ve işçilerin soyulduğunu herkes biliyordu. Toprak sahiplerinin tek umudu polisti?”</p>

  <p class="normal">“Peki o gün ayaklanma oldu mu?” diye sordu Jennychen.</p>

  <p class="normal">“Hayır, sanki cenazeden döner gibi üzgün hizmetçiler odalarına, koğuşlarına döndüler. ‘Bizi özgür kılmakta kimin ne çıkarı var?’ diye düşünüyordu köylüler. Toprak soylularındı ve yine soylulara kaldı.”</p>

  <p class="normal">“Bu sırada ülkenizde kaç köle vardı?” diye sordu Jenny.</p>

  <p class="normal">“Yirmi milyon, bunlardan en az bir milyonu yaşlı ve hastaydı. Onları açlık, yoksulluk ve ölüm bekliyordu. Gelecekte köylülerin çıkarabileceği kargaşalara karşı kendilerini savunabilmek arzusuyla işbilir toprak sahiplerinden biri böyle güçsüz insanlara kaynak oluşturabilecek bir hayırseverler derneği kurmaya karar verdi.”</p>

  <p class="normal">“Önce soymak, daha sonra da soyulanlar için biraz para toplayıp ağızlarına bir parmak bal çalmak eski bir hikayedir,” dedi Jennychen.</p>

  <p class="normal">“Elbette.”</p>

  <p class="normal">“Öykünüze devam edin,” diye rica etti Marx.</p>

  <p class="normal">“Tüm toplu mekanlar o günlerde boş, sessiz, hatta karanlıktı. Caddelerde turlayan, evlerin önünde bekleşen faytonların nereye kaybolduklarını tanrı bilir, yalnızca anacaddelerle, Tverskaya ve bir de Kuznetskiy Most’ta hızla bir yerden bir yere gitmekte olan kupa arabaları göze çarpıyordu; caddelerde ve meydanlarda o kadar az yaya vardı ki gözlerinize inanamazdınız.”</p>

  <p class="normal">“Demek öyle! Tuhaf,” dedi Jenny.</p>

  <p class="normal">“Kentin merkezinin tamamen boş olmasına o sıralarda pek şaşmamak lazım. Çünkü bu caddelerde gıda malları satan yerler bulunmadığından, halktan insanlara hiçbir zaman çok fazla rastlanmazdı. Fakat varoşlarda ve pazar yerlerinde özellikle de, harabe ‘müesseseler’de, çevredeki pislik içindeki dükkânlarda ya da sıradan insanların alışveriş yaptığı seyyar tezgâhların bulunduğu yerlere birdenbire çöken sessizlik tuhaftı. Bu tür pazar yerleri genelde akşamın geç saatlerine kadar kalabalık olur. Ancak o gün Moskova caddeleri ve meydanlarındaki gerçekten de tuhaf ve alışılmadık olan sessizlik beni çok şaşırttı. Çünkü bu, tüm halkın toprak köleliğinden kurtuluşunun ilan edildiği gündü. Doğrusu, halk öfkesini dile getirseydi ve şiddete başvursaydı beni bu kadar etkilemezdi. Evet, neredeydi bu özgürleştirilmiş halk? Hangi nedenle halk karanlık inlerine çekilmişti? İnlerine mi çekilmişlerdi, saklanıyorlar mıydı belli değildi. Sanki onlar hiç yoktu... Bu ne böyle, hiçbir sevinç taşkınlığı yok! Mutluluğu bırakın, neşeli olduklarına dair küçük bir belirti dahi yoktu! Kölelik hukukunun kaldırılması gibi büyük bir davanın sanki bu halkla hiç ilgisi yoktu, bundan böyle özgür oldukları sanki onlara söylenmemiş gibiydi.”</p>

  <p class="normal">“Rus halkı basiretlidir,” dedi, Lopatin’in heyecanlı konuşmasını dikkatle dinleyen Marx. “Onları gerçek özgürlük yolunda çok acılar ve kavgalar bekliyor.”</p>

  <p class="normal">Marx ve ailesinin Lopatin’le dostluğu gitgide güçleniyordu. Tüm Modena Villas sakinleri onun Londra’dan aniden kaybolduğunu duyduklarında şaşkına düştüler. ‘Kapital’ çevirisinin üçte birini tamamlamıştı üstelik. Hermann Lopatin, kısa sürede İngiltere’ye döneceğini umut ederek çeviri çalışmasını bir süre erteleyip Çernişevski’nin kurtarılması için cesur tasarısını gerçekleştirmeye Rusya’ya gitmişti.</p>

  <p class="normal">Tüm sevgi ve saygısına rağmen girişimini akılsızca kabul edip kendisini vazgeçirmeye çalışmasından çekindiğinden, bu konuyu Marx’a açmamıştı. Daha deneyimli ve sağlıklı düşünebilen insanların onu düşüncesizlikle suçlamalarına rağmen Lopatin, hiçbir zaman bu hedeflerinden geri adım atmamıştı. Cenevre’de yayıncı Elpidin’in yardımıyla sahte belgeler edinerek Şakir isimli bir Türk’ün adına düzenlenmiş belgelerle Rusya’ya geldi, tüm bagajını oluşturan tahta sandıkta ‘Kapital’in bir nüshası ve Almanca’dan Rusça’ya çeviri metinleri vardı. Çernişevski’nin o sıralar nerede olduğunu öğrenmesi hayli güç olmuştu. Arkadaşlarından para, pasaport ve Sibirya’da görüşeceği kişilerin adreslerini alarak İrkutsk’a gitti.</p>

  <p class="normal">Aniden ortadan kayboluşunu açıklamak isteğiyle Marx’a bir mektup yazdı.</p>

  <p class="normal">“Sizin tüm dostça uyarılarınıza karşın, bu mektuptaki posta damgasından da göreceğiniz gibi Rusya’dayım. Ama, eğer beni bu yolculuğa iten nedenleri bilseydiniz, eminim ki gerekçelerimi yeterince haklı bulurdunuz.”</p>

  <p class="normal">Lopatin planlanan geziyle ilgili Marx’a Petersburg’dan bir mektup daha yazdı.</p>

  <p class="normal">“Üstlendiğim görev beni önümüzdeki günlerde Petersburg’u terk etmeye ve ülkenin büyük bir olasılıkla üç-dört ay kalacağım ücra köşelerine gitmeye zorluyor,” diye yazıyordu Londra’ya.</p>

  <p class="normal">Lopatin sahte bir pasaportla ve Coğrafyacılar Derneği üyesi Liyubavin’in belgeleriyle Sibirya’ya gitti.</p>

  <p class="normal">Girişkenliği, canlı karakteri, hazır cevap ve zeki oluşu Lopatin’in yolda çok sayıda güçlüğü aşmasına yardımcı olmuştu. İrtusk’ta Çernişevski’yi nerede araması gerektiğini öğrendiğindeyse onun bu cesur girişimi sona erdi. Suçu Elpidin’e ihtiyatsızca inanmasıydı. 3. Şube tarafından devrimci maskesi altında Cenevre’ye gönderilen ajana, Çernişevski’nin yakında kurtarılacağını anlatmıştı.</p>

  <p class="normal">Marx esrarengiz bir şekilde Londra’yı terk eden, sevdiği bu delikanlının yazgısından son derece endişeliydi. İsviçre’deki arkadaşlarından Lopatin’i tehdit eden tehlikeye ilişkin haber almıştı.</p>

  <p class="normal">Şifreli bir mektupla Marx, Danielson’a, “Dostumuz iş gezisinden Londra’ya dönmek zorunda. Firmasından bana Cenevre ve diğer yerlerden mektup yazarak dönmesi gerektiğini söyledi. Eğer dönüşünü ertelerse her şey <span class="ideitalik">altüst olacak</span> ve kendisi firmasına gelecekte hizmet verme olanağını tümüyle yitirecek. Firmanın rakipleri onun hakkında bilgi almışlar, onu her yerde arıyorlar ve onu entrikayla tuzağa düşürecekler,” diye yazıyordu.</p>

  <p class="normal">Ama artık çok geçti. ‘Firmanın rakipleri’, yani Rus polisi Lopatin’i ele geçirmişti. Kaçmaya çalıştı, ancak yakalanmış ve İrkutsk hapishanesine götürülmüştü. Oradan Danielson’a her şeyi bildirmeyi başardı ve kitabın Rusya’da yayınının daha fazla gecikmemesi için ‘Kapital’in çevirisi ile ilgili çalışmaları sürdürmesini rica etti.</p>

  <p class="normal">Danielson Marx’ın kitabı üzerinde, hemen çalışmaya başladı ve hızla bitirdi. Ancak ilk bölümü ve eki, Danielson değil, Lopatin’in tanışlarından biri olan ‘Rublev Derneği’nin üyesi Nikolay Lyubavin çevirdi.</p>

  <p class="normal">Kapital Rusça yayımlandığında Lopatin henüz gözetim altındaydı, kitabın ilk çevirmeni olmasına karşın kitabın kapağında onun adını yazmak olanaksızdı. Lopatin, kitabın bir an önce yayımlanması için diretiyordu.</p>

  <p class="normal">Marx ‘Kapital’in Rus dilinde yayımlanmasından çok memnundu. O gün Modena Villas’da büyük bir bayram gibi kutlandı.</p>

  <p class="normal">“Öncellikle,” diye yazıyordu Danielson’a, “o harika cilt için teşekkür ederim. Çevirisi de <span class="ideitalik">ustaca</span> yapılmış.”</p>

  <p class="normal">Marx’ın büyük yapıtı pek çok ülkenin sosyalistleri için ders kitabı olmuştu. Enternasyonal’in Brüksel Kongresi kararlarından birinde Marx’ın bu yapıtının tüm şubelere “işçi sınıfının kutsal kitabı” olarak önerilmekte olduğu belirtiliyordu.</p>

  <p class="normal">Fakat Karl Marx’ın bu dahice yapıtının yayımlanmasında birinci sırayı Rusya almıştı.</p>

  <p class="ortayazi">***</p>

  <p class="normal">60’lı yılların sonundan itibaren ‘Kapital’in yaratıcısı ve Enternasyonal’in liderinin Rus konukları çoğalmıştı. Marx’ın ayrı bir değer verdiği, kendisine yakın insanlardan biri de Petersburglu Aleksandr Aleksandroviç Serno-Solovyeviç idi. O ve 1865 yılında trajik bir şekilde ölen kardeşi Nikolay tüm yaşamlarını devrim hareketine adamışlardı. Serno-Solovyeviç kardeşlerin ikisi de 30 yıldan fazla yaşamadılar. Nikolay ve Aleksandr, soylu bir ailede büyüdüler ve Çernişevski, Dobrolyubov ve Herzen’in düşüncelerinin etkisiyle, daha çok gençken yüksek hedefler belirleyip amaçları için çalışmaya başladılar. Ülkelerini seviyorlardı ve onların sloganı, “Rusya’nın gücüne ve geleceğine inanıyoruz,” idi.</p>

  <p class="normal">Nikolay Serno Solovyeviç, o zamanlar gizli faaliyetlerde bulunan ‘Toprak ve Özgürlük’ örgütünün üyesi olarak ‘hak mahrumiyeti’ cezasına çarptırılmıştı. Petersburg’daki Mitninski meydanındaki cezalandırma töreninden sonra prangalara vurularak gönderildiği Sibirya’da yurtdışına kaçmayı tasarladı. Fakat daha yoldayken, güvenlik müfrezesinin vahşi dayağı sırasında aldığı darbeler yüzünden İrkutsk hapishanesinin revirinde öldü. O yalnızca fiziğiyle değil, yüreğiyle yiğitti. Çok zekiydi. Gizli örgütün önemli bir elemanıydı. Çernişevski ve diğerleriyle Satranç Kulübü kurmuştu. Bu oyun sırasında çok gizli ve önemli söyleşiler yapılırdı. İki kardeş de kitap yayıncılığı ve satışıyla uğraşıyordu. Bu iş için tüm paralarını harcamışlardı. İyi bir tüccar ve Rusya Coğrafyacılar Birliği ve Politik-Ekonomi Komitesi’nin aktif üyesi olan Nikolay Aleksandroviç Serno-Solovyeviç, uzun süre Rusya’da yasaklanmış olan ‘Çan’, ‘Genel Meclis’ gibi yayınların dağıtımını başarıyla yapmıştı. Bu ünlü illegal devrimcinin görüşleri Çernişevski ve halkçıların benimsediği “köylü komünü geleceğin sosyalist toplumunun çekirdeğidir,” öğretisinden ileriye gidemedi. Nikolay Aleksandroviç’in Merkez Komitesi üyesi olduğu ‘Toprak ve Özgürlük’ örgütü de aynı durumdaydı.</p>

  <p class="normal">Küçük Serno-Solovyeviç’i, Aleksandr’ı, kardeşinin yazgısından sürgün kurtardı. O da ‘Toprak ve Özgürlük’ adlı gizli örgüte aktif olarak katıldı ve örgütün merkez komitesi üyesi oldu. Aleksandroviç dış görünüşü ve ruhsal yapısı açısından kardeşinden biraz farklıydı. Daha içine kapalı, daha katıydı. Ve fiziksel olarak pek güçlü değildi. Dikkatli bakan kocaman gözlerinde belli belirsiz bir endişe, bazen de hüzün olurdu. Yüzü hep solgundu. İnce siyah bıyıkları altındaki kocaman dudakları sık sık titrerdi. Çok duygusal, kırılgan bir yapıdaydı. İhtiyaçlarını sınırlayarak yoksul bir hayat sürüyor ve kendisini ve sahip olduğu her şeyi haksızlığa uğramışlar ve geçim sıkıntısı çekenler için mücadeleye harcıyordu.</p>

  <p class="normal">Devrimci taktik konularında aklı ve deneyimiyle fark edilen Aleksandr Aleksandroviç, Rus emekçiler arasında Enternasyonalin aktif propagandasına ve emekçilerin bu ilkeler çerçevesinde örgütlenmesine destek olacağını ilan eden Enternasyonal Rus kanadının öncüsü olarak İsviçre’ye geldi.</p>

  <p class="normal">Serno-Solovyeviç, bir süre Enternasyonal’in Romen şubelerinin organı olan ‘Eşitlik’ adlı İsviçre gazetesinin redaktörlüğünü yaptı. İsviçre Sosyal Demokrat İşçi Partisi’nin kuruluşunda canla başla çalıştı. Parti, ilk kez 1868’de onun yönetiminde kendine özgü seçim programıyla parlamento seçimlerine katıldı.</p>

  <p class="normal">1867 yılında Bakunin, İtalya’dan İsviçre’ye geldi. Cenevre’de, kimini kendisinin yaydığı, direnci ve cesaretinden söz eden anlatımlarla Sakson, Avusturya ve Rus despotlarını dize getiren kahraman devrimci olarak ün kazandı. Sibirya’dan kaçış öyküsü dilden dile dolaşıyordu. Bakunin’in heybetli dış görünüşü, özellikle uzun boyu, etkileyici sesi, demagojik, tumturaklı konuşması, politikada acemi ve teoride zayıf olan genç Rus mülteciler üzerinde güçlü bir etki yaratıyordu. Fakat Aleksandr Aleksandroviç, çok sayıda yaşıtını kuşatan bu sürü halinde tapınma duygusuna teslim olmadı. O, daha dün ortaya çıkan bu anarşizmin peygamberinin ne kadar acımasız, iktidar düşkünü ve entrikalara yatkın olduğunu hemen görmüştü. Hatta Bakunin’in tipi dahi Serno Solovyeviç’e itici geliyordu.</p>

  <p class="normal">Kindar gözleri, söyleştiği kişilere hiçbir zaman doğrudan bakamıyor, şişkin kaşlarının altına ve gözlük camları ardına gizleniyordu. Bakunin’in düşünceleri, Aleksandr Serno-Solovyeviç’in savunduğu düşüncelere tümüyle ters düşüyordu. Onların temel düşünce uyuşmazlığı, işçilerin politik mücadeleye yaklaşımı konusundaydı. Bakunin ‘politik perhiz’ teorisinin propagandasını yapıyordu. Çernişevski’nin dava arkadaşı, ‘Toprak ve Özgürlük’ Merkez Komitesi üyesi ise bu düşünceleri devrimci hareketin frenlenmesi olarak gördüğünden reddediyordu. O, işçi sınıfının ancak partisini yaratarak kendi mücadelesini verebileceğini biliyordu. Bakunin’in toplumsal devrimin hemen başlatılması fikrine de katılmıyordu.</p>

  <p class="normal">Serno-Solovyeviç, Enternasyonal üyesiydi ve Romen Şubelerinin çalışmalarına aktif olarak katılıyordu. Yoğun bir enerjiye sahip, iş için kendisini feda eden bir insan olarak yirmi dört saatte topu topu iki üç saat uyuduğu oluyor, düşündüklerinin hiç olmazsa bir bölümünü gerçekleştirmek için zamanın yetmemesinden üzüntüyle yakınıyordu.</p>

  <p class="normal">Aleksandr Aleksandroviç, dillerde dolaşan karakteristik hicivlerinden birinde, emekçilere olan sevgisi üzerine yemin eden burjuvaziye ilişkin şunları söylüyordu: “Emekçileri seviyorum, ne demek? Siz onları lahanayı, jambonu sever gibi çok mu seviyorsunuz, az mı? Neden bize sevgiyi yorumluyorsunuz? Lütfen, bırakın bu duygulu ifadeleri! Kendinizi, karınızı, çocuklarınızı sevin, tüm bunlar çok güzel, fakat işçilerin sizden ve sizin gibilerden talep ettiği nedir? Yalnızca gerekli olanı, belki de daha azını. Onların emeği sayesinde zenginleşirken, en azından onları kendi merhametinizden kurtarın.”</p>

  <p class="normal">Marx, Serno-Solovyeviç’e çok değer veriyor, onunla yazışıyordu. ‘Kapital’ Leipzig’de basılır basılmaz kitabını ilk ona armağan etmişti.</p>

  <p class="normal">Yaşamının son yıllarında Aleksandr Aleksandroviç kendisini tümüyle Uluslararası İşçiler Birliği davasına adadığı için Rus mültecilerin çalışmalarına katılmaktan uzak durdu. Ancak, arkadaşlarından birine, “Kardeşimin ve onun arkadaşlarının öldürülmesinin öcünü almak için Rusya’ya gitmiyor olmam bana acı veriyor, fakat benim tek başıma öç almam yetersiz ve zayıf kalırdı. Burada, biz ortak davaya hizmet ederek bu lanetli düzenden öç alacağız, çünkü tüm bu düzenin her yerde yok edilmesinin garantisi Enternasyonal’dir,” diyordu.</p>

  <p class="normal">Serno-Solovyeviç, Uluslararası Birlikteki çalışmasının yalnızca işçi hareketine değil, ülkesinin çar boyunduruğundan kurtuluşu davasına da hizmet ettiğini düşünüyordu.</p>

  <p class="normal">Bakunin ve taraftarlarıyla mücadele Serno-Solovyeviç için gitgide daha da ağırlaşıyordu. Bu arada çok sayıda başarısızlık ve düş kırıklığı da yaşamıştı. Cenevreli işçiler onun önderlik ettiği grevler sırasında yeterli direnişi gösterememişlerdi; kurduğu İsviçre Sosyal Demokrat Partisi seçimlerde başarısızlığa uğramıştı. Gazetesi, yerel proletarya arasında büyük bir etkiye sahip olan anarşistlerin tecrit çabalarına maruz kalmıştı. Acı deneyler cesaretini kırmıştı. Bitmek bilmeyen sarsıntılar yakalandığı ruhsal rahatsızlığını ilerletmişti. Doktordan sözümona umutsuz durumunu öğrendikten sonra yaklaşan çılgınlığın korkunç karanlığında uyanmak istemediğinden henüz otuz bir yaşında iken intihar etti.</p>

  <p class="ortayazi">***</p>

  <p class="normal">Marx’ın aile bireyleri arasındaki dostluk yaşamın tüm güçlüklerini ve maddi sıkıntıları hafifletiyordu. Karl ve Jenny’nin üç kızından hangisinin en mükemmel olduğunu belirlemek mümkün değildi, hepsinin ruhu o kadar zengin ve sağlamdı ki, onlar yalnızca ebeveynlerini seven, onlara bağlı evlatlar değil, aynı zamanda onların sadık dostları ve fikir yoldaşlarıydılar.</p>

  <p class="normal">Jennychen eve biraz yardım edebilmek arzusuyla, İskoçyalı, varlıklı bir ailenin evinde öğretmen olarak çalışmaya başlamıştı. On üç yaşındaki Eleanor okuluna devam ediyor, çok kitap okuyor ve boş saatlerinde dört ayaklı ekibiyle zaman geçiriyordu.</p>

  <p class="normal">Paul ve Laura arasındaki sevgi gün geçtikçe büyüyordu. Seven insan, kendisi ile aynı sınırsız duyguyla beslenen insanın ruhunu anlamaya yakındır. Şu ana kadar tek bir tutkuyla dolu olan Laura’nın yüreği, şimdi annelik sevgisiyle dolmuştu. Yaklaşan annelik genç kadını yatıştırıyor ama öte yandan da korkutuyordu. Fakat Lafargue onu sakinleştirmeyi ve eğlendirmeyi başarıyordu. Laura’yla birlikte ‘Komünist Manifesto’yu Fransızca’ya çeviriyorlardı. Paul, hastaneye gittiğinde Laura ev işleriyle uğraşıyordu. Harika yemekler hazırlıyor, sabırsızlıkla beklediği bebeği için küçücük zıbınlar ve bereler dikiyordu.</p>

  <p class="normal">1869 yılının 1 Ocak günü, Marx ve Jenny erkek torunları olduğu haberini aldılar. Lafargue’lar bebeklerine ‘Etienne’ ismini koydular fakat kısa bir süre sonra bebeğe herkes lakabıyla sesleniyordu: ‘Schnaps’.</p>

  <p class="normal">Marx aralıksız olarak Britanya Müzesi’ni ziyaret ediyor ve çok çalışıyordu. Boş saatlerinde, yağmur ihtimaline karşı kocaman siyah şemsiyesini de alarak iyiden iyiye yaşlanmış olan Whiskey ile Hampstead Head’in yolunu tutuyordu. Genellikle eski tanıdığı işçilerden birine uğruyor ve güncel konulara ilişkin onların düşüncelerini dinliyordu. Komünistler Birliği kurulduktan bu yana dava arkadaşları olan Eccarius ve Lessner bu tür gezilerde ona eşlik ediyorlardı. Saçları kırlaşmış, hafiften kamburu çıkmış terzi Lessner, Marx’ı dinlerken duyduğu mutluluğu gizlemiyordu. Onu dinlerken zaman zaman yerinde sözler söyler ve kendi gözlemlerini anlatırdı. Onun en büyük düşü, tüm emekçiler için sekiz saatlik işgünü hakkının kazanılmasıydı.</p>

  <p class="normal">Hem Lessner’in hem de Eccarius’un paraya çok gereksinim duydukları oluyordu ve Marx, maddi açıdan çok sıkışık olmasına karşın elindekileri son kuruşuna kadar onlarla paylaşıyordu.</p>

  <p class="normal">“Nasıl yardım etmezsin,” diye açıklıyordu Engels’e hüzünle, “Lessner’in karısı öldü, zavallı borca battı. Eccarius’u ise kirasını ödemediği için neredeyse evinden atıyorlardı. İhtiyar bana gözyaşları içinde geldi. Çevresindekilere göre en becerikli kişi olan işçi Dupon çoktandır işsiz. O kadar alçakgönüllü ki, çok zor duruma düşmedikçe hiçbir zaman borç almaz. Bir de, ödünç para rica eden Leibknecht’in mektubu var. Toplam 14 sterlin dağıttım.”</p>

  <p class="normal">Ağustos ayında Wilhelm Leibknecht Marx’a telgrafla önemli bir haberi, Almanya Sosyal Demokrat Partisi’nin kurulduğunu bildiriyordu. İşçi hareketi gelişmiş ve güç kazanmıştı.</p>

  <p class="normal">Az bilinen, karmaşık antik kültürüyle insanı heyecanlandıran uzak ülkeler, Marx ailesinde herkesin ilgisini çekiyordu. Hindistan ve Çin hakkında yazılan ne varsa yalnızca Marx tarafından değil, karısı ve kızları tarafından da büyük bir hevesle okunuyordu. Jennychen’in lakabı Çin İmparatoru Qui-Qui, Tussy’in lakabı ise prenses Quo-Quo idi. Hindistan’la ticari bağları olan Engels sayesinde kızlar Kalküta ve Delhi’yi sürekli duyuyorlardı. Güney denizlerine yapılacak masalımsı bir gezi için can atıyorlardı. Uzak Çin, Manchester’de Engels’lerin yanındayken Çin’de uzun süre bulunmuş tüccarlarla tanışan Tussy’de özellikle büyük bir merak uyandırıyordu.</p>

  <p class="normal">Geniş mutfaklarında Lenchen ile baş başa kaldıklarında Eleanor, her şeyin alışılmışın dışında olduğu bu kıta ülkesini anlatmaya koyuluyordu, erkekler kimono giyiyorlardı, kadınlarsa dar pantolonlar. Kadınların ayakları ve göğüsleri fazla gelişmesin diye, küçük yaştan itibaren sargıya alınıyordu. Güzelliğin sembolü ise çocukların tabutçuluk oynadığı ve halkın ölüm korkusunu yendiği Lotus’du.<sup class="calibre6"><a href="../Text/ates4_split_029.html#footnote-654-18" id="footnote-654-18-backlink">[18]</a></sup></p>

  <p class="normal">“Düşün, Çin’de yazılı tabela yerine sesli tabelalar var. Seyyar satıcılar ve meslek erbapları kendi atölyeleri ve dükkânları için sesli reklam yapıyorlar. Diyelim ki ben şu şekilde taburede oturuyorum, sen de ocağın başındasın, pencereden ise meyve satıcısının sesi geliyor...”</p>

  <p class="normal">“Bu tam isabet olurdu. Strudel yapmak için elma yok,” dedi Lenchen.</p>

  <p class="normal">“Sucu su sesi çıkarıyor, oyuncakçı sırığa astığı oyuncakları satarken ıslık çalıyor, berberin elinden makas düşmüyor, tamirci zil çalıyor.”</p>

  <p class="normal">“Amma da gürültücüler ha.”</p>

  <p class="normal">“Evet, Çin sokaklarında, denizde ya da ormandakiler gibi, insanı doğanın ortasında hissettirecek doğal sesleri duymak olası,” dedi Tussy.</p>

  <p class="ortayazi">***</p>

  <p class="normal">Tussy daima Engels’in karısı ve karısının yeğeni Pums lakaplı ufaklık Mary Ellen’le yaşadığı Manchester Maringhton Palace’ın arzulanan konuğuydu.</p>

  <p class="normal">Ona kendi evi kadar yakın gelen bu evde de çok sayıda hayvanla dost olmuştu. Onun ve Engels’in gözdesi belirgin sakalları ve ateş saçan gözleri ve yaşlı suratıyla tarih öncesi mağara insanlarına benzeyen son derece akıllı ve uysal İrlanda asıllı kızıl Terrier, Dido’ydu. Gezintilerde sahibine eşlik etmekten hoşlanıyordu. Dido, Tussy’ye duyduğu dostluğu usanmadan kuyruğunu sallayarak ve mutluluk sesleri çıkartarak gösteriyordu. O da Whiskey gibi, burnuyla vurarak top oynayabiliyor, Mary Ellen’in arabasına saklanarak sık sık Poni’nin yerini almaya çalışıyordu.</p>

  <p class="normal">Manchester’de Tussy kendini evindeymiş gibi rahat hissediyordu. Her türlü ev işinde ve konuklarını ağırlarken yardımcı olduğu Lizzy onu şefkatle seviyor ve şımartıyordu. On dört yaşındaki Tussy, küçük Pums’a ilk Almanca derslerini verdiği için gururlanıyordu. Tüm odalarda rahatlıkla dolaşıyor, ancak Engels’in çalışma odasına çekinerek giriyordu. Evin bu en özel odasında akıllara durgunluk veren bir düzen egemendi. Kalem temizlemek için kullanılan çaputlar dahil her şeyin belirli bir yeri vardı ve birileri bu düzeni bozduğunda, ilişkilerinde daima sakin ve yumuşak olan Engels, suratını asardı. Öfkeden kekelemeye başlar ve içinde kopan fırtınayı güçlükle dindirirdi. Yığınlar halinde duran kitaplar sanki masaya bağlanmış gibiydi ve ev halkı bunlara hiçbir zaman dokunmazdı.</p>

  <p class="normal">Haziran ayının son günüydü. Engels, Tussy’yi çalışma odasına çağırdı. Tussy odaya elinde okumakta olduğu Almanca’ya çevrilmiş Sırp şarkıları kitabıyla girdi. Komik bir bakışla odaya göz attıktan sonra dudaklarını şişirerek, “Engels amca, çalışma odan çok sıkıcı ve her şey evde kalmış ukala bir kızın gardrobundaki gibi çok düzenli yerleştirilmiş.”</p>

  <p class="normal">Çocukça bir gülme tutmuştu Engels’i; ve onun bu içten gülme yeteneğiyle yalnızca Marx yarışabilir ve bunda ruhsal bir rahatlama bulabilirdi. Her iki arkadaşın da gülüşü etrafındakilere bulaşır ve bir yaşam marşı gibi mutluluk verirdi.</p>

  <p class="normal">Doyasıya güldükten sonra, Engels, “Fark şu ki, gardropdaki çeyiz evde kalmış kızın işine yaramaz, burada gördüğün her şey her zaman gereklidir. Üstelik, ben yeni alışkanlıklar edinemeyecek kadar yaşlıyım. Ha, bu arada Bayan Eleanor için Mağripli’den iki mektup var,” dedi, mektupları Tussy’ye göstererek.</p>

  <p class="normal">Tussy koltuğa yerleştikten sonra okumaya başladı. Engels, ilk kez okuyormuş gibi kahkahalarla gülüyordu.</p>

  <p class="normal">“Şu işe bak! Karl Rochefoucault’da yine bir şeyler buldu. Dinle Quo-Quo, ‘Başkalarının acılarına katlanabilmek için hepimiz yeterli güce sahibiz.’ Gerçek bu mu? Ya da bir başkası, ‘Yaşlılar, artık kötü örnek olacak durumda olmadıklarından kendilerini avutmak için iyi öğütler vermeyi severler.’ Harika söylenmiş. Bir tane daha. ‘Kötü alışkanlıklar bizi terk ettiğinde, onları biz terk ettik diye kendimizi avutuyoruz.’”</p>

  <p class="normal">“Mağripli, gerçek bir sihirbazdır. Başka komik neler yazmış?”</p>

  <p class="normal">“Bağışla, ‘Krallar insanlara, paraya davrandıkları gibi davranırlar. Paranın değerini keyfi olarak kendileri belirlerler, oysa gerçek değeri, kur belirler.’ Yaşlı Fransız akıllıymış. ‘Bize sıkıntı verenleri sık sık bağışlarız, ama sıkıntı verdiklerimizi bağışlayamayız.’”</p>

  <p class="normal">Mektupta yazılı olan bir özdeyişi Engels, Tussy için uygun olmadığını düşünerek içinden okudu: “Aşıklar birbirlerinden hiç sıkılmazlar, çünkü onlar her zaman kendilerinden söz ederler.”</p>

  <p class="normal">“Biliyor musun Tussyhen,” dedi Engels okumayı bırakarak, “Marx’la biz sıkıntılı bir yaşam sürmemize rağmen nasıl oldu ben de bilmiyorum ama mektuplarla neşelenmeyi öğrendik. Yirmi beş yıl boyunca bizim yazışmalarımızda ne kadar çok şakanın yer aldığını bir bilseydin.” Engels, arkadaşının mektuplarını biriktirdiği bir kutu çıkardı. Kutuda birbirine özenle sarılmış onlarca tomar vardı. Tussy, Engels’in koltuğuna yaklaştı ve mektuplara baktı. Masada daha yeni alınmış bir posta kağıdı vardı. Kendisi için çok değerli olan, bir şimşeğin zikzaklarına benzeyen sivri el yazısını tanıdı.</p>

  <p class="normal">Onun yanında Engels’in düzgün, güzel, küçücük harflerle yazılmış yanıtı vardı.</p>

  <p class="normal">Tussy masa takvimine göz attı. 1 Temmuz’un arifesiydi.</p>

  <p class="normal">“Yarın, değil mi?” diye fısıldadı Eleanor.</p>

  <p class="normal">“Evet, cüce Alberich. Yarın büyük gün?”</p>

  <p class="normal">“Büyük bir tören düzenleyelim. Ne de olsa bunu yirmi yıl bekledin.”</p>

  <p class="normal">“Elbette bebeğim. Lanetli ticaret tanrısı Merküri’den ebediyen ayrılacağım. Nihayet özgürüm. Hurra! Hurra!”</p>

  <p class="normal">Engels bir genç çevikliğiyle koltuktan kalktı ve Tussy küçük bir çocukken yaptığı gibi onun elinden tuttu, yan odaya geçtiler ve Lizzy’nin etrafında dönmeye başladılar.</p>

  <p class="normal">“Yaşasın Özgürlük! Hurra!”</p>

  <p class="normal">Yaklaşık yirmi yıldır Engels, nefret ettiği ticaretin boyunduruğuna koşulu yaşamıştı; sıkıntı verici hesapların, bilançonun yapılması için uzun uzun çalışması, sürekli borsaya gitmesi, tanımadığı insanlarla görüşmesi gerekmişti. Bugüne kadar başka türlü değerlendirmek istediği ama artık geri gelmeyeceğini bildiği saatlerini kaybettiğini hissetmenin umutsuzluğu sık sık onu sarmıştı. Yalnızca arkadaşını ve onun ailesini düşünmesi, onun parasal desteği olmadan onların yaşamlarını sürdüremeyeceklerini, insanlığın ise bu dahinin yaratılarından, araştırmalarından, buluşlarından yoksun kalacağını biliyor olması kendisine güç veriyor ve iradesini çelikleştiriyordu. Böylece kendisini frenleyerek yeniden büronun yolunu tutuyordu. Gençlik yılları geçmiş, yaşlılık kapıyı çalmıştı. Ve sonunda özgürlük de gelmişti.</p>

  <p class="ortayazi">***</p>

  <p class="normal">Ertesi gün Engels, her zaman olduğu gibi erkenden kalktı. Yüzü aydınlık ve mutluydu.</p>

  <p class="normal">“Son kez! Son kez!” diyordu uzun çizmelerini giyerken. “Büroya son kez gidiyorum.” Lizzy mutluluğunu gizleyemeyip kocasına sarıldı.</p>

  <p class="normal">Birkaç saat sonra Lizzy ve Tussy, bugün Mornington-Street’de söylendiği gibi, ‘emekli işadamı’nı karşılamak için dış kapıya çıktılar. Engels, selam verircesine başının üzerinde tuttuğu bastonunu sallıyor, yüksek sesle bir Alman kahramanlık türküsü söylüyordu.</p>

  <p class="normal">Şakalar ve kahkahalar gece geç saatlere kadar durmak bilmedi. Lizzy kutlama için donatılmış masayı topladı. Ve Marx’ın arkadaşının yaşamında gerçekleşen olayı adlandırdığı gibi ‘Mısır esaretinden kaçış’ın şerefine şişelerce şampanya içtiler. Tören sona erdiğinde Engels büronun ortağına devri konusunu tüm ayrıntılarıyla annesi Eliza’ya bildirmek için çalışma odasına çekildi.</p>

  <p class="normal">“Yeni özgürlüğüm,” diye yazıyordu, “çok hoşuma gidiyor. Dünden itibaren tamamen bir başka insan oldum ve on yaş gençleştim. İç karartıcı kente gitmek yerine bugün sabah bu güzel havada birkaç saat tarlalarda dolaştım. Dört bir yanı is kaplayacak diye korkmadan, önünde çiçekler olan pencerelerimi açtım, konforla döşenmiş odamda oturuyorum ve evin önündeki ağaçlara bakarak çalışma masamda, bir otel avlusuna bakan depodaki iç karartıcı odaya nazaran bir başka huzurluyum. Kulüpten yürüme mesafesiyle on dakika uzaktayım. Akşamüzeri saat beş ya da altıda evdeyemek yiyorum, daha sonra gazete okumak için birkaç saatliğine kulübe gidiyorum. Kente bilançolar, defterler gibi nedenlerle artık gitmek zorunda olmadığım için tüm yapmak istediklerimi planlayabilecek olmaktan dolayı ne kadar mutlu olduğumu anlatamam.</p>

  <p class="normal">“Seni yürekten seven oğlun.</p>

  <p class="sagnormal"><span class="ideitalik">Friedrich”</span></p>

  <div class="clrb"/>

  <p class="normal">Aynı yıl Engels karısı ve Tussy ile İrlanda’ya gitti.</p>

  <p class="normal">Onun, eski bir efsaneye göre çocuklarını yitiren mutsuz bir anneyi anlatan ‘Kurcheev Haguu’ adı verilen ülkeye ilişkin yol öyküleri Marx’ın küçük kızının belleğinde ömür boyu kaldı. Yolculuk sırasında Engels oldukça dayanıklı, diriydi ve gençlere özgü enerjisini ve yaşamdan zevk alma becerisini çevresindekilere aşılamıştı. Elli yaşına yaklaşmış olmasına karşın, kestane rengi saçlarında ve sivri sakalında tek bir beyaz tel yoktu ve kırışıksız yüzü ilk gençliğin izlerini taşıyordu. Kalkıştığı her işte yorulmazlığıyla, doğa bilimleri, kimya, botanik, fizik, politik ekonomi ve askerlik bilimlerindeki bilgilerini sürekli zenginleştirirdi. Filoloji onun tutkusuydu. Öğrendiği yirmi yabancı dilden on ikisini mükemmel derecede biliyordu.</p>

  <p class="normal">Ticareti bıraktıktan sonra Engels’i Manchester’de hiçbir şey tutamazdı. Londra’ya, sevgili arkadaşı ve onun ailesinin daha yakınına taşınmak için hazırlanmaya başladı. Marx ve Engels aynı kentte yaşama olanağının düşünü çoktandır kuruyorlardı. Jenny ve Marx, Londra’da Friedrich ve Lizzy’nin hoşuna gidebilecek ve Maitland-Park Road’a yakın bir daire arıyorlardı.</p>

  <p class="ortayazi">***</p>

  <p class="normal">1869 yılı Marx için alışılmadık derecede renkli bir yıl olmuştu. Manchester’den başka, birkaç kez de Kıtaya geçti, Paris’te Lafargue’larda A. Williams ismiyle kaldı. Polis onu izliyordu. Louis Bonaparte’ın inatçı düşmanlarından biri olarak eğer polise Fransa’da yakalansaydı bu yalnızca özgürlüğüne değil yaşamına da malolabilirdi. Buna rağmen Marx, İmparator’un topraklarına ayak bastı. Her zaman sevdiği bu kente yeniden gitti. Vaneau sokağında Karl ve Jenny’nin unutulmaz mutlu bir yıl geçirdikleri evi yine aynı tozlu kestane ağacı bekliyordu. Burada ilk çocukları Jennychen doğmuştu. Yeni yazdığı şiirlerini heyecanla ilk kez burada okumuştu. Bunların üzerinden çok zaman geçmişti.</p>

  <p class="normal">İlk torununa bakarken geçmiş sanki yeniden gözlerinin önünden geçiyordu. Çocuğu sık sık kucağına alıyor, Schnaps’ın törensel yıkanma saatlerini ve beslenme saatlerini kaçırmıyordu. Çocuk kolları çözülmüş olarak yatarken ve sakin sakin gülerek ve dişsiz ağzını açarak ayaklarını çenesine uzatırken, Marx içinde şefkatin ılık bir rüzgar gibi estiğini hissediyordu. Ölen oğlu, Mush’ı düşünüyordu. Ona duyduğu özlemi yıllar azaltamamıştı.</p>

  <p class="normal">Torununu da o denli çok seviyordu. Schnaps ağlamaya başladığında, ancak Marx dedesi onu sakinleştirebiliyordu.</p>

  <p class="normal">“Sen büyücüsün Mağripli,” diye şaşkınlığını ifade ediyordu Laura. “Sende çocukları çeken bir şey var, onları seviyor ve anlıyorsun.”</p>

  <p class="normal">“Çocuklardaki geleceğimize saygı duyuyorum ve daha beşikteyken onlara yol veriyorum,” dedi babası. “Ama yıllar nasıl da hızla geçti, beni nasıl dede yaptınız buna şaşıyorum,” diye sürdürdü konuşmasını.</p>

  <p class="normal">Akşamları, kızı ve damadıyla birlikte başkentte uzun yürüyüşler yapıyordu. Hava sıcaktı ve her taraf tozluydu. St. Germain varoşları çevresindeki dar sokakların pis kokusu rahatsız ediciydi. Yalnızca Seine bulvarlarında, Louvre’un bir cephesinden itibaren her şey değişiyordu.</p>

  <p class="normal">“Baron Osman Paris’in şeklini değiştirmiş, bir hayli Osman(lı)laştırmış,” diye şaka yaptı Marx geniş, düzgün caddelere bakarak. “Fakat bana öyle geliyor ki geçen yıllar içinde hepten çirkinleşmiş.”</p>

  <p class="normal">İmparator ve karısı Evgeni’nin dükkânların vitrinlerine konulmuş özensizce boyanmış portrelerini fark edince gülerek, “Derler ki Napolyon I, bir dehaya sahipti, onun hayali yeğeni ise yalnızca Evgeni’ye sahip,” diye ekledi.</p>

  <p class="normal">Paris’te Marx, hiç sönmeyen bir volkanı andıran Auguste Blanqui ile görüşmek istemişti, fakat Fransız polisi tarafından takip edilen Blanqui uzun yıllar süren tutukluluktan sonra gizlice Fransa’yı terk edip, Brüksel’e yerleşmişti ve partizanlarının imparatorluğa karşı savaşını oradan yönetiyordu.</p>

  <p class="normal">Laura’nın küçük çocuğuyla deniz kenarına gitmesini bekledikten sonra Marx Jennychen’le birlikte, Joseph Dietzgen’in kendisini sabırsızlıkla beklediği Seigburg’a gitti. Marx ve Dietzgen birkaç yıldır yazışıyorlardı. Ve şimdi ilk kez karşılaştılar ve kardeş gibi kucaklaştılar.</p>

  <p class="normal">Mektuplar sayesinde her biri diğeri hakkında tümüyle doğru kanaatlere varmıştı. Dietzgen Marx’ta, teori ve mücadele konularında kendisi için tartışmasız otorite olan bir dahiyi görüyordu. Ancak doğası gereği fazla dürüst bir işçi olarak coşku dolu hayranlık gösterileri ve daha sonra tapınmak için tanrı yaratma gereksinimi ona yabancıydı. Gerçek bir proleterdi. Dietzgen, kendisi için tanrılaştırarak kendi düşüncesinde yükselmek ve kendi tanrısının huzurunda başrahip olmak için bir tür insanüstü ideal arayan Doktor Kugelmann’ın tam karşıtı bir yapıdaydı. Puta tapmanın özünde de kölelik vardır. Yeryüzü tanrıları yaratan putperestler için otorite değil, kendilerinin yapıp gerektiğinde ise kolayca yıkabilecekleri putlar gereklidir.</p>

  <p class="normal">Herhangi biriyle ilişkilerde sahte şirinlik ve yapmacıklık onu iğrendiriyordu. Marx, kendi kendini yetiştirmiş bu olağanüstü insanı merakla inceliyordu.</p>

  <p class="normal">“Bu insan gerçek bir filozof, gerçek bir düşünür,” diye geçirdi içinden.</p>

  <p class="normal">Weitling, Eccarius gibi ve Dietzgen’i düşündüğünde Enternasyonal’in önderi, bu denli yetenekli insanlar ortaya çıkaran proletarya adına haklı bir gurur duyuyordu. Dava arkadaşları ve öğrencilerinin başarısı ve kazanımlarından dolayı Marx kadar mutluluk duyan enderdir. Bizzat işçilerden yürekli teorisyen savaşçılar yetiştirmişti ve bunu önemli ve acil görüyordu.</p>

  <p class="normal">Dietzgen ailesinde geçirilen birkaç gün, coşkulu söyleşiler ve tartışmalarla çabuk geçmişti. Söyleşiye taraf olanların ilgi alanları çok genişti ve felsefe tarihini, Marx’ın ekonomi öğretisini, Uluslararası Birliğin politik ve taktik sorunlarını içeriyordu ve en önemlisi de Alman devrim hareketine uygundu. Ülkesine döndüğü ilk günden itibaren Dietzgen işçiler ve zanaatkârlar arasında Marx ve Engels’in öğretisinin propagandasını hiç şaşmadan yapanlardan biriydi. Ülkesinde sosyal demokrat faaliyet uğruna Dietzgen maddi çıkarları bir yana iterek Rusya’yı terk etmişti.</p>

  <p class="normal">Dünya görüşündeki birlik ve ortak hedefler derici Dietzgen’le Enternasyonal’in önderini sıkıca kaynaştırmıştı. Ancak, bazı konuları, özellikle de Dietzgen’in daha yeni bitirdiği ‘Zihinsel Faaliyetin Özü’ adlı kitabı tartışırken birbirlerine sert itirazlarla karşı çıktılar. Tüm Reinliler gibi kalın sesli olan ve kolayca alevlenen Marx ve Dietzgen öyle bir gürültü kopardılar ki Jennychen ve Dietzgen’in ailesindeki kadınlardan biri odaya koştu. Ancak tartışma başladığı gibi bir süre sonra kesildi. Ve söyleşi şaka ve kahkaha seslerinin yer aldığı daha sakin bir tonda sürdü. Marx, felsefe ve politikayla ilgili tüm konularda Dietzgen’e pek çok öğüt verdi. Onun diyalektik materyalizmi kavramasına ve kitabında ortaya attığı idealleri sonuna kadar düşünmesine yardımcı oldu. Dietzgen kendi gücünden duyduğu kuşkuları Marx’a defalarca açtı.</p>

  <p class="normal">“Benim sistematik olarak alınması gereken eğitimim eksik,” diyordu çok değer verdiği dostuna. “Hiçbir okulu bitirmedim ve hakkında sağlıklı bilimsel bir hazırlık olmadan ‘Saf Aklın Eleştirisi’ ya da ‘Mantık’ hakkında fikir yürütme hakkına sahip olup olmadığım konusundaki kararsızlığım beni hep rahatsız etti. Okul dogmaları ve bununla bağlantılı her şeyden bağımsız olarak Aristo, Kant, Fichte, Hegel, Feuerbach’ın öğretilerini pratik olarak kavradım. En önemlisi de sizin yapıtlarınızı anladım, yaşamla iç içe olmayan düşüncenin anlamı yoktur, yoksa bu yalnızca skolastiğin karanlıklarında gezinmek olur. Teori, profesörlerin bir ayrıcalığı değildir. Biz işçiler, düşmanlarımızın kendi manevi üstünlüklerinden yararlanarak bizi tüm ilişkilerde, maddi ilişkiler dahil, sömürmemeleri için kendi aklımızla da yaşamalıyız. Bu konuda sizin büyük yapıtınız ‘Kapital’e eleştiri de yazdım.”</p>

  <p class="normal">“Sizi dinlerken cesaretle söyleyebilirim ki, proletarya her şeyi aşarak yaşamın en büyük mutluluklarından birine, teorik düşünceye ulaşacaktır.”</p>

  <p class="normal">“Sizin beyninizin ürettiklerinin en iyisini cömertçe ve kolayca tüm insanlara vermenize, itiraf edeyim, şaşırıyorum,” dedi Dietzgen.</p>

  <p class="normal">“Verdiğim her şey beni zenginleştiriyor,” dedi Marx, düşünceli bir tavırla. “Başkalarına bağışladığımız şeyler, bize fazlasıyla geri dönüyor.”</p>

  <p class="normal">“Gerçek, çok derin bir felsefi doğrudur,” dedi derici. Marx’la vedalaşırken duygulanan Dietzgen onun elini uzun süre bırakmadı.</p>

  <p class="normal">“Ben ortak kazanıma dönüştürdüğünüz bilimsel hazinelerin halka kazandırılmasına yardımcı olacağım, umudumu eskiden de olduğu gibi koruyorum.”</p>

  <p class="normal">Kısa bir süre için Aachen’deki kuzenini, ardından da yayınla ilgili konularda Hamburg’da Meisner’i ziyaret ettikten sonra Marx, kızı Jennychen ile Kugelmann’lara geldi.</p>

  <p class="normal">Hannoverli dostları Karl’ı ve Jennychen’i dostça bir özenle karşıladılar. Güler yüzlü, mükemmel derecede eğitimli, nazik Jennychen, Gertrud ve Franzchen’in gönlünü hemen kazandı. Kugelmann her zaman olduğu gibi Marx’a olan hayranlığını abartılı bir şekilde ifade ediyordu. Onda, ‘Kapital’in yazarına karşı bira köpüğünü andırır tehlikeli bir coşku vardı. Birdenbire fışkıran köpük yukarı fırlar ve hemen yok olur, geriye ise ancak yarısı dolu bira bardağı kalır.</p>

  <p class="normal">Bu hayran doktora ait evde, genelde konukları ağırladıkları büyük odalardan birinde, duvara paralel olarak kaideler ve kolonlar üzerinde çeşitli Yunan tanrılarının alçıdan büstleri yer alıyordu. Kugelmann, sürekli Marx’ı Zeus’a benzeterek onu usandırmıştı.</p>

  <p class="normal">Marx’ın kendisini dinlemediğini görünce Jennychen’e musallat oldu.</p>

  <p class="normal">“Dikkat edin, her ikisinde de güçlü bir alın, kıvırcık ve gür saçlar var. Alnında bir düşünürün dikey kıvrımları, yüzünde ise hem emredici hem de iyi yürekli bir ifade var. Ayrıca, ben Marx’da,” diye ekliyordu anlamlı anlamlı, “ünlü Homeros’un Olimpos sakinlerine hep söylediği yaşama inanmışlığın bir ruh dinginliğini görüyorum. Dikkatsizlik ve sıkıntı bu tür insanlara yabancıdır.” Tumturaklı konuşma düşkünü doktor derin düşüncelere dalmış, Zeus ve Marx’ın benzerliklerine bakıyordu.</p>

  <p class="normal">“Antik tanrılar, tutkudan arınmış olan sonsuz huzurun sembolüdürler. Öyle değil mi Marx!” diye sürdürdü sözlerini inanmış bir tavırla.</p>

  <p class="normal">“Doğru değil,” dedi Marx düşünmeden. “Onlar huzura yabancı olan sonsuz tutkunun simgeleridir.”</p>

  <p class="normal">Marx’a parti ya da politika çalışmalarından tanıdığı yoldaşlar geldiğinde Kugelmann homurdanmaya başlıyordu. O, Marx’ın da antik tanrılar gibi insanlar için erişilmez olmasını, yazdıklarıyla şimşekler çaktırmasını ve yeryüzüne özgü bir telaş olan ve zaman kaybına değmeyen şeylerle uğraşmamasını istiyordu. Marx nazikçe, fakat kararlılıkla Kugelmann’ın bu tür yakınmalarına bir son vermesini istedi ve değişik insanlarla görüşmelerini sürdürdü. Kendisini tüm Almanya Metal İşçileri Birliği temsilciler heyeti ziyaret etti ve onların hararetli söyleşisi bir saatten fazla sürdü. Marx delegelere sendikaların gerçek önemini anlattı ve Schweitzer ve onun partisi tarafından yürütülen İşçi Birlikleri organizasyonunun ilkelerine karşı olduğunu ifade etti. Birkaç gün sonra Enternasyonal’in önderini Almanya Sosyal Demokrat İşçi Partisi Merkez Komitesi üyeleri ziyaret ettiler.</p>

  <p class="normal">Aralarındaki konuşma sertti ve görüş ayrılıkları ortadan kaldırılamadı.</p>

  <p class="normal">Kugelmannlar’ın, ‘Olimpos’ adlı salonunda sık sık yerel şarkıcı ve müzisyenlerin ve ayrıca Jennychen’in de katıldığı konserler düzenleniyordu. Bir keresinde Jennychen Lady Macbeth’in monoloğunu okudu. Bundan bir süre önce de Londra tiyatrolarından birinde aynı rolde oynamıştı. Buradan kazandığı parayla, paltosu olmayan Lenchen’e kumaş almıştı.</p>

  <p class="normal">Marx’ın akşamları Kugelmann ailesine Yunan klasiklerinden, Shakespeare, Goethe, Chamisso, Rückert’den ezbere parçalar okuduğu oluyordu. Edebiyattan söz ederken sevdiği edebiyatçılar –Calderon, Fielding, Balzac, Rus halkının özgünlüğünü doğru anladığını düşündüğü Turgenyev– üzerine isabetli değerlendirmeler yapıyordu. Lermantov’un doğa betimlemelerine hayrandı. Neler konuşmuyorlardı ki! Geçmişte yaşadığı ve soygun yaptığı kuşkusuyla neredeyse tutuklanmak üzere olduğu ve polise sevk edildiği bir olayı son derece mizahi bir üslupla anlatmıştı. Bir defasında karısının, üzerinde baron damgası ve von Westphalenler’in monogramını taşıyan aileden kalma gümüşünü rehine vermeye kalkıştığını anlattı. Bu hüzünlü yanlışlığı Jenny ortaya çıkarmıştı.</p>

  <p class="normal">Jennychen ‘İtiraflar Kitabı’nı yanına almıştı ve yeni tanıştığı dostlarının çoğu sorularına yanıt vermişlerdi. Helene Demuth’un yazdığı şakacı yanıtlar Küçük Franzchen’in hoşuna gitmiş ve küçük kız bunları defalarca okuyup tekrarlamıştı.</p>

  <p class="normal">Gertrud Kugelmann, “Sürekli tencerelerle, yemekle haşır neşir olan birinin, ‘benim hazırlamadığım yemeği yemek mutluluktur’ demesi ne kadar da doğru. Sizin Lenchen galiba böyle yazmıştı, değil mi?” diye sordu.</p>

  <p class="normal">“Sevdiğiniz uğraş hangisidir?” sorusuna Helene şu yanıtı vermişti: “İskambilden şatolar kurup düşlere dalmak.” “Sevdiğiniz erkek kahraman” sorusuna, “cezve”, “Sevdiğiniz kadın kahraman” sorusuna ise “büyük tava” diye yanıt vermişti.</p>

  <p class="normal">Helene Demuth’un, sloganı ise, ‘yaşa ve başkalarına da yaşama şansı ver’di.</p>

  <p class="normal">En antipatik bulduğu kişi ise hep duygusuz, egoist, cimri ve obur bulduğu Lassalle’dı.</p>

  <p class="normal">Marx’ın ‘çölde bir vaha’ya benzettiği Hannover’deki günler çabuk geçmişti. Ekim ayında yeniden Londra’daydı. Bu zaman içinde Rusya’dan Nikolay Frantzeviç Danielson ona Flerovski’nin ‘Rusya’da İşçi Sınıfının Durumu’nu göndermişti.</p>

  <p class="normal">İngiliz ve Alman basınında ‘Kapital’ hakkında Marx’ı ve arkadaşlarını güldüren kin dolu eleştiriler çıkıyordu. Bu eleştiriler Helene Demuth’u öfkelendiriyordu. Demuth, Marx hakkında saygısızca konuşma ya da yazmaya cüret edenlere karşı bir savaş başlatmıştı.</p>

  <p class="normal">Prusya bulvar basını zincirlerinden boşalmış bir kudurmuşluk ve acizlik duygusuyla; artık birçok ülkede bir teorisyen olarak kabul gören Enternasyonal’in önderine yönelik zehirli salyalar saçıyorlardı.</p>

  <p class="normal">“Trier’li siyasal suçlu, firari isyancı, kızıl haydut Karl Marx, Londra’ya sığındıktan sonra kitabıyla alt sınıfların tüm tabakalarında terör estiriyor.”</p>

  <p class="normal">Ancak ‘Kapital’in düşmanları kerhen de olsa bu büyük yapıtta yer alan tüm iç dinamiği ve alevi kabul etmek zorunda kaldılar.</p>

  <p class="normal">Ahlak ve tanrı korkusu üzerine yavan, düzeysiz yazılarıyla emekli noterlere, yerli tüccarlara yönelik yayımlanan ‘Cumartesi Yazıları’ dergisinin yeni kitaplar bölümünde Marx’ın yapıtına ilişkin şu cümleler yer alıyordu: “Yazarın görüşleri ne kadar zararlı olursa olsun, onun mantığını, inandırıcılığını, söz sanatındaki gücü ve politik ekonominin en sevimsiz sorunlarına kattığı kendine özgü güzelliği kabul etmemek olanaksızdır.”</p>

  <p class="normal">1869 yılının son günüydü. Takvimin yaprağını koparırken Marx, düşüncelere dalmıştı.</p>

  <p class="normal">Son günlerin en önemli konuları belleğinde canlandı; Solingen Üretim Birliği Kooperatifi için para toplandı, Leachfield için karar verilen mektup hazırlandı. Marx, mektupta Uluslararası İşçiler Birliği’nin kararını değerlendiriyor ve özel toprak mülkiyetinin kaldırılmasına ve toprağın devletleştirilmesinin tarihsel zorunluluğuna ilişkin görüşünü aktarıyordu. İrlanda İşçiler Derneği Başkanı’na Fenier’lere ilişkin bir karar da yazdı. Genel Konsey’in Oturumunda Bakunin’ci ‘Eşitlik’ gazetesinin saldırılarına ilişkin bir rapor sundu. İrlanda’daki olaylar hakkında kürsüden defalarca konuştu, Bakunin’in yıkıcı faaliyetlerine karşı, bir karşıatak hazırladı ve Brüksel’e, bu konuda dava arkadaşı De Paepe’a Uluslararası İşçi Birliği Brüksel Komitesi’ne sunulacak rapor için ayrıntılı bilgi gönderdi.</p>

  <p class="normal">Genel Konsey’den grev yapan Waldenburg maden işçileri yararına para toplanmasının organize edilmesi ricasında bulundu. Gazete için makale yazdı, Alman Mülteci İşçiler Kültür Birliği’nin Noel gecesi kutlamalarında bir konuşma yaptı.</p>

  <p class="normal">Ağır hasta olan Enternasyonal üyesi bir İrlandalı işçiyi ziyaret etti. Basel Kongresine ilişkin Eccarius tarafından hazırlanan raporu redakte etti.</p>

  <p class="normal">Geçen ayın olaylarını anımsarken Marx düşünce zincirine, üzerinde çalıştığı çok sayıda kitabı, Rusça çalışmasını, ‘Kapital’in bir sonraki cildinin yeniden yazılan sayfalarını da ekledi.</p>

  <p class="normal">1870 yılı ocak ayında Laura ve Lafargue’ın ikinci çocukları, kızları doğdu. Bunu Engels’e bildirirken yeni bebeğin büyükannesi Jenny Marx mektubunu şu şakayla bitiriyordu, “Umarım, bu hızlı tempo durdurulur. Yoksa yakında ‘1, 2, 3, 4, 5... 6... 10 little nigger boys’<sup class="calibre6"><a href="../Text/ates4_split_030.html#footnote-654-19" id="footnote-654-19-backlink">[19]</a></sup> şarkısını söylemeye başlayacağız.”</p>

  <p class="normal">Lafargue’lar, önemli olayların yaşanmakta olduğu Fransa’ya yeniden yerleştiler. Louis Bonaparte’ın imparatorluğu hummaya tutuldu. İşçi hareketi yeniden yükselmeye başladı. Loire taşkömürü havzasında madenciler, Rouen’daki iplik işçileri, Marseille’deki döküm ve araba işçileri, Lyon’daki tekstil, fırın ve sıva işçileri, Paris’teki sepet, fırça işçileri ve marangozlar grev yapıyorlardı. Enternasyonal’in şubeleri hızla artıyor; emekçiler arasındaki etkisi giderek daha da önem kazanıyordu.</p>

  <p class="normal">“Enternasyonal,” diye yazıyordu Laura babasına, “burada harikalar yaratıyor. İşçiler, Birliğe sınırsız bir güven duyuyorlar, her gün yeni şubeler beliriyor. İşçiler arasındaki her yeni hareketin, her yeni grevin inisiyatifi şöyle ya da böyle Enternasyonal’e mal ediliyor, bu da Enternasyonal’in saflarına daha fazla dernek ve kişiyi çekiyor. Enternasyonal üyesi unvanına burada büyük bir saygı gösteriyorlar.”</p>

  <p class="normal">İlkbaharda Uluslararası İşçiler Birliği Şubeleri Federasyonu kuruldu. Enternasyonal güçlendikçe, Napolyon III hükümetinin endişesi artıyordu. Sosyalistleri takibe alıyorlardı. Haziran ayında Enternasyonal’in otuz sekiz üyesi mahkemeye çıkarıldı. Suçlanan Fransız işçiler mahkemede kendi sosyalist görüşlerini cesurca savundular.</p>

  <p class="normal">İkinci imparatorluğun krizi olgunlaşıyordu.</p>

  <p class="ortayazi">***</p>

  <p class="normal">Yağışlı kış günlerinde Marx ‘Rusya’da İşçi Sınıfının Durumu’ adlı kitabı enine boyuna okumuştu ve yazarı Flerovski hakkında Engels’e şunları yazıyordu: “Görünen o ki bu insan her yere gitmiş ve her şeyi bizzat gözlemlemiş. Toprak ağalarına, kapitalistlere, devlet memurlarına karşı şiddetli bir nefreti var. Rus köylüsünün aile yaşamı da iyi betimlenmiş; kadınların ölümüne dövülmesi, votka ve sevgililer.”</p>

  <p class="normal">Marx iki gün sonra yeniden Flerovski’yi okuduktan sonra vardığı önemli bir sonucu ise, “onun kitabından reddedilmeyecek şekilde ortaya çıkan, Rusya’daki bugünkü durumun çok sürmeyeceği, toprak köleliğinin kaldırılmasının bozulmayı yalnızca hızlandırdığı ve dehşetli bir sosyal devrim olacağıdır,” diye aktarıyordu.</p>

  <p class="normal">Mektupta Marx, Engels’e Enternasyonal içinde Bakunin’e karşı günden güne güçlenen mücadeleyi tüm ayrıntılarıyla anlatıyordu. Cenevre Sosyalist gazetesi ‘Eşitlik’ Bakunin’in etkisiyle Enternasyonal Genel Konseyi’ne namussuzca saldırmıştı ve buna yanıt olarak Marx, Roman Komitesi için İsviçre’de Fransızca konuşulan tüm şubelere bir çağrı hazırlamıştı:</p>

  <p class="normal">“Sonuç: Bakunin’ci bütün eşkıyalar ‘Eşitlik’ten çıktı,” diye yazıyordu Marx Engels’e. “Bakunin ikametgâhını kendisi seçti: Tessin. Entrikalarına İsviçre, İspanya, İtalya ve Fransa’da devam edecek. Aramızdaki barış durumu kesintiye uğradı, çünkü o biliyor ki, kendisine çok güçlü saldırdım ve foyasını meydana çıkardım. Bu hayvan, bizim gereğinden fazla burjuva olduğumuzu ve bu nedenle onun miras hakkı, eşitlik ve bugünkü devletler sisteminin yerine ‘Enternasyonal’i koymak gibi yüce ideallerini anlayacak ve değerlendirecek durumda olmadığımızı düşünüyor.”</p>

  <p class="normal">1869 yılında bir grup Rus siyasal mülteci Enternasyonal’e girmişti. Uluslararası İşçiler Birliği’nin Genel Konseyi özellikle de bu evrede Bakunin’cilere karşı çetin bir mücadele veriyordu. Ve anarşinin yeni peygamberinin fanatik düşmanlarından oluşan Rus şubesi Bakunin’in hizipçi faaliyetlerine karşı mücadelede Marx’a ve Genel Konsey’e önemli yardımlarda bulunuyordu.</p>

  <p class="normal">İtalya, İspanya, İsviçre ve Rusya’da, kısmen de Fransa’da Bakunin’in o zamana kadar çok sayıda taraftarı vardı ve gelişmekte olan Marksizm’in en tehlikeli düşmanlarından biri haline gelmişti.</p>

  <p class="normal">Bakunin Enternasyonal’i kendi etkisi altına almaya, onu yönetmeye, anarşizmin programını empoze etmeye yelteniyordu. Bakunin’cilerin içlerinde büyüttükleri hizipçi arzular kısa zamanda açığa çıktı ve Genel Konsey onların entrikalarına sertçe karşı koymak zorunda kaldı.</p>

  <p class="normal">Marx ile Bakunin arasında, düşünce alanında derin uçurum vardı. Komünistler devrim savaşı çağrısı yaparken ve işçi sınıfının zaferinden eminken; Bakunin ‘politik perhiz’in propagandasını yapıyordu. Mücadelenin burjuvazinin güçlenmesine yol açtığını, emekçi kitlelerin çıkarlarının, monarşi ya da herhangi bir cumhuriyet, bu rejimlerin yeniden düzenlemesinde değil, devletin ortadan kaldırılmasında olduğunu savunuyordu. Bakunin, sermayenin kendi çıkarları için devleti yaratmadığını, tam tersine, devletin sermayeyi yarattığını kanıtlamaya çalışıyordu. Her devlet bir kötülüktür, bu nedenle onu ortadan kaldırmak gerekir ve sermaye de böylece kendiliğinden yok olur. Bakunin, tüm politik eylemlere hiç önem verilmemesi gerektiğinin propagandasını yapıyor; grevleri, gösterileri, emekçilerin parlamento seçimlerine katılmasını ve emekçilerin milletvekilliğine aday gösterilmesini eleştiriyordu. Politik özgürlükten yoksun kalmanın sınıfsal bilincin gelişimini engellediğini anlamadığından, taraftarlarına yerel yönetimlere katılmayı yasaklıyordu.</p>

  <p class="normal">Anarşistler devlet iktidarını toplumsal eşitsizliğin nedeni olarak ilan ettiler ve Marx’ın kapitalizmden komünizme geçiş sürecinde proletarya diktatörlüğüne ilişkin öğretisine saldırdılar. Bakunin’e göre, devrim yoluyla tüm devlet türleri ve biçimlerini derhal ortadan kaldırmak ve devletin yıkıntıları üzerine anarşiyi kurmak gerekiyordu.</p>

  <p class="normal">Fakat, her zaman olduğu gibi, Bakunin ikili oynayan bir insan olarak kaldı, devletsizliğin, anarşinin propagandasını yaparken, içten içe halk kitlelerini kendisine bağlayacak devrimci azınlık diktatörlüğünü düşlüyordu.</p>

  <p class="normal">Bakunin 1870 Martı’nda arkadaşı Richar’a şunları yazıyordu: “Devrimi kurtarmak, iyi bir sonuca götürmek için bu anarşinin ortasında hiçbir iktidara bağlı kalmayacak, bu nedenle de daha verimli ve güçlü olacak görünmez kolektif bir diktatörlük faaliyeti gereklidir.”</p>

  <p class="normal">Bakunin’in Marx’a nefreti onun her eyleminde ve sözünde kendini gösteriyordu. Bakunin’in çelişkili, zayıf ruhu hiçbir zaman rahat yüzü görmedi. Devrim mücadelesinin teori ve pratiğinde zavallı, olayları ve insanları değerlendirmede son derece subjektif, demagojik saldırılarda ve sokak kürsülerinde güçlü bir yaygaracı, kindar bir yoldaş, ün düşkünlüğüyle yanıp tutuşan biri olarak Bakunin, uluslararası işçi hareketine büyük zararlar veriyor, Enternasyonal’de entrikalar çeviriyordu.</p>

  <p class="normal">Çeyrek yüzyıldan fazla bir süredir Marx’ı tanıyordu. Yazgı onları tıpkı Mozart ve Salieri gibi aynı alanda bir araya getirmişti. Birisi dahi idi, diğeri ise dahi olmak istiyordu. Ve haset bir hastalık gibi her yıl biraz daha Bakunin’in içini kemiriyordu. Marx her alanda, Bakunin’in olmayı düşlediği kişiydi. Tükenmez hasetiyle nerede ve nasıl olursa olsun küçük düşürmeye, utandırmaya, alaşağı etmeye çabalıyordu Marx’ı. Kararmış, ruhunun derinliklerinde bir yerde Bakunin bazen pişmanlık ve utanca benzer bir şeyler hissediyordu. Öyle anlarda tarafsız olmaya çalışır ve kayıtsız görünmeye çabalayarak Marx hakkında olumlu değerlendirmeler yapar, fakat bir anda kendinden geçer ve onu aslında kendisinde olan diktatörlük kurma hırsıyla suçlayarak kapatırdı konuyu.</p>

  <p class="normal">Bakunin çıkara dayalı dostlukları nedeniyle yaşamı boyunca çok şey kaybetmişti. İsviçre’deki Rus sürgünleri bir süre sonra birdenbire kendisinden soğutmuş, onlarda kuşku uyandırmıştı; bu, vaatleri ne kadar cazip olursa olsun gevezelerle ve iktidar düşkünleriyle ilişkilerin olağan sonucuydu.</p>

  <p class="normal">Enternasyonal’in Rus kanadında yer alan sürgünler arasındaki iyi insanlar her şeyi alaşağı eden bu gevezeye yüz çevirmişlerdi.</p>

  <p class="normal">Doğrusu, Rus hükümeti sıradan ve karmaşık birtakım düşüncelerle Bakunin’in Çar’ın ayaklarına kapanarak utanç verici bir tavırla af dilemesini ve itiraflarda bulunmasını açık etmedi, çünkü onun kargaşa yaratma yoluyla bilimsel komünizme ve Uluslararası İşçiler Birliği’ne karşı iyi bir koz olduğunu düşünüyordu.</p>

  <p class="normal">Bu sırada Rus mülteciler arasında Marx’a saygı gitgide artıyordu. 1870 yılı Mart ayında Enternasyonal’in Cenevre’deki Rusya Şubesi Londra’ya şu mektubu gönderdi:</p>

  <p class="normal">“Değerli ve çok saygıdeğer yurttaş! Rus grubu adına size Londra’daki Uluslararası İşçiler Birliği’nin Genel Konseyi’nde temsilcimiz olma şerefini bize bağışlamanız ricasıyla başvurmaktayız. Bu grup Enternasyonal’in şubesini daha yeni kurmuş bulunmaktadır...</p>

  <p class="normal">“Size, hazırlık çalışmalarımızın başarıyla sonuçlandığını ve Çekler, Polonyalılar ve Sırplar arasında Enternasyonal’in propagandası için taraftar bulduğumuzu bildirmekten mutluluk duyuyoruz...</p>

  <p class="normal">“Sizin temsilcimiz olmanız için ısrarlı arzumuz, adınızın, haklı olarak çoğunlukla emekçi halkın saflarından gelen Rus öğrenci gençliği içinde saygı uyandırmasıdır. Bu gençlik ne ideolojik olarak ne de kendi sosyal konumu gereği ayrıcalıklı sınıfların parazitleriyle hiçbir ortak yön taşımamakta ve taşımak istememektedir. Ve bu gençlik onların baskısını halkın saflarında onun politik ve sosyal kurtuluşu için mücadele vererek protesto etmektedir.</p>

  <p class="normal">“Yapıtları nedeniyle 1864 yılında Sibirya’da kürek cezasına mahkûm edilen öğretmenimiz Çernişevski’nin öğrencileri olarak bizler, sizin sosyalist ilkelere ilişkin düşüncelerinizi ve sanayi feodalizmi sistemine olan eleştirinizi memnuniyetle selamlıyoruz. Bu ilkeler ve sizin eleştiriniz, insanlar bunları kavradığında sermayenin paralı askeri olan devlet tarafından desteklenen boyunduruğunu kıracaktır. Enternasyonal’in kurulmasındaki belirleyici rol size aittir. Sahte Rus yurtseverliğini, bizim demosfenlerin hilelerini yorulmaksızın ortaya çıkarmaya çalışan yine sizsiniz...</p>

  <p class="normal">“Demokrat Rus gençliği bugün, teorik ve pratik propagandalarıyla davamıza gösterdiğiniz yardım için size, sürgündeki kardeşlerinin ağzından derin minnettarlığını dile getirme olanağını bulmuştur ve bu gençlik sizden kendisine yeni bir yardımda bulunmanızı, onun Londra’daki Genel Konsey’de temsilcisi olmanızı rica etmektedir.</p>

  <p class="normal">“Sizi yanılgıya düşürmemek ve gelecekte sürprizlerden uzak tutmak için Bakunin ve onun az sayıda taraftarı ile kesinlikle ortak hiçbir işimiz olmadığını açıklamayı da görev biliriz. Tersine, emekçiler dünyasında –ki bizim için yalnızca onların görüşleri önemlidir– bir düşüncenin propagandasını yaparak, ülkesinde, Rusya’da, yüz kızartıcı bir damgayı hak eden tümüyle başka ilkeler uyduran kişilerin de olduğunu bilmesi için bu insanı değerlendirmesini pek yakın bir gelecekte halkın önünde yapacağız. Gerçekte yalnızca kişisel diktatörlük düşü kuran politik ve sosyal eşitliğin bu sahte dostlarının ikiyüzlülüğünün ısrarla ortaya çıkarılması gerekmektedir.</p>

  <p class="normal">“İngiltere’ye gidecek arkadaşlarımızı size göndermemize izin verip vermeyeceğinizi ve her ay çıkacak olan dergimizi ve bültenlerimizi hangi adrese göndermemiz gerektiğini bize bildirme lütfunda bulunmanızı rica ederiz. Birkaç sayfa bekleme umudumuz olmasa da dergimiz için yazılmış birkaç satır için size minnettar kalacağımızı eklemeye gerek yoktur.</p>

  <p class="normal">“Yurttaş, tüm kardeşlerimiz adına derin saygımızı kabul ediniz, lütfen.”</p>

  <p class="normal">Bu hitabın altındaki imza, N. Utin’e aitti.</p>

  <p class="normal">Marx mektubu aile ortamında okudu. Her satırda yer alan içtenlik ve sıcaklık Marx’ı duygulandırmıştı.</p>

  <p class="normal">“Bu beklenmedik bir şey. Ben Rusya gençliğinin temsilcisiyim,” dedi saf bir gülümsemeyle. Daha sonra gözlerini süzerek ve yüzüne şakayla karışık bir gücenmişlik ifadesi vererek ekledi: “Ancak bu yiğitlerin bana ‘çok saygıdeğer’ olarak hitap etmesini bağışlayamam. Anlaşılan, benim seksen ya da yüz yaşında bir ihtiyar olduğumu düşünüyorlar.”</p>

  <p class="normal">Rusya şubesinin bu yıllardaki en önde gelen faaliyet adamlarından biri olan Nikolay İsakoviç Utin, zayıf ve hastalıklı olmasına karşın, cesur, kültürlü bir gençti. Bir ara Bakunin’le aynı İsviçre kasabasında hatta aynı evde yaşamışlardı. Tıpkı Serno-Solovyeviç gibi. Genç Petersburglu üniversiteyi bitirmiş, kendini devrim hareketine adamıştı. Çernişevski’ye büyük saygı duyuyordu ve ‘Toprak ve Özgürlük’ün Merkez Komitesi üyesiydi. 1862 Aralık ayında Polonyalı devrimcilerle görüşmelere katılmış, ‘Toprak ve Özgürlük’ün bildirgesinin yayımlandığı illegal matbaayı kurmuştu. Matbaanın ele geçirilmesinden sonra yurtdışına kaçmıştı. Çarlık Mahkemesi onu gıyabında ölüm cezasına çarptırmıştı.</p>

  <p class="normal">Bakunin ve Utin ilk kez Londra’da karşılaşmışlar ve birkaç yıl sonra, 1868’de diğer mülteci Rus devrimcilerle ortaklaşa Rusya’da dağıtabilmek için ‘Halkın Davası’ adlı bir derginin yayımına başlamışlardı. İlk sayı Eylül 1868’de çıkmıştı ve hemen hemen tümüyle Bakunin’in makalelerinden oluşuyordu. Devletin ortadan kaldırılması taleplerinin yanı sıra Bakunin şimdi yeni bir düşünce daha ortaya atıyordu. Yasal evliliğin, anne-baba otoritesinin ortadan kaldırılması ve çocukların toplum tarafından yetiştirilmesi. Bakunin makalelerinden hiçbirinde Enternasyonal’in herhangi bir etkinliğine dair tek söz etmiyordu.</p>

  <p class="normal">Fakat Uluslararası İşçiler Birliği’nin ilkelerini savunan Utin ‘Halkın Davası’ yazıişlerinin Bakunin’in anarşist programını reddetmesini, ‘anarşizmin peygamberi’ni ve onun taraftarlarını yazıişlerinin kadrosundan çıkarmasını sağladı. Aşama aşama, sayıdan sayıya dergi Enternasyonal’in yaymakta olduğu fikirleri desteklemeye başladı ve Genel Konsey’in Bakunin ‘İttifakı’na karşı mücadelesine katıldı. Utin aynı zamanda, Bakunin’in, Rusya’nın sınırları dışında, anayurttaki kurtuluş hareketini tümüyle yurtdışından yönetecek bir merkezin kurulmasını talep eden diktatörce tasarılarına karşı çıktı. Ülke içinde faaliyet gösteren devrimcilere Bakunin’in belirleyeceği rollerin uygulayıcısı görevi düşüyordu. Utin ise tam tersine, yöneticilik rolünün Rusya içindeki öncü merkeze ait olması, mültecilerin ise yurttaşlarına Batı Avrupa sosyalist hareketinin öğrenilmesinde yardımcı olması, ileri dünya görüşü ve taktiğin hazırlanmasında destek vermesi gerektiğini düşünüyordu.</p>

  <p class="normal">‘Halkın Davası’nın yazıişleri, devrimci halkçılardan<sup class="calibre6"><a href="../Text/ates4_split_031.html#footnote-654-20" id="footnote-654-20-backlink">[20]</a></sup> ve Çernişevski taraftarlarından oluşuyordu. Dergi her sayısında Uluslararası Birliğin faaliyetleriyle ilgili haberlere yer veriyor, onun dünyanın değişik ülkelerindeki başarılarını vurguluyor, ‘Kapital’in yayımlandığını bildiriyordu. Utin ve yoldaşları Enternasyonal’de Bakunin’cilerle ortaya çıkan mücadelede kararlılıkla Marx’ın yanında yer alıyorlardı. ‘Halkın Davası’ çalışanları Enternasyonal’in düşüncelerinin Rusya’da yayılmasını gerekli görüyorlardı.</p>

  <p class="normal">Uluslararası Birliğin, Karl Marx’a Rus seksiyonunu kurma ve onun Genel Konsey’deki temsilcisi olmasını rica etme düşüncesi, ardından da kararı böylece doğdu.</p>

  <p class="normal">Enternasyonal’in Bakunin ve onun grubuyla mücadelesi, 1869 yılında kızıştı. Uluslararası İşçiler Birliği’nin şubelerine dahil olup göstermelik olarak dağılan ‘ittifak’ın üyeleri onu Enternasyonal içinde, fakat gizli bir örgüt olarak korudular. Bakunin taraftarları bu ‘ittifakın’ sloganını ‘politik mücadelede her yol mübahtır’ olarak belirlediler, Enternasyonal’in 4. Kongresi delege seçimlerinde ise, çoğunluğu elde etmek ve Genel Konsey’i ellerine geçirmek için hileye başvurdular.</p>

  <p class="normal">Kongre 1869 yılında Basel’de yapıldı. Değişik ülkelerden ABD Ulusal İşçiler Birliği’nin de içinde bulunduğu yetmiş sekiz delege gelmişti.</p>

  <p class="normal">Bakunin Kongre’ye, toprak mülkiyeti üzerinde miras hakkının kaldırılmasının, toprağın özel şahıslardan halka aşamalı olarak geçişinin bir ölçütü olacağı yönünde bir bildiri sundu. Marx Kongre’ye gönderdiği ve orada okunan miras hakkına ilişkin raporunda toprak sahiplerinin iktidarda olduğu kapitalizm koşullarında Bakunin’in planının bir ütopya olduğunu ve gerçekleştirilemeyeceğini kanıtlamıştı. Devrimden sonra toprak ve yeraltı zenginlikleri halkın eline geçeceğinden ve tüm toplumun mülkiyeti olacağından Bakunin’in düşüncesi anlamını tümüyle yitiriyordu.</p>

  <p class="normal">Kongre ikiye bölündü. Delegelerin bir kısmı Marx’ı, diğer bir kısmı ise Bakunin’i destekliyordu. Bu konuda karar almak olanaksız görünüyordu. Ancak, seçimler başladığında Kongre Genel Konsey’in faaliyetini onayladı ve mevcut kadroyu yeniden seçti. Böylece, anarşistler Enternasyonal’in yönetimine giremediler.</p>

  <p class="normal">Basel Kongresi’nden sonra Bakunin ‘Eşitlik’ gazetesinde Marx ve Engels aleyhine bir iftira kampanyasına girişti. Nisan 1870’te La Caux de Fonds’daki İsviçre’nin Roman Şubesi Kongresi’nde Enternasyonal üyelerin her türlü politik faaliyetten vazgeçmelerine ilişkin Proudhoncu bir sloganla bir konuşma yaptı ve Roman Federasyonu’nun bölünmesini sağladı. Bakunin’ciler kendi şubelerini kurdular, bir komite organize ettiler ve bağımsız bir ad seçtiler; Jura Federasyonu.</p>

  <p class="normal">Fakat Bakunin bununla da yetinmek istemedi ve ne pahasına olursa olsun Genel Konsey üyelerini karalamaya yeltendi. Enternasyonal’in tüm Cenevre şubelerinin genel toplantısında Utin ve dava arkadaşlarına karşı çıktı. “Bu insanlar sabırsız,” diyordu Bakunin, “benim kellemi istiyorlar.”</p>

  <p class="normal">Rakiplerini, kendisini cezalandırma arzusunda olmakla suçluyordu.</p>

  <p class="normal">Utin bu tür suçlamaları ‘Eşitlik’ gazetesinde yalanladı.</p>

  <p class="normal">Bakunin hakkında şunları yazıyordu: “Onun uzlaşmaz düşmanı olduğum doğrudur. Ülkemdeki devrim davasına çok kötülük yaptı ve bu kötülüğü Enternasyonal’e taşımaya yeltendi. Tüm halkın öç alma günü geldiğinde, halk gerçek düşmanlarını tanıyacaktır ve o zaman eğer giyotin hâlâ geçerli olacaksa, bu büyük insanlar yani diktatörler, halkın ilk olarak kendilerini giyotine götürmesinden sakınsınlar.”</p>

  <p class="normal">Bir süre sonra Bakunin’in popülaritesi hızla düşmeye başladı. Enternasyonal’in tüm İsviçre şubeleri, hatta aralarında büyük bir saygınlığa sahip olduğu inşaat işçileri dahi ‘anarşinin peygamberi’nden yüz çevirdiler. Onlar artık Bakunin’in, bizzat yaşam tarafından reddedilen fikirleri Lassalle ve Proudhon’dan sonra yineleyen bir tumturaklı söz düşkünü olduğunu ve propagandasını yaptığı ütopik sosyalizmin tarihe karıştığını biliyorlardı. Bakunin kapıyı çalan politik yalnızlığı acıyla fark etmişti.</p>

  <p class="normal">Dava arkadaşlarından birine şunu yazıyordu: “1869 Ekim’inde Cenevre’yi terk ederken, özellikle Cenevre kliği tarafından angaje edilen ve onunla birlikte oy kullanan komitelerden iyi dostum olan birkaç kişi benimle vedalaşmaya geldiklerinde diyorlardı ki; ‘Fabrikadan bu beyler bize ‘Bakuninci’ diye hakaret ettiklerini sanıyorlar fakat bizi gerici olarak görmelerindense ‘Bakuninci’ olarak görmelerini tercih ederiz.’ 1870 yıllı Martı’nda Cenevre’ye döndüğümde onları tümüyle düşman olmasalar da, bana karşı en azından önyargılı ve güvensiz bir durumda buldum.”</p>

  <p class="normal">Bakunin’in neden olduğu isyan işçi hareketine zarar vermişti, ancak Enternasyonal’in etkisi gitgide artıyordu ve başlayan Fransa-Prusya savaşı nedeniyle 5. Olağan Kongre yapılamamış olsa da, Genel Konsey tüm olaylar hakkında görüşlerini bildirerek dünyadaki çok sayıda ülkenin emekçilerinin politik örgütlerini yönetiyor, yoğun biçimde çalışıyordu.</p>

  <p class="normal">Enternasyonal’in ‘Rusya kanadı’ tarafından yayımlanan ‘Halkın Davası’ dergisinin yazıişlerine Londra damgalı bir zarf gelmişti. Bu mektubu sabırsızlıkla bekliyorlardı. Yazıişleri Müdürü Utin’in küçücük çalışma odasında yüksek sesle okunan ve uzun süredir beklenen Marx’ın yanıtı, elden ele dolaşıyordu. Herkes bu metni okumak, Enternasyonal’in kurucusunun alışılmadık el yazısını görmek istiyordu.</p>

  <p class="normal">“Yurttaşlar!</p>

  <p class="normal">“Üst Konsey 22 Mart tarihli oturumunda sizin program ve tüzüğünüzün Uluslararası İşçiler Birliği’nin Genel Tüzüğüne uygun olduğunu oybirliğiyle ilan etmiştir. Ve derhal sizin kanadınızı Enternasyonal’e kabul etmiştir. Sizin bana önerdiğiniz Genel Konsey’de temsilciniz olmam gibi onurlu bir yükümlülüğü memnuniyetle kabul ediyorum.”</p>

  <p class="ortayazi">***</p>

  <p class="normal">Böylece Marx Enternasyonal’de Rusya’yı temsil etmeyi kabul etti. Bu genç Rus sürgünler için heyecan verici bir olaydı. Daha sonra Marx mektubunda Polonya konusu ve Nikolay Flerovski’nin kitabına değiniyordu.</p>

  <p class="normal">“Bu, Avrupa için gerçek bir keşiftir. Hatta sözümona devrimciler tarafından kıtaya yayılmış olan Rus iyimserliği bu yapıtta acımasızca sergilenmiştir. Bazı yerlerde yalnızca teorik açıdan eleştiriye uygun olmadığını söylersem, yapıt değerinden bir şey kaybetmez. Bu, ciddi bir gözlemcinin, korkusuz bir emekçinin, objektif bir eleştirmenin, güçlü bir sanatçının ve her şeyden önce de baskının her türüne isyan eden, her türlü ulusal marştan nefret eden, üretici sınıfın tüm acılarını ve arzularını tutkuyla paylaşan bir insanın yapıtıdır.</p>

  <p class="normal">“Flerovski ve öğretmeniniz Çernişevski gibi insanların yapıtları Rusya’yı gerçekten onurlandırıyor ve ülkenizin de yüzyılımızın ortak hareketine katılmaya başladığını kanıtlıyor.</p>

  <p class="normal">“Kardeşçe duygular ve selamlarla.</p>

  <p class="sagnormal"><span class="ideitalik">Karl Marx</span><br class="chapter"/>
  <span class="ideitalik">Londra, 24 Mart 1870”</span></p>

  <div class="clrb"/>
</body>
</html>
