<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.9" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p17">&nbsp;</p>

  <p class="p17">&nbsp;</p>

  <h1><a id="ncx1073"></a><a id="a36"></a><span class="th10">4</span></h1>

  <p class="p4">&nbsp;</p>

  <p class="p4">&nbsp;</p>

  <p class="p4">&nbsp;</p>

  <p class="p14">Bu sırada kalede İbni Tahir hayatının en köklü değişikliklerini yaşıyordu. Geldiği günden itibaren gördükleri karşısında başı öyle bir dönüyordu ki sanki kaim bir sopayla darbe almış gibiydi. Ama kısa sürede yeni hayatına alışmıştı. Aradan henüz iki hafta geçmişti ama o en iyi talebelerin arasına girmişti bile. Aynı zamanda da İsmaili davasının en tutkulu ve ateşli taraftan haline gelmişti. Yüz hatlarında da belirgin bir değişiklik vardı. Artık yanakları yumuşak ve yuvarlak değildi. Çok daha kararlı, sert bir yüz ifadesi vardı. Sanki geldiğinden beri on yaş yaşlanmıştı. Bu arada arkadaşlarım daha iyi tanıma fırsatı bulmuş, hocalarıyla ilgili gizem de ortadan kalkmıştı.</p>

  <p class="p14">Yüzbaşı Minuçehr onlara yalnızca askeri manevraları öğretmiyor aynı zamanda coğrafi bilgiler de veriyordu. Kaleden ayrılıp uzunca bir süre yürüyerek güneye kadar gidiyorlardı. Gittikleri yerden dönüp kaleye bakınca çevredeki dağların arkasında yükselen Demavend Dağı’nın zirvelerini görüyorlardı. Yüzbaşı anlatacakları için mihenk taşı olarak bu noktayı seçmişti. Sultanın ordusuna hizmet ettiği zamanlarda tüm bu bölgeyi defalarca dolaşmıştı. Büyük bir parşömene gördüğü bütün belli başlı dağ sıralarını, önemli şehirleri, pazar yerlerini, ordu ve karavan güzergâhlarını çizerek geniş bir harita meydana getirmişti. İşte bu haritayı talebelerin önüne serip Demavend Dağı’ndan da yön tayini yapmak amacıyla faydalanıyordu. Sonra da çevredeki coğrafi özelliklerle stratejik noktaları izah ediyordu. Dersi daha çekici hale getirmek ve talebelerin dikkatini canlı tutabilmek için anlattıklarını askeri hatıralarla süslüyordu. Her bir talebeye memleketlerinin yönünü ve buraya olan mesafesini tespit etme görevi verilmişti. Tüm bunların sonucunda da bu dersler kısa zamanda talebeler tarafından en sevilen dersler arasına girmişti.</p>

  <p class="p14">El—Hekim’in öğrettikleriyse bütünüyle alışılmadıktı. Bu adam gençliğinde Batı dünyasını neredeyse karış karış gezmişti. Bizans ve Kahire saray yaşamına en az Bağdat’takini bildiği kadar hâkimdi. Çok sayıda kudretli prensin misafiri olmuş, hayat tarzları ve gelenekleri üzerinde çalıştığı sayısız insanla tanışmıştı. Şimdi tüm bu bilgilerini damıtıp ders haline getirmiş, talebelerine aktarıyordu. Onlara Yunanlıların, Yahudilerin, Ermenilerin ve Arapların selamlaşma biçimlerini, gelenek göreneklerini, yeme içme, eğlenme alışkanlıklarını, geçimlerini nasıl sağladıklarını uzun uzadıya anlatırdı. Hangi kralın huzurunda nasıl davranılacağını söyler, Yunanca, İbranice ve Ermenice hakkında temel bilgiler verirdi. Hatta tüm bunları bir tragedya sanatçısı gibi canlandırmaktan zevk alırdı. Önce asil bir prens olur sonra da karşısındakine ricacı rolüne girerdi. Önce azametle ve gururla yürüyerek prens olur hemen ardından da yeniden ricacı rolüne girerek yüzünde sinsi bir ifadeyle yerlere kapanırdı. Talebeler onun yaptıklarını tekrarlamak zorundaydılar. Ayrıca öğrendikleri dillerde selamlaşmaları da isteniyordu. Derslerde gürültülü kahkahalar hiç eksik olmazdı. Talebeler öğrendikleri Yunanca sözcükleri istekle kullanmaya çalışırlardı.</p>

  <p class="p14">Din bilgisiyle Arapça dilbilgisinin yanı sıra Dai İbrahim Kuran, cebir ve matematik metotları hakkında dersler veriyordu. İbni Tahir kısa zamanda ona büyük hayranlık duymaya başladığını hissetmişti. Ona Dai İbrahim sanki her şeyi biliyormuş gibi geliyordu. Kuran’ı yorumlarken aynı zamanda felsefi, açılımlar da yapıyor, diğer inançlardan bahsedip, Hıristiyanlıkla Yahudilik temellerini anlatıyordu. Hatta çeşitli pagan inanışlardan ve Buda tarafından Hindistan’da kurulan gizemli Hint öğretisinden bile bahsediyordu. Bu inanışlarının hangi noktalarının hatalı olduğunu ayrıntılarıyla izah ediyor, peygamberin özellikle de en kusursuz halini bulduğu İsmaili öğretisinin ne kadar doğru olduğunu bu şekilde göstermiş oluyordu. Kısa cümleler kuruyor talebelerden de bu cümleleri yazıp aynı şekilde ezberlemelerini istiyordu.</p>

  <p class="p14">Bir seferinde Dai Ebu Soraka kolunun altında kaim bir kâğıt rulosuyla geldi. Ruloyu içinde sanki çok gizemli ve bir o kadar da değerli bir şeyler varmışçasına dikkatle açtı. Üzeri yazılı, uzunca bir parşömen çıktı içinden. Parşömeni önündeki halının üzerine serip eliyle düzeltti.</p>

  <p class="p14">“Bugün sizlere Efendimizin hayatını anlatmaya başlıyorum. Onun katlandığı acılan, mücadelelerini ve İsmaili davası uğruna yaptığı fedakârlıkları öğreneceksiniz. Bu önümde gördüğünüz yazılar onun yorulmak bilmez çabalarının ürünüdür. Hepsini, hayatını öğrenip sizler de kendinizi yalnızca davamıza adayabilin diye bizzat kendi elleriyle yazdı. Bu yüzden duyduğunuz her şeyi yazmanızı ve iyice öğrenmenizi istiyorum. Unutmayın, bunlar sizin için harcadığı çabaların meyveleridir.”</p>

  <p class="p14">Talebeler yerlerinden kalkıp Dai’nin önünde duran parşömenlere baktılar. Sessiz bir hayranlıkla hocalarının parmaklarını üzerinde gezdirdiği güzel yazıları inceliyorlardı. Süleyman daha yakından bakmak gayesiyle sokulup elini uzattı. Ama Ebu Soraka uzanıp parşömeni muhtemel bir hürmetsizlikten korumaya çalışıyormuşçasına talebesinden uzaklaştırdı.</p>

  <p class="p14">“Sen aklını mı kaçırdın?” diye bağırdı. “Bu yaşayan bir peygamberin el yazısı.”</p>

  <p class="p14">Talebeler sessizce yerlerine döndüler. Dai de son derece hürmet dolu bir sesle Efendilerinin yaşamıyla başarılarını anlatmaya koyuldu. Önce olup bitenleri ana hatlarıyla anlamalarını istiyordu. Ancak ondan sonra önlerine serili parşömenlerde yazılı şeyleri idrak edebilirlerdi. Efendileri Seyduna’nın altmış yıl önce Tus şehrinde doğduğunu öğrendiler. Adı Hasan’dı. Babasıysa meşhur Arap kabilesi Sabbah Hümeri soyundan Ali’ydi. Gençliğinde çeşitli İsmaili hocalarıyla ve din âlimleriyle tanışma fırsatı bulmuş ve derhal öğretinin kusursuzluğunu idrak etmişti. Aslında babası gizliden de olsa bir Ali taraftarıydı. Şüphe uyandırmamak için oğlu Hasan’ı okumaya Nişabur’daki Sünni âlim Muvafık Edin’in yanına yollamıştı! Orada Hasan ileride baş vezir olacak Nizamülmülk ve bir gökbilim uzmanı aynı zamanda matematikçi olan Ömer Hayyam’la yakınlaştı. Bu üç arkadaş Sünni inancın yanlışlığını, beyhude yorumlarını görünce kendilerini İsmaili davasına adamışlardı. Sonra içlerinden başarıya ulaşanın diğerlerine yardım edeceğine dair yemin etmişlerdi. Böylece nihai hedefe daha çabuk ulaşılabilecekti.</p>

  <p class="p14">Baş vezir sözünü tutmakta başarısız oldu ve tam tersini yaptı. Seyduna’yı sultanın sarayına davet etti. Ona orada çok tehlikeli bir tuzak kurmuştu. Ama Allah seçilmişlerin yanındadır. Gecenin örtüsünü üzerine yayıp Mısır’a halifenin bulunduğu yere ulaşmasını sağladı. Ama orada bile ona karşı çıkan kıskanç insanlar vardı. Yine de o bu zorlukların üstesinden geldi. Bir süre diyar diyar gezdikten sonra doğduğu topraklara döndü. Allah ona yanlış öğretilere uymayıp sahte hükümdarlara ve tiranlara karşı koyması için Alamut Kalesi’ni vermiştir. Onun hayatı mucizelerle, ölümcül tehlikelerle ve Allah’ın inayetiyle dolu nice hikâye barındırır. Ebu Soraka anlatmayı sürdürüyordu.</p>

  <p class="p14">“Daha çok efsaneleri andıran bu harika hikâyeleri öğrenince Efendimizin gerçek ve kudretli bir peygamber olduğunu daha iyi anlamış olacaksınız.”</p>

  <p class="p15">Daha sonraki günlerde de onun hayatından ayrıntılı örnekler vererek dersleri sürdürdü. Talebelerin gözünde giderek güçlü bir peygamber şekilleniyordu. Ve hepsi günün birinde onu gözleriyle görüp yiğitliklerini ve adanmışlarını bizzat kanıtlayabilecekleri anın özlemiyle yanıp tutuşuyordu. Çünkü takdirini kazanmak, insanlığın çoğundan daha yüksek bir mertebeye ulaşmak manasına gelecekti.</p>

  <p class="p14">Artık İbni Tahir hiçbir şeye şaşırmıyordu. İyi bir gözlemci ve itaatkâr bir talebe olmuştu. Kendisinden istenilen bir şeyi derhal hem de tam olarak istendiği biçimde yerine getiriyordu.</p>

  <p class="p14">Ama akşamlan yattığında ellerini başının altına alıp köşedeki gaz lambasının kızılımsı ışığına bakıp düşünüyordu. Sırlarla dolu gizemli bir dünyadaydı. İşte böyle düşündüğü anlarda korkuya kapılıyordu. Sen orada yatan gerçekten Sava’da babasının hayvanlarını güden Ayni’yle aynı insan mısın? diye soruyordu. Şu an içinde bulunduğu dünyayla eski dünyası arasında uçurumlar olduğunu hissediyordu. Hayaller dünyasıyla gerçek dünya arasındaki kadar engin uçurumlar.</p>

  <p class="p14">Hayaller dünyasından kaçış yolunu şiirde bulmuştu. Nazım derslerinde Ebu Soraka talebelerinden şahsi başarılarını öven ya da İsmaililer için önem haiz eden olaylarla ilgili methiyeler düzmelerini istemişti. Peygamber, Ali, İsmail ve şanlı şehitleriyle onların zaferleri üzerine yazmak zorundaydılar.</p>

  <p class="p19">İbni Tahir en çok peygamberin damadı Ali’ye tutkundu. Onun hakkında yazdığı bir şiiri Ebu Soraka da çok beğenmiş, hatta bizzat Seyduna’ya göstermişti. Arkadaşları da kısa sürede bu yeteneğini fark etmişlerdi. Artık İbni Tahir Alamut’ta şair olarak nam salmıştı.</p>

  <p class="p14"><a id="a37"></a>ALİ</p>

  <p class="p14">Peygambere karısından sonra ilk inanan,</p>

  <p class="p14">Daha henüz on yaşında bile değilken,</p>

  <p class="p14">Her savaşta onun yanında duran,</p>

  <p class="p16">Kanını uğruna seve seve döken.</p>

  <p class="p14">Peygamberdir ona eş olarak sunan,</p>

  <p class="p14">Fatma’yı, en güzel kızını,</p>

  <p class="p14">İstedi o olsun yerine halife kılman,</p>

  <p class="p19">Ve değiştirdi tüm tarihin akışını.</p>

  <p class="p14">Hakkını alma yolunda uğradı ihanete,</p>

  <p class="p14">Peygamber ölünce.</p>

  <p class="p14">Ama çekilmedi geriye:</p>

  <p class="p20">Verdi canını Allah yolunda seve seve.</p>

  <p class="p21">Mübarek bedeni yatar Necef’te.</p>

  <p class="p14">Altın kaplı yüce türbede,</p>

  <p class="p15">Ve varanlar oraya Allah yolunda Dökerler gözyaşlarını o mübarek şehide.</p>

  <p class="p15">İlk başarısından cesaret alan İbni Tahir şiir denemelerini sürdürdü. Birden kendisini geceleri korkutan o tuhaf hissin nedenini de o histen kurtulma çaresini de idrak etmişti. Bir zamanlar gözüne tuhaf görünen her şey yerli yerine oturuyor, yazdığı mısralarla her şeyi tüm açıklığıyla kavrıyordu. Bu çabalarının ürünleri Alamut sakinleri arasında kısa sürede yayılmıştı. Özellikle de Alamut ve Seyduna üzerine yazdıkları çok ilgi görüyordu.</p>

  <p class="p14">&nbsp;</p>

  <p class="p14"><span class="t16">ALAMUT</span></p>

  <p class="p14">Elbruz’un göğe yükseldiği yerde,</p>

  <p class="p14">Çağıldar azgın sular,</p>

  <p class="p14">Düşmanları uzak tutacak seviyede</p>

  <p class="p14">Yükselir dalgalar dağlar misali-</p>

  <p class="p14">Bir kale, kayalar üstünde gizem dolu,</p>

  <p class="p14">Uzanır tarihi Deylem krallarına.</p>

  <p class="p14">Kudretli surlarla örülü sağı solu,</p>

  <p class="p22">Dayanır heybetiyle her fırtınaya ve saldırıya.</p>

  <p class="p14">Bir zamanlar yuva yapardı kartallar orada,</p>

  <p class="p14">Ve konardı şahinler avlarını yakaladıklarında,</p>

  <p class="p14">Bütün yırtıcıların yuvası</p>

  <p class="p15">Alamut’tur bu yerin adı.</p>

  <p class="p14">Korur yamaçtaki dört kule,</p>

  <p class="p14">Saklar gizemini</p>

  <p class="p14">Uzak tutar sıraları ele geçirmek isteyen</p>

  <p class="p15">Kâfir ellerden.</p>

  <p class="p15">&nbsp;</p>

  <p class="p14"><span class="t16">SEYDUNA</span></p>

  <p class="p14">Alamut’a hükmeden kudretli hükümdar</p>

  <p class="p14">Asil, tıpkı yuvasındaki bir kartal kadar.</p>

  <p class="p14">Sultanın zerre kadar umursamadığı,</p>

  <p class="p15">Müritlerine yol gösterip yargılar.</p>

  <p class="p14">Görülmez, işitilmez ama her yerde</p>

  <p class="p14">Hissedersin kudretli elini</p>

  <p class="p14">Bilemez kimse ne zaman ve nerede</p>

  <p class="p14">Yakacağı intikam ateşini.</p>

  <p class="p14">&nbsp;</p>

  <p class="p14">Seçilip Allah tarafından gönderilmiştir dünyaya.</p>

  <p class="p14">Acılarla yoğruldu;</p>

  <p class="p14">Peygamber ve Ali’den</p>

  <p class="p23">Bulamazsın daha inanmışını</p>

  <p class="p14">Sayısız mucizeleriyle</p>

  <p class="p14">Hıristiyan, Yahudi, olur onu görünce deli divane</p>

  <p class="p14">Sadakati, imanı, çektiği sayısız eziyetleri</p>

  <p class="p24">Sayesinde açar cennet kapısını yolunu izleyene</p>

  <p class="p24">&nbsp;</p>

  <p class="p14">Şiir aynı zamanda hitabet dersleri üzerinde de faydalı oluyordu. Süleyman’la İbni Tahir sık sık arkadaşlarının önünde birbirleriyle yarışa girerlerdi. Süleyman daha hazır cevaptı. İbni Tahir’se ona nazaran ayakları yere sağlam basan fikirler öne sürerdi. Bu derslerde en mutsuz olansa Yusuf’tu. Sık sık İbni Tahir’e bu derslere girmek yerine Minuçehr’in güneşin altında yaptırdığı zorlu talimleri, hatta kendini kamçılamayı, kor halindeki saç levha üzerinde yürümeyi ve artık giderek hepsinin ustalaşmaya başladığı nefes çalışmasını onar kez arka arkaya yapmayı tercih edeceğini söylüyordu. Onu şiir, hitabet, dilbilgisi ve cebir kadar korkutan tek şeyse Abdülmelik’in tutturduğu oruçlardı. Bir keresinde açlıktan kalede yaptığı her şeyin boş ve anlamsız olduğu düşüncesine kapılmıştı. Yatmak, uyumak ve bir daha da hiç uyanmamak arzusuyla dolmuştu içi.</p>

  <p class="p14">Diğer taraftan Yusuf pek fazla şeye kafasını takan biri değildi. Ama İbni Tahir’in daha önce hiç şiir okumamasına, bu konuda herhangi bir eğitim almamasına karşın gösterdiği yeteneği onu çok şaşırtıyordu. Herkesin içinde ona sen adeta bir büyücü gibisin diyordu ama içinden İbni Tahir’in bu şiirlerinin mutlaka gizli bir kaynağı olmalı düşüncesi geçiyordu. Şairlerin yazdığı, iyi bildiği şiirleri anlıyordu. Ama o şiirler karanlık geçmişte, acılarla boğuşulduğu, kahramanların iblislerle ve diğer tabiatüstü varlıklarla cenk ettiği dönemlerde yazılmışlardı. Ama yanındaki yatakta yatan, kendisinden güçsüz ve boyu en az bir baş kadar kısa arkadaşının böylesi şiirler yazabiliyor oluşu akıl alır şey değildi. Aynı kalede yaşıyor olsalar da Seyduna’nın büyük bir peygamber olduğuna inanmakta herhangi bir zorluk çekmiyordu. Neticede Seyduna görünmezdi. İnsanlara görünmeyi gerekli görmüyordu. Oysa İbni Tahir Yusuf la her gün muhabbet edip, şakalaşıp tartışıyordu. Tüm bu kuşkularına karşın ona samimi bir hayranlık hissediyor, dostluğundan gurur duyuyordu.</p>

  <p class="p14">Kılıç kullanma ve ok atmada emsalsiz yeteneklere sahip olan, her türlü tehlikeli vazifede ilk gönüllü olmaktan hiçbir zaman çekinmeyen Süleyman’sa başkalarının başarılarını çok çabuk kıskanan bir mizaca sahipti. Bir seferinde biri ona Yusuf’la İbni Tahir’i övmeye kalkınca, “Onlardan biri aptal, diğeri de kendini beğenmişin teki,” yorumunu yapmıştı.</p>

  <p class="p14">Tüm bunlara rağmen aslında ayrılmaz bir üçlü olmuşlardı. Biri arkadaşlarına hoşuna gitmeyecek şeyler söylemeye kalkarsa hemen onları savunmaya geçerdi. Öfkelenir, söylediklerini çürütmek için elinden geleni ardına koymazdı.</p>

  <p class="p14">“Önce onun kadar azimli olup cirit atmada onun kadar başarılı olun da ondan sonra Yusuf hakkında konuşun.”</p>

  <p class="p14">Ya da İbni Tahir’le ilgili bir şey söylenirse, “Onun zekâsının küçücük bir zerresi sizde olsaydı kafalarınız buna dayanamaz uzun zaman önce ortasından çat diye yarılmış olurdu,” derdi.</p>

  <p class="p14">Hiç kimse de onun bu sözlerine karşılık vermiyordu. Çünkü yalnızca Yusuf ve İbni Tahir değil hocalar dâhil bütün talebeler onu oldukça seviyordu.</p>

  <p class="p14">Kadınlar hakkında ve özellikle de cinsellik hususunda konuşmak kesinlikle yasaktı. Bu yüzden Dai İbrahim’in bir ders sırasında konuyu buraya getirmesi tüm talebelerinin soluklarının kesilmesine yol açtı. Önce peygamberin eşlerinden bahsetti. Sonra susup, boğazım temizleyip bakışlarını karşısında oturan genç adamların yüzlerine çevirdi. Sonra da son derece ciddi bir sesle anlatmaya koyuldu.</p>

  <p class="p14">“Peygamber inananlara evlenmeyi de karşı cinsle hayatı paylaşmanın mutluluklarını yaşamayı da yasaklamamıştır. Zaten bizatihi kendisi de sadık bir eş ve iyi bir baba örneği oluşturmuştur. Ama aynı zamanda tüm müminlere muhteşem bir hedef de çizmiştir. Bu hedef hak yolunda şehit düşmektir. Bunun mükâfatı da ebediyen cennet bahçelerinde yaşamak olacaktır. Onun mübarek yaşamına bakan ilk müminler gerçekten de hem kadınlarla mutlu bir yaşam sürmeyi hem de gerektiğinde din adına seve seve canlarını feda etmeyi biliyorlardı. Ama peygamberin vefatının ardından müminler arasında bölünmeler meydana geldi. Erkekler haremler kurup, yalnızca dünyevi zevkler uğruna savaşır oldular. Peygamberin yapılması gerekenlere dair öğütleri unutuldu. Elde kılıç, din adına şehitlik mertebesine ulaşmak için cenk etme hissiyatı kaybolmaya yüz tuttu. Şimdi Seyduna onlarınkiyle kendi dünyası arasına kalın bir set çekmiş durumda. Bir tarafta Bağdat’takiler ve Selçuklu tiranları var. Bu taraftaysa bizler ve sizler. Siz, fedai olarak yetiştirilen gençlerin temel amacı kutsal davamıza kendinizi adayıp, nihayetinde de şehitlik mertebesine ulaşmaktır. Bu itibarla da diğerlerinden her açıdan farklı olmalısınız. İşte Seyduna’nın katı yasaklan bu yüzden var. Evlenemezsiniz ve asla iffetsiz davranışlarda bulunamazsınız. Sizler için yaratılmış cennet bahçelerine girmeye hak kazanan kişiler olarak bu konularda konuşamazsınız. Hatta bunları düşünmeniz ve hayaller kurmanız da zinhar yasaktır. Allah her şeyi bilir. Seyduna da onun tarafından sizlere yol göstermek için seçilmiştir. Bu yasaklara uymayanlar çok ağır cezalara çarptırılır. Bu konuda konuştuğunuz görülürse derhal aramızdan atılıp, piyade olarak görevlendirilirsiniz. Kısa bir süre önce içinizden biri bu cezaya çarptırıldı zaten. Fedai olduktan sonra da kadınlarla herhangi bir ilişkiye girer, hatta daha da kötüsü evlenmeye kalkarsanız işkenceyle öldürülürsünüz. Önce cellat gözlerinizi kızgın demirle oyar. Sonra acısı biraz dinince canlı canlı bacakları kolları kesilir. Efendimiz emirlerine muhalefet eden istisnasız herkesin bu cezaya çarptırılacağını buyurmuştur.”</p>

  <p class="p14">Bu sözleri duyan talebeler tepeden tırnağa ürpermişlerdi. Birbirlerinin yüzlerine bakmaktan bile korkuyorlardı. Bu anlatılan korkunç cezalar bazılarının gözlerinin önünde canlanmıştı. Adeta korkudan donakalmış haldeydiler. Birkaçı zorlukla belli belirsiz iç çekti.</p>

  <p class="p14">Sözlerinin ne kadar etkili olduğunu gören Dai İbrahim’in ifadesiz yüzünde belli belirsiz bir gülümseme peyda oldu. Nispeten daha şefkat dolu bir ses tonuyla konuşmasını sürdürdü.</p>

  <p class="p15">“Seyduna’nın yasaklan sizi korkutmasın. Sadece bilin diye anlattım. Zira içinizde Seyduna’nın emirlerine uymayıp, sonsuz cennete girme şansını sırf gelip geçici zevkler uğruna feda edecek kimse yok, bunu biliyorum. Her emri başka bir yola sapmaksızın yerine getirecek olan sizleri sonsuz mutluluğun beklediğini aklınızdan çıkarmayın. Bu öyle bir mutluluktur ki; mübarek davamız uğruna şehit düşenler kristal berraklığında akan derelerle süslü bahçelere girecekler. Sırça köşklerinizde, yumuşacık yastıklarınızda dinlenecek, yemyeşil bahçelerde dolaşacaksınız. Nadide çiçeklerle dolu bu bahçeler misler gibi kokuyor olacak. Badem gözlü, narin kızlar size en güzel nimetleri sunacak, hepsi sizin emrinize amade olacaklar! Tüm arzularınızı yerine getirecek bu kızlar Allah tarafından ebediyen genç ve bakire kalacak biçimde yaratılmışlardır. Eğitiminiz tamamlandığı anda bu zevkleri tatmaya hazır hale gelmiş olacaksınız. Allah sizlere açılacak bu bahçelerin anahtarını Seyduna’ya verdi. O da bu kapılan ancak emirlerine harfiyen uyanlara açacak. Böylesi mükâfatlar ortadayken kim bu yoldan sapar ki?”</p>

  <p class="p14">O akşam hepsi damda toplandıklarında İbni Tahir, “Hocalarımız boş vakitlerimizde derslerde öğrendiklerimizi konuşmamız hususunda teşvik ediyorlar,” dedi. “Bugün Dai İbrahim, Seyduna’nın neden ahlak dışı davranışlarda bulunmayı, o konularda düşünüp konuşmamızı bile yasakladığım izah etti. Hocamızın anlattıkları üzerinden konuşmanın bu yasağı çiğnemek sayılmayacağı kanaatindeyim. Birbirimizle fikir alışverişinde bulunursak bu türden ayartmalara daha rahat karşı koyabiliriz diye düşünüyorum.”</p>

  <p class="p14">Bu sözler talebelerden bazılarını korkutmuştu.</p>

  <p class="p14">“Ben aynı fikirde değilim,” dedi Naim. “Dai İbrahim ahlak dışı konularda konuşmaktan bizi men ediyor. Bu yasağa uymayanları ne tür cezalar beklediğini sizler de duydunuz.”</p>

  <p class="p14">“Pireyi deve yapma, Naim,” diye karşı çıktı Cafer. “Öğretmenlerimizin gün içinde anlattıkları hususunda konuşma hakkımız var. Hiç kimse öğrendiklerimizi daha iyi kavramak maksadıyla konuştuğumuz için bize ceza vermez.”</p>

  <p class="p14">“Konu kadınlar ve diğer ahlak dışı şeyler olmadığı müddetçe,” diye çıkıştı Naim daha da heyecanlanarak.</p>

  <p class="p14">Yusuf birden köpürdü.</p>

  <p class="p14">“Atın şu edepsizi aşağı.”</p>

  <p class="p14">Korkan Naim hemen çıkışa yöneldi.</p>

  <p class="p14">“Burada kal!” diye bağırdı Süleyman arkasından. “Yoksa sonradan ben orada yoktum dersin. Ayrıca dırdırı da kes. Tabii gece çöküp etraf kararınca derinin yüzülmesini istemiyorsan.”</p>

  <p class="p14">İbni Tahir söz aldı.</p>

  <p class="p14">“Açık konuşup düşündüklerimi bir defada izah etmek istiyorum. Anlıyorum ki bir kadınla ilişkiye girdiğimizi düşünmemiz yasak. Hatta bu konuda konuşmamıza bile izin verilmiyor. Davranışlarımıza ve ağzımızdan çıkanlara hükmedebiliriz elbette. Ama zayıf anlarımızda bilhassa da rüyalarımızda böylesi düşüncelerin saldırısından kendimizi nasıl koruyacağız? Eğer şeytan irademizi etkileyemezse hayal gücümüzü ve rüyalarımızı etkilemeye kalkışmaz mı? Mesela çoğu sefer gayrı ahlaki düşünceleri zihnimden atmayı başarabiliyorum zaten. Ama tam artık nihai başarıyı elde ettim diye düşünmeye başladığım anlarda şeytan ahlak dışı rüyalar görmeme neden oluyor. Böylece ertesi günkü tüm hayallerim onun elinde oyuncak haline dönüşüyor. Sonra uğraşıp yine şeytanı alt ediyorum. Ta ki başka bir rüya görünceye dek. Ama verilen hüküm bu doğal zayıflığımızı bütünüyle göz ardı ediyor. Peki nasıl yapacağız bunu?”</p>

  <p class="p14">Sorusunu Süleyman cevapladı. “Neden kafamızı bunlarla yoruyoruz ki? Rüya rüyadır işte. Kimse gördüğü rüyadan dolayı suçlanamaz. Aklımızdan geçip giden herhangi bir düşünceden de farkları yoktur.”</p>

  <p class="p14">“Haklı,” diye bağırdı Yusuf. “Lafı ağzımdan aldı.”</p>

  <p class="p14">“Hayır, bunun doğru olduğuna emin değilim,” diye karşı çıktı İbni Tahir. “Verilen emir çok açık ve net. Bu yüzden de bu zayıflığımızı yenmenin bir yolu olmalı.”</p>

  <p class="p14">Cafer de ona katıldı.</p>

  <p class="p14">“Bence doğru noktaya temas ettin, İbni Tahir. Eğer hüküm böyleyse onu ihlal etmememizin yolları da mutlaka vardır. Her birimiz şeytanın arzularına direnmeliyiz. Ancak bu şekilde düşüncelerimizi ve hatta rüyalarımızı ondan kurtarabiliriz.”</p>

  <p class="p14">“Bunu ben de denedim,” dedi İbni Tahir. “Ama insani zaaflar öylesine kuvvetli ki.”</p>

  <p class="p14">“Zaten insanın kendisinden güçlü bir hasma meydan okuması akıllıca değildir,” diye söylendi Yusuf.</p>

  <p class="p14">O anda konuşmaları başından beri sessizce dinleyen Übeyde her şeyin cevabını biliyormuş gibi gözükmesine neden olan bir ifadeyle gülümsedi.</p>

  <p class="p14">“Böylesine cevabı kolay bir hususta ne diye bu kadar uzun uzun konuşuyorsunuz anlayamıyorum, dostlar. Sizce Seyduna bize yerine getiremeyeceğimiz emirler verir mi? Hiç sanmıyorum. Bence böyle bir şeyin imkânı yok. Bu yüzden beni iyi dinleyin. Seyduna sabrımız ve fedakârlığımız karşısında bize bir ödül vaat etmedi mi? Etti. Bize cennet bahçelerini vaat etti. Şimdi soruyorum size, kim böylesine büyük bir mükâfata kavuşmak ister? Cevap basit. Hepimiz. Ayrıca öldükten sonra yaşayacağımız hazlara sevinme hakkımız da var elbette. O harikulade bahçeleri, tertemiz dereleri, bizlere sunulacak cennet nimetlerini, yalnızca bizlere hizmet etmek gayesiyle yaratılmış kara gözlü bakirelerin tatlı dokunuşlarını hayal edebiliriz. Bunda en ufak bir ahlaksızlık yoktur. Eğer şeytan bizi ayartmaya kalkarsa hemen düşüncelerimizi, hayallerimizi bu cennet bahçelerine yöneltebiliriz. Böylece hem bizlere bu bahçeleri hazırlayan Allah’ı hem de bu bahçelerin anahtarına sahip olan Seyduna’yı hoşnut kılmış, ayrıca en ufak bir günah işlemeden hayallerimize hükmetmiş oluruz.” Talebeler hararetle onun bu düşüncelerini desteklediler. “Muhteşemsin, Übeyde!” diye bağırdı Yusuf. “Nasıl düşünemedim ben bunu?”</p>

  <p class="p14">“Übeyde son derece zekice bir sonuca ulaştı,” dedi İbni Tahir. “Görünüşe bakılırsa bu sözlerin üzerine söyleyecek pek bir şey yok. Ama cennet bahçeleri düşüncesiyle bastırmaya çalışsak bile ben hâlâ gayrı ahlaki düşüncelerin öyle kolay kolay zihnimizden uzaklaştırılamayacak şeyler olduğu kanaatindeyim.”</p>

  <p class="p14">“Bence söylediklerim önce senin aklına gelmedi diye üzüldün,” diye çıkıştı Übeyde.</p>

  <p class="p14">“Hayır, İbni Tahir haklı,” dedi Cafer. “Ayrıca şekil değiştirse de günah günahtır. Seyduna’nın emirlerini böyle bir hileyle ortadan kaldıramazsın.”</p>

  <p class="p14">“Böyle gereğinden fazla düşünerek bütün huzurumuzu kaçırmaya mı çalışıyorsunuz?” dedi Yusuf öfkeyle. “Ben Übeyde’nin haklı olduğu kanaatindeyim. Kimse bizi bekleyen ve en doğal hakkımız olan mükâfatları hayal etmekten alıkoyamaz.”</p>

  <p class="p25">“Zaten ben de tam bunu dedim,” dedi Cafer, sonra da diğerlerine bakarak omzunu silkti.</p>

  <p class="p14">Akşamları Yüce Efendi’nin ikametgâhının önünde meşaleler parıldar, uzaklarda Şahrud’un sesi yankılanır, talebelere önce namaz sonra da yatma saati geldiğini gösteren boru çalınca herkesin üzerine derin bir hüzün çökerdi. O saatlerde günün o yorucu dersleri ve kendilerinden sürekli bir şeyler beklenen talimler sona ermiş, düşünceleri özgür kalmıştır. Bazıları bir köşeye çekilip sıla hasreti içinde sessizce düşüncelere dalar, bazılarıysa dışarıdaki tamamıyla farklı hayat üzerine sohbet ederlerdi.</p>

  <p class="p14">“Keşke bir kuş olsaydım,” demişti Süleyman bir keresinde. “Uçar iki kız kardeşimin şu an neler yaptıklarına bakardım. Annem ölünce babam iki karı aldı kendine. Onlardan da çocukları oldu. Ve hepsinin yükü de kardeşlerime kaldı. O evde onlara iyi davranıldığını hiç zannetmiyorum. Kardeşlerimi başlarından atmak istediklerine eminim. Önünde sonunda babamı kapılarına gelen ilk taliplerine vermek için ikna etmeyi başaracaklar. Ah, bir bilseniz. Bunları düşününce içim içimi yiyor.”</p>

  <p class="p14">Yüzünü, sıktığı yumruklarının arasına gömdü.</p>

  <p class="p14">“Benim annem çok yaşlıydı,” dedi Yusuf yüzünü ovuşturarak. “Hayvanlara bakar, evi için saçını süpürge ederdi. Yalnız olduğunu gören komşuların, hayatını cehenneme çevirdiklerine eminim. Neden onu tek başına bıraktım? Neden?”</p>

  <p class="p14">“Evet, neden?” diye sordu İbni Tahir.</p>

  <p class="p14">“Bunu o istedi. Bana bir pehlivan kadar güçlüsün, oğlum,” derdi. ‘Peygamber görse seninle gurur duyardı. Şehit Ali’yi her şeyden çok seven baban yaşasaydı senin gerçek halifeye hizmet eden Dai’lerin öğrettiği hakikatlerin peşinden gitmeni isterdi’ diye anlatırdı. Günlerden bir gün Büyük Dai Hüseyin Alkeyni, Efendimiz için adam toplama gayesiyle yaşadığımız topraklara geldi. Ben de bu fırsattan istifade onun yanma koştum. O da beni buraya, Alamut’a gönderdi.”</p>

  <p class="p14">“Ya sen, Naim?” diye sordu İbni Tahir. “Sen buraya nasıl geldin?”</p>

  <p class="p14">“Yaşadığım köy buraya çok uzak değildi,” diye cevap verdi Naim. “Alamut’ta kudretli bir dainin zındık sultana karşı bir ordu topladığını işittim. Zaten bizler de hakiki inanç mensubu olduğumuz için babam Seyduna’nın hizmetine girmeme en ufak bir itirazda bulunmadı.”</p>

  <p class="p14">“Peki ya sen, Süleyman?”</p>

  <p class="p14">“Benimki de hemen hemen aynı. Herkes büyük bir savaş olacağından bahsediyordu. Alamut’u Mısır halifesi adına çok sayıda mucizeler gösteren bir büyük dainin ele geçirdiği ve oradan sultana saldırıya hazırlandığı anlatılıyordu. Orada bir şeyler oluyor Süleyman dedim kendi kendime. Dai Abdülmelik’in köyümüzden geçtiğini görünce de gidip ona katıldım.”</p>

  <p class="p14">“Bizim aşiretimiz hep Ali taraftarıydı,” dedi Übeyde. “Dokuz kardeştik. Birimizin evden ayrılması gerekiyordu. Babama gitmek istediğimi söyledim, o da benden hayır duasını eksik etmedi.”</p>

  <p class="p14">“Ya sen, Cafer?”</p>

  <p class="p14">“Kuran eğitimi gördüm ben. Sünni inanç ve İslam tarihiyle ilgili bilgiler edindim. Ali’nin peygamberin yerine geçmesinin haksızlık yapılarak engellendiğini ve o soydan gelen Bağdat’taki halifenin de o makamı bu yüzden haksız yere işgal ettiğini anladım. Köyümüzü ziyaret eden bir İsmaili daisiyle, sonradan onun Dai Soraka olduğunu öğrenecektim, bu konuları tartıştım. Söyledikleri kafama yatınca da babama onunla gitmek isteğimi bildirdim. Babam hocamın Alamut’a Seyduna’ya katılmaya gittiğini duyunca derhal izin verdi. Zaten köyde herkes Efendimizin çok mübarek bir adam olduğunu öteden beri söylüyordu.”</p>

  <p class="p15">Bu türden konuşmalar bir yandan içlerindeki sıla özlemini söndürürken, bir yandan da yalnızlık ve dünyanın geri kalanından soyutlanmışlık hissini bir nebze de olsa hafifletiyordu. Boru çalıp sabah uykularından uyandıklarında da akşamki hüzün duygusu bütünüyle kaybolmuş oluyordu. Uyanıp önce buz gibi suyla yüzlerini yıkayarak, Alamut Kalesi’nde başlayacak yepyeni zorlu bir güne hazırlanıyorlardı. Kalkıp hazırlandıkları andan itibaren de akıllarında hocalarının kendilerinden yapmalarım istedikleri şeyleri layıkıyla yapıp yapamayacaklarından başka en ufak bir sorun kalmamış oluyordu. Kendilerine güvenleri tamdı. Kendilerini tam manasıyla İsmaili davasına adamışlardı.</p>

  <p class="p14">Bir sabah Minuçehr’in gözetiminde talimden döndükleri sırada Ebu Soraka karşılarına geçip, “Bugün serbestsiniz,” dedi. “Civar kalelerin daileri Efendimizden talimatlar almak üzere bugün burada toplanacak. Ayrıca yaptıklarıyla ilgili bilgi verecekler. Sessiz olup, zamanınızı çalışarak değerlendirin.”</p>

  <p class="p14">Talebeler memnun olmuşlardı bu habere. Hemen odalarına koşup, yazı tabletlerine sarıldılar. Bazıları sur diplerine oturup çalışmaya hemen başlarken bazılarıysa binaların gölgesine sinip, meraklı gözlerle Yüce Efendi’nin ikametgâhını izlemeye koyuldu.</p>

  <p class="p14">Kapının önündeki bekçilerin sayısı arttırılmıştı. Arka tarafta mızraklı zenciler adeta heykel gibi kıpırdamadan duruyorlardı. Üzerlerinde beyaz tören kaftanlarıyla dailer birer birer buradan geçerek içeri yöneliyordu. Tanıdıkları bir daiyi gören talebeler hemen birbirlerine onun adını fısıldıyordu. Eğer tanıyamazlarsa da aralarında kim olabileceğini tartışıyorlardı.</p>

  <p class="p14">Alt avlunun bekçi kulesinin önünde bir kalabalık vardı. Bir grup atlı o yönden kalenin ana girişine yönelmişti. Askerler hemen o yana koşup inmeleri için gelenlerin atlarını tuttular. Son derece gösterişsiz giysiler içinde, ufak tefek bir adam, uzun tüylü kır atından atlayıp, hızlı adımlarla basamakları çıkmaya koyuldu. Diğerleri de hürmetle onun peşinden geliyordu.</p>

  <p class="p14">“Ebu Ali! Büyük Dai! Tamdım onu!” diye bağırdı Süleyman heyecandan ayağa fırlayarak.</p>

  <p class="p14">“Hadi gidelim buradan,” dedi Yusuf.</p>

  <p class="p14">“Hayır, durun biraz!” diye itiraz etti İbni Tahir. “Onu yakından görmek istiyorum.”</p>

  <p class="p14">Bu sırada grup da oldukları yere bir hayli yaklaşmıştı. Askerler önlerinden geçenleri saygıyla eğilerek selamlıyordu.</p>

  <p class="p14">“Onların hepsi dai,” diye fısıldadı Süleyman heyecandan sesi titreyerek. “Ebu Ali hepsini toplamış.”</p>

  <p class="p14">Bak! Dai İbrahim ile Dai Abdülmelik de orada,” diye feryat etti Yusuf.</p>

  <p class="p14">Haşmetli yürüyüşüyle bembeyaz giysisi içindeki Ebu Soraka geçerken kendisini selamlayan askerlere nezaketle gülümsedi. Onun küçücük bir gülümseyişinin bile askerler için ne derece önemli olduğunun bilincinde olduğu apaçıktı. Yüzü buruş buruştu. Kırlaşmış seyrek sakalı, dişsiz ağzını çevreleyen uzun bıyığıyla Dai talebelerin yanından geçince hepsi hürmetle yerlere kadar eğildiler. O da elini cübbesinin altından çıkartıp sevgiyle onlara salladı. Bu hareketiyle tuhaf biçimde yaşlı bir kadına benzemişti.</p>

  <p class="p14">Dai grubu geçip içeri girince talebeler arkada toplandı. “Gördünüz işte! Sadece bize el salladı!” diye bağırdı Süleyman. Sesi mutluluktan titriyordu. “Ebu Ali, Seyduna’dan hemen sonra gelir!” ,</p>

  <p class="p14">Keşke biraz daha etkileyici biri olsaydı,” diye hayıflandı Yusuf. “Gerçekten zekâyla cüsse arasında bağ mı var sanıyorsun yoksa?” diye karşı çıktı Naim.</p>

  <p class="p14">“Sana bakınca doğruluğuna inanmak geliyor içimden.”</p>

  <p class="p14">“Ben mütevazılığını çok sevdim,” dedi İbni Tahir. “Sanki eski dostuymuşuz gibi bize el salladı.”</p>

  <p class="p14">“Üzerinden asalet akıyor,” diye devam etti Naim.</p>

  <p class="p14">“Bilgili, üstün başarılar göstermiş biridir o,” dedi Süleyman. “Ama onu asker olarak gözümde canlandırmakta zorluk çekiyorum açıkçası.”</p>

  <p class="p14">“Neden, elinde bir kılıçla koşturmadığı için mi?” diye sordu Naim öfkeyle. “Gördüğüm çoğu dai onun gibi çelimsizdi. Bakın, onlar lider. Ayrıca etraftan iri adamlarla dolu zaten.”</p>

  <p class="p14">“Abdülmelik’in onlara bir el atmasını isterdim,” diye söylendi</p>

  <p class="p14">Süleyman. “O zaman bu dailerin ne kadar çelimsiz olduğunu anlamış olurduk.” ,</p>

  <p class="p14">“Seyduna nasıl biri?” diye sordu İbni Tahir.</p>

  <p class="p14">Birbirlerine baktılar.</p>

  <p class="p14">Cevap vermek Naim’e düşmüştü.</p>

  <p class="p14">“Kimse bize bu konuda bir şey söylemedi.”</p>

  <p class="p14">Büyük salon Yüce Efendi’nin ikametgâhının neredeyse tamamını kaplıyordu. Sabahın erken saatlerinden bu yana hocalar, din âlimleri ve İsmaili hareketinin ileri gelenleri birer birer yerlerini almışlardı. Rudbar, Kazvin, Damagan, Şahdur hatta İsmaili davasını tanıtan Hüseyin Alkeyni’nin etkisiyle ta Huzistan’dan gelenler vardı. Yüce Efendi’yi beklerlerken selamlaşıp, muhabbet, ediyorlardı.</p>

  <p class="p14">Pencerelerde kalın perdeler vardı. İçerisi sayısız şamdanla aydınlatılıyordu. Köşelere yerleştirilmiş içleri reçine dolu mangallar cızırdayarak yanarken içeriyi hoş bir koku kaplıyordu.</p>

  <p class="p14">Tavanda asılı büyük şamdanlardan birinin altında, Yunanlı Theodoros’un etrafında toplanan küçük bir grup muhabbete dalmıştı. Grupta Rudbar kalesi komutanı Yüzbaşı İbni İsmail, şişman, tuhaf fikirleri bulunan Dai Zekeriya ve Yunanlı hekimi Kahire’deki günlerinden tanıyan Mısırlı Ubeydullah da yer alıyordu. Nükteyi seven bu topluluğun sohbetinden kahkahalar hiç eksik olmuyordu.</p>

  <p class="p14">“Demek kaleyi zapt ederken sen de İbni Sabbah’ın yanındaydın öyle mi sevgili hekim bey?” diye sordu Mısırlı, kendilerini ağırlayan Yunanlıya. “Kalenin zaptıyla ilgili inanılmaz hikâyeler var ortada. İbni Sabbah’ın kaleyi burasının eski komutanını kandırarak elinden aldığını söyleyenler var. Bazıları da komutana verilen rüşvetten filan bahsediyor. Yani neyin doğru olduğunu hâlâ bilemiyorum.”</p>

  <p class="p14">Yunanlı kahkahayla gülse de herhangi bir cevap vermemeyi tercih etti.</p>

  <p class="p14">Yüzbaşı İbni İsmail onlara biraz yaklaşmalarını işaret ettikten sonra konuşmaya başladı. “Sanırım bu genç adama İbni Sabbah’ın Alamut Kalesi’ni nasıl zapt ettiğini anlatmakta bir beis yok. Gerçi ben olaya bizzat şahit olmadım ama o sırada komutan yardımcımız olan bir teğmenden hikâyeyi dinledim.”</p>

  <p class="p14">Übeydullah’la şişman Zekeriya da kulak kabarttı. Kaşlarım alaycı bir ifadeyle çatan Theodoros’sa biraz daha uzakta kalmayı yeğlemişti.</p>

  <p class="p14">“Bildiniz gibi,” diye başladı İbni İsmail. “Alamut Kalesi’nin komutanı, ateşli bir Sultan taraftan olan Yüzbaşı Mehdi’ydi. Onunla hiç karşılaşmadım ama pek zeki biri olmadığım duymuştum. Neyse, mucize eseri Baş vezirin kendisine hazırladığı tuzaklardan kurtulan İbni Sabbah en yakın dostlarından birinin idaresindeki Rey şehrine sağ salim ulaşmayı başarır. Muzaffer, İbni Hasan’a aralarında bana bu hikâyeyi anlatan teğmenin de bulunduğu yetmiş kişilik bir birlik toplamasına yardımcı olur. Sonra da o birliğiyle gelip bölgenin en iyi korunan kalesini zapt etmeye karar verir. Bu kararım Muzaffer Te uzun uzun münakaşa ettikten sonra da şimdi anlatacağım metodu uygulamaya karar verir.”</p>

  <p class="p14">Mısırlıyla şişman dai hikâyeyi büyük bir dikkatle takip ederlerken hekim kendini tutamayarak kıkır kıkır gülüyordu. Bunu fark eden yüzbaşı bir hayli sinirlendi.</p>

  <p class="p14">“Sen olup bitenleri benden daha iyi biliyorsan gel de anlat,” dedi gücenmiş bir tavırla.</p>

  <p class="p14">“Sen anlat. Can kulağıyla dinliyorum görmüyor musun?” diye özür diler gibi konuştu Yunanlı alaycı bir tavırla.</p>

  <p class="p14">“Bırak bildiği gibi yapsın,” dedi iyiden iyiye sabırsızlanan Mısırlı. “Hepimiz onu tanıyoruz. Her zaman herkesten daha çok şey bilirmiş gibi yapar zaten.”</p>

  <p class="p14">İbni İsmail sözlerini sürdürdü.</p>

  <p class="p14">“Önderimiz planını hazırlayıp Alamut Kalesi’ndeki Mehdi’yi ziyaret etti. Ona, ben bir daiyim ve buraya huzur içinde inzivaya çekilmeye geldim. Bana surlarının dışından en fazla bir öküz derisi büyüklüğünde bir toprak parçası satmanı istiyorum. Bunun için sana beş bin altın veririm dedi. Tabii Mehdi önce kahkahalara boğuldu. Bana bu kadar para verebilirsen sana istediğin miktarda arazi veririm dedi. Karşısındaki bu fakir dainin söylediği miktarda para bulmasına imkân vermediği anlaşılıyordu.</p>

  <p class="p14">İbni Sabbah elini cübbesinin altına sokup bir kese altın çıkartıp, saymaya başladı. Gözlerine inanamayan Mehdi şöyle düşündü: ‘Surların dibinden bir karış toprak satmanın kaleye ne zararı olabilir ki? Üstelik bir gecede zengin olacağım.’ Anlaşma sağlanınca elinde öküz derisiyle indirilen Şahrud üzerindeki köprüden geçip kale surlarının dibindeki kayalıklara ulaşır. İbni Sabbah sonra belindeki keskin bir bıçakla öküz derisini ince şeritler halinde kesmeye başlar. Bu sırada yukarıda toplanan askerlerle komutanlar aşağıdaki bu tuhaf yabancının ne yapmaya çalıştığını anlamaya çalışarak boş gözlerle izliyorlardı. Ama hiçbiri dainin aklından geçenleri hayal bile edemezdi. Tüm deriyi kesen İbni Sabbah şeritleri birbirine bağlayıp düğümlemeye başladı. Ardından kayalıklara bir kazık çakıp bu şeritlerden birinin ucunu o kazığa sımsıkı bağladı. Diğer ucunu da eline alıp surların çevresini dolaşmaya başladı. Mehdi neler olup bittiğini ancak o an anlayabilmişti. İbni Sabbah’a, ‘Hırsız! Madrabaz!’ diye bağırıp kılıcına davrandı. O anda yukarıdan gelen büyük bir gürültü işittiler. Başlarını kaldırıp bakınca bir grubun kılıçlarım çekip hızla köprüden geçmekte olduğunu gördüler. İbni Sabbah gülerek, ‘Artık çok geç dostlar!’ dedi. ‘Kılıma zarar verirseniz hiçbiriniz bu kaleden sağ çıkamazsınız. Ama ben sözümü tutacağım Mehdi! Al beş bin altınını ve adamalarınla birlikte nereye gitmek istersen git.”’</p>

  <p class="p14">El-Hekim gülmekten nefes alamayacak hale gelmişti. Bir yandan iri göbeğini tutuyor bir yandan da gözyaşlarını siliyordu. Gülmekten böğrüne sancı girmişti.</p>

  <p class="p14">Mısırlıyla şişman dai de yan şaşkın halde gülüyorlardı. Aslında Yunanlının tam olarak neye güldüğünü anlayamamışlardı. Sadece Yüzbaşı İbni İsmail hekime ters ters bakıyordu.</p>

  <p class="p14">“Ne kadar da safsın!” dedi Yunanlı gülmekten soluk soluğa bir halde. “Sen de mi inandın bu masala, eski dostum? Oysa Hasan’la bu masalı sadece Sultanı kandırmak için uydurmuştuk.”</p>

  <p class="p14">“Demek teğmen beni kandırmış.” Yüzbaşı bir hayli sinirlenmiş, öfkeden yüzü kıpkırmızı olmuşta. Şakaklarında kabaran damarlar ne derece büyük bir öfke içinde olduğunu ortaya koyuyordu. “Onu parçalayacağım! Köpek gibi geberteceğim onu!”</p>

  <p class="p14">“Bu hiç de doğru bir şey olmaz, İbni İsmail,” dedi Yunanlı. “Çünkü o sana kendince doğru olduğunu düşündüğü hikâyeyi anlatmış. Ama sen üst rütbeli birisin. Senin gerçekte neler olup bittiğini tahmin etmen gerekirdi.”</p>

  <p class="p14">“Ukalalaşma da anlat,” dedi Yüzbaşı öfkeyle.</p>

  <p class="p14">“Öncelikle hepinizin bu kalenin eski komutanı Mehdi’nin Ali soyundan geldiğini bilmenizi istiyorum. Sultan kendi yanma çekebilmek için daha otuz yaşına gelmeden onu üst rütbeye terfi ettirmiş. Ama yine de muhtemel bir tehlikeyi uzakta tutabilmek maksadıyla da onu dünyanın öbür ucuna yani Alamut’a göndermiş. Ama kabına sığmayan genç adam burada kısa sürede sıkıntıdan patlayacak hale gelmiş. Sabahtan akşama kadar subaylarla içki içip kumar oynuyor, önüne gelenle kavga ediyormuş. Akşamlarıysa güzel kadınlarla dolu hareminde, dansözlerle, şarkıcılarla vakit geçiriyormuş. Rey ahalisi arasında kalede yaşananlar üzerine fısıldaşmalar başlamış. Evcilleştirdiği çok sayıda şahin ve leoparıyla civar dağ ve ormanlarda avlar düzenliyormuş. Ve neredeyse her gün sultana ve halifeye lanet okuyup onlardan günün birinde mutlaka intikam alacağına dair yeminler ediyormuş. Bu söyledikleri kısa sürede Melikşah’ın da kulağına gitmiş. Ama hükümdar, ‘Bırakın bana istediği kadar lanet okusun. Neticede barbarlar sınırları aşıp saldırıya geçtiklerinde kellesini kurtarmak için kaleyi savunmak zorunda kalacak,’ diyormuş. İbni Sabbah, Rey şehrine geldiğinde tüm bunları Muzaffer’den öğrenmiş. Benim de orada bulunduğum bir sırada Muzaffer, Mehdi’yle bir av gezisi sırasında buluşma ayarladı. Hasan, Kahire’deki halifeden bol miktarda altın almıştı. Kaleyi kendisine vermesi karşılığında komutana beş bin altın önerdi. Bu parayı alıp Kahire’ye gidip orada İbni Sabbah’ın kendisine isimlerini vereceği dostlarının da yardımıyla intikam arayışına girişebilirdi. Mehdi zaten dünden razıydı. Ancak sultanın Mehdi’nin akrabalarına zulüm etmemesi için bu satış işlemini bir şekilde olduğundan farklı göstermek mecburiyetindeydiler. İbni Sabbah sultana bir başka hile daha yapma fırsatı bulacaktı. ‘Alamut’u inanılmaz ama bir o kadar da komik bir girişimle ele geçirmeliyim ki hem bütün İran bu olayı konuşup durmalı hem de sultan gülerek, seni gidi İbni Sabbah, asla şaka yapmaktan vazgeçmiyor. Bırakın biraz eğlensin, demeli,’ diye düşündü. Sonra bir sürü metot düşündük. Ardından aklıma Dido’nun Kartaca’yı ele geçirişiyle ilgili eski efsane geldi. Hasan’a bunu anlattım o da derhal kabul etti. ‘İşte istediğim şey bu dostum!’ diye bağırdı. Böylece Mehdi’yle oturup planı ayrıntılarıyla tasarlamaya koyulduk. Buyandan plan üzerinde çalışıyor bir yandan da gülmekten kınlıyorduk. Sonrasındaysa evet, her şey senin subayın anlattığı biçimde gelişti, sevgili yüzbaşım.”</p>

  <p class="p14">Sözleri bitince yanlarında bulunan herkes katıla katıla gülmeye başladı.</p>

  <p class="p14">“Peki ya Mehdi’ye ne oldu?” diye sordu Mısırlı, kahkahaların yatışmasını bekledikten sonra.</p>

  <p class="p14">“Sen Kahire’yi terk ettin. O Kahire’ye gitti,” diye cevap verdi Yunanlı. “Belki de şu an senin eski sevgililerinden birinin koynundadır.”</p>

  <p class="p14">“Oysa ben İbni Sabbah dostumuzun,” diye başladı şişman dai, “Baş vezir tarafından İsfahan Sarayı’ndan sürülüşünün ardından daha ciddi bir adam haline dönüştüğüne bire yüz bahse girerdim. Çünkü burada herkes ondan çok büyük bir saygıyla bahsediyor. Hatta onu yaşayan bir evliya olarak görenler var. Ama bu anlattıklarından onun hâlâ eskisi gibi muzip bir soytarı olduğu sonucu ortaya çıkıyor.”</p>

  <p class="p14">“Bu konuda çok fazla konuşmak doğru değil,” dedi Yunanlı neredeyse fısıldar gibi. “Önderimizin Alamut’a yerleşmesinden sonra çok büyük değişiklikler oldu. Artık gece gündüz kulesinde kalıyor ve Ebu Ali dışında da kimseyi yanına kabul etmiyor. Emirleri bile onun vasıtasıyla alıyoruz. Onun neler yaptığını bilmiyor olmak hiç de hoşuma gitmiyor aslında.”</p>

  <p class="p14">Ebu Ali arkasında yeni gelen dailerle salona girdi. Herkes oturduğu yastıklardan kalkıp onu saygıyla selamladı. Sonra oturmalarını işaret edip konuşmaya başladı.</p>

  <p class="p14">“İsmaili meclisinin hürmetli daileri ve komutanları! Efendimiz Hasan İbni Sabbah size hayır dualarını yolladı. Aranıza katılamayacağı için de üzgün olduğunu söyledi. Artık iyice genişleyen teşkilatımızın yönetimi, yeni kanunların ve talimatların hazırlığı onu oldukça yoruyor. Ayrıca ilerleyen yaşı münasebetiyle de toplantımıza fiziksel olarak katılamayacak. Ama manevi varlığı burada yanımızda olacak onu bilin. Beni de önemli hususlarda karar almak üzere yetkili kıldı. Burada yapılan tüm konuşmaları ve taleplerinizi bildireceğim.” Yüce Efendi’nin meclise katılmayacağı haberi konuk dailer arasında çok büyük bir üzüntüye neden oldu. Küçümsendiklerini, hor görüldüklerini hissetmişlerdi. Yüce Efendi’nin kendisini onlardan uzaklaştırarak araya aşılmaz bir engel koyduğunu düşünüyorlardı.</p>

  <p class="p14">Şişman Dai Zekeriya, Yunanlı’nın kulağına eğilerek, “Bu onun şakalarından biri olmasın sakın?” diye fısıldadı.</p>

  <p class="p14">Yunanlı, “Olabilir,” diye cevap verdi. “Ama bu şakanın bedelini başımızla ödemek zorunda kalacağımızdan korkuyorum.” Büyük dai hocalardan talebelerin durumları hakkında bilgi vermelerini istedi. Okul yöneticisi Ebu Soraka ilk söz alan oldu. Konuk komutanlara okulun genel işleyişini izah etti. Sonra da talebelerinden bahsetmeye koyuldu.</p>

  <p class="p14">“Talebelerimizin en mükemmeli yaklaşık yirmi sene önce Baş vezir tarafından başı kesilen Sava’lı Tahir’in torunudur. Yalnızca keskin zekâsıyla değil, hafızası ve şiir yeteneğiyle de ön plana çıkıyor. Ondan sonra da yetenekli bir Kuran talebesi ve son derece ciddi bir genç olan Cafer geliyor. Sonra da zeki olan ama her zaman pek güvenilir olmadığı kanaatinde olduğum Übeyde var. Sonra gayretiyle, Naim geliyor.”</p>

  <p class="p14">Ebu Ali isimleri ve yorumları not alıyordu. İbrahim de İbni Tahir’den en iyi talebesi olarak bahsetti. Ama Yüzbaşı Minuçehr, Yusuf’la Süleyman’ı ön plana çıkarmıştı. Abdülmelik’se Süleyman’ın birinci İbni Tahir’inse ikinci olduğunu söyledi. Hekim sıra kendisine gelince genel olarak hepsinden memnun olduğunu söyleyip belirli bir isim zikretmedi.</p>

  <p class="p14">Konuk dailer böylesine kapsamlı ve disiplinli bir eğitim sistemi karşısında hayrete düşmüşlerdi. Diğer taraftan belli belirsiz bir şüphe içindeydiler. Çünkü tüm bu anlatılan şeylerin anlamım da amacını da idrak edememişlerdi.</p>

  <p class="p14">Hocalar raporlarını bitirince Ebu Ali ellerini memnuniyetle ovuşturdu.</p>

  <p class="p14">“Hepinizin duyduğu gibi burada Alamut’ta boş oturmuyoruz. Efendimizin iki sene önce kaleyi ele geçirdiği andan itibaren tüm düşündüklerinin doğruluğu kanıtlandı. Tıpkı Hasan İbni Sabbah’ın iki sene önce tahmin ettiği gibi sultan üzerimize ordu salmakta hâlâ acele etmiyor. Sınır ötesindeki barbarlar da buraya kimin hükmettiğiyle ilgilenmiyorlar. Neticede zapt etmek isterlerse kale ister bizim ister sultanın elinde olsun saldırmak zorundalar. Biz de kaleyi tıpkı sultanın adamları burada olsa yapacakları gibi savunacağız. Bu düşünceler ışığında zamanımızı iyi değerlendiriyoruz. Komutanımız İsmaili hayatına ilişkin baştan aşağı değişiklikler yaptı. Her mümin aynı zamanda yılmaz bir askerdir. Her asker de aynı zamanda ateşli bir mümindir. Burada yapılan en önemli çalışmaysa Yüce Efendimizin talimatıyla kurulan ve fedai yetiştirdiğimiz okulumuzdur. Bu okulda her türlü fedakârlığa hazır seçkin bir grup yetiştirilmektedir. Bu grubun tam manasıyla neler yapabileceğinden bahsetmek için fazlasıyla erken. Şimdilik yalnızca Efendimiz adına Selçuklu soyunun dallanıp budaklandığı ağacı kesecek baltanın bilenmekte olduğunu söyleyebilirim. İlk darbenin vurulacağı gün artık o kadar da uzak değil. Tüm bölge, Rey şehrine dek İsmaili davasına sıcak bakıyor. Ayrıca Huzistan’dan gelen konuklarımızın da onaylayacağı üzere, Büyük Dai Hüseyin Alkeyni, sultana karşı tüm bölgeyi kapsayacak büyük bir ayaklanma hazırlığı içinde. Biz de bu vesileyle gerçek gücümüzün hangi seviyede olduğunu görmüş olacağız. Ama o güne kadar hürmetli dailer ve komutanlar sizlerden şimdiye dek yaptığınız çalışmaları aynı şekilde devam ettirmenizi istiyoruz. Yani davamıza adam toplamayı sürdürün. Unutmayın bir kişi bir kişidir.”</p>

  <p class="p14">Konuşmasına son derece monoton bir ses tonuyla başlayan Ebu Ali sonlara doğru bir hayli heyecanlanmıştı. Elini kolunu sallıyor, zaman zaman kaşlarını çatıp, gerektiği yerlerde de gülümsüyordu. Sonra, uzun zamandır bağdaş kurup oturmakta olduğu minderinden kalkıp ortaya doğru yürüdü.</p>

  <p class="p14">“Dostlarım,” diye başladı. “Sizlere Seyduna’dan çok özel bir emir getirdim. Adam toplarken sakın ha asıl amacımız aklınızdan çıkmasın! Zira şu andan itibaren bir kişinin bile büyük önemi olacaktır. Davamıza katılanların çokluğuna bakıp sakın yanlış düşüncelere kapılmayasınız. Neden bu adam fakir ya da toplumun önde gelenlerinden biri değil. Onu alsam ne olur almasam ne olur diye asla düşünmeyin. Belki o küçük gördüğünüz kişi günün birinde dengeyi lehimize bozacak kişi olabilir. Hiç çekinmeden çabalarınızı sürdürün. İnsanları ikna etmek için her kapıyı çalın. En önemlisi de önce onların güvenini kazanın. Her seferinde aynı yöntemleri denemeyin. Hep farklı taktikler geliştirin. Eğer karşınızdaki inançlı biriyse, Kuran’a sıkı sıkıya bağlıysa ona sizin de aynı derecede inançlı olduğunuzu gösterin. Selçuklu sultanlarının elinde inancın zarar gördüğünü, Bağdat’taki halifenin Selçukluların elinde oyuncak olduğunu anlatın. Eğer size Kahire’deki imamın yabancı bir sahtekâr olduğunu ileri sürerse aynı fikirde olduğunuzu söyleyip Bağdat halifesinin de ondan aşağı kalır yanı olmadığı hususunda ısrarcı olun. Eğer hitap ettiğiniz şahıs Ali sempatizanıysa ya da en azından bu öğretiye hoşgörüyle bakıyorsa işiniz kolay olacaktır. Eğer İranlı atalarıyla gurur duyan biriyse ona hareketimizin arkasında Mısır yönetiminin kesinlikle olmadığını anlatın. Ama karşınızdaki yerel halk tarafından haksızlığa uğratıldığına inanan bir zatsa bu sefer ona Mısır Fatımileri yönetime gelirse tüm haksızlıkların son bulacağından bahsedin. Eğer gizliden, hatta alenen Kuran’la ve dini konularla alay eden zeki bir adamla karşılaşırsanız ona İsmaili öğretisinin tamamen özgür düşünce temelleri üzerine bina edildiğini, yedi imam öğretisinin yalnızca cahil yığınlara uzatılan bir yem olduğunu anlatın. Herkesle kendi kişiliğine ve düşüncelerine uygun biçimde konuşup zihinlerinde kurulu düzenin işleyişiyle ilgili kuşkular uyandırmaya çalışın. Aynı zamanda da alçakgönüllü olup azla yetinen biri olduğunuzu gösterin. O an hangi düşünce tarzını savunuyorsanız ona uygun davranın. Karşınızdakinin mertebesine dikkat ederek geleneklerine göreneklerine saygı gösterin. Tüm bunlar ikna etmeye çalıştığınız kişiyi etkileyecektir. Ne kadar görmüş geçirmiş biri olursa olsun üzerinde onu tek gerçek yola sevk edecek vasıfta bir ağırlığınız olduğuna ikna olmalı. Bu şekilde güven tesis ettikten sonra planınızın ikinci aşamasına geçebilirsiniz. Dünyada adalet sağlamak ve yabancı hükümdarları görevlerinden uzaklaştırmak amacı güden dini bir tarikata mensup olduğunuzu anlatın. Kafasını iyice karıştırıncaya dek ateşli tartışmalara girin, merakını körükleyin; gizemli, sırlara vakıf biri gibi görünün. Sonra da söyleyeceklerinizi kimseye anlatmayacağına dair yemin ettirip yedi imam öğretisinden bahsedin. Eğer Kuran’a inanıyorsa inancını zedeleyin. Sonra da davamızdan ve sultana saldırmak üzere hazırda bekleyen muhteşem ordumuzdan bahsedin. Bir kez daha yemin ettirip, Alamut’ta etrafında on binlerce müridin toplandığı büyük bir peygamber olduğunu anlatın. Böylece onu iyiden iyiye şaşkına çevirmiş olacaksınız. Eğer varlıklı biriyse ya da en azından hali vakti yerindeyse ondan kendini davaya katılmış hissetmesi için büyük miktarda bağış alın. Çünkü insanların uğruna para ödedikleri işlere daha fazla bağlandıkları tecrübeyle sabittir. Onlardan topladığınız bu paraları, size katılan fakirlere dağıtın. Yalnız dizginlerini elinizde tutmak için bu dağıtma işini mümkün olduğunca uzun aralıklarla yapın. Onlara bu paraların İsmaili davasının Yüce Efendisinin verdiği ön mükâfat olduğunu söyleyin. Kişiyi iyice ikna ettikten sonra ağınızı daha sık örmeye başlayabilirsiniz. Ona yeminini bozanları bekleyen korkunç cezalardan, Efendimizin mübarek yaşamından ve gösterdiği mucizelerden bahsedin. Aynı yerleri tekrar tekrar ziyaret edin. Ve asla bir tek kişiyi bile küçümsemeyin. Efendimizin de buyurduğu üzere hiç kimse davamıza hizmet edemeyecek kadar önemsiz değildir.”</p>

  <p class="p14">Dailerle komutanlar konuşmayı büyük bir ilgiyle dinlemişlerdi. Ebu Ali zaman zaman içlerinden birini seçip sanki yalnızca ona hitap ediyormuşçasına, gözlerinin içine bakarak konuşuyordu.</p>

  <p class="p14">“Şimdi veya asla!” diye bağırdı sözlerinin sonunda. “Bu bizim düsturumuz olmalı. Sizler ruh yakalamaya çalışan avcılarsınız. Efendimiz sizleri bunun için seçti. Şimdi de emirlerini yerine getirip istediği gücü kurmasına yardım etmek üzere geldiğiniz yerlere döneceksiniz. Hiçbir şeyden korkunuz olmasın. Tüm kudretimizle, müminlerimiz ve askerlerimizle her birinizin arkasındayız.”</p>

  <p class="p14">Sonra bir sandık dolusu altın getirtip salonun ortasına koydu. Ardından yanına çömelip elindeki kalınca bir defterden Yüce Efendi’nin talimatı uyarınca kime ne kadar ödeme yapılacağım gözden geçirmeye koyuldu.</p>

  <p class="p14">“Bundan sonra hepinize birer maaş bağlanacak,” dedi Ebu Ali. “Bunu sadakatinizin ve çalışmalarınızın mükâfatı olarak kabul edin. Başarınız arttıkça alacağınız miktar da artacak.”</p>

  <p class="p14">Komutanlar çeşitli isteklerini sıralamaya başladılar. Birinin birçok karısı ve çocuğu vardı, bir başkasınınsa dönüş yolu çok uzundu. Üçüncüsüyse buraya gelemeyen bir arkadaşı için de ödeme istiyordu. Dördüncüsü son derece fakir bir bölgeden geldiğini söyledi. Yalnızca Huzistan bölgesinin temsilcisi Büyük Dai Hüseyin Alkeyni yanında bir şey getirmişti. İçi altın dolu üç kese. Ayrıca ne kendisi ne de efendisi için herhangi bir talepte bulunmadı.</p>

  <p class="p14">“İşte hepimize örnek olacak bir şahsiyet,” dedi Ebu Ali Huzistan temsilcisine samimiyetle sarılarak.</p>

  <p class="p14">“Kervan soygunculuğunda iyi para var,” diye fısıldadı El-Hekim yanı başındaki Dai Zekeriya’ya göz kırparak. Hüseyin Alkeyni’nin bizatihi Yüce Efendi’nin talimatıyla Türkistan’dan gelen kervanları soyduğu ve buradan elde edilen gelir sayesinde Hasan İbni Sabbah’ın artık iyiden iyiye yayılmış tarikatını ayakta tutabildiğine dair söylentiler dolaşıyordu etrafta.</p>

  <p class="p14">Altınların dağıtılması sona erince komutanlar misafirlerine kızarmış et ve şarap ikram etmeye koyuldular. Sağda solda herkes özel sohbetlere dalmıştı. Birbirlerine dertlerini sorunlarım anlatıyorlardı. İçlerinden birkaçı İsmaili davasının başarılı olabileceğine dair ciddi kuşkulan olduğundan bahsetti. Sonra ailevi sorunlardan konuştular. Kimisinin Alamut’ta bir kızı bir başkasının başka bir yerde bir oğlu vardı. Acaba onları nasıl evlendiririz diye konuşuyorlardı. Her biri ailesini kendi çatısı altında toplamak istiyordu. Bu yüzden de çocukların evlenince nerede yaşayacakları konusunu uzun uzun tartıştılar. Tabii eski dostlar bir araya gelip sohbete koyulunca konu ister istemez Yüce Efendi’ye ve yaptıklarına da geliyordu.</p>

  <p class="p14">Hasan’ın iki kızı Hatice ve Fatma, Ebu Soraka’nın gözetimindeki haremdeydi. Hatice on üç, Fatma’ysa on bir yaşındaydı. Hasan onları Ebu Soraka’ya teslim ettiğinden beri ne yanma çağırmış ne de durumları hakkında Dai’ye herhangi bir şey sormuştu.</p>

  <p class="p14">Dai, Huzistan elçisine kızlarının babalarının ismini ağızlarına dahi almaktan korktuklarından bahsetti. Ebu Soraka çocuklara böyle muamele edilmesini tasvip etmiyordu. Kendisi de son derece şefkatli bir babaydı. Hasan’ın karılarına ne olduğunuysa hiç kimse bilmiyordu. Yalnızca kalede olmadıkları kesindi.</p>

  <p class="p14">Bunun üzerine Huzistan elçisi de Hüseyin Alkeyni’nin ele geçirdiği Gonbadan Kalesi’nde yaşayan Yüce Efendi’nin oğlu Hüseyin’den bahsetti. Çocuk babasıyla münakaşa etmiş, ceza olarak da babası onu Huzistan Büyük Dai’sinin yanma sıradan bir asker olarak göndermişti.</p>

  <p class="p14">“Çocuk adeta vahşi bir hayvan gibi,” dedi elçi. “Ama babası ben olsaydım onu dizimin dibinde tutardım. Çünkü değiştirmek ya da en azından belirli ölçüde yola getirmek için gözünüzün önünde tutmanız gerekir. Bu şekilde aşağılanmak onun öfkesini de inatçılığını da güçlendirmekten başka bir işe yaramaz. Hüseyin Alkeyni onunla çok büyük sorunlar yaşıyor.”</p>

  <p class="p14">Misafirler Alamut’ta üç gün kaldılar. Sonra da dördüncü günün sabahı şafak sökerken memleketlerine doğru yola koyuldular.</p>

  <p class="p14">Kaledeki yaşam normal seyrine girdi. Ta ki beklenmedik bir ziyaret her şeyi bir kez daha tepetaklak edene dek.</p>

  <p class="p14">&nbsp;</p>
</body>
</html>
