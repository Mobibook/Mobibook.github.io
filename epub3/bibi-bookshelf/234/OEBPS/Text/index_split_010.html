<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <title>Ayhan Hocha</title>
  <link href="../Styles/Style_ayh.css" rel="stylesheet" type="text/css" />
</head>

<body class="calibre">
  <p>Genç subayların çoğu Addis Ababa Üniversitesinden çıkmaydı, bunlar ayaklanmanın başına geçtiler. İsyancılar bir ihtilalci komite kurup Derg’in kontrolünü ele aldılar.</p>

  <p>Başbakan ve krallık ailesi üyeleri tutuklanmış, imparator sarayında etkisiz bir hale getirilmişti. İsyancılar Haile Selasiye’nin devlet hazinesinden büyük paralar çalıp bunu İsviçre'deki hesabına geçirdiği söylentilerini yaydılar. Saray önünde gösteriler düzenlendi. Halk imparatorun tahtı terketmesini istiyordu. Kopt Kilisesi ve Müslüman liderler de suçlamalara ve bir halk demokrasisi kurulması isteklerine katıldılar.</p>

  <p>Askeri konsey artık bundan sonraki adımı atacak kadar güçlü hissediyordu kendini. Derg aracılığıyla bir bildiri yayınlayarak imparatorun tahttan indirildiğini ilân ettiler ve genç subaylardan oluşan bir birliği kendisini tutuklamak için gönderdiler.</p>

  <p>Yaşlı adam saray merdivenlerinden inerken, «Eğer yaptığınız bu şey halkımın iyiliği içinse seve seve geliyorum sizinle ve ihtilalinizin başarıya ulaşması için dua ediyorum,» dedi.</p>

  <p>İmparatora hakaret için kendisini kentin dışında küçük bir kulübeye kapattılarsa da, sıradan insanların binlercesi o tek odanın önünde toplanıp bağlılık yeminleri ediyorlardı imparatorlarına. Askeri konseyin emriyle nöbetçiler süngüleyerek dağıttılar kalabalığı.</p>

  <p>İlyustin Addis Ababa Havaalanına inip de karşılamak üzere toplanmış yirmi askeri cip ve kamyonun beklediği yere doğru ilerlerken ülke artık olgunlaşmış ama yine de hassas bir dengedeydi.</p>

  <p class="yildiz">***</p>

  <p>Uçaktan ilk inen Ramon oldu. Albay Getachew Abebe komutanlık cipinden atladı. «Hoş geldiniz, General Yoldaş.»</p>

  <p>El sıkıştılar. «Tam zamanında geldin,» dedi Abebe. Sonra ikisi birden dönüp güneşe doğru baktılar.</p>

  <p>İkinci İlyushin de inmişti o sırada. Üçüncüsüyle dördüncüsü de arkasından inmekte gecikmediler.</p>

  <p>Uçakların motorları arka arkaya susturulunca dev gövdelerinden paraşütçüler inmeye başladı. Bunlar Che Guevara Alayının usta askerleriydi.</p>

  <p>«Son durum nedir?» diye sordu Ramon.</p>

  <p>«Derg Andom'un lehine karar verdi.» Ramon birden ciddileşti. General Aman Andom ordunun başındaydı. Dürüst ve çok zekiydi, hem asker hem halk tarafından çok sevilirdi. Ülkenin, yeni lideri olarak seçilmesine şaşmamak gerekirdi.</p>

  <p>«Şimdi nerede?»</p>

  <p>«Sarayında, buradan beş kilometre ötede.»</p>

  <p>«Kaç adamı var?»</p>

  <p>«Elli altmış kişi kadar...»</p>

  <p>Ramon dönüp uçaktan inen paraşütçülerine baktı.</p>

  <p>«Derg’in kaç üyesi seni tutuyor?»</p>

  <p>Abebe hepsi de solcu genç subay olan sekiz on kişinin adını saydı.</p>

  <p>«Ya Tafu?» diye sordu Ramon. Abebe başını salladı. Albay Tafu ordunun en modern birliği olan bir Rus T53 tank takımı komutanıydı.</p>

  <p>«Pekâlâ,» dedi Ramon. «Yapabiliriz ama acele etmemiz gerek.»</p>

  <p>Kübalı paraşütçülerin komutanına emirlerini verdi. Kamuflaj giysileri içindeki askerler bekleyen kamyonlara binmeye başladılar.</p>

  <p>Ramon cipte Abebe’nin yanına oturdu, konvoy kente doğru hareket etti.</p>

  <p>Kent dışında bir deve ve katır kervanına rastladılar. Kervancılar ifadesiz yüzlerle baktılar geçen askerlere. İmparatorun tahttan indirildiği bu tehlikeli günlerde yollarda asker görmeye alışmışlardı artık.</p>

  <p>Albay Abebe’nin bir emriyle cip bir yan yola sapıp kentin çevresinde dolanmaya başladı. Abebe telsizde Amharic dilinde konuşuyor, sonra da sözlerini Ramon’a çeviriyordu.</p>

  <p>«Andom'un sarayı çevresinde gözcülerim var,» dedi. «Derg'de kendisini destekleyen bütün subayları toplantıya çağırmış. Şimdi toplanmak üzereymişler.»</p>

  <p>«Güzel. Bütün tavuklar bir kümeste olacak desene.» Konvoy kente arkasını dönüp açık arazide ilerlemeye başladı. Tarlalar çıplaktı burada. Susuzluk bir tek yeşil yaprak ya da bir ot bile bırakmamıştı. Toprağın üstündeki taşlar kurukafalar kadar beyazdı.</p>

  <p>«İşte orası,» dedi Abebe.</p>

  <p>General soylulardan olduğu için evi de kentin dışında, bir dizi alçak tepenin en başındakindeydi. Sarayı çevreleyen bir okaliptüs koruluğu dışında tepeler çıplaktı.</p>

  <p>Bunlar bile sıcak ve susuzluktan sarkmışlardı. Saray kırmızı topraktan kaim bir duvarla çevriliydi. Ramon bir bakışta bunun sağlam bir tahkimat olduğunu gördü. Duvarı delmek için topçu gerekecekti.</p>

  <p>Abebe adamın aklından geçenleri okumuştu. «Sürpriz unsuru bizim lehimize ama» dedi. «Kapıdan geçmemiz olasılığı çok büyük...»</p>

  <p>«Olmaz,» dedi Ramon. «Uçakların geldiğini görmüşlerdir. Andom'un toplantı düzenleme nedeni de odur sanırım.»</p>

  <p>Sarayla aralarındaki taşlık arazide askeri bir araç açık kapıya doğru hızla ilerliyordu.</p>

  <p>«Şuraya çekin,» diye emretti Ramon. Konvoy toprak bir setin arkasında durdu.</p>

  <p>Ramon cipin içinde ayağa kalkıp dürbününü saray duvarına gömülü kapıya doğrulttu.</p>

  <p>Askeri araç içeri girdi, sağlam tahta kapı arkasından kapandı.</p>

  <p>«Tafu ile tankları nerede?» diye sordu.</p>

  <p>«Kışlada hâlâ, kentin öteki ucunda.»</p>

  <p>«Buraya gelmesi ne kadar sürer?»</p>

  <p>«İki saat.»</p>

  <p>«Bizim için her dakika değerlidir.» Ramon dürbününü indirmeden konuşuyordu.</p>

  <p>«Tafu’ya zırhlıları mümkün olduğu kadar çabuk getirmesini söyle, ancak harekete geçmek için onu bekleyemeyiz.»</p>

  <p>Abebe telsize döndü, Ramon dürbünü bırakıp cipten atladı. Paraşütçülerin komutanıyla bölük komutanları çevresini sardılar, Ramon önlerindeki araziyi göstererek emirlerini verdi.</p>

  <p>Abebe de telsiz konuşmasını bitirip yanlarına gelmişti. «Albay Tafu'nun kentte sarayı koruyan bir tek T53'ü var. Onu bize gönderiyor. Bir saate kadar burada olacak.</p>

  <p>Diğerleri arkadan gelecekler.»</p>

  <p>«Çok iyi.» Ramon başını salladı. «Şimdi Andom'un sarayının içini anlat bize. Andom'u nerede bulacağız?»</p>

  <p>Yere çömeldiler, Abebe toprağa sarayın içini çizdi, Ramon son emirlerini verdi.</p>

  <p>Konvoy bir daha yola çıktığında komutanlık cipinin kaputu üstünde çarşaftan yapılma beyaz bir bayrak vardı. Kamyonlar birbirlerine çok yakın ilerliyorlardı.</p>

  <p>Paraşütçülerin hepsi kamyonların içine oturmuşlardı, silahları da görünmüyordu.</p>

  <p>Saraya yaklaşırken kapının üstündeki duvarda bir dizi baş belirdiyse de, barış bayrağının önleyici bir etkisi vardı ve tek el bile ateş edilmedi.</p>

  <p>Cip önüne gelince Ramon kapının sağlamlığını inceledi. Yaklaşık otuz santim kalınlığında tik ağacından yapılmış olup demirlerle güçlendirilmişti. Menteşeler iki taraftaki sütunlara gömülüydü. Bir kamyonun kapıyı kırarak içeri girmesi mümkün değildi.</p>

  <p>On metre yüksekliğindeki duvarın üstünden bir Yüzbaşı Amharic dilinde kendilerine seslenince Abebe kalkıp karşılık verdi. Bir iki dakika konuştular. Abebe General Andom’a acele bir mesaj getirdiğini söylüyor ve kapının açılmasını istiyordu. Yüzbaşı ise bunu kabul etmeyince aralarındaki tartışma kızışmıştı.</p>

  <p>Ramon nöbetçinin tüm dikkatini cipe çevrili olduğundan emin olunca telsize bir şeyler söyledi. Cipin arkasındaki kamyonlar aniden hareket ederek sağa ve sola doğru gidip duvarların altında durdular. Branda bezinin altından paraşütçüler kamyonların üstüne çıktılar. On tanesi ellerindeki ucu çengelli ipleri başları üstünde çevirip duvara fırlattılar. Naylon ipler' aşağı sallandı.</p>

  <p>«Ateş!» diye bağırdı Ramon. Otomatik silahlar duvarın üstünü taradılar.</p>

  <p>Nöbetçilerin başları hemen kaybolmuştu. Ama biri isabet almış olmalıydı. Ramon adamın miğferinin havaya uçtuğunu gördü.</p>

  <p>Paraşütçüler duvara tırmanmaya başladılar. Maymun kadar çevikti hepsi de.</p>

  <p>Birkaç saniye sonra otuz kişi saray topraklarına ayak basmıştı bile. Yine makineli tüfek sesleriyle bir tek elbombası patlaması duyuldu. Bir iki saniye sonra da büyük tahta kapı açıldı, Ramon sürücüsüne saraya girmesini söyledi.</p>

  <p>Saray muhafızlarının cesetleri yatıyordu avluda. Ramon paraşütçülerden birinin karnını tuttuğunu, parmakları arasından kan boşalmakta olduğunu gördü.</p>

  <p>Ramon cipin sürücü koltuğunun arkasına monte edilmiş 50' kalibrelik Brawning ağır makineli tüfeğinin başındaydı. Kalan muhafızlara ateş edince askerler tavşanlar gibi avlunun öteki ucundaki binalar arasında kayboldular. Muhafızlardan biri birden dönüp dizüstü çöktü. Elinde taşıdığı RPG 7 roketatarı omzuna kaldırıp yaklaşan cipe nişan aldı. Ramon Brawning’i adama çevirdiyse de, o anda ön tekerlekler bir cesede çarpınca cip aniden sıçradı.</p>

  <p>Bundan yararlanan muhafız roketi ateşledi, roket cipin radyatörüne isabet etti.</p>

  <p>Bir parıltı, ardından bir gümbürtü koptu. Darbenin çoğunu motor almışsa da ön takım parçalandı ve cip takla atmaya başladı.</p>

  <p>Hepsi ortalığa saçılmışlardı, parçalanmış cip şimdi tam girişin önünde yatıyordu ve asker yüklü kamyonlar dışarda kalmışlardı.</p>

  <p>Saldırı duraklamaya başlamıştı, savunma kendini toparlıyordu. Sarayın pencere ve kapılarından otomatik silahlarla ateş ediliyordu.</p>

  <p>Kübalı paraşütçüler kamyonlardan atlayıp kapıya doğru saldırıya geçtilerse de, Ramon'un başı üstünden geçen bir roket tam o anda en öndeki kamyona isabet etti. Delinen depodan .akan yakıt birden alev aldı, avluya kapkara bir bulut yayıldı.</p>

  <p>Ramon'un yanındaki paraşütçülerden biri daha devrildi; Ramon makineli tüfeğini kapıp ilerlemelerini işaret ederken pencerelerden birinden ağır makineli bir tüfek de üzerlerine ateşe başlamıştı. Ramon kendini yere attı, yuvarlanarak pencerenin altındaki duvara kadar gitti. Makineli hemen başının üstünden ateş ediyor, gürültüsünden kulaklar sağırlaşıyordu.</p>

  <p>Ramon kemerine asılı el bombalarından birini çıkardı, pimini çektiği gibi pencereden içeri fırlatıp kendini yere attı.</p>

  <p>Bir çığlık koptu, ardından da makineli sustu. Bir an sonra da pencereden bir alev bulutu çıktı.</p>

  <p>«İleri!» diye bağıran Ramon sekiz on paraşütçüyle pencereden içeri daldı.</p>

  <p>Makineli tüfek yuvasından fırlamış, odanın içi kana bulanmıştı.</p>

  <p>Artık odadan odaya bir savaş başlamıştı. Sarayın odalarına ve koridorlarına çekilen savunucularındı artık üstünlük. Her noktayı oradan püskürtmene kadar inatla savunuyorlardı.</p>

  <p>Saldırı şiddetini kaybetmişti; Ramon tehditler yağdırıyor, küfürler ediyor, adamlarına örnek olmaya çalışıyordu ama dolambaçlı koridorlar ve birbirlerine açılan odalar arasında sıkışıp kalmışlardı. Andom'un telsizle kendisine sadık güçleri çağırmakta olduğundan kuşkusu yoktu. Kaybedilecek her an artık ihtilalin başarısızlığı ve yenilgisi demekti.</p>

  <p>Dumanlar ve toz bulutları arasında Abebe’nin adamlarına cesaret verdiği duyuluyordu. Ramon sürünerek ona yaklaşıp omuzlarını kavradı. Silah gürültüleri arasında seslerini duyurabilmek için bağıra bağıra konuşuyorlardı.</p>

  <p>«Nerede o lanet olası tank?»</p>

  <p>«Telsizle arayalı ne kadar oldu?»</p>

  <p>«Bir saati geçti!» diye bağırdı Ramon. «Söyle onlara... »</p>

  <p>Tam o anda ikisi de paletlerin homurtusuyla kulakları yırtan madeni sesi duydular.</p>

  <p>«Haydi!» diye bağırdı Ramon. Başları üstünden yağan kurşun yağmuruna aldırmadan koşmaya başladılar.</p>

  <p>Tank tıkanmış olan kapıdan girmeye çalışıyordu, 55 mm.lik uzun topu arkaya çevrilmişti. Roket mermisinin parçaladığı cip zırhlı aracın paletleri altında bir yana savruldu, kapının önü temizlendi. Dizel motorlarından homurtular yükselen tank avluya girmişti. Açık olan kuleden komutanın miğferli başı görünüyordu.</p>

  <p>Ramon eliyle ilerleme işareti verip binaları gösterdi.</p>

  <p>Tank çelik paletleri üzerinde dönerek en yakın duvara daldı. Tuğla duvar darbenin şiddetiyle delindi, binanın çatısı tankın üstüne çöktü.</p>

  <p>Tank bir homurtuyla kendini kurtarıp yoluna devam etti. Ramon'la paraşütçüleri açılan gedikten içeri daldılar. Çelik canavar ilerlerken duvarlar devriliyordu.</p>

  <p>Savunucuların çığlıkları tankın gümbürtüsünü bastırıyordu artık. Askerler parçalanmış binalardan çıkıp silahlarını yere atıyorlar, ellerini havaya kaldırıyorlardı.</p>

  <p>«Andom nerede?» Tozdan ve bağırmaktan Ramon'un boğazı yanıyordu. «Onu yakalamalıyız. Sakın kaçırmayın.»</p>

  <p>General en son teslim olanların arasındaydı. Tank büyük sabonun kalın duvarlarını da yerle bir ettiği zaman dört subayıyla birlikte ortaya çıkmıştı. Alnını ve sol gözünü örten kanlı bir sargı vardı başında. Sakalı kan ve toz içindeydi, apoletlerinden biri kopmuştu.</p>

  <p>Sağlam gözünden şimşekler fışkırmaktaydı. Yarasına rağmen sesi tok, tutumu soyluydu.</p>

  <p>«Albay Abebe, bu bir isyan ve vatana ihanettir. Ben Etiyopya başkanıyım, başkanlığım bu sabah. Derg tarafından onaylandı.»</p>

  <p>Ramon paraşütçülerine bir işaret verdi. Üç dört kişi generali kollarından yakalayıp yere çökerttiler. Ramon kılıfından tabancasını çıkarıp Abebe'ye uzattı.</p>

  <p>Albay namluyu adamın gözleri arasına dayadı. «Başkan Aman Andom, halk ihtilali adına seni istifaya davet ediyorum.» Sonra bir kurşunda generalin kafasının yarısını uçurdu.</p>

  <p>Ceset yere devrilirken Abebe’nin ayaklarına generalin beyni saçıldı.</p>

  <p>Abebe tabancanın emniyet mandalını kapattı, namlusundan tutup Ramon’a uzattı.</p>

  <p>«Teşekkür ederim, General Yoldaş.»</p>

  <p>«Size hizmet benim için bir onurdur.» Ramon silahını alırken adamı ciddiyetle selamladı.</p>

  <p>Konvoy Addis Ababa’ya doğru yola çıktığında, «Derg’in kaç üyesi Andom’a oy verdi?» diye sordu.</p>

  <p>«Altmış üç.»</p>

  <p>«O zaman ihtilali güvenceye almak için daha yapacak pek çok işimiz var demektir.»</p>

  <p>Abebe Albay Tafu'nun tank birliğini telsizle aramıştı. Tanklara, Derg’in toplandığı binayı çevirmelerini ve toplarını meclise yöneltmelerini emretti. Askeri birliklere de bütün yabancı büyükelçilik ve konsoloslukları sarmaları emredildi. Kendi güvenlikleri düşünülerek hiçbir elçilik mensubunun dışarı çıkmasına izin verilmeyecekti.</p>

  <p>Ülkedeki bütün yabancılar, özellikle gazeteci ve televizyoncular hemen toplatılıp derhal yurtdışına çıkarılmak üzere havaalanına götürüldü. Bundan sonra olacakların hiçbir görgü tanığı bulunmamalıydı.</p>

  <p>Küba paraşütçüleriyle destek gören Abebe'ye sadık küçük birimler hemen Andom'u seçen askeri konsey ve Derg üyelerinin evlerine gönderildi. Bunların bütün rütbe, makam ve silahları ellerinden alınıp, kamyonlarla ihtilalci bir mahkemenin kendilerini beklediği meclis binasına götürüldüler.</p>

  <p>Mahkeme heyeti Albay Abebe’yle iki subayından oluşuyordu. «Demokratik halk hükümetine karşı olmakla suçlanıyorsunuz. Ölüm cezası verilmeden önce söyleyecek bir şeyiniz var mı?»</p>

  <p>Tutuklular salondan çıkarıldıktan sonra binanın kuzey duvarı önünde kurşuna diziliyorlardı. İdamlar ihtilalin yargıçlarının ve mahkeme edilmelerini bekleyen tutukluların gözleri önünde yapılıyordu.</p>

  <p>Cesetler ayaklarından bağlanıp sokaklardan kamyonlarla geçirilerek kent dışındaki çöplüğe atıldı.</p>

  <p>Ramon bu gösterilerin gerekliliğini şöyle dile getiriyordu: «Halk ihtilalci adaletin nasıl işlediğini ve emirlere itaatsizliğin cezasını görmeldir»</p>

  <p>Mahkeme kararıyla cesetler çöplükten alınamıyor, ailelerine yas tutmak ya da acılarını kamuoyu önünde göstermek yasaklanıyordu. Bu iş gece yarısından sonraya, kadar devam etti ve son mahkûmlar kamyon farlarının ışığı altında kurşuna dizildiler.</p>

  <p>Her ikisi de ayakta duramayacak kadar bitkin oldukları hâlde ne Ramon ne de geleceğin başkanı ihtilal güvenceye almana kadar uyuyamazlardı. Ramon'un çantasında bir şişe votka vardı. Radyonun yanında oturup raporların gelmesini beklerken şişeyi aralarında bitirdiler.</p>

  <p>Abebe'ye sadık güçler, Kübalıların da yardımıyla askeri birliklerin komutasını ele aldılar ve kentin önemli yerlerini tek tek ele geçirdiler.</p>

  <p>Güneş doğarken havaalanı, tren istasyonu, radyo ve televizyon, bütün askeri kale ve kışlalar ellerine geçmişti. Ancak o zaman bir iki saat uyuyabilirlerdi. Ramon'un paraşütçülerinin koruması altında yere serilen şiltelere uzandılar. Ama öğle olduğunda temiz üniformaları içinde temizlenmiş olarak Derg toplantısına hazırlandılar.</p>

  <p>Salonun kapısında silahlı muhafızlar, dışarda da tanklar vardı.</p>

  <p>Tümgeneral Machado, Abebe'yi kutlarken, «Brütüs'ü öldürürsen bütün oğullarını da öldürmelisin,» dedi. «Niccola Macchiavelli Senato’da söylemişti bunu. Hâlâ da bundan iyi bir öğüt olamaz.»</p>

  <p>«Hemen başlamalıyız o halde.»</p>

  <p>« Evet,» dedi Ramon. «Kızıl Terör kendi sonuna ulaşmalıdır.»</p>

  <p>«Kızıl Terör hakim olacaktır.» Dört dilde aceleyle basılmış pankartlar bütün sokak köşelerine asılmıştı. Radyo ve televizyon her saat başında yeni başkanın seçildiğini tekrarlıyor ve halkı tüm hainleri ve karşı devrimcileri ihbara çağırıyordu.</p>

  <p>Yapacak o kadar çok şey vardı ki, Abebe kenti kırk hücreye bölmüş ve her hücreye ayrı bir devrim mahkemesi atamıştı. Bu mahkemelerin başkanları kendisine sadık ast rütbeli subaylardı ve kendilerine 'devrimci hareketi başarıya ulaştırmak için' tam yetki verilmişti. Her birinin bir idam mangası vardı. İşe soylular, kabile başkanları ve aileleriyle başladılar.</p>

  <p>«Kızıl Terör ihtilalin kanıtlanmış bir aracıdır,» diye anlattı Ramon Machado. «Daha sonraları başımızı ağrıtacakların kimler olduğunu biliyoruz. Marksizm doktrinine karşı çıkacakları şimdiden biliyoruz. Bunları şimdi ortadan kaldırmak, daha ilerki bir tarihte hepsini tek tek ele almaktan çok daha kolaydır.» Kasketini çıkarıp parmaklarını kara saçları arasına soktu. Çok yorgundu, o klasik yüz hatları gerginleşmişti. Gözlerinin altında kara lekeler varsa da, o ölümcül yeşil gözlerinde kararsızlık diye bir şey yoktu. Abebe hem bu gücü için kendisine minnettardı hem de bu çelik gibi iradeden korkuyordu.</p>

  <p>«Sepetteki çürük elmaları ayıklamalıyız. Sadece muhalefeti değil, muhalefet düşüncesini de ortadan kaldırmalıyız. Milletin direnme gücünü kırmalıyız. Ancak o zaman bu toplumu yeni ve parlak biçimiyle yeniden kurabiliriz.»</p>

  <p>Soyluların, kabile reislerinin ve ailelerinin cesetleri çöp yığınları gibi köşebaşlarına yığılıyordu. İhtilal devriyeleri kent sokaklarında dolaşıyor, sokaklarda oynayan çocukları durduruyorlardı.</p>

  <p>«Nerede oturuyorsun? Bizi evine götür.»</p>

  <p>Ana-babalar evlerinden yaka paça çıkarılıyorlar ve çocuklarının başlarına birer kurşun sıkılmasını seyretmeye zorlanıyorlardı. Küçük cesetler kapı önlerinde kokuşmaya bırakılıyordu sonra. Ana-babaların onları kaldırıp gömmeleri ya da arkalarından yas tutmaları yasaktı.</p>

  <p>Dağlarda bazı eski askerler ve aileleri ölüm mangalarına direniyorlardı.</p>

  <p>Tanklar köyleri çeviriyor, kadınlar çocuklar ve yaşlılar zorla kulübelerine sokuluyor, sonra da kulübeler yakılıyordu. Erkekler tarlalara götürülüp yüzüstü yatmaları emrediliyor, sonra da üzerlerinden tanklar geçiriliyordu.</p>

  <p>«Şimdi sıra papazlara geldi,» dedi Ramon.</p>

  <p>«Ama papazlar monarşinin devrilmesinde yardımcı olmuşlardı,» dedi Abebe.</p>

  <p>«Evet, kilise ve cami, papazlar, imamlar ve ayetullahlar başlangıçta yararlıdırlar.</p>

  <p>Papazlar özgürlük, eşitlik ve kardeşçe sevgi hayallerine sahip yaratıklar olduklarından ihtilal bunların vaazlarında gelişir. Ancak onların insanların ruhlarına hakim olmak için bizimle sürekli bir rekabet içinde olduklarını unutmamalısın. İhtilalin eylemlerini görünce bize karşı çıkacaklardır. Bu rekabeti ortadan kaldıramayız. Diğer herkes gibi papazlar da disiplin ve denetim altına girmeliler.»</p>

  <p>Büyük camiye girip imamın on dört yaşındaki kızını tutukladılar. Kızın gözlerini çıkarıp dilini kestikten sonra rahmine bir avuç kırmızıbiber yerleştirip babasının evine götürdüler. Sonra kızı bir odaya kilitleyip kapısına da iki nöbetçi diktiler. Kızın ana-babası da kapı önünde oturup kızlarının ölüm acılarını dinlemek zorunda bırakıldılar.</p>

  <p>Kopt Kilisesi başpiskoposunun oğullarını da ihtilalci mahkemelerden birine götürülüp işkence ettiler. Çocukların elleri ve ayakları çelik mengeneler arasında ezildi, vücutlarına elektrik verildi, gözleri çıkarıldı. Erkeklik organları kesilip ağızlarına tıkıldı. Sonra o halde evlerine götürülüp kapı önüne bırakıldılar. Ana-babalarına çocukları gömme izni verilmedi yine.</p>

  <p>Radyo ve televizyonda kilisenin kokuşmuşluğu hakkında yayınlar yapılıyordu.</p>

  <p>Müezzin ezana başladığında camilerin kapısına silahlı ölüm mangaları diziliyordu.</p>

  <p>Müminler evlerinden çıkmamaya başladılar.</p>

  <p>Sessizlik içindeki kenti gezerlerken Abebe, «Brutus'ün bütün oğulları Öldürüldü,» dedi.</p>

  <p>«Hepsi değil.» Abebe dönüp Ramon'un yüzüne baktı. Ne demek istediğini anlamıştı.</p>

  <p>«Yapılması gerek,» diye ısrar etti Ramon. «Geri dönme diye bir şey olamaz. Plaza de la Concorde’da giyotinde ve Çar Nikola ile ailesinin öldükleri Rus mahzeninde olduğu gibi eski burjuva tabuları kesin olarak yıkılmalıdır. Bu bir kez yapıldı mı artık geriye dönüş olamaz ve ihtilal güvencesine kavuşmuş olur.»</p>

  <p>«Bunu kim yapacak?» diye sordu Abebe.</p>

  <p>Ramon hiç duraksamadan cevap verdi.</p>

  <p>«Ben.»</p>

  <p>«En iyisi bu.» Abebe duyduğu rahatlamayı saklamak için bakışlarını çevirdi.</p>

  <p>«Mümkün olduğu kadar çabuk yap.»</p>

  <p class="yildiz">***</p>

  <p>Ramon kentin eski kesimine gitti. Açık cipte kendisinden başka kimse yoktu. İhtilal devriyeleri dışında sokaklar bomboştu. Evlerin pencereleri ve perdeleri kapalıydı. Ne kendisine bir bakan vardı, ne bahçelerde oynayan çocuklar. Çamurla kaplı kulübelerin kapalı kapılan ardından ne bir ses ne bir kahkaha geliyordu.</p>

  <p>Kızıl Terörün başlangıcından bu yana sağlık hizmetleri de durmuştu. Çöpler sokaklarda tepeler oluşturuyordu, pislik dolu kovalar taşmıştı. Terörün kurbanlarının cesetleri odunlar gibi üst üste yığılmıştı köşebaşlarında. Canlı olarak sadece kargalar, akbabalar ve cipin sesiyle kaçışan iri fareler vardı.</p>

  <p>Ramon kokuyu duymamak için ipekli eşarbıyla burnunu örtmüşse de, muzaffer bir generalin savaş alanındaki vahşetten etkilenmemesi gibi, o da, bu sahnelerden hiç etkilenmiyordu.</p>

  <p>Aradığı kulübe gürültülü bir sokağın en uçundaydı. Kapı da iki nöbetçi vardı. Cipinden inen Ramon'u tanıyıp selama durdular.</p>

  <p>İçersi loş olduğu için güneş gözlüğünü çıkardı. Kireç badanalı duvarlar gümüş bir Kopt haçı dışında çıplaktı. Taş döşeli yerde hasırlar seriliydi. Oda hastalık ve yaşlılık kokuyordu. Yatağın ucunda yaşlı bir kadın oturmaktaydı. Kadın Ramon'u görünce ağlamaya başlayıp başını örttü.</p>

  <p>«Git.» Ramon kapıyı işaret edince başı örtülü kadın korkudan inleyerek süründü yerlerde.</p>

  <p>Ramon kadının arkasından kapıyı bir tekmede kapattıktan sonra dönüp yatakta yatan adama baktı.</p>

  <p>«Negus Negusti, imparatorlar imparatoru,» dedi alaycı bir sesle. Yaşlı adam dönüp kendisine baktı.</p>

  <p>Haile Selasiye’nin üstünde tertemiz beyaz bir cüppe vardı ama başı açıktı.</p>

  <p>İnanılmayacak kadar zayıftı. Ramon onun yaşlılık hastalıkları çektiğini, prostatının ve midesinin hastalıklı olduğunu biliyordu. Ama aklı yerindeydi. Beyaz cüppenin arasından çıkan el ve ayakları kupkuru ve bir çocuğunkiler kadar küçüktü. Balmumu gibi derisinin altından tüm kemikleri görülüyordu. Taranmamış saçı ve sakalı platin parlaklığındaydı. Yüzünde et kalmamış gibiydi. Gözleri iri ve katran gibi kapkaraydı.</p>

  <p>«Seni tanıyorum.»</p>

  <p>«Hiç karşılaşmamıştık,» dedi Ramon.</p>

  <p>«Yine de çok iyi tanıyorum seni. Kokunu tanıyorum. Yüzünün her hattını, sesinin tınısını tanıyorum.»</p>

  <p>«Kimim ben peki?» diye sordu Ramon.</p>

  <p>«Sen bir kalabalığın öncüsüsün, adın da ölüm.»</p>

  <p>«Çok akıllısın.» Ramon yatağa yaklaştı.</p>

  <p>«Bana yapmak üzere olduğun her şey için seni bağışlıyorum,» dedi Negus Negusti, Etiyopya İmparatoru Haile Selasiye. «Ama halkıma yaptıkların için seni asla bağışlayamam.»</p>

  <p>Ramon yataktan yastığı alarak, «Artık Tanrıya gideceksin,» dedi. «Bu dünya sana göre değil artık.»</p>

  <p>Yastığı yaşlı adamın yüzüne bastırdı olanca gücüyle.</p>

  <p>Haile Selasiye’nin çırpınışları tuzağa girmiş bir kuşun çırpınmasından farksızdı: İncecik parmakları hafifçe tutundu Ramon'un bileklerine. Ayaklarını savuranca cüppesi açıldı. Bacakları incecik ve kuru tütün rengindeydi.</p>

  <p>Çırpınması hafifledi sonra, barsakları boşalırken cüppenin altında hafif bir patırtı duyuldu. Adanı kıpırtısız kaldıktan sonra beş dakika daha bastırdı yastığı Ramon. Hemen hemen dinsel bir vecd içindeydi sanki. Daha önce yaptığı herhangi bir şey kendisine bu tatmin duygusunu vermemişti. Fiziksel ve duygu, ruhsal ve hatta aynı zamanda cinsel bir şeydi bu. Bir kral öldürmüştü.</p>

  <p>Yerinde doğrulup yastığı çekti, adamın başını kaldırıp altına soktu. Cüppesinin eteklerini düzeltti, çocuk ellerini göğsünde kavuşturdu. Sonra başparmağı ve işaret parmağıyla gözlerini kapattı.</p>

  <p>Uzun bir süre durup baktı imparatorun yüzüne. Bu sahneyi belleğine kazımak ister gibiydi. Kapalı odadaki sıcağın ve kokunun farkında değildi. Bunun hayatının doruk noktalarından biri olduğunu hissediyordu. Bu incecik vücut dünyada yok etmeye kendini adadığı her şeyin simgesiydi sanki.</p>

  <p>Bunun anısının bir ömürboyu sürecek kadar güçlü ve canlı olmasını istiyordu.</p>

  <p class="yildiz">***</p>

  <p>Bütün olası muhalefet ortadan kaldırılmıştı. Direnme sesleri susturulmuş, Brütüsün bütün evlatları öldürülmüştü. İhtilal güvencedeydi artık. Afrika’nın başka yerlerinde Ramon'u bekleyen başka önemli işler vardı. Güvenlik danışmanı görevini Etiyopya Demokratik; Halk Cumhuriyeti hükümetine gönül rahatlığıyla iade edebilirdi artık. Yerine geçen kişi Demokratik Alman Cumhuriyeti güvenlik polisinin bir generaliydi. İnatçı bir halka pragmatik bir cumhuriyeti kabul ettirmekte en az Ramon kadar ustaydı o da Ramon, Abebe'yle kucaklaştıktan sonra artık düzenli olarak Addis Ababa’ya gelip giden İlyushin'lerden birine bindi.</p>

  <p>Burası tüm kıta için çok uygun bir giriş kapısı olmuştu artık. Brazaville’de yakıt ikmali yaptıktan sonra güneybatı yönünde uçup güneş masmavi Atlantik Okyanusu üzerinde batarken yeni Tercio üssüne indiler.</p>

  <p>Ramon'u Raleigh Tabaka karşıladı. Hava meydanından Ramon'un yeni karargâhına gidene kadar yol boyunca yeni gelişmeleri anlattı. Ramon'un özel dairesi çok sadeydi. Camsız büyük pencerede bambu perdeler, halisiz çıplak yerler, yerel bir marangoz tarafından yapılma kaba ama rahat mobilyalar vardı. Sadece elektronik haberleşme araçları moderndi. Moskova, Luanda, Havana ve Lisbon ile doğrudan doğruya uydu bağlantısı vardı.</p>

  <p>Ramon çok yorgundu. Raleigh Tabaka gider gitmez üniformasını bir yığın halinde yere atıp cibinliğin altına girdi. Açık pencereden giren ılık rüzgâr cibinliği dalgalandırıyor, çıplak vücudu üzerinden okşarcasına geçiyordu.</p>

  <p>Kendini yenilenmiş hissediyordu. Güç ama çok değerli bir görevi ustalık ve başarıyla sona erdirmişti. Yeni ödüller ve şerefler kazandığını biliyordu, ancak bunların hiçbiri yorgun ruhunu saran bu başarı duygusu kadar tatmin edici olamazdı.</p>

  <p>Yarattığı eser bir Mozart’ı, bir Michelangelo'yu geçiyordu. Hammadde olarak bir ülke ve halkını, dağlarını, vadilerini, nehirlerini ve milyonlarca insanını kullanmıştı.</p>

  <p>Onları paletinde iyice karıştırdıktan sonra kan, alev ve topçu ateşiyle bir şaheser yaratmıştı. Tanrı diye bir şey olmadığını biliyordu en azından yakınlarda yola getirdiği papaz ve imamların hayal ettikleri anlamda bir Tanrı. Ramon'un bildiği Tanrı bu dünyaya aitti, iktidar ve politik ustalık ikiz tanrıları... ve Ramon da onun peygamberiydi. İşi henüz başlamıştı. Önce bir ülke diye düşündü, sonra bir tane daha, bir tane daha, tâ ki sonunda tüm bir kıta. Duyduğu sevinç uykuya dalmasını biraz geciktirdiyse de, sonunda gözleri kapanıp dalarken başka bir şey düşünmeye başlamıştı.</p>

  <p>Belki de yattığı kulübeden, rüzgârdan ve denizin sesindendi ama her ne nedenle olursa olsun, Nicholas’ı düşünmeye başlamıştı. Gece rüyasında oğlunu gördü. Onun o utangaç gülümsemesini gördü, sesini ve kahkahasını duydu, küçük sıcak elini avucu içinde hissetti.</p>

  <p>Sabah uyandığında duyduğu özlem daha da yoğundu. Masası başında çalışırken oğlunun hayali uzaklaşıyor ve Moskova' yla Havana'dan gelen şifrelere kendini verebiliyordu. Ancak kalkıp da açık pencereden kumsala baktığında yemyeşil sular içinde o güneş yanığı küçük vücudun oyunlarını görüyor, çocuğun neşeli çığlıklarını duyuyordu.</p>

  <p>Belki Addis Ababa sokaklarındaki kıyıma ya da papazın oğullarının yuvalarından sarkan gözleri ve gelişmemiş erkeklik organlarının ağızlarına tıkılmış durumlarına bir tepkiydi bu. Ama her neyse, bundan sonraki birkaç gün içinde oğlunu görme arzusu bir saplantıya dönüşmüştü.</p>

  <p>Bu kadar çok işi varken Tercio'dan ayrılamazdı bu sıralarda. Onun yerine Havana’ya uydu aracılığıyla bir mesaj gönderdi ve bir saat sonra da karşılığını aldı.</p>

  <p>Etiyopya'dan sonra bir dediğini iki etmezlerdi artık. Nicholas'la Adra Küba'dan kalkan ilk uçakla geliyorlardı. İlyushin Tercio üssüne indiğinde Ramon pistte onları bekliyordu.</p>

  <p>Oğlunun uçaktan inmesine baktı. Adra’nın önünde yürüyor, artık bir bebek gibi kadının elini tutmuyordu. Başını dik tutuşunda bir dikkatlilik, adımlarında bir canlılık, merdivenin altında durup da merakla çevresine baktığında gözlerinde bir zekâ parıltısı seziyordu.</p>

  <p>Nicholas o anda babasını gördü. Ramon çocuğun tüm davranışlarında bir değişme farketti. Oğlan koşmaya başlamış ama beş altı adım attıktan sonra kendini toparlamıştı. Sevimli yüzündeki o sevinç hemen maskelenmişti. Ramon'un oturduğu cipin yanına gelip elini uzattığında yüzünde hiçbir ifade kalmamıştı.</p>

  <p>«Günaydın, baba. Nasılsın?»</p>

  <p>Ramon çocuğu kucaklamak için dayanılmaz bir istek duyuyordu. Bunu önleyene kadar hiç kıpırdamadan oturdu, sonra Nicholas'ın elini sıktı.</p>

  <p>Nicholas cipte babasının yanında önde oturuyordu. Adra arkadaydı. Üsse giderlerken gerilla kampının yanından geçtiler. Nicholas merakını daha fazla önleyemedi. İlk sorusunu duraksayarak, kesik kesik sordu.</p>

  <p>«Bu adamlar ne yapıyorlar burada? Onlar da bizim gibi ihtilalin evlatları mı, baba?»</p>

  <p>Ramon sinirlenmediğini belli eden bir karşılık verince bundan sonraki soru daha cüretli oldu. Bunun karşılığı da dostça olunca oğlan arkasına yaslandı ve çevresindeki her şeyle ilgilenmeye başladı.</p>

  <p>Cip geçerken yol kenarındakiler Ramon'u selamlıyorlardı. Ramon gözucuyla bakınca Nicholas'ın da oturduğu yerde kaskatı kesilip eski bir asker ustalığıyla onları selamladığını gördü. Gülümsemesini saklamak için başını çevirmek zorunda kaldı.</p>

  <p>Adamlar da buna dikkat etmişler ve uzaklaşan cipin arkasından gülerek bakıyorlardı.</p>

  <p>Üsse geldiklerinde kendisini bir tomar uydu mesajı bekliyordu. Ramon bunların içinde pek önemli bir şey olmadığını gördükten sonra işini kısa zamanda bitirip Nicholas ve Adra için kendisininkinin yanında ayırttığı kulübeye gitti. Kapıdan girerken çocuğun heyecanlı sesini duyduysa da, babası görünür görünmez Nicholas sustu. Yine içine kapanmıştı ve korkuyla süzüyordu babasını.</p>

  <p>«Mayonu getirdin mi?» diye sordu Ramon.</p>

  <p>«Getirdim, baba.»</p>

  <p>«Git giy öyleyse, yüzmeye gidelim.», Su sakin ve ılıktı.</p>

  <p>«Bak baba, kravl yüzüyorum artık.»</p>

  <p>Baba oğul birlikte yüzdüler mercan kayalığına kadar. Sonra oturup kayalığın milyonlarca küçük yaratığın birleşmesinden nasıl oluştuğunu konuştular. Ramon dikkatle süzüyordu oğlunu. Yaşına göre uzun, iri ve güçlüydü. Son biraraya geldiklerinden bu yana sözcük dağarcığı da iyice artmıştı. Zaman zaman büyük bir insanla konuşur gibiydi.</p>

  <p>Akşam yemeğini verandada yediler. Ramon Adra’nın yemeklerini ne kadar özlemiş olduğunu farkederek şaştı. Nicholas her an biraz daha rahatlıyor gibiydi.</p>

  <p>İştahı da yerindeydi. Ramon yarım kadeh sulandırılmış şarap içmesine izin verdi. Bir yetişkin muamelesi görmekten gurur duyan çocuk bir uzman gibi yudumladı şarabını.</p>

  <p>Adra oğlanı yatırmaya gelince çocuk hiç söylenmeden yerinden kalkıp babasının yanına geldi.</p>

  <p>«Buraya geldiğime çok sevindim, baba,» diyerek elini uzattı.</p>

  <p>Ramon oğlunun elini sıkarken göğsünün sıkıştığını hissediyordu.</p>

  <p class="yildiz">***</p>

  <p>Aradan bir hafta geçmeden Nicholas Tercio kampının maskotu olmuştu. Bazı AUK eğitmenlerinin ve kursiyerlerinin aileleri de vardı yanlarında. Kadınlardan biri Güney Afrika'daki Western Cape Üniversitesinden mezun bir ilkokul öğretmeniydi. Kamptaki çocuklar için bir okul kurmuştu. Ramon oğlunu da bu okula gönderdi. Okul kenarları açık, çatısı hasırla kaplı büyükçe bir barakaydı.</p>

  <p>Nicholas'ın kendisinden üç dört yaş büyükler kadar zeki ve ilerlemiş olduğu hemen anlaşılmıştı. Eğitim dili olan İngilizceyi de çok çabuk kavramıştı. Güzel ve tatlı bir sesi de vardı. Sınıfındakilere 'Vatansızların Vatanı' ve diğer ihtilalci şarkıları öğretmişti. Yanında futbol topunu getirmiş olması da arkadaşları arasında kendisine müthiş bir itibar sağlamıştı. General Machado'nun emriyle okul için kaleleri ve kireçle çizilen sınırlarıyla bir futbol alanı hazırlandı hemen. Nicholas oyunda o kadar ustaydı ki, kendisine hemen Pele lakabı takıldı ve günlük maçlar kamp yaşantısının ayrılmaz bir parçası oldu.</p>

  <p>Generalin oğlu olarak Nicholas'ın belirli bir yeri ve ayrıcalığı vardı. Kampın her tarafına girip çıkıyor, hatta eğitmenlerin silahları eline almasına izin verdikleri derslere bile giriyordu.</p>

  <p>Oğlu bir yetişkinler sınıfının önünde durup da bir AK 47 tüfeğinin parçalara ayrılıp monte edilmesini gösterdiği zaman Ramon gizli bir gururla seyretmişti onu. Sonra atış alanında yerini alıp gerçek mermilerle atış yaptı. Attığı yirmi elin on ikisini insan boyundaki hedefe isabet ettirmişti.</p>

  <p>Ramon'un haberi olmadan Kübalı sürücü Jose çocuğa cipi kullanmasını da öğretmişti. Altında bir yastık olan Nicholas babasını gelecek bir uçağı karşılamak üzere havaalanına götürdüğü günde Ramon ilk olarak oğlunun bu becerisinden haberdar oldu. Yolda karşılaştıkları insanlar, «Viva Pele!» diye alkışlıyorlardı Nicholas’ı.</p>

  <p>Kamp terzisi Nicholas’a bir kamuflaj üniformasıyla Küba stili bir de kep dikmişti.</p>

  <p>Oğlan kepi tıpkı babası gibi kaşının üstüne deviriyor ve onu taklit ederek başparmaklarını kemerine geçiriyordu. Ramon'un resmi sürücüsü olmuştu artık. Her gittikleri yere kendilerini gülümseyen yüzler uğurluyordu.</p>

  <p>Ramon ile Nicholas bazı günler motora atlayıp Atlantik’in mavi sularına çıkıyorlar, balık avlıyorlardı. Böyle bir gün her zamankinden geç kalmışlardı. Demiri alıp motoru çalıştırdıklarında hava kararmak üzereydi. Rüzgâr serinlemişti, nehir ağzına yaklaşırken dalgalardan ıslanıyorlardı. Nicholas'ın ürpermekten tüyleri kabarmıştı.</p>

  <p>Soğuk, yorgunluk ve heyecandan titriyordu.</p>

  <p>Ramon tekneyi bir eliyle idare ederek öteki kolunu oğlunun omzuna doladı. Bu alışılmadık hareket karşısında çocuk bir an dondu, ama sonra birden gevşedi, babasına yaklaşarak göğsüne yaslandı.</p>

  <p>Karanlıkta kendisine yaslanan küçücük vücudu hissederek motoru süren Ramon birden Addis Ababa piskoposunun evi önündeki göz çukurları boş, ağızlarından birer parmak gibi uzanan küçücük kara penisleriyle çocuklarını hatırladı. Pişmanlık ya da vicdan azabı duymuyordu. Bir zamanlar isimdi göğsüne yaslanan çocuğu boğulma durumuna getirmesinin gerekli olduğu gibi bu da gerekliydi, hepsi o kadar. Görev çoğunlukla güç ve acımasızdı, ama bir an bile görevini yapmaktan kaçınmış değildi. Yine de, şimdiki duygulan daha önce hiç hissetmemişti.</p>

  <p>Tekneyi karaya çıkarıp Jose'ye teslim ettikten sonra baba oğul palmiye ağaçları arasından yerleşim bölgesine doğru yürüdüler.</p>

  <p>Karanlıkta Nicholas'ın ayağı kayınca Ramon oğlunu doğrultup elinden tuttu.</p>

  <p>Çocuk elini babasının elinden çekmedi.</p>

  <p>Kampın kapısına kadar hiç konuşmadılar. Tam kapıda, «Seninle hep burada kalmak isterdim.» dedi Nicholas.</p>

  <p>Ramon oğlunu duymazlıktan geldiyse de, soluk almakta güçlük çektiğini farkediyordu.</p>

  <p>Muhabere memuru kendisini geceyarısını on dakika geçe uyandırdı. Ramon'un elinde Tokarev tabancasıyla ayağa kalkması için kapıya hafifçe dokunmak yetmişti.</p>

  <p>«Ne yar?»</p>

  <p>«Moskova'dan bir Kırmızı Gül mesajı geldi.» Kırmızı Gül'le ilgili herhangi bir olayda Ramon'u saate bakmadan haberdar etmek için emir almışlardı.</p>

  <p>«Hemen geliyorum.»</p>

  <p>Mesajın şifresini Ramon kendi çözdü.</p>

  <p>«Projenin adı Skylight,» diye başlıyordu mesaj. «Otuz megatonluk ilk yeraltı denemesi 26 Ekimde yapılacak. Deneme alanı koordinattan: 27.35 derece güney ve 24.25 derece doğu. Bombanın tüm bilgileri elimde.»</p>

  <p>Ramon hemen sürücüsünü nehrin yukarsında olan AUK kampına gönderdi.</p>

  <p>Raleigh Tabaka kırk dakika sonra yanındaydı.</p>

  <p>Tabaka mesajı okuduktan sonra, «Derhal Londra’ya gitmeliyiz,» dedi. «Buradan yönetilmeyecek kadar önemli bir şey bu. Londra büyükelçiliği ve AUK’nin İngiltere temsilciliği aracılığıyla harekete geçmeliyiz.»</p>

  <p>Ramon gülümsedi. «Bir haftaya kalmadan Boerleri Güvenlik Konseyi önünde terleteceğiz. Bir kere daha oyunumuza düştüler işte.»</p>

  <p>Veda etmek için Nicholas’ı uyandırdı.</p>

  <p>Çocuk, üzüntüsünü saklayarak, «Ne zaman döneceksin, baba?» diye sordu.</p>

  <p>«Bilemiyorum, Nicky.» Ramon oğlanın bu küçük adını ilk kez kullanıyordu. Diline bir garip gelmişti.</p>

  <p>«Ama döneceğim, söz veriyorum sana.»</p>

  <p>Adra'yla benim burada Tercio’da kalmamıza izin vereceksin, değil mi? Bizi geri göndermeyeceksin, değil mi, baba?»</p>

  <p>«Evet, Nicky, Adra'yla sen burada kalacaksınız.»</p>

  <p>«Teşekkür ederim. Çok sevindim. Güle güle, baba.»</p>

  <p>Baba oğul ciddiyetle el sıkıştılar, Ramon hemen dönüp koşar adımlarla kendisini bekleyen cipe gitti.</p>

  <p>Skylight denemesini önlemek ancak ikinci derecede önemliydi. Güney Afrika’nın nükleer bir bomba yapım çabalarını ilk olarak üç yıl önce öğrenmişlerdi. Ramon artık onların kullanılabilir bir silaha sahip olduklarını biliyordu. Ne var ki, tipik bir Afrika orman savaşında nükleer silahların pek bir uygulama alanı yoktu.</p>

  <p>Birinci derecede önemli olan Güney Afrika’yı Batı dünyasındaki son desteklerinden de tecrit edebilmekti. Zaten politik bir parya olan ülkenin nükleer bir tehlike olduğunun da ilânı Ramon'un çoktandır beklediği bir fırsattı.</p>

  <p class="yildiz">***</p>

  <p>Sovyet büyükelçiliğinin bodrumundaki güvenli odada buluştular. Elçilik Kensington' Sarayının arkasındaki diplomatlar mahallesindeydi.</p>

  <p>General Borodin’le Aleksei Yudenic Moskova'dan gelmişlerdi. Onların varlığı konuşmalara belirli bir ağırlık veriyor, Dışişleri Bakanlığıyla KGB’nin Afrika Bölümüne olan ilgilerinin tazeliğini gösteriyor ve Tümgeneral Machado’ya müthiş bir kişisel saygınlık sağlıyordu.</p>

  <p>Afrikalılar Raleigh Tabaka ve AUK’nin genel sekreteri tarafından temsil ediliyorlardı. AUK’nin başkam olan Oliver Tam bako Doğu Almanya’ya resmi olmayan bir ziyaret yapmaktaydı ve Londra'daki toplantıya katılamıyordu.</p>

  <p>Skylight denemesi bir hafta sonra yapılacağı için çok sıkı bir çalışmaya girmek zorundaydılar. Kırmızı Gül, mesajının arkasından uranyumun zenginleştirilmesi, gerçek bombanın özellikleri, deneme kuyusunun derinliği ve çapı, bombayı patlatacak sistem hakkında da ayrıntılı bir rapor göndermişti.</p>

  <p>Toplantıyı açan Yudenich, «Bugün karar vermemiz gereken konu bu bilgiyi en iyi nasıl kullanacağımızdır,» dedi.</p>

  <p>AUK genel sekreteri, «Bence burada, Londra’da bir basın toplantısı düzenlememize izin vermelisiniz,» diye heyecanla söze karıştı.</p>

  <p>Ramon'un dudakları alaylı bir gülümsemeyle kıvrıldı. Elbette bunu isteyeceklerdi.</p>

  <p>AUK büyük bir kamuoyu kazanacaktı böylece.</p>

  <p>«Genel Sekreter Yoldaş,» dedi Yudenich. «Bu açıklama AUK başkanı yerine SSCB başkanı tarafından yapılırsa biraz daha etkili olur sanırım.» Sesi alaycıydı.</p>

  <p>Yudenich karaderililerden hoşlanmazdı.</p>

  <p>Toplantıdan önce Ramon’a konuyu uygar insanlar arasında kararlaştıracakları yerde bu 'maymunlarla tartışmanın çok esef verici bir şey olduğunu söylemişti.</p>

  <p>«İnsanın beynini onların düzeyine indirmesi çok güç doğrusu. Ama senin onlarla epey deneyimin oldu, yoldaş. Onlara, bir paket fıstık getirse miydim sence?»</p>

  <p>Ramon yirmi dakika kadar konuşmaya hiç karışmadı. Yudenich ile genel sekreterin sesleri giderek yükseliyordu. Sonunda Borodin, «General Machado Yoldaşın fikrini bir sorsak,» dedi. «Bilgi onun kaynağından geldi, belki o bu konunun en avantajlı olarak nasıl kullanılacağı hakkında bir fikre sahiptir.»</p>

  <p>Hepsi ona döndüler. Ramon'un yanıtı hazırdı.</p>

  <p>«Yoldaşlar, hepiniz mantığa ve geçerli nedenlere dayanan şeyler söylediniz.</p>

  <p>Ancak AUK’nin ya da SSCB başkanının haberi açıklaması sadece bir günlük bir sansasyon yaratır. Bence bu bilgiden en çok yararlanmak için bu süreci biraz uzatmalıyız. Bir kerede sadece bir iki bilgi kırıntısı açıklayıp uzun bir sürede ilginin artmasını sağlamalıyız.»</p>

  <p>Adamların düşünceli bakışlarını görünce sözünü sürdürdü.</p>

  <p>«Haberi AUK ya da Moskova aracılığıyla biz Verecek olursak bunun taraf tutucu ve önyargılı olduğu düşünülecektir. Bence biz bu bilgiyi yayması için Amerika’nın en güçlü sesine vermeliyiz. Birleşik Devletleri ve onun aracılığıyla da Batı dünyasını yöneten kişiye.»</p>

  <p>Yudenich şaşırmış gibiydi. «Gerald Ford’a mı? Amerika Birleşik Devletleri Başkanına mı yani?»</p>

  <p>«Hayır, Bakan Yoldaş. Basına. Amerika’yı yöneten gerçek güce. Amerikalılar o konuşma özgürlüğü saplantılarıyla bizim aklımıza gelebilecekten çok daha güçlü bir diktatörlük yaratmışlardır. Bu haberi Amerikan televizyonuna verelim. Ne bir açıklama yapalım ne de basın toplantıları düzenleyelim. Onlara kokuyu şöyle bir duyuralım, tavşanın izlerini gösterelim ve sonra bırakalım avlarını kendileri bulup paramparça etsinler. Bunun nasıl İşlediğini bilirsiniz: eğer avın sadece kendilerinin Olduğuna inanırlarsa heyecanları o kadar çok artacaktır. Bunu 'araştırıcı gazetecilik' diye adlandırırlar ve hükümetlerine, müttefiklerine ve onları destekleyen kapitalist düzene en fazla zarar veren kişiyi de ödüllendirirler.»</p>

  <p>Yudenich bir süre Ramon'un yüzüne baktı, sonra kıs kıs güldü. «Afrika’da sana Tilki dediklerini duymuştum, yoldaş.»</p>

  <p>«Altın Tilki,» dedi Borodin. Bunun üzerine kahkahalarla gülmeye başladı Yudenich.</p>

  <p>«Bu adı nasıl hak ettiğini anlıyorum, General Yoldaş. Pekâlâ, bir kere daha Amerikalılar ve İngilizler yapsınlar bizim yapmamız gereken işi.»</p>

  <p class="yildiz">***</p>

  <p>Skylight operasyonunun başarısı Kırmızı Gül'ün değerini, yüz katına çıkarmış, ancak birlikte bazı sorunlar da getirmişti.</p>

  <p>Kırmızı Gül ne kadar değer kazanırsa o kadar daha ustalık ve dikkatle kontrol edilmeliydi. Onu çalışma alanında koruyacak her önlem alınmalı, işine devam etmesi özendirilmeliydi. Skylight’in ödülünü hemen almalı ve oğlunu mümkün olan ilk fırsatta görmeliydi. Ancak Ramon'un oğluna karşı değişen tutumuyla bu çok daha güçleşmişti şimdi.</p>

  <p>Ramon son günlerde ideolojik amacına müdahale eden bu hastalıklı burjuva duygularının bir daha göreviyle çatışmamasına dikkat etmeye kararlıydı. Koşullar gerektirdiği takdirde nasıl kendisi canını vermeye hazırsa, Nicholas’ı da kurban etmeye hazır olması gerektiğini biliyordu.</p>

  <p>Ancak o güne kadar Nicholas herhangi bir tehlikeli duruma itilmemeliydi. Özellikle de Kırmızı Gül ya da başka birinin oğlanı elinden alma olasılığı bulunmamalıydı.</p>

  <p>Bir dahaki görüşmeyi yine İspanya’da yapmayı düşündü.</p>

  <p>Ama bu Tercio'yu terketmesi demekti ki bunda da çok küçük bile olsa, bir riziko yok değildi. Kırmızı Gül'ün Güney Afrikalı ajanlar yardımıyla çocuğu Madrid’deki İngiltere büyükelçiliğine kaçırmayı başarması olasıydı. Kırmızı Gül'ün İngiliz pasaportu taşıdığını ve çifte uyruklu olduğunu biliyordu. İspanya artık Ramon'u tatmin edecek kadar güvenli değildi.</p>

  <p>Görüşmeyi Havana ya da Moskova’da da yapabilirdi. Ancak Kırmızı Gül'ü oralara götürmenin lojistik bazı sorunları olacaktı. Ayrıca artık gerçek efendilerinin kimler olduğunu kesin olarak öğrenirdi. Ramon mümkün olursa bundan da kaçınmak isterdi.</p>

  <p>Küba ve Rusya dışında en güvenli yer Chicamba üssündeki Tercio kampıydı. Issız ve iyi korunan bir yerdi. Bin mil yakınında yabancı bir elçilik yoktu. Nicholas zaten oradaydı. Kırmızı Gül de fazla bir güçlük çıkmadan getirilebilirdi oraya. Tercio' ya geldikten sonra da yeryüzündeki herhangi bir yerde olacağından daha çok kendi kontroluna girmiş demekti.</p>

  <p>Evet, buluşma Tercio’da gerçekleşecekti.</p>

  <p class="yildiz">***</p>

  <p>Isabella bir suçluluk duygusuyla uyandı. Bir an nerede olduğunu ya da kendini neyin uyandırdığını anlamadı. Sonra birden hatırladı, İlyushin’in motor sesindeki değişiklikle uyanmıştı. Bütün tedirginliğine rağmen rahatsız portatif koltukta uyuyakalmıştı.</p>

  <p>Saatine baktı. Lusaka'dan kalktıkların bu yana iki saat elli dakika geçmişti.</p>

  <p>Oturduğu yerde doğrularak pilotun omzu üstünden gösterge tablosuna baktı. Hâlâ aynı yönde uçmalarına rağmen inişe geçmişlerdi. Altimetre hızla ters dönüyordu.</p>

  <p>Kokpitin penceresinden bakınca hâlâ öğleden sonra olduğunu gördü, ancak güneş birden ilerdeki büyük bir su üzerinde parıldadı.</p>

  <p>Göl mü, diye düşündü. Bu kadar büyük hangi göl olabilirdi? Afrika göllerinin hepsi Great Rift Vadisinin iki yanında binlerce mil uzanırlardı. Birden anladı.</p>

  <p>Atlantik! Batı kıyısına vardık. Hayalindeki Afrika haritasını dikkatle inceledi. Angola veya Zaire, ya da Enclave olmalı.</p>

  <p>İniş takımları açılırken uçak sarsıldı. İlerde beyaz mercan kumsalları ve Atlantik’in mavi suları altında mercan kayalıkları görülüyordu.</p>

  <p>Bir nehir ağzı vardı, dalgalar öndeki kumsalda kırılıyor, lagün gölüne doğru derin ve geniş bir kanal uzanıyordu. Nehir geniş ve kahverengiydi ama büyük Afrika nehirlerinden olan Kongo ya da Luanda değildi, Isabella her ayrıntıyı aklına kazımaya çalışıyordu. Lagünün birkaç mil ilersinde nehir çifte S harfi gibi kıvrılıyordu. Tam önlerinde kırmızı toprak bir pist ve onun ötesinde de büyük bir yerleşme yerinin çatıları sazlarla kaplı barakaları görülüyordu.</p>

  <p>Uçak yere konunca pistin ucuna kadar gitti. Pilot motorları kapatırken bir kamyon dizisi gelip çevresini sardı. Isabella kamuflaj giysileri içinde silahlı insanlar gördü.</p>

  <p>«Bekle,» dedi pilot. «Seni gelip alacaklar.»</p>

  <p>Biri Binbaşı iki subay girdi uçağa. Her İkisi ele esmer ve bıyıklıydılar. Üzerlerinde rütbelerinden başka bir işaret yoktu. Güney Amerikalı, diye düşündü Isabella. Ya da Meksikalı Binbaşı onunla İspanyolca konuşunca bu düşüncesi doğrulandı.</p>

  <p>«Hoş geldiniz, hanımefendi. Bizimle gelin lütfen.»</p>

  <p>«Bavulum.» Binbaşı astına bir emir verdi. Teğmen bavulu alıp aşağıda bekleyen kamyona indirdi.</p>

  <p>Yirmi dakika hiç konuşmadan gittiler. Isabella’nın havadan gördüğü yerleşim biriminin dikenli telli kapısından girdiler. Kapıda silahlı nöbetçiler vardı. Ağaçlar arasından nehir görünüyordu. Yol daha kumlu ve yumuşak bir hal alınca nehir ağzına ve denize doğru gittiklerini anladı.</p>

  <p>Daha küçük bir kamp yerine gelmişlerdi şimdi. Kapıda nöbetçi vardı. Kulübeler yine saz damlıydı ama daha önce gördüklerinden daha küçük ve daha derli toplu görünüyordu. Kumsalda sekiz kulübe vardı. Isabella kamyondan inince çevresine baktı. Çok hoş bir yerdi, insana Club Meditterranee tatil broşürlerini hatırlatıyordu deniz, kum ve çatısı sazdan kulübeler.</p>

  <p>Binbaşı, kendisini en büyük kulübeye götürdü. Isabella kapıda bekleyen üniformalı iki kadını görünce tüyleri diken diken oldu. Bir önceki seferin o utandırıcı araştırmasını hatırlamıştı.</p>

  <p>Ancak korkuları yersizdi. İki genç kadın elçantasıyla bavulunu ararken neredeyse özür dileyeceklerdi. Üstünü de yokladılar ama soyunmasını istemediler.</p>

  <p>Fotoğraf makinesini bulduklarında hafif bir karışıklık oldu.</p>

  <p>Küçük bir Kodak'tı makine. Kadınların telaşlı konuşmalarını gören Isabella makinesini kaybetmeyi göze aldı.</p>

  <p>İspanyolca olarak, «Değersizdir,» dedi. «İsterseniz alabilirsiniz.»</p>

  <p>Sonunda kadınlardan biri makineyle iki kutu filmi alıp odanın ucundaki kapıdan çıktı.</p>

  <p>Ramon duyardaki delikten kadınların araştırmalarını izliyordu. Onlara çok kibar davranmalarını ve onu gereksiz yere hırpalamamalarını emretmişti. Biri makineyle yanına gelince başını sallayarak tutumlarını onayladığını belirtti.</p>

  <p>Makineyle filmleri kontrol etti. Makinenin çalıştığından ve filmi sardığından emin olmak için deklanşöre bastı. Sonra yine başını sallayarak hepsini kadına verdi.</p>

  <p>Isabella makinesine kavuştuğuna şaşırmış ve sevinmişti. Ramon onun yüz ifadesini dikkatle izliyordu. Saçını uzatmıştı, yüz hatları daha da olgunlaşmış ve sertleşmişti. İspanya’da son gördüğünden bu yana kendinden daha emin bir hali vardı. Otorite ve başarıyı hazmetmiş gibiydi. Ramon onun bir iki yıl içindeki başarılarını ve kendisine sağladığı önemli yeri hatırladı.</p>

  <p>Sağlığı da çok yerinde gibiydi. Zayıftı. Kısa kollu bluzu ve Bermuda şortu altında kol ve bacakları güneşten yanmıştı. Profesyonel bir atlet gibi gergindi kasları.</p>

  <p>Ramon'un tanıdığı yüzlerce kadının fiziksel olarak çekici üç dört tanesinden biri olduğu kesindi. Ramon onunla gurur duyuyordu. Kendi mesleğin deki başarısının büyük bir bölümünü ona borçluydu.</p>

  <p>İki kadın aramalarını bitirip bavulu kapattılar. Biri bavulu alıp Isabella’ya kendisini izlemesini söyledi. Kampın ucunda kurutulmuş palmiye yapraklarından örülmüş bir çitin arasındaki kapıyı açtı. Isabella sadece iki kulübenin bulunduğu küçük bir açıklıkdaydı şimdi.</p>

  <p>Kadın onu yakındaki kulübeye soktu. İçersi büyükçe bir oturma odasıydı. Bir kenarda cibinlik altında bir yatak vardı. Bavulu yatağın üstüne bırakıp tek' bir sözcük söylemeden dışarı çıktı.</p>

  <p>Isabella hemen çevresine bakındı. Bir kenardaki bölmede bir duşla bir toprak tuvalet vardı. Hepsi pek kaba saba ama ihtiyaçlarını görecek şeylerdi. Sean'ın Chizora'daki av kamplarından birini andırıyordu.</p>

  <p>Bavulunu açtı. Bir perdenin ardında askılar vardı. Ancak işini bitiremeden kumsala bakan açık pencereden bir ses duydu.</p>

  <p>Ruhunu delip geçen bir ses, nerede ve hangi koşullar altında olursa olsun tanıyacağı bir çocuk sesi.</p>

  <p>Pencereye koştu.</p>

  <p>Nicholas kumsaldaydı. Üzerinde sadece mayosu vardı. Son gördüğünden bu yana dört beş santim boy atmış olmalıydı.</p>

  <p>Yanında beyaz lekeli kara bir köpek yavrusu vardı. Nicholas elindeki bir değneği havada tutarak koşuyor, köpek de yanıbaşında koşarak değneği yakalamaya çalışıyordu. Nicholas kahkahalarla gülüyor, köpek havlıyordu.</p>

  <p>Nicholas değneği denize fırlatıp, «Yakala!» diye bağırdı. Köpek yavrusu hemen suya daldı, değneği yakalayıp oğlana baktı.</p>

  <p>«Aferin sana! Gel haydi!» Köpek kıyıya çıkıp silkinince Nicholas sırılsıklam olmuştu. Hemen koşup hayvanın ağzında tuttuğu değneği yakaladı. Köpek ve kahkahadan çatlayacak gibi olan çocuk çekiştirmeye başladılar.</p>

  <p>Isabella’nın gözleri yaşarmıştı. Kulübeden çıkıp kumsala indi. Nicholas köpeğiyle öyle bir oyuna dalmıştı ki, Isabella oğlan farkında olmadan on dakika kadar izledi onu.</p>

  <p>Çocuk kadını gördüğü anda davranışı birden değişti. Köpeği yanından iterek sert bir sesle, «Otur!» diye bağırdı.</p>

  <p>Hayvanı su kenarında bırakıp annesinin yanına geldi sonra.</p>

  <p>«Günaydın, anne.» Ciddi bir tavırla elini uzattı. «Bugün nasılsın bakalım.?»</p>

  <p>«Geleceğimi biliyor muydun?»</p>

  <p>«Evet. Sana karşı iyi ve saygılı davranmalıymışım. Ama sen buradayken okula gitmeme izin yok.»</p>

  <p>«Okulu seviyor musun, Nicholas?»</p>

  <p>«Evet, çok seviyorum, anne. Artık okuyabiliyorum. İngilizce öğreniyoruz.» Bunu İngilizce söylemişti.</p>

  <p>«İngilizcen çok iyi, Nicky. Ben de sana bir iki İngilizce kitap getirmiştim. Onları seveceğinden eminim.»</p>

  <p>«Teşekkür ederim.»</p>

  <p>Isabella kendini reddedilmiş hissediyordu. Onun küçük ve mutlak dünyasına müdahale eden biriydi sanki,.</p>

  <p>«Köpeğinin adı ne?»</p>

  <p>«Yirmi Altı Temmuz.»</p>

  <p>«Bir köpek için ne garip bir ad. Neden bu adı verdin.»</p>

  <p>Nicholas annesinin bu bilgisizliği karşısında gözlerine inanamayarak baktı yüzüne, «Yirmi Altı Temmuz, ihtilalin başlangıç günü. Herkes bilir bunu.»</p>

  <p>«Doğru ya. Ne kadar da aptalım...»</p>

  <p>Oğlan annesine acımıştı. «Ben ona sadece Yirmi Altı derim ama.» Dönüp bir ıslık çalınca köpek koşa koşa geldi. «Otur!» diye emretti çocuk. «Elini sık.»</p>

  <p>Köpek kadına patisini uzattı.</p>

  <p>«Yirmi Altı çok akıllıymış. Onu çok iyi eğitmişsin.»</p>

  <p>«Evet. Dünyanın en akıllı köpeğidir.»</p>

  <p>Bebeğim, diye acı acı düşündü Isabella. Neler yapıyorlar böyle sana? Senin o küçücük beyninle nasıl bir oyun oynuyorlar ki, köpeğine bile politik bir şiddet olayının adını veriyorsun? Nicholas'ın hangi ihtilalden söz ettiğini bilmiyordu ama korkusu yüz hatlarını germiş olmalıydı. Nicholas, «İyi misin, anne?» diye sordu.</p>

  <p>«İyiyim, oğlum. »</p>

  <p>«Seni Adra'yla tanıştırayım.» Palmiyeler arasında yürürlerken Isabella oğlanın elini tutmak istedi ama Nicholas kibarca çekti elini.</p>

  <p>«Verdiğin o futbol, topu hâlâ duruyor,» dedi. Isabella oğlanın güvenini ye sevgisini yeni baştan kazanmak zorunda olduğunu anladı.</p>

  <p>Nicholas’ı gerilla üniforması içinde görme şokuna hiç de hazırlıklı değildi. Kepini bir kaşı üstüne indirmiş, parmaklarını kemerine geçirmiş haliyle bir lejyoner gibi dolaşarak annesinin takdirini bekliyordu. Isabella korkusunu gizleyip gerekli hayranlık seslerini çıkardı.</p>

  <p>Yanında Nicholas'ın yaşında bir oğlanın ilgisini çekeceğini tahmin ettiği birkaç kitap getirmişti. İyi bir rastlantı eseri birisi bir adamla köpeğinin hikâyesi olan Bushveld'li Jock'du.</p>

  <p>Resimler Nicholas'ın gerçekten ilgisini çekmişti, hemen Jock ile kendi Yirmi Altısı arasında benzerlikler bulmaya başladı. Bunu uzun uzun konuştuktan sonra Nicholas hikâyeyi okumak istedi. Basit ama çok güzel yazılmış bir hikâyeydi. Nicholas yüksek sesle okudu. Isabella oğlanın yeteneğine gerçekten şaşmıştı. Bir iki kere tanımadığı bir Afrika hayvanının adını okurken güçlük çekmişti o kadar.</p>

  <p>Adra oğlanı yatırmaya geldiğinde aradaki zaman dilimini yeniden kapatmışlar ve hassas bir dostluğa doğru gitmek üzereydiler.</p>

  <p>Çok varma oğlanın üstüne, diye kendi kendini frenliyordu.</p>

  <p>Nicholas iyi geceler dileyip annesinin elini sıkarken aniden, «Güzel bir hikâyeydi,» dedi. «Köpek Jock'u sevdim, beni görmeye gelmene de sevindim. Okula gitmediğime pişman değilim artık.» Çocuk böyle içindekileri açıkça söylediğinden utanmış olacak ki, arkasına, bakmadan koşa koşa çıkmıştı dışarı.</p>

  <p>Isabella oğlanın odasındaki ışığın sönmesini bekledi, sonra Adra’yı bulmaya gitti.</p>

  <p>Onunla yalnız başına konuşmak, Nicholas'ın kaçırılmasındaki rolünü bir ölçüde öğrenmek ve şimdi kimin tarafında olduğunu bilmek istiyordu. Ayrıca Ramon'dan bir haber olup olmadığını, kocasını görüp görmeyeceğini de öğrenecekti.</p>

  <p>Adra mutfakta bulaşık yıkıyordu. Ancak Isabella konuşmaya başlar başlamaz birden yüz ifadesi donuklaştı, buz gibi bir inatçılığın gerisine çekildi. Isabella’ya tek kelimelik cevaplar veriyor, gözgöze gelmekten kaçmıyordu. Isabella bir süre sonra çabalarının boşuna olduğunu anlayıp kulübesine döndü.</p>

  <p>Yol yorgunluğuna rağmen pek uyuyamadı ve oğluyla tam on iki gün geçireceği için sabah erkenden kalktı.</p>

  <p>Günü Yirmi Altıyla birlikte kumsalda geçirdiler. Isabella bir de tenis topu getirmişti.</p>

  <p>Köpek ve çocuk saatlerce oynadılar topla.</p>

  <p>Sonra mercan kayalığına yüzdüler. Nicholas kayalar arasından deniz hayvanlarının nasıl çıkarılacağını gösterdi annesine. Minyatür ahtapotların kıvır kıvır bacakları ve iri gözleri karşısında dehşete kapılmasına kahkahalarla güldü.</p>

  <p>«Adra akşam yemeğine pişirir bunları,» dedi.</p>

  <p>«Adra’yı seviyorsun, değil mi?»</p>

  <p>«Elbette, Adra annem benim.» Oğlan söylediği şeyin anlamını farkedince birden sustu. «Yâni benim annem sensin, ama gerçek annem de Adra'dır,» dedi.</p>

  <p>Isabella, ağlayacak kadar kırılmıştı o anda.</p>

  <p>Ertesi sabah Nicholas daha hava aydınlanmadan gelip kendisini uyandırdı.</p>

  <p>«Balığa çıkacağız,» dedi. «Jose bizi tekneyle götürecek.»</p>

  <p>Jose adındaki çarpık dişli, yüzü lekeli bu esmer gencin Nicholas'ın en sevdiği insanlardan biri olduğu belliydi. Tekneyi ve oltaları hazırlarken durmadan konuşuyorlardı.</p>

  <p>Isabella Jose'ye İspanyolca, «Neden ona Pele diyorsun?» diye sordu. Sorusunu Nicholas yanıtladı.</p>

  <p>«Okulun şampiyon futbolcusu benim de ondan, değil mi, Jose?»</p>

  <p>Nicholas annesine oltaya nasıl yem takılacağını gösterdi ve onun canlı balığın ağzından olta iğnesini çıkaramamasını büyük bir hoşgörüyle karşıladı.</p>

  <p>O gece Jock'un bir bölümünü daha birlikte okudular. Nicholas yatınca Isabella yine Adra'yla dostça konuşmaya kalkıştıysa da, aynı sert ve düşmanca tavırla karşılaştı. Ancak pes edip de mutfaktan çıkarken Adra da arkasından geldi ve karanlıkta kolunu tutup dudaklarını Isabella’nın kulağına dayadı. «Seninle konuşamam. Bir an bile gözlerini üzerimizden ayırmıyorlar.»</p>

  <p>Isabella kendini toparlayamadan kadın mutfağa dönmüştü yine.</p>

  <p>Sabah Nicholas'ın annesine yeni bir sürprizi vardı. Doğruca Jose’nin kendilerini beklediği kumsala indiler. Nicholas'ın bir sözü üzerine Jose silahını çıkarıp oğlana verdi ve sonra Nicholas silahı parçalarına ayırırken sırıtarak seyretti onu. Nicholas'ın parmakları şimşek gibiydi. Bir yandan da söktüğü her parçanın adını yüksek sesle söylüyordu.</p>

  <p>İşi bitirince Jose'ye, «Ne kadar?» diye sordu.</p>

  <p>«Yirmi beş saniye, Pele.» Adam hayranlıkla güldü. «Çok iyi. Sonunda bir paraşütçü olacaksın.»</p>

  <p>«Yirmi beş saniye, anne.»</p>

  <p>Isabella bu gösteri karşısında dehşete düştüyse de, tebriklerinin içten olmasına gayret etti.</p>

  <p>«Jose, silahı monte ederken sen yine saat tut, anne, sen de bir resmimi çek.»</p>

  <p>Fotoğraf makinesi pek beğenilmişti. Nicholas sonra silahla poz vererek bir resminin daha çekilmesini istedi. Objektiften oğluna bakarken Vietkong çocuk askerlerinin resimlerini hatırlıyordu. Taşıdıkları silahların yanında cüce kalan çocuklar. Melek yüzlü ve iri masum gözlü oğlanlar ve kızlar. Bu küçük sapık canavarların yaptıkları dehşet verici şeyleri de okumuştu. Nicholas da onlardan biri mi oluyordu?</p>

  <p>«Biraz ateş edebilir miyim, Jose?»</p>

  <p>Genç asker şakadan biraz nazlandıktan sonra izin verdi.</p>

  <p>Suya boş bir şişe attı, Nicholas da silahım omuzlayıp ateşe başladı. Silah sesine sekiz on askerle muhabere birliği kadınları çıkmışlardı. Beşinci el atıştı şişe parçalandı, kıyıdan alkış sesleri ve «Yaşa, Pele!» «Aferin Pele!» çığlıkları yükseldi.</p>

  <p>«Anne bir resmimi daha çeksene.» Nicholas hayranlarını iki yanına alıp silahı göğsüne kaldırarak poz verdi.</p>

  <p>Adra kumsalda yemeleri için bir piknik sepeti hazırlamıştı. Birlikte otururlarken Nicholas, «Jose pek çok savaşa katılmış,» dedi. «Tüfeğiyle beş kişi öldürmüş. Bir gün ben de onun gibi ihtilalin gerçek evladı olacağım.»</p>

  <p>Isabella o gece cibinliğin altında yatarken umutsuzluk ve çaresizlik dalgaları altında boğulacak gibiydi.</p>

  <p>Yavrumu bir canavara dönüştürüyorlar. Onlara nasıl engel olabilirim. Onu ellerinden nasıl kurtarabilirim?</p>

  <p>Onların kim olduklarını bile bilmiyordu oysa.</p>

  <p>Ramon nerede acaba? Bari o gelseydi. Onun yardımıyla yine güçlü olabilirim. O benim yanımda olursa bu işin sonunu birlikte getirebiliriz.</p>

  <p>Adra’ya yine yanaşmaya çalıştıysa da, kadın soğuk ve uzaktı.</p>

  <p>Nicholas huzursuzlanmaya başlamıştı. Hâlâ kibar ve dostça davranıyor olmasına rağmen Isabella onun sadece kendisiyle arkadaşlık etmekten sıkıldığını anlıyordu, Okuldan, futbol maçlarından, arkadaşlarından ve onlara dönmesine izin verildiğinde neler yapacaklarından söz ediyordu. Isabella onu oyalamaya çalışıyordu ama yaratacağı oyunların, getirdiği kitapların sağlayacağı ilginin de bir sınırı vardı.</p>

  <p>Çılgınca bir düşünce yerleşmişti kafasına. Oğluyla birlikte Weltevreden'in aklıbaşında ve güvenli dünyasına kaçabilmek. Onu bu askeri kamuflaj tulumu yerine bir özel okulun üniforması içinde hayal ediyordu. Kaderlerini böylesine mutlak bir biçimde elinde tutan o bilinmeyen güçlerle pazarlıklar yapıyordu hayalinde.</p>

  <p>Çocuğumu bana verseler onlar' için her şeyi yapardım. Ama düşünürken bile bunun olanaksız olduğunu biliyordu.</p>

  <p>Sonra karanlık ve uzun gecelerde hayalleri ölüme kayıyordu. Hem kendini hem oğlunu öldürmeyi planlıyordu. Onu kurtarmanın tek yolu olabilir bu, ikimizin de tek kurtuluş yolu.</p>

  <p>Jose’nin tüfeğini kullanabilirdi. Nicholas’a kendisine tüfeği kullanmayı öğretmesini söylerdi, bir kere de eline aldı mı... Ama düşüncenin burasına gelince ürperiyor ve daha ötesini getiremiyordu.</p>

  <p>Tümgeneral Ramon Machado kadındaki değişimin farkına varmıştı. Bunu bekliyordu zaten.</p>

  <p>On gündür dikkatle izliyordu onu. Kulübelerde Isabella’nın farkına varmadığı kameralar ve mikrofonlar vardı. Çocukla kumsalda ya da teknedeyken teleskopik objektifli kameralarla filmleri çekilmişti. Ramon kıyının yüksekçe bir uzak köşesinden dürbünle saatlerce gözetlemişti kadını.</p>

  <p>Artık umutsuz bir işe kalkışacak ve ziyaretinin şimdiye kadar sağladığı yararları boşa çıkaracak bir döneme gelmiş olmalıydı.</p>

  <p>Adra’ya yeni emirler verdi.</p>

  <p>Adra o akşam yemek servisi yaparken Nicholas’ı birkaç dakika oyalayacak bir işle dışarı gönderdi. Sonra Isabella’nın tabağına çorbayı boşaltırken yüzünü yüzüne yaklaştırdı.</p>

  <p>«Yüzüme bakma ve benimle konuşmaya kalkışma,» diye fısıldadı, «Sana markiden bir mesaj var.» Isabella’nın kaşığı düştü elinden. «Dikkatli ol. Bir şey belli etme. Sana gelmeye çalışacakmış. Güç ve çok tehlikeliymiş, bu. Seni sevdiğini söylüyor. Cesur olmanı istiyor senden.»</p>

  <p>İntihar düşüncesi bir anda silinip atılmıştı. Ramon yakınlardaydı. Ramon kendisini seviyordu. Dayanacak gücü olduğu takdirde, Ramon'un da yardımıyla sonun iyi geleceğini yüreğinin tâ içinde hissediyordu artık.</p>

  <p>Bu bilgiyle iki gün daha dayandı. Isabella’da şimdi Nicholas'la paylaşabildiği yeni canlılık, yeni bir yaşam zevki vardı. İlişkilerinde başgösteren huzursuzluk ve sıkıntı da kaybolmaya başlamıştı. Birlikte yine mutluydular.</p>

  <p>Geceleri kulübesinde uykusuz yatarken artık kuşku ve korku yoktu içinde.</p>

  <p>Ramon'u bekliyordu.</p>

  <p>Gelecek. Mutlaka gelecek. Bunu biliyorum.</p>

  <p>Bu sırada kendisini karşılayan kadınlardan biri geldi.</p>

  <p>«Yarın sabah dokuzda kalkacak bir uçak var. O uçakla gideceksiniz.»</p>

  <p>«Çocuk! Ya Nicholas, Pele?»</p>

  <p>Kadın başını salladı. «Çocuk burada kalacak. Ziyaretiniz sona erdi. Yarın sabah sekizde gelip alacaklar sizi. Hazır olun. Bana verilen emir böyle.»</p>

  <p>Isabella oğlundan bir hatıra almak istiyordu. Akşam yemeği için duşunu alıp üstünü değiştirdikten sonra tuvalet çantasından küçük tırnak makasını alıp şortunun cebine soktu. Nicholas sofraya oturunca arkasından yaklaşıp bir tutam saçını kesti.</p>

  <p>«Hey, ne yaptın öyle?» diye sordu çocuk.</p>

  <p>«Gittiğim zaman seni hatırlayacak bir şeyim olmasını istiyorum.» , Oğlan bir an düşündü, sonra sıkılgan bir sesle, «Sen de bana saçından bir tutam verir misin?» diye sordu. «Seni hatırlamam için.»</p>

  <p>Isabella bir şey söylemeden makası çocuğa uzattı. Nicholas annesinin önünde durup saçının bir buklesini parmaklarıyla okşadı.</p>

  <p>«Çok kesmek yok ama» dedi Isabella, Oğlan bir tutam saç kesip parmağına doladı.</p>

  <p>«Saçın öyle yumuşak ve güzel ki. Gerçekten gitmek zorunda, mısın, anne?»</p>

  <p>«Korkarım evet, Nicky.»</p>

  <p>«Yine beni görmeye gelecek misin?»</p>

  <p>«Evet, geleceğim. Sana söz veriyorum.»</p>

  <p>«Bu saçını Jock kitabımın içinde saklayacağım.» Kitabı getirip saç tutamını arasına yerleştirdi. «Kitabı her okuduğumda, seni düşüneceğim.»</p>

  <p class="yildiz">***</p>

  <p>Gökte dolunay vardı. Gümüş renkli bir ışık kulübenin açık kenarlarından giriyor, taş zemin üzerinde gölgeler saatlerin geçişini işaretliyordu.</p>

  <p>Sert şilte üstünde umutla yatıyordu Isabella. Gelmeli. Ne olur gelsin, Tanrım.</p>

  <p>Birden yatağında doğruldu. Bir şey görmüş ya da duymuş değildi, ama Ramon'un çok yakında olduğundan kuşkusu yoktu. Ona seslenmemek için güç tuttu kendini.</p>

  <p>Onu tüm duyguları uyarılmış bir halde beklerken birden yanında buldu.</p>

  <p>Cibinliği bir hareketle üstünden fırlatıp yerinden fırlayarak erkeğin kollarına koştu.</p>

  <p>Öpüşmeleri bir sonsuzluk boyunca sürdü sanki. Sonra Ramon hâlâ bir tek kelime söylemeden onu kulübenin merdivenlerinden indirip palmiye ağaçlan arasına çekti.</p>

  <p>«Çok az zamanımız var,» dedi. Isabella boğazına kadar yükselen hıçkırığı yutarak erkeğe sarıldı.</p>

  <p>«Bize neler oluyor böyle, sevgilim. Hiçbir şey anlamıyorum. Bize yaptığın nedir böyle?»</p>

  <p>«Senin boyun eğmeni gerektiren nedenler için. Nicholas ve senin için.»</p>

  <p>«Anlayamıyorum. Daha fazla devam edemeyeceğim, Ramon. Gücümün sonuna vardım artık.»</p>

  <p>«Çok kalmadı, sevgilim. Söz veriyorum sana. Yakında hepsi sona erecek ve birlikte olacağız.»</p>

  <p>«Geçen sefer de öyle demiştin. Ben elimden gelen her şeyi yaptım... »</p>

  <p>«Biliyorum, Bella. Yaptıkların bizi kurtardı. İkimizi de. Nicholas’ı da, beni de. Sen olmasaydın çoktan öldürülmüştük ikimiz de. Bize zaman ve hayat bağışladın sen.»</p>

  <p>«Bana korkunç şeyler yaptırdılar, Ramon. Aileme ve vatanıma ihanet ettirdiler beni.»</p>

  <p>«Senden çok memnunlar, Bella. Bu ziyaret onun kanıtı işte. Sana Nicholas'la iki hafta verdiler. Biraz daha dayanabilirsen, onlara istediklerini bir süre daha verebilirsen...»</p>

  <p>«Beni asla bırakmayacaklar, Ramon, Bunu biliyorum. Kanımı son damlasına kadar emecek bunlar.»</p>

  <p>«Bella, sevgilim.» Ramon incecik geceliğin üstünden kadının vücudunu okşadı.</p>

  <p>«Bir planım var. Onları biraz daha memnun edersen, gelecek sefere daha hoşgörülü davranacaklardır. Sana biraz daha güveneceklerdir. Dikkatsiz olmaya başlayacaklardır, işte o zaman Nicky'yi sana getireceğime söz veriyorum.»</p>

  <p>«Kim bunlar?» diye fısıldadı Isabella. Ama Ramon sevişmeye başlamıştı bile..</p>

  <p>«Sus sevgilim. Bunu sorma. Bilmemen çok daha iyi»</p>

  <p>«Başta Ruslar sanmıştım. Ama Skylight raporumu ele alan. Amerikalılar oldu. Amerikalılar Angola baskınında benim bilgilerimden yararlandılar. Amerikan ClA'sı ile mi karşı karşıyayız, Ramon?»</p>

  <p>«Haklı olabilirsin, sevgilim. Ama Nicky’nin hatırı için onları kışkırtacak bir şey yapma.»</p>

  <p>«Tanrım, Ramon. Öyle mutsuzum ki. Uygar insanların başka insanlara böyle şeyler yapabilecekleri aklımın ucundan bile geçmezdi.»</p>

  <p>«Çok kalmadı artık. Güçlü ol. Bir süre daha istediklerini ver onlara. Nicky ile ben yanında olacağız sonra.»</p>

  <p>«Sev beni, Ramon. Aklımı kaçırmamı önleyen tek şey bu.»</p>

  <p class="yildiz">***</p>

  <p>Ertesi sabah Isabella’yı havaalanına ciple Nicholas götürdü. Sürücülüğünden müthiş gurur duyuyordu, Isabella da onu öve öve göklere çıkardı. Jose'yle asıl sürücü arka koltukta oturuyorlardı. Isabella onların konuştukları zaman söyledikleri bir şeyi duydu, pek bir anlam verememesine rağmen bu söz yapışıp kalmıştı belleğine.</p>

  <p>«Pele, El Zorro'nun, tilkinin, gerçek yavrusudur.»</p>

  <p>İlyushin’in önünde birbirlerine veda ettiler.</p>

  <p>«Beni bir daha gelip göreceğine söz vermiştin,» diye hatırlattı oğlan.</p>

  <p>«Elbette, Nicky. Gelirken sana ne getireyim?»</p>

  <p>«Futbol topum aşındı ve hava kaçırıyor. Bir maçta birkaç kere şişirmek zorunda kalıyoruz.»</p>

  <p>«Sana yeni bir tane getiririm öyleyse.»</p>

  <p>«Teşekkür ederim, anne.» Oğlan elini uzattı ama Isabella kendisine daha fazla hakim olamadı. Dizüstü çöküp kucakladı oğlunu.</p>

  <p>Nicholas bir an şok geçirmiş gibi hareketsiz durdu, sonra şiddetle çekti kendini.</p>

  <p>Yüzü utançtan kıpkırmızı olmuştu. Öfkeyle annesinin yüzüne baktı, sonra koşa koşa cipe döndü.</p>

  <p>Isabella uçağın camından baktıysa da, Nicholas çoktan gitmişti. Kıyı yolunda hâlâ toz bulutları vardı. İçinde büyük bir boşluk hissetti.</p>

  <p>Uçaktan Libya’da inip oradan Swissair'le Zürih’e gitti. Ailede herkese kart yazıp postaladı, orada olduğunu kanıtlamak için kredi kartıyla alışveriş yaptı. Hatta Shasa’nın Lozan'daki bankasına telefon edip on bin frank çekerek babasında tatili konusunda uyanabilecek kuşkuları önledi.</p>

  <p>Nicholas'ın fotoğrafları çok güzel çıkmıştı. Oğlanın tipik yüz ifadelerini ve karakteristik pozlarını yakalamayı başarmıştı. Kamuflaj üniforması içinde silahlı resmi bile şimdi kendisini ürkütmekten çok zevk veriyordu.</p>

  <p>Nicholas için bir günlük de tutuyordu. Kalın defterin kapları içindeki ceplerde yıllardır Nicholas hakkında topladığı her şey saklıydı.</p>

  <p>Oğlanın İspanyol doğum ve evlat edinme resmi belgelerinin birer kopyası da vardı.</p>

  <p>Londra’da bu konuda uzmanlaşmış bir firma bulmuş ve Machado ailesinin üç yüz yıllık geçmişini araştırmıştı. Aile ağacıyla Machado arması da defterin gözündeydi.</p>

  <p>Malaga’da beşiğinin altında bulduğu çorabı da saklıyordu. Anaokuluyla çocuk kliniğinin gönderdiği raporları, Nicky’nin kendisine gönderdikleri bütün resimlerini de deftere yapıştırmıştı. Karşı sayfalara duygularını, sevgisini, umut ve umutsuzluklarını yazıyordu.</p>

  <p>Weltevreden’e dönünce saç tutamıyla çektiği fotoğraflan da ekleyip oradaki izlenimlerini yazdı. Konuşmalarını, oğlanın söylediği şeyleri de deftere geçirdi.</p>

  <p>Çok büyük bir bunalıma girip mutsuzluk duyduğu zamanlarda odasına kapanır, defteri özel kasasından çıkarır ve tekrar tekrar okurdu.</p>

  <p>Bu, ona dayanacak gücü veriyordu.</p>

  <p class="yildiz">***</p>

  <p>Beechcraft uçağı ani bir dönüşle alçalmaya başladığında Isabella’nın midesi bulandı.</p>

  <p>«İşte,» dedi pilot koltuğunda oturan Garry. «Gördün mü? Tepenin altında. Üç tane.»</p>

  <p>Isabella altlarındaki ormana baktı. Vadiler, dik yarlar ve kaya duvarların arası silme ormanla kaplıydı. Otuz kırk metre yüksekliğindeki ağaçların dallan sonbaharın altın renkleri içindeydi; bir kısım ağaçlarsa daha şimdiden çıplaktılar. Beechcraft'ın hemen kanadının ucunda yapraklan hâlâ koyu yeşil ve üst dallarında olgun yemişleri olan dev bir Afrika maunu belirdi.</p>

  <p>Bir güvercin sürüsü korkuyla havalanıp öyle yakından geçti ki, Isabella kuşların parlak san gagalarını ve boncuk gözlerinin parıltısını görebiliyordu. Orman sonra aniden sona erdi ve altlarında solgun kış otlarıyla kaplı bir ova belirdi. Beechcraft büyük bir homurtuyla ilerdeki kayadan duvara doğru yöneldi.</p>

  <p>«İşte! Görüyor musun, Bella?»</p>

  <p>«Evet, gördüm! Ne kadar da görkemli, değil mi?»</p>

  <p>Açıklığın ötesinde üç erkek fil arka arkaya koşuyorlardı. Kulakları bir Arap teknesinin yelkenleri gibi açıktı. On metre kadar üstlerinden geçerken baştaki fil onlara meydan okurcasına döndü. Sanki uçağı gökten çekip almak istermiş gibi uzun hortumunu havaya kaldırdı. Garry kontrol levyesini çekti. Isabella’nın barsakları yerçekimi gücüyle parçalanacak gibi oldu, uçak masmavi granit kütlesinin önünde yükselerek bulutsuz Afrika göğüne çıktı.</p>

  <p>«Büyüğünün dişleri en az otuz beş kilo vardı,» dedi Garry. Sonra uçağın burnunu aşağı çevirip düz uçuşa geçerken, «Bizim alanımızda mıydılar, baba?» diye sordu.</p>

  <p>«Hemen kıyısında.» Shasa pilotun yanındaki koltukta oturuyordu. Garry'ye uçmasını o öğretmişti ve becerisini çok iyi bilirdi. «Şurası Ulusal Park, orman içindeki o düz çizgi de sınırdır.»</p>

  <p>«O yaşlı filler doğruca oraya gidiyorlar.» Isabella babasının koltuğunun arkasına yaslanıyordu. Shasa dönüp gülerek baktı kızma.</p>

  <p>«Bundan hiç kuşkun olmasın.»</p>

  <p>«Yani neresinin sığınak neresinin avlanma alanı olduğunu bilirler mi diyorsun?»</p>

  <p>«Senin tuvaletin nerede olduğunu bildiğin gibi. İlk tehlike anında hemen evlerine ve analarına koşarlar.»</p>

  <p>«Kampı görebiliyor musun?» diye sordu Garry.</p>

  <p>«Şu koruluğun hemen güneyinde.» Shasa parmağıyla gösterdi. «İşte, dumanı göründü bile. İniş pisti de o karaçalılığa paraleldir.»</p>

  <p>Garry gazı keserek alçaldı. Çayırlıkta otlayan bir zebra sürüsü uçağın gürültüsünü duyunca dörtnala koşmaya başladı. Her bir hayvan ardında bir toz bulutu bırakıyordu.</p>

  <p>«Lanet eşekler,» diye söylendi Garry. «Bir tanesine çarpacak olursan kanadın koptu demektir.»</p>

  <p>Isabella altlarındaki rüzgârgülünün yanında park etmiş açık bir kamyon gördü.</p>

  <p>Ağabeyini görmek için eğilince sürücü yerinde bir karaderilinin oturduğumu gördü. Düşkırıklığına uğramıştı, Sean’i iki yıldır görmüyordu ve çok özlemişti.</p>

  <p>Garry çift motorlu uçağı son yaklaşım için çevirdi ve pistle bir düzeye getirdi. İniş takımlarını indirdi, göstergede üç yeşil ışık yandı. Garry’nin komuta aletleri üstündeki elleri güçlü ve kendinden emindi.</p>

  <p>«Müthiş bir pilot doğrusu,» diye Isabella hayranlığını belirtti. «Babam kadar iyi neredeyse.»</p>

  <p>Garry şirketin jet uçağıyla Johannesburg’dan getirmişti onları. Salisbury’de Monomatapa Otelinde kalmışlardı. Shasa ile Garry'nin Rodezya başbakanı Ian Smith'le randevuları vardı. Sonra oradan buraya daha küçük olan Beechcraft'la gelmişlerdi. Jetin güvenli iniş yapması için binlerce metrelik piste ihtiyacı vardı, oysa Beechcraft usta bir pilotun elinde Chizora’nın kısa ve çimenle kaplı pistine inebilirdi.</p>

  <p>Garry motorları kapatır kapatmaz kamp çalışanları çevrelerini sarmışlardı. Shasa kanadın üstünden atlayıp kıdem sırasına göre hepsini teker teker adlarını söyleyerek selamladı ve ellerini sıktı. Safari kadrosunun büyük bir çoğunluğu ilk baştan beri yanlarında olduğundan Shasa hepsinin adlarını bilirdi.</p>

  <p>Isabella da uçaktan çıktığında kamp hizmetkârlarının sevinçleri görülecek şeydi, o kusursuz Afrikalı gülümsemeleri kulaklarına kadar yayılmıştı hepsinin. Isabella Chizora’ya pek sık gelmezse de, hepsinin en sevdiği insan olduğu kesindi. Onların Kwezi'si, Sabah Yıldızıydı o.</p>

  <p>Başbahçıvan Lot, «Size taze domates ve yeşil salata topladım,» dedi. Chizora kampında toprağa bufalo ve fil gübresi karıştırıldığından üretilen meyve ve sebzeler herhangi bir tarımsal fuarda birinciliği alabilirdi. Kwezi’nin salataya düşkünlüğünü hepsi bilirlerdi.</p>

  <p>Kamp başuşağı İsaac, «Kwezi, sabah kuş ötüşleriyle uyanman için çadırını en uca kurdum,» eledi. «Aşçıbaşı da sana özel rooibos çayı buldu.» Cape dağlarının kokulu çayı Isabella’nın zayıf yanlarından biriydi.</p>

  <p>Garry çakal ve aslanların geceleri tekerlekleri kemirmelerini önlemek için uçağı telden yapılma hangara çekti. Uşaklar eşyaları kamyonun arkasına yüklediler. Sonra Garry direksiyona geçti ve kampa doğru yola çıktılar.</p>

  <p>Mevsim yağmurlu geçtiği için av hayvanı boldu. Kumlu yol onların izleriyle doluydu. Kampın önündeki geniş otlağa geldiklerinde zebra ve impala sürüleriyle karşılaştılar. Sean'ın kesin kurallarından biri de kampın iki mi! yakınında silah atılmamasıydı. Aslında Chizora on bin dönüm alanı kapladığı için pek büyük bir kısıtlama değildi bu.</p>

  <p>Kampın ortasında bir kuyu vardı. Mevsim ilerleyip de kuyu kuruyunca av hayvanları da göçerlerdi. Sean de o zaman bu kampı bozar ve hayvanların ardından Kariba Gölü kıyısındaki öteki kampına giderdi.</p>

  <p>Her biri kendi duşu ve topraktan yapılma tuvaletine sahip yeşil çadırlar ağaçların arasına kurulmuştu. Yemek çadırının üstü açık, çevresi sazdan bir duvarla kapalıydı.</p>

  <p>Gece gündüz hiç söndürülmeden yanan büyük kamp ateşinin çevresine portatif koltuklar yerleştirilmişti. Kamp uşaklarının hepsi kolalı beyaz üniforma içindeydiler ve başuşak olan İsaac'ın bir omzu üzerinde kızıl bir kordon vardı.</p>

  <p>Portatif jeneratör çamurdan duvarlı mutfaktaki buzdolapları ve derin dondurucuları çalıştırıyor ve kampa ışık sağlıyordu. Çatısı sazla kaplı kulübesinden aşçıbaşı art arda en zevk sahibi insanları bile tatmin edecek yemekler yaratırdı. Barda çeşit çeşit içki, beş ayrı marka viski ve gümüş buz kovasında şampanya şişesi hazır dururdu.</p>

  <p>Tüm kadehler Stuart kristalindendi. Safari ücretini ödeyebilen müşteriler hayatın bu temel ihtiyaçlarım bulmayı beklerler ve beklediklerine de kavuşurlardı.</p>

  <p>Üniformalı uşaklar duşların depolarını sıcak suyla doldurmuşlardı. Konuklar yolculuğun kir ve tozunu üzerlerinden atarlarken onlar da çadırlarda bavulları açıyorlar ve safari giyeceklerini yatakların üzerine seriyorlardı.</p>

  <p>Aile yıkanmış ve yol yorgunluğunu üzerinden atmış olarak kamp ateşi çevresinde toplandığında Shasa saatine baktı.</p>

  <p>«Bir içki için çok mu erken dersiniz?»</p>

  <p>«Saçma,» dedi Garry. «Burada tatildeyiz.» Barmeni çağırıp siparişlerini verdi.</p>

  <p>Isabella buz gibi şarabını yudumluyordu. İki yıldır, ilk kez kendini huzurlu ve güvencede hissetmişti ve elinde olmadan Michael’i düşünüyordu. Tek eksik olan oydu. Suyun basma gelen güzel vahşi hayvanları seyrederken babasıyla Garry’nin konuşmalarını yarım kulakla dinlemekteydi.</p>

  <p>Sean'ın Otto Heider adındaki bir Alman sanayicisi olan müşterisinden söz ediyorlardı.</p>

  <p>«Sean’dan yirmi yaş daha büyük ama birbirleriyle çok uyumluydular doğrusu, ikisi de tehlikeye göz kırpmadan atılıyorlar,» dedi Shasa. «Otto tehlikeye bayılıyor. Sean’dan başkasıyla da avlanmaya çıkmaz.»</p>

  <p>«Özel Servisten onun baklanda bir rapor istedim,» dedi Garry. Courtney Şirketlerinin Özel Servis Bölümü sadece Garry'ye rapor verirdi. Özel haberalma servisiydi bu. Şirket güvenliğinden sanayi casusluğuna kadar girmediği iş yoktu. «Otto Heider bir kumarbaz. Malvarlığı dört sayfa tutuyor ama gerçek bir kumarbaz. Onunla parasal bir işe girmememizin doğru olacağı kanısındayım. Hesaplarıma göre sermayesinden üç milyar mark fazla işe girmiş durumda.»</p>

  <p>«Ben de senin gibi düşünüyorum,» dedi Shasa. «İlginç bir tip ama bize göre değil. Bir kaza geçirmesi olasılığına karşılık safariye kendi kan bankasıyla geldiğini biliyor muydun?» .</p>

  <p>«Bak bunu bilmiyordum.»</p>

  <p>«Taze kan,» dedi Shasa gülümseyerek. «Kan naklini de kendisi yapıyor.»</p>

  <p>Isabella bile ilgilenmişti. «O da ne demek?» diye sordu.</p>

  <p>«Yanında iki hemşireyle geliyor. Her ikisi de sarışın, ikisi de güzel ve yirmi beş yaşın altında, ikisi de AB pozitif kanlı. Kana ihtiyacı olunca taze taze hemen birinden alabilir ve ayrıca iyi bir bakımı da garanti etmiş olur.»</p>

  <p>Garry güldü. «Kana ihtiyacı olmasa bile bir safaride her zaman yararlanabilir ikisinden de. Nakil karşı yönde olur, hepsi bu.»</p>

  <p>«Çok iğrençsin, Garry. »</p>

  <p>«Ben mi? Yanılıyorsun, iğrenç olan Otto. Onun hakkında fikrimi değiştiriyorum sanırım. Hâlâ birlikte bir iş yapabiliriz. Bu kadar öngörüş çok takdir edilecek bir şeydir doğrusu.»</p>

  <p>«Unut bunu. Otto sabaha gidiyor iki hemşiresiyle. Bizi asıl ilgilendiren müşteri öğleden sonra gelecek olan. Sean, Otto'yu Salisbury'ye bırakıp onu alacak... » Shasa birden susup elini gözlerine siper ederek kampın önündeki çayıra baktı.</p>

  <p>«Sean'ın kamyonunun sesi bu. Evet, geldi işte.»</p>

  <p>Bir mil ötedeki ormandan çıkmıştı kamyon.</p>

  <p>«Sean'ın çok acelesi var galiba.»</p>

  <p>Kamyon motoru gürlüyordu şimdi. Akşam üstüne doğru uzun bir toz bulutu yükseldi. Su başındaki hayvanlar korkuyla ağaçların arasına kaçıştılar.</p>

  <p>Aradaki mesafe kapandıkça açık Toyota'dakileri seçebiliyorlardı.</p>

  <p>Kamyonun sürücü bölmesi çıkarılmış, ön cam kaputun üstüne yatırılmıştı. Aradaki yüksek koltukta dört kişi vardı. Sean'ın iz sürücü yerlisiyle iki beyaz kadın. Isabella her ikisinin de genç ve güzel olduklarını görünce bunların hemşireler olduğunu anladı.</p>

  <p>Önde safari giysileri içinde orta yaşlı bir adam oturuyordu. Gözünde altın çerçeveli gözlük, Stetson şapkasının çevresinde leopar derisinden bir bant vardı. Sean direksiyondaydı. Isabella kendine hakim olamadı. Yerinden fırlayıp kapıya doğru koştu.</p>

  <p>Sean'ın üzerindeki gömleğe çaprazlamasına iki fişeklik geçirmişti, gömleğinin kolları omuzlarından kesilmiş, kasları yağlanmış gibi sağlıklı parıldayan kolları çıplaktı. Saçları omuzlarına kadar iniyordu. Alnına kız11derililer gibi geçirdiği meşin bant kamyonu son hızla sürerken rüzgârda dalgalanan saçlarının gözlerine düşmesini engelleyemiyordu.</p>

  <p>Sean frene öyle aniden bastı ki, ağır araç olduğu yerde döndü ve kendi kaldırdığı toz bulutu içinde durdu. Sean kamyondan atlayıp ailesine koştu. Haki şortunun paçaları çok kısaydı, çıplak ayaklarında kunduz derisinden kısa çizmeler vardı.</p>

  <p>«Sean!» Isabella mutlulukla bağırmıştı ama ağabeyi öfkeli bir yüzle ona bakmadan yanından hışımla geçti. Isabella şaşkın şaşkın bakakaldı arkasından.</p>

  <p>Sean kızkardeşi gibi babasını da görmezlikten gelerek Garry’nin önünde durdu.</p>

  <p>Öfkeli bir sesle, «Sen ne yaptığını sanıyorsun?» diye bağırınca Garry’nin yüzündeki gülümseme birden soldu.</p>

  <p>«Ben de seni gördüğüme sevindim,» dedi. Sakin konuşuyordu ama gözlüğünün ardında gözlerinde bir sıkılmışlık parıltısı vardı.</p>

  <p>Sean uzanıp kardeşini gömleğinden yakaladı. Bir çekişte oturduğu koltuktan kaldırdı sonra. Garry çok iri bir insan olduğu için müthiş göç gösterisiydi bu.</p>

  <p>«Sana bir sır söyleyeyim,» dedi Sean. «Bütün mevsimde gördüğüm tek adam gibi fili avlamak için tam dört gün uğraşmıştım. Tam kritik anda sen hava cambazı gibi altüst ettin bütün hazırlığımızı.»</p>

  <p>«Bak Sean, ben... »</p>

  <p>Ama Sean kardeşini dinlemiyordu bile.</p>

  <p>«Sen masabaşında oturup kalem oynatmaktan başka bir boka yaramazsın. Kabadayılık oynayan turistten başka nesin ki? Kimi etkilemeye çalışıyordun ki?»</p>

  <p>«Sean.» Garry iki elini havaya kaldırdı. «Mantıklı ol, Sean. Nereden bilebilirdim ki?»</p>

  <p>«Mantık mı? Filimi de safarimi de berbat ettiğin zaman mı? En iyi müşterimin gününü berbat ettiğin ve bu safarinin son büyük avına engel olduğun için mi?»</p>

  <p>«Pişmanım dedim sana.»</p>

  <p>«Şimdi pişmansan bir de beş dakika sonra ne halde olacağını düşün.»</p>

  <p>Sean sol eliyle gömleğinden yakaladığı kardeşini geriye itti. Garry içgüdüsel bir hareketle buna direndi. Sean hemen o an tam ters bir hareket yapınca Garry gafil avlandı.</p>

  <p>Sean sağ yumruğunu geriye atmamıştı, Garry’nin yüzünden sadece bir karış ötedeydi eli, ancak Garry üstüne doğru gelmekte olduğundan yumruk yüzünde patladı, dişleri çatırdadı, Geri savrulurken gözlüğü havaya uçtu, oturduğu iskemle dizine çarptı ve sırtüstü yere yuvarlandı.</p>

  <p>«Oh, şimdi rahatladım,» diyen Sean kardeşinin üstüne yürüdü.</p>

  <p>«Sean!» Isabella girdiği şoktan kurtulmuştu. «Yeter, Sean! Bırak onu!» İki ağabeyinin arasına girmeye çalışırken Sean onun da kolunu yakaladı. Isabella çırpınmaya başladı kurtulmak için.</p>

  <p>Garry güçlükle oturmuştu. Şaşkın bir hali vardı. Burun deliklerinin birinden hafifçe kan sızıyordu. Eliyle burnunu silerken kan dudaklarına yayıldı. Yumruğunu miyop gözlerine yaklaştırıp gözlerine inanamayarak baktı kanlı eline.</p>

  <p>«Haydi, kalk bakalım, patron.» Sean kardeşinin başına dikildi. «Kalk ayağa. Seni bekliyorum.»</p>

  <p>«Bırak onu, Sean! Lütfen!» Isabella en çok sevdiği iki insan arasındaki bu ürkütücü öfke ve kandan hoşlanmıyordu. «Yeter dedim sana! Yeter!»</p>

  <p>«Sus, Bella!» Babası sertçe tuttu kızını. «Sen buna karışma!»</p>

  <p>Hâlâ toz toprağın içinde oturan Garry iri bir St. Bernard köpeği gibi silkelendi.</p>

  <p>«Haydi kalk bakalım Sayın Yönetim Kurulu Başkanı. Kalk ayağa, Yılın Boktan İşadamı. Kalk da stilini görelim Bay Fortune Dergisi.»</p>

  <p>«Bırak onları, Bella.» Shasa hâlâ sımsıkı tutuyordu tazını. Bir gün olacaktı bu. Yirmi yıldır beklenen şey. Bırak kendileri halletsinler.»</p>

  <p>Isabella birden anlamıştı. Sean'ın alayları bir ömür boyu biriktirdiği kıskançlık ve kırıklığın ifadesiydi.</p>

  <p>Sean ilk evlattı, prensti, evlatların en gözdesi. Bütün o unvanlar onun olmalıydı.</p>

  <p>Babasının gözdesi kendisi olmalıydı, oysa o her şeyi kaybetmişti.</p>

  <p>«Sidikli,» dedi Sean. «Dört göz.» Çocukluğunun hakaretleriydi bunlar. Isabella çocukluğunda büyük ağabeyinin nasıl üstünlük tasladığını hatırladı birden. Kışın Cape’de Hottentots Holland dağları karla kaplıyken Sean hava daha aydınlanmadan Garry'yi kaldırır ve kendisi kalkana kadar ısıtması için tuvalete oturmaya yollardı.</p>

  <p>Isabella bunun gibi yüzlerce küçültücü örnek hatırlıyordu.</p>

  <p>Garry ayağa kalktı. Doğduğu zamanki o zayıf vücudunu geliştirmek için tam yirmi yıl uğraşmıştı. Şimdi göğsü adaleden bir fıçı gibiydi. Kol ve bacakları âdeta anormal denecek kadar gelişmişti. Ancak karşı karşıya durduklarında ağabeyinden on santim daha kısaydı.</p>

  <p>«Bu son olacak,» dedi Garry sakin bir sesle. «Bir daha asla olmayacak. Anladın mı?»</p>

  <p>«Hayır.» Sean başını salladı, öfkesi alaycı gülümsemesi ardına gizlenmişti şimdi.</p>

  <p>«Anlamadım, sidikli. Anlat bakalım!»</p>

  <p>Alman müşteriyle iki genç hemşiresi Sean'ın peşinden gelmişler, heyecanla ve eğlenerek iki kardeşi seyrediyorlardı.</p>

  <p>Gözlüksüz kalan Garry baykuş gibi gözlerini kırpıştırıyor, ama çenelerini öyle bir güçle sıkıyordu ki, ağzının iki yanında ceviz iriliğinde adaleler belirmişti. Sean hafifçe öne eğilip, hâlâ alayla gülümseyerek yanağına dokununca Garry ağabeyinin üstüne saldırdı.</p>

  <p>Böylesine iri bir insan için çok hızlıydı, tıpkı yaşlı bir timsah gibi, ancak Sean de leopar kadar hızlıydı. Garry’nin saldırısını eğilerek savuşturup yumruğunu midesinin hemen üstüne indirdi. Bir tanka tuğla atmak gibi bir şeydi bu. Garry’nin soluğu bile değişmemişti. Omuzlarını kasarak bir daha saldırdı.</p>

  <p>Alman hemşireler mutlu bir dehşet içinde kıkır kıkır gülüyorlardı. Kamp hizmetkârları koşa koşa gelmişlerdi.</p>

  <p>«Durdur onları, baba,» diye yalvardı Isabella. Ama Shasa dikkatle izliyordu oğullarını. Olay beklediği gibi gelişiyordu.</p>

  <p>Sean sadece gösterişti, her yumruktan sonra saçlarını savuruyor, bir an izleyicilerine, özellikle de sarışın hemşirelere bakıyordu.</p>

  <p>Garry ise durmadan yumruk savuruyor, Sean’ı o güçlü kollardan kurtulmak için sıçrayıp dans etmek zorunda bırakıyordu. Sean'ın gövdesine savurduğu bütün yumrukları yemeye kararlı gibiydi. Ama Sean'ın yumruklarının Garry’nin başını bulması giderek güçleşiyordu. Garry son anda omuzlarını kasıyor ve Sean'ın yumruklarını saptırıyordu.</p>

  <p>Kolları da çok hızlıydı. Sean'ın en iyi yumruklarından pek çoğu Garry’nin güçlü kollarında kalıyordu.</p>

  <p>Garry’nin bu saldırıları ilk başta amaçsız gibi görünüyordu. Shasa onun Sean’ı acımasızca duvara doğru ittiğini ve orada kıstırmak niyetinde olduğunu anladı. Sean yumruklarından kurtulunca Garry yeniden en baştan başlıyordu. Bir çoban köpeği kadar sabırlıydı, avını köşeye kıstırmak için yemek zorunda kaldığı yumruklara aldırış ettiği yoktu. Burnundan akan kan şimdi gömleğini lekelemişti.</p>

  <p>Bu arada Sean'ın alaycı gülümsemesi biraz da zorlamaya dönüşmüş, meydan okumaktan çoktan vazgeçmişti. Artık hareketleri de o kadar atik ve kesin değildi.</p>

  <p>Diğer yandan Garry aynı hız ve güçle devam ediyor, her attığı yumrukla Sean’ı biraz daha gerilemeye zorluyordu.</p>

  <p>Sean birden sırtının duvara yaslandığını hissetti. Garry’nin uzattığı kolunun altına girmeye çalışırken Garry ilk gerçek yumruğunu savurdu.</p>

  <p>Herkesin soluğu kesilmiş, hemşirelerden biri bir çığlık atmıştı. Garry’nin yüz kiloluk adele, kemik ve kararlılıkla güçlenen yumruğu bir yıldırımdı. Sean hazırlıklı olmasına rağmen yumruğu kafasına, alnının ortasına yedi.</p>

  <p>Bir an gözleri yuvalarından fırlayacak gibi oldu. Dizleri titredi. Ama sonra kendini topladı. Yüzü acıyla buruştu, bir sonraki yumruktan kaçınmaya çalıştı.</p>

  <p>Garry bu kadar zamandır beklediği anın geldiğini anlamıştı. Kolları eski bir arkadaşını kucaklamak istercesine iki yana açıldı. Sonra birden son tur çanını duyan bir koşucu gibi hızlandı. Sean de içlerinde olmak üzere hepsini kandırmıştı. O yıkıcı yumrukları savururken bütün hızının o kadar olduğunu sanmışlardı. Ama çok daha fazlası vardı onda.</p>

  <p>Yarı sersemlemiş olan Sean ondan kaçmadı. Garry’nin kolları öldürücü bir kucaklamayla gövdesine sarıldı ve hızının şiddetiyle ikisi birden yemek çadırına daldılar. Bar, şişeler ve değerli kristaller paramparça oldu. Üzerine Madeira danteli serili uzun yemek masası büyük bir çatırtıyla ikiye ayrıldı, Rosenthal servis takımı binbir parçaya bölündü. Çadırın arka tarafından çıkarken direkleri de devirdiler.</p>

  <p>Garry’nin kollarından kurtulmak olanaksızdı. Sean'ın sırtında iki elini kavuşturmuştu. Bir piton yılanının kurbanını sıkması gibi adaleleri kabarıyordu ağabeyini kolları arasında ezerken.</p>

  <p>Sean'ın bir kolu bu öldürücü çemberin içindeydi. Serbest olan diğeriyle Garry’nin kafasına vuruyordu ama kesin bir darbe indiremezdi. Yumruklarından biri Garry’nin dudağını parçalamış ama dişlerine bir zarar gelmemişti.</p>

  <p>Garry Sean’ı havalandırmaya çalışıyor, her dönüşlerinde biraz daha yukarı kaldırıyordu. Sean'ın sıkışan göğsü ve soluk alamaması yüzünden yüzü şişmiş ve morarmıştı. Yine de her savruluştan sonra ayakları üstüne düşüyordu. Garry ağabeyini kamp ateşinin yanına getirmeyi başarmıştı bu sırada. Sean'ın çıplak bacaklarındaki kılları yanıyordu.</p>

  <p>Sean korkunç bir çığlık atarak sıçradı ve ateşten kurtuldu, ama Garry’nin kollarından kurtulması olanaksızdı. Garry, Sean’ı ağır ağır geriye doğru büktü.</p>

  <p>Sean'ın dizleri yere değmişti artık. Ciğerlerindeki son hava da boşalınca yüzü kapkara kesildi. Garry bir daha homurdanıp kollarını biraz daha kastı. Çelik bir press kadar acımasızdı. Sean'ın gözleri yuvalarından fırladı, çeneleri açıldı, dili ağzından dışarı fırladı.</p>

  <p>«Garry! Öldüreceksin onu!» Isabella çılgıncasına bağırıyordu. Babası hâlâ sımsıkı tutuyordu kendisini. Garry onu duymamış gibi biraz daha sıktı kollarını.</p>

  <p>Bu kez Sean'ın kaburgalarının çatırdadığını hissettiler ve koca adam boş bir çuval gibi yığıldı kaldı Garry’nin kollan arasında. Garry ağabeyini yere atıp soluk soluğa doğruldu.</p>

  <p>Sean oturmak istedi ama çatlamış kaburgalarının acısıyla inleyerek sırtüstü devrildi yine.</p>

  <p>«Bundan sonra bir daha münasebetsizlik yok, tamam mı?» dedi Garry.</p>

  <p>Sean bir eli üstünde doğrulmaya çalıştı. Diğer elini göğsüne bastırmıştı.</p>

  <p>«Duydun mu?» dedi Garry. «Tamam tamam. Duydum.»</p>

  <p>«Güzel.» Garry hemşirelere dönüp iyi kötü Almancasıyla, «Bayanlar, sanırım mesleki yardımınıza ihtiyacımız var,» dedi.</p>

  <p>Kızlar koşa koşa geldiler. Sean'ın iki yanına geçip ayağa kaldırdılar ve çadırına götürdüler.</p>

  <p>Shasa, Isabella’nın kolunu bıraktı.</p>

  <p>«Eh, sonunda kozlarını paylaştılar sanırım,» diye söylendi. Sonra harap olmuş olan yemek çadırına baktı.</p>

  <p>«Umarım son Chivas şişesi de kırılmamıştır.»</p>

  <p class="yildiz">***</p>

  <p>Garry portatif yatağına oturmuş, Isabella da ilk yardım çantasından aldığı merhemleri vücuduna sürüyordu. Sean'ın yumruklarının izi Garry’nin göğsünü ve kollarını zürafa lekeleriyle doldurmuştu. Burnu şişmişti, patlak dudağının yarası kurumuş kabuk bağlamıştı.</p>

  <p>«Eh her şeyin iyi bir yanı vardır,» dedi Isabella. «Burnun eskiden yüzünün yarısını kaplardı, şimdiyse sadece burun oldun.»</p>

  <p>Garry kıs kıs güldü. «Sean efendinin gereğine baktık. Sanırım şimdi sana biraz terbiye öğretmek gerekecek.»</p>

  <p>Isabella ağabeyinin kafasının tepesini öptü. «Garry, Holly çok talihli bir kızmış, çok esaslı bir erkekmişsin sen.» Garry’nin yüzü kızarmıştı, gerçekten kızarmıştı ve Isabella’nın ona olan sevgisi bir kat daha arttı. Kocaman burnu ve şişmiş dudağıyla bile artık komik biri değildi ağabeyi.</p>

  <p class="yildiz">***</p>

  <p>Sean bir kere daha homurdanınca Otto Heider başını geriye atıp bir kahkaha patlattı.</p>

  <p>«Al bakalım!» Yatağın yanındaki masada duran kadehe üç parmak viski doldurdu.</p>

  <p>«Al, kloroform gibi gelir bu sancıya.»</p>

  <p>Sean uzanıp kadehi aldı, bir yudumda içti. «Filden tekme de yedim, bufalo altında kaldım ama bu bambaşka bir şey. Hey Trudi, yavaş ol biraz.»</p>

  <p>Trudi elindeki sargı bezini kaldırıp erkeği dudaklarından öptü.</p>

  <p>«Sus, seni onarıyorum işte.» Cinsellik dolu bir Alman aksanı ve yumuşacık kırmızı dudakları vardı.</p>

  <p>«Doğru, büyük bir onarımcısın sen.» Kız kıkır kıkır gülerek işine devam etti, sargı bezini büyük yatakta Sean'ın arkasında oturan Erica’ya geçirdi.</p>

  <p>Otto Heider bir daha güldü. «Yani şimdi sen yaralandın diye ortadan çekilip bu iki canavarla beni yalnız mı bırakacaksın?» Otto arkadaşlarına karşı çok eli açıktı. Sean de eski bir dosttu. Otto dostlarıyla paylaşmayı severdi. Dördü birden avlanmaktan başka şeyler de yapmışlardı. Çok eğlenceli bir safari olmuştu. Garry’nin berbat ettiği o fil avı dışında çok eğlenmişlerdi.</p>

  <p>«Sen artık işe yaramazsın. Ama kardeşin, boğa gibi güçlü,» dedi Trudi. «Çok güzel dövüşüyor. Yatakta da iyi iyidir dersin, ha?»</p>

  <p>Sean bir süre düşünceli düşünceli baktı kızın yüzüne, sonra sırıttı. «Kardeşim züppenin biridir. O suratsız karısıyla evlendiğinde hayatında hiçbir kadına el sürmemiş olduğuna yemin ederim. Yanında yatıp sürtünsen bile ne yapacağını bilmez o.»</p>

  <p>«Biz ona ne yapılacağını gösteririz,» dedi Trudi. «Erika ile ben ona güzel şeyler gösteririz.»</p>

  <p>«Ne diyorsun, Otto?» Sean müşterisine baktı. «Hanımları bu gecelik ödünç alabilir miyim? Üzün sürmez sanırım. Geceyarısı çadırına bırakırım yine.»</p>

  <p>Otto hayran hayran salladı başını. «Dostum, sen çok komik adamsın. Hep şaka yaparsın. Kızlar, siz ne diyorsunuz bakalım? Komik bir şaka, değil mi?»</p>

  <p>Sean de onlarla gülerken elini yaralı kaburgalarına bastırıyordu. Ancak gözlerinde intikam dolu bir parıltı vardı.</p>

  <p>O gün olanları en iyi anlayan Sean'dı. Kardeşçe bir kavganın ötesinde bir şey başlatmıştı. İki genç boğanın üstünlük için son kapışmalarıydı bu. Kendisi kaybetmişti ve kaybetmiş olmayı kolay kolay hazmedemiyordu.</p>

  <p>Bir daha ciddi bir şekilde ona meydan okuyamayacağını biliyordu. Garry onu her alanda, yönetim kurulundan kuvvet gösterisine kadar her yerde yenmişti. Garry yenilmezdi artık. Sean'ın bundan sonra yapacağı ancak onun gücünü sulandırmak olabilirdi. İlerde geleceğinden emin olduğu fırtınalı günler için az da olsa bir sigorta yapmak istiyordu şimdi.</p>

  <p class="yildiz">***</p>

  <p>Garry bir rüya görüyordu. İnanılmayacak kadar canlı ve gerçek bir rüya. Bir çimenlikte çırılçıplak orman perileri tarafından kovalanıyordu ve ayakları kurşun gibi ağırdı. Yürümek başlı başına bir işkenceydi.</p>

  <p>Holly'yle çocukları görüyordu çimenliğin öteki ucunda. Holly’nin kucağında bebek vardı, ötekiler eteğine tutunmuşlardı. Holly ona bir şey söylüyordu ama Garry duymuyordu. Holly’nin gözlerinden yaşlar boşanıyordu.</p>

  <p>Ona uzanmaya çalışırken orman perilerinin yumuşacık sıcak elleri vücudunu bastırıyordu. Elleri üzerinden atmaya çalıştı ama başaramadı. Holly ile çocukların kendisine sırtlarını çevirdiklerini gördü umutsuzluk içinde. Holly küçükleri çevresine topladı ve çayırın ötesindeki ağaçların arasında kayboldular.</p>

  <p>Onlara beklemelerini söylemek istedi ama kendi düşünceleri ve duyguları da karmakarışıktı. Üzerindeki eller heyecan vericiydi. Birden uyarılıyor olma duygusuna kapıldı. Artık kaçmak istemiyordu. Rüyanın sona ermesini de istemiyordu, uykusu arasında bile bunun bir rüya olduğunu anlamıştı.</p>

  <p>Heyecanlanıyor, genç kadınlık kokusu başını döndürüyordu. Kendi etine gömülmüş ağızlardan yükselen kahkahaları duyuyordu. O sıcak emici ağızlar vücudunda dolaşıyordu.</p>

  <p>Holly ile çocuklar gitmişlerdi onları unutmuştu, duyduğu şehvet hepsini silip süpürmüştü. Kendini şehvete bırakmak üzereydi.</p>

  <p>Birden uyandı ve gördüğünün rüya olmadığını anladı. Yatağı kıvrılıp bükülen vücutlarla doluydu. Üzerinden kayıyorlardı. Kaç elin kendisini okşayıp çekiştirmekte olduğunu anlayamadı. Yüzünden deniz suyu gibi ipeksi saçlar geçiyordu. Sıcacık diller dolaşıyordu her yanında. Uzun ve düz bacaklar arasında kayboluyordu.</p>

  <p>Bir an sessizce yattıktan sonra bir çığlık atarak doğruldu. Çadırı ayışığıyla aydınlanmıştı. Kendisine yapışan çıplak kadın vücutları sedef gibi parıldıyordu.</p>

  <p>Ağabeyi yatağının ucunda oturmaktaydı. Sean'ın göğsü sargılar içindeydi ama yüzünde çocukça bir sırıtma vardı. «Birincilik ödülü senin, Garry. Tüm ganimet galibindir. Keyfine bak dostum, keyfine bak.»</p>

  <p>«Seni orospu çocuğu!» diyerek fırladı Garry.</p>

  <p>Ama Sean göz açıp kapayıncaya kadar kaybolmuştu bile. İki kız sallanan memeler ve savrulan beyaz kıçlar arasında korkuyla kendilerini yataktan dışarı attılar.</p>

  <p>Garry onları yakalayıp her birini bir koltuğu altına sıkıştırarak çadırından dışarı taşıdı. Kızlar havada çaresizce debeleniyorlardı.</p>

  <p>Çadırının kapısında duran babasını gördü Garry.</p>

  <p>«Hey, ne oluyor orada?» diye sordu Shasa.</p>

  <p>«Sevgili kardeşim yatağıma iki solucan koymuş da onları atıyorum.»</p>

  <p>«Yazık, çok yazık,» dedi Shasa. Ama Garry yürümeye devam etti. Shasa da gülerek arkasından yürüdü.</p>

  <p>Kısacık geceliği içinde Isabella da çadırından fırlamıştı. «Garry, nedir o kolunun altındakiler?»</p>

  <p>«Ne olduğu açıkça belli değil mi?»</p>

  <p>«İki tane birden mi, Garry? Biraz fazla açgözlülük olmuyor mu bu?»</p>

  <p>«Sean’e sor, fikir onundu.»</p>

  <p>«Ne yapacaksın onları? Ben de sizinle gelebilir miyim?»</p>

  <p>«Memnun olurum. Seninle babam Holly'ye durumu anlatırsınız bari.»</p>

  <p>Garry'yle arkasındakiler kamptan çıkıp suyun başına kadar gittiler. Gece soğuktu Suyun başı gelen hayvanların ayakları altında balçığa dönüşmüştü.</p>

  <p>Trudi, Garry’nin kolunun altından, «Lütfen biz sadece küçük bir şaka yapıyorduk,» dedi..</p>

  <p>«Şakaydı,» diye Erika ağlamaklı bir sesle tekrar etti. «Lütfen bırakın bizi.»</p>

  <p>Garry’nin koltukaltından kaymıştı, başı yere sarkıyordu. Çıplak kıçı ayışığında parıldıyor, bacaklarını sallıyordu.</p>

  <p>«Ben de küçük bir şaka yapıyorum,» dedi Garry. «Ama benimki sizinkinden biraz daha komik sanırım.»</p>

  <p>Birinci atışı pek başarılı olamadı, sadece yedi sekiz metre. Ama Erika da iki kızın daha şişman olanıydı. İkinci atışı kusursuzdu, tam tamına on metre. Trudi havada uçarken bağırmıştı da. Buz gibi suya gömülürken kesildi sesi.</p>

  <p>İki kız da bir an sonra tepeden tırnağa kadar çamurla örtülmüş olarak ağlayarak çıktılar sudan.</p>

  <p>«İşte şaka diye ben buna derim,» dedi Garry.</p>

  <p class="yildiz">***</p>

  <p>Sean kahvaltıya geç kalmıştı. Çadırın girişinde durakladı, gözlerini kısarak çevresine bakındı.</p>

  <p>Uşaklar hasarın çoğunu ortadan kaldırmışlardı. Kırık mobilyalar gece boyunca onarılmıştı. Isaac kırılan tabak takımı yerine yedekleri çıkarmıştı. Trudi'yle Erika çamurdan büyük bir ölçüde kurtulmuşlardı ama saçları hâlâ renkli plastik bigudilerle sarılıydı. Ancak Sean bunların hiçbirini görmedi.</p>

  <p>Uzun masanın başındaki kendi yerine baktı. Kamp kendisinindi ve geleneklere göre o yer ona aitti. Herkes bilirdi bunu. İskemlenin bezden sırtında bile kendi adı yazılıydı.</p>

  <p>O iskemlede Garry oturuyordu. Burnunun şişi epey inmişti. Gözlüğünün kırılan kenarını da onarmıştı. Duştan hâlâ ıslaktı saçları. Kendinden emin ve küstah görünüyordu.</p>

  <p>İmpala ciğeri, yumurta ve soğandan oluşan kahvaltı tabağından başını kaldırıp ağabeyine baktı Garry. «Günaydın Sean. Hazır ayaktayken bana bir fincan kahve verir miydin?»</p>

  <p>Sofrada birden bir sessizlik oldu. Herkes ne tepki göstereceğini görmek için Sean’e bakıyordu. Sean'ın çatılan kaşları yavaş yavaş açıldı, gülümsedi.</p>

  <p>Büfeye gidip fincanı Isaac'ın elinden alırken, «Kaç şeker istersin?» diye sordu.</p>

  <p>«İki tane yeter.» Garry kahvaltısına devam edince sofrada belirli bir rahatlama hissedildi. Herkes yine bir ağızdan konuşmaya başladı.</p>

  <p>Sean kardeşine kahvesini getirdi. «Teşekkür ederim, Sean. Otursana.» Yanındaki boş iskemleyi gösterdi. «Konuşmamız gereken bir iki şey var.»</p>

  <p>Isabella ağabeylerinin ne konuştuklarını müthiş merak ediyordu, ancak iki Alman kızı durmadan bağıra bağıra konuşuyorlar, kâh Shasa'yla kâh Otto ile flört ediyorlardı.</p>

  <p>Isabella Garry’nin birkaç gün içinde o kampta yer alacak toplantıların programını hazırladığını biliyordu. Geleceklerin kimlikleri ve her türlü ayrıntı kendisi ve Nicky için çok önemliydi.</p>

  <p>Garry’nin, «Ya o İtalyan kadın? Daha önce de senin müşterin olmuştu. Nasıl biri?» diye sorduğunu duydu. Sean başını salladı.</p>

  <p>«Elsa Pignatelli mi? İsviçre İtalyanı. Ateş etmeye kandırabilirsen hiç ıskalamaz. Her tetiğe bastığında mutlaka bir şey vurur. Iskaladığını görmedim bugüne kadar.»</p>

  <p>Garry bir an düşündü. «Başka?» diye sordu.</p>

  <p>«İnatçıdır. Her şeyin kendi isteğine göre yapılmasını bekler. Külyutmazın biridir. Kafasının ardında gözleri vardır. Faturayı biraz şişirmeye çalışmıştım, hemen farketti.»</p>

  <p>Garry başını salladı. «Hiç şaşmadım. Avrupa’nın en zengin kadınlarından biridir. Tıbbi ilaçlar ve kimya. Jet motorları, silah sanayii. Yedi yıl önce kocasının ölümünden beri işleri o yürütüyor. Çok sert biri olarak ün salmış.»</p>

  <p>«Geçen yıl yaralı bir fil saldırdı üzerimize. Ama kadın kaçmadı ve yirmi adımdan beynine yolladığı bir tek kurşunla hayvanı yere serdi. Sonra bana dönüp iyice azarladı kendi filine ateş ettiğim için. Sert de laf değil yani.»</p>

  <p>«Başka bir şey var mı? Zayıf yanları? İçki düşkünlüğü?»</p>

  <p>Sean başını salladı. «Akşamları bir tek kadeh şampanya. Her seferinde taze bir şişe Dom Perignon açılır. Bir tek kadeh içip kalanı geri gönderir. Şişesi elli dolar.»</p>

  <p>«Başka?» Garry kalın camlı gözlüğünün ardından baktı sırıtan ağabeyine.</p>

  <p>«Haydi haydi Garry, kadın yaşlı, hiç olmazsa ellisinde vardır.»</p>

  <p>«Aslında kırk iki yaşındadır.»</p>

  <p>Sean içini çekti. «Pekâlâ, ille de sucuğu saklama oyunu oynadık mı diye bilmek istiyorsun demek. İlk öneri benden geldi. Ne yapayım, benden beklenen bir şeydir bu. Servisin bir parçası. Kadın güldü. Çocukları baştan çıkardığı için tutuklanmak istemediğini söyledi.» Başını salladı sonra. Sean cinsel başarısızlıklarından söz etmekten hoşlanmazdı.</p>

  <p>«Çok yazık! Onunla iş yapmak zorundayız. Elde edebileceğim her şey çok önemli benim için.»</p>

  <p>«Bu öğleden sonra beşte getireceğim kadını,» dedi Sean. «Ondan sonrası sana ait.»</p>

  <p>Hep birlikte Otto'yla hemşirelerini uğurlamak için piste gittiler.</p>

  <p class="block_" id="id_aaaaaa">Alman kızları Garry'yi gece yaptıkları için sadece bağışlamakla kalmamışlardı, Garry kendilerini reddetmekle hem saygılarını kazanmış hem de heyecanlarını arttırmıştı. Ayrılırken genç adamı yine yüzü kızarana kadar öptüler, okşadılar ve kucakladılar.</p>

  <p>«Bir daha iyi şakalar yaparız,» diye söz verdiler. Sonra uçak havalanıncaya kadar pencereden el salladılar. İki mil kadar uzaklaşıp kırk metre kadar yükseldikten sonra Sean uçağı ani bir dönüşle geri çevirdi ve on metreye kadar daldı üzerlerinde. Kızlar hâlâ el sallıyorlardı.</p>

  <p>«Kovboy ne olacak!» diye söylendi Garry Toyota’nın direksiyonuna geçerken.</p>

  <p>«Geliyor musun, Bella?»</p>

  <p>«Ben babamla döneceğim.» Isabella babasının ağzından bir şeyler kapmanın ağabeyini konuşturmaya çalışmaktan daha kolay olduğunu bilirdi. İkinci kamyona koşup Shasa’nın yanına atladı.</p>

  <p>Konuşma fırsatını ele geçirinceye kadar kamp yolunu yarılamışlardı.</p>

  <p>«Kimmiş bu Elsa Pignatelli ve adını neden daha önce duymadım?» diye sordu.</p>

  <p>Shasa şaşırmış görünüyordu. «Onu da nereden duydun?»</p>

  <p>«Bana güvenmiyor musun baba? Ben senin özel yardımcın değil miyim?» Adamı kurnazca suçlu durumuna itince Shasa hemen kendini temize çıkarmaya çalıştı.</p>

  <p>«Özür dilerim, Bella, ama bu bir güvenip güvenmeme konusu değil. Çok ama çok gizli bir şeydi.»</p>

  <p>«Burada olmamın gerçek nedeni bu kadın, değil mi?»</p>

  <p>Ancak Shasa hâlâ konuşmaktan kaçmıyordu.</p>

  <p>«Elsa Pignatelli müthiş bir avcıdır. Son üç mevsimdir Sean’la avlanıyor. Aslan ve leopar avlamaktır tutkusu. Sean'ın de müşterilerine büyük hayvanlar bulma konusunda nam saldığını bilirsin.»</p>

  <p>«Biz kadının aslan öldürmesini seyretmeye gelmedik herhalde,» diye Isabella ısrar edince Shasa başını sallayarak pes etti.</p>

  <p>«Pignatelli’nin varlıkları arasında bir dizi kimya fabrikası vardır; ilaç, suni gübre, böcek ilaçları, plastik ve boya. Bizim ilgilendiğimiz bir iki patenti elinde bulunduruyor.»</p>

  <p>«Peki, öyleyse neden Garry Roma’ya ya da kadın nerede oturuyorsa oraya gitmedi?»</p>

  <p>«Lozan’da oturur.»</p>

  <p>«Peki, neden Garry ona gitmedi ya da kadın adamlarından birini ona Johannesburg’a göndermedi de, vahşi ormanlardaki bu Tarzan sahnesinde buluşuluyor? Bu esrarın nedeni ne?»</p>

  <p>Shasa kamyonun hızını kesip tüm dikkatini nehrin kayalık bölümünü aşmaya verdi. Kamyonu karşı yamaca çıkardıktan sonra konuştu ancak.</p>

  <p>«Sana anlatmadığım için bağışla beni. Ama söyleyecektim. Biz sadece böcek ilaçlarıyla ilgilenmiyoruz. Dünyada Pignatelli Sanayii ile Armscor'un başkanı arasındaki bir konuşmayla ilgilenecek pek çok dost olmayan insan vardır.»</p>

  <p>«Armscor şapkanı giydiğine göre silah sanayiiyle ilgili bir şey olmalı.»</p>

  <p>Shasa düşünceli bakışlarla baktı kızına... Isabella saçlarına renkli bir eşarp bağlamıştı, rüzgârdan yanakları da kızarmıştı. Çok güzeldi. Shasa ona güvenmemiş olduğunu düşününce hafif bir suçluluk duydu içinde. Isabella onun bir parçasıydı, ona güvenmemek kendine güvenmemekten farksızdı.</p>

  <p>«Seninle en son kullanılacak silahı konuşmuştuk,» dedi.</p>

  <p>«Nükleer silah değil herhalde. Bomba elinizde zaten. Skylight Operasyonu için o kadar gürültü koptu,»</p>

  <p>«Hayır, nükleer silah değil. Ama korkarım onun kadar berbat bir şey. Kitlesel ölüm sağlayan silahlara karşı olan nefretini benim de paylaştığımı bilirsin. Ancak bu silahların kullanılması asla düşünülemez. Bunların etkinliği varolmalarındadır.»</p>

  <p>«Ama bunlar varolurlarsa, ergeç kaçığın biri bunları kullanacaktır,» dedi Isabella.</p>

  <p>Shasa başını salladı.</p>

  <p>«Bunu daha önce de tartıştık, yavrum. Ortada olan gerçek şu: bana yurdumun kendini savunmasını sağlama görevi verildi. Hangi silahların ahlaki açıdan daha geçerli olduğuna karar vermek seçeneği benim elimde değildir.»</p>

  <p>«Daha kötü bir şeye ille de ihtiyacımız var mı?»</p>

  <p>«Küçücük ülkemize karşı büyük bir nefret var dünyada. Düşmanlarımızın çok küçük bir grubunun kurnazca yönettiği bir şey bu. Dünya gençlerinin beyinlerini yıkayarak bizi ne pahasına olursa olsun ortadan kaldırılmamız gereken canavarlar olarak gösteriyorlar. Yarının karar verecek kişileridir bu gençler. Bir gün bir Amerikan deniz gücünün kıyılarımızı ablukaya aldığını göreceğiz. Avusturalya, Kanada ve diğer bütün Commonwealth ülkelerinden destek alan bir Hindistan istilâsıyla karşı karşıya kalabiliriz örneğin.»</p>

  <p>«Baba, bu biraz aşırı hayal kurmak olmuyor mu?»</p>

  <p>«Şimdilik uzak, doğru. Ama Londra'dayken İngiliz işçi hükümetinin etkili üyeleriyle tanışmıştın. Amerikan Demokrat Partisi üyeleriyle, bu arada Teddy Kennedy'yle konuştun. Onun sana ne söylediğini hatırlıyor musun?»</p>

  <p>«Hatırlıyorum.» Isabella babasının söz ettiği günü hatırlayınca sakinleşmiş gibiydi.</p>

  <p>«Hiçbir ülkenin hatta süper güçlerden birinin bile bizim içişlerimize silahlı bir müdahaleyi ciddi olarak düşünmemesi için elimizden gelen her şeyi yapmalıyız.»</p>

  <p>«Ama elinde bomba var ya.»</p>

  <p>«Nükleer silahlar pahalı şeylerdir, fırlatılmaları güçtür, etkilerini kontrol etmek ya da sınırlamak olanaksızdır. Daha başka caydırıcı silahlar da vardır.»</p>

  <p>«Elsa Pignatelli bir seçenek mi sağlayacak yani? Bize neden yardım etsin ki?»</p>

  <p>«Elsa Pignatelli bizim sempatizanımızdır. İtalyan Güney Afrika Derneği üyesidir.</p>

  <p>Afrika’yı bilir ve anlar. Avcıdır ve bu kıtayla başka ilişkileri de vardır. Babası 1935 de Habeşistan’ı işgal eden General de Bono'nun kurmaylarından biriydi. Kocası Rommel’in emrinde Batı Çölünde çarpışmış ve Bingazi’de tutsak düşmüştür. Güney Afrika’da üç yıl savaş tutsağı olarak kaldığı sırada bu ülkeye karşı ölümüne kadar süregelen bir bağlılık duymuştur. Bu duygularım karısına da aşılamıştır. Kadın iş yapmak ya da avlanmak için sık sık gelir Afrika’ya. Bizim karşılaştığımız sorunları anlar ve tıpkı bizim gibi, dünyanın bize zorla kabul ettirmek istediği basit çözümleri reddeder. Bu toplantı, da onun isteğiyle düzenlendi zaten.»</p>

  <p>Isabella bazı sorular sormak isterdi ama babasının o konuya kendi isteğiyle gelmesini beklemenin daha akıllıca olduğunu biliyordu.</p>

  <p>Kamyonun önünden geçen impala sürüsünü bile görmeden bakıyordu engebeli yola.</p>

  <p>«Bu buluşmayı sadece dört kişi biliyor, Bella. Sinyora Pignatelli kendi kadrosuna bile güvenmedi. Garry'yle benden başka bir tek başbakan biliyor burada buluşacağımızı.»</p>

  <p>Isabella ihanet duygusunun midesinin bir köşesinde yarattığı bulantıyı bastırdı güçlükle. Babasını söze devam etmemesi için uyarmak istedi, ama sonra Nicky'yi hatırladı ve hiçbir şey söylemedi.</p>

  <p>«Beş yıl önce NATO Batı Avrupa'daki iki kimyasal madde şirketiyle savaş koşulları altında kullanılabilecek bir sinir gazı geliştirilmesi için anlaştı. Geçen sonbaharda, çoğunlukla İskandinavya ve Hollanda sosyalist hükümetlerinin baskısıyla anlaşmalar iptal edildi. Ancak bu silahların geliştirilmesi için büyük çalışmalar yapılmıştı ve şirketlerden biri istenen koşullara uygun bir gazı üretmiş ve denemişti.»</p>

  <p>«O şirket de Pignatelli Kimya Sanayii miydi?» diye sordu Isabella. Babası başını sallayınca da, «NATO'nun öngördüğü koşullar neydi?» dedi.</p>

  <p>«Silah, depolanma ve nakliye açısından güvenli olacaktı. Pignatelli her biri kendi başına tümüyle zararsız olan iki madde geliştirdi. Bunlar hiçbir tehlike olmadan kara ya da demiryoluyla tankerlerle nakledilebilir. Ancak birleştiklerinde havadan ağır bir gaz oluştururlar ki, bu da Amerikan gaz odalarında kullanılan siyanürden yaklaşık on bir kat daha zehirlidir.»</p>

  <p>«Peki, ama neden, baba? Korkunç bir şey bu. Neden?»</p>

  <p>Shasa omuzlarını silkti. «Kendimizi nefrete karşı savunmak için. Gaza Cyndex 25 kod adı verildi. Ani ve sessiz ölüm dışında başka istenen nitelikleri de var.»</p>

  <p>«Ne kadar cesaret verici,» dedi Isabella. «Neymiş bunlar?»</p>

  <p>«Kokusuzdur. Herhangi bir uyarı olmadan ani bir ölüm yani. Ama istenen bir koku verilebiliyor, olgun elma kokusu, yasemin kokusu, hatta istersen Chanel No. 5 parfümü.»</p>

  <p>«Baba çirkin bir şaka bu. Sana hiç de yakışmıyor.»</p>

  <p>«Aynı zamanda kalıcı da değil. Karıştırılmadan üç saat sonra çözülme başlıyor.</p>

  <p>Ondan sonra da zararı falan kalmıyor. Bu da çok iyi bir şey. Düşman ordusunu gaz bombardımanına tuttuktan üç saat sonra kendi birliklerini o bölgeye sokabilirsin.»</p>

  <p>«Ne kadar da güzel,» diye mırıldandı Isabella. «Bunun politik olanaklarının başbakanın dikkatinden kaçmadığından eminim. Örneğin bir milyon karaderili ayaklandığı zaman.»</p>

  <p>Shasa içini çekti. «Bunu düşünmemeliyiz bile.»</p>

  <p>«Ama sen düşünmüştün, değil mi, baba?» Adamın sessizliği sorunun onaylanmasıydı. «NATO'nun anlaşmaları iptal ettiğini söylemiştin. Bu Cyndex 25'i sadece Pignatelli mi üretiyor?»</p>

  <p>«Hayır. Onlar gazı üretip denediler. Yirmi beşinci prototipti bu, onun için Cyndex 25 dediler. Ancak NATO siparişi iptal edince üretimi durdurup stoklarını dejenerasyona bıraktılar.»</p>

  <p>Isabella yan gözle baktı babasına. «Dejenerasyon mu?»</p>

  <p>«Dediği gibi ömrü çok az bir ürün bu. Depolama ömrü çok kısa, sadece altı ay. Bozulanların yerine hep yenisinin üretilmelidir.</p>

  <p>«Capricorn Kimya Sanayii için çok kârlı bir iş desene.» Babası bunu duymazlıktan geldi.</p>

  <p>«Sinyora Pignatelli bize üretim planlarını verecek. Çok karmaşık ve pek az yanılma payı taşıyan hassas bir üretim sözkonusu.»</p>

  <p>«Üretime ne zaman başlayacaksın peki?»</p>

  <p>Shasa güldü.</p>

  <p>«O kadar da acele etme, küçük hanım. Sinyora Pignatelli’nin planları ve formülü satacağı kesin değil henüz. Burada bunu konuşacağız işte.» Shasa saatine baktı.</p>

  <p>«Yarım saat sonra yemek zamanı ve biz hâlâ yoldayız.»</p>

  <p>Sean kampa gelmesine kırk dakika kala telsizle gelmek üzere olduğunu bildirdi.</p>

  <p>Beechcraft akşam piste indiğinde hepsi uçağı bekliyorlardı.</p>

  <p>Shasa batmak üzere olan güneşe karşı elini gözlerine siper ederek Sean'ın yanında oturan yolcusuna baktı. Basit bir meraktan fazla bir duyguyla ensesinde bir elektriklenme hissediyordu. Ulusal sınırlar tanımayan zenginlik ve ayrıcalık dünyasının insanları olmalarına rağmen Elsa Pignatelli ile O güne kadar karşılaşmamış olması olağandışı bir şeydi. Bir sürü ortak tamdık ve dostları vardı ve yıllar boyunca birbirlerine birkaç kilometre ya da birkaç dakika uzak olmuşlardı. Shasa kadının kocasıyla da İkisi bir öğleden sonra Klosters’de aynı partide tanışmışlardı. Bruno Pignatelli o gün karısının yanında olmamasından özür dilemiş ve kadının yaşlı annesini ziyaret etmek üzere hafta sonu için Roma’ya gittiğini söylemişti. Shasa'yla kadın ayrı yönlerde uçmak üzere Zürih Havaalanında birbirlerinin yanından geçmiş olmalıydılar.</p>

  <p>Shasa’nın elçiliği sırasında da İsviçre büyükelçiliğinde verilen bir yemeğe davet edilmişlerdi. Shasa daha sonraları kadınla aynı masada oturacağını, ama Elsa Pignatelli’nin davetten bir iki gün önce ailevi nedenler ileri sürerek gelemeyeceğini bildirmiş olduğunu öğrenmişti.</p>

  <p>Shasa o günden sonra pek çok sosyete yemeğinde ya da bir haftasonu partisinde ondan söz edildiğini duymuştu. Centaine'yle Isabella’nın abone oldukları parlak sayfalı moda dergilerinde kadının resmini de görmüştü. Courtney Şirketleriyle Pignatelli çıkarları arasında yirmi yıldır her iki tarafı memnun eden bir ilişki vardı. Shasa bu yüzden özel servise kadın hakkında hazırlattığı dosyayı iyice inceleyerek hazırlanmıştı bu buluşmaya.</p>

  <p>Sean uçağı kırmızı toprak pistin ucunda durdurup motorları kapattı. Elsa Pignatelli önce kanat üstüne çıktı, sonra oradan yere atladı. Genç bir jimnastikçi gibi zarif hareket ediyordu. Uzun boylu ve uzun bacaklıydı. Shasa onun Bruno Pignatelli'yle evlenmeden önce Yves St. Laurent’de mankenlik yaptığını da biliyordu.</p>

  <p>Shasa kadını tanıdığını hissetmesine rağmen onun varlığı karşısında gösterdiği tepkiye hiç de hazırlıklı değildi. Boynundaki elektriklenme kollarına kadar inmiş, tüyleri diken diken olmuştu. Kadının bakışları Garry, Isabella ve uşaklar üstünde dolaştıktan sonra Shasa’nın üzerinde durdu.</p>

  <p>«Shasa Courtney,» diyerek bir mankenin salınan yürüyüşüyle yanına yaklaştı.</p>

  <p>Gülümserken çenesinde hiçbir kırışık olmadığına dikkat etti Shasa. Oysa gelecek temmuzda kırk üç yaşında olacaktı. Teni pürüzsüzdü ve hafif makyajı altında dipdiriydi.</p>

  <p>«Sinyora Pignatelli.» Shasa kadının elini tuttu. Eli serin, sert ve ince uzun kemikliydi. Güçlü bir el sıkışı vardı, sanki raket tutmaya ve safkan bir atın dizginlerini çekmeye alışkın gibi.</p>

  <p>Shasa bu temasın bu kadar kısa sürmesine üzüldüyse de, kadının gözleri buna karşılık' bir ödül gibiydi. Gözbebeklerinin ortasından kahverengi ve altın sarısı parıltılar yayılıyordu. Parlak ve zeki gözleri vardı, kirpikleri uzun, kara ve kıvrımlıydı.</p>

  <p>«Daha önce karşılaşmadığımıza üzgünüm,» dedi Shasa yarım İtalyancasıyla. Ancak kadın: kendisine kusursuz bir İngilizceyle karşılık verdi.</p>

  <p>«Karşılaştık ama.» Dişleri şaşırtıcı bir beyazlıktaydı. Birinin hafifçe çarpık olması dişlerinin kendi malı olduğunun kanıtıydı.</p>

  <p>Shasa şaşırmıştı. «Nerede?»</p>

  <p>«Windsor Parkında. Muhafızlar Polo Kulübünde.» Kadın erkeğin şaşkınlığından hoşlanmıştı. «Siz Edinburgh Dükünün takımının iki numaralı oyuncusuydunuz.»</p>

  <p>«Tanrım, on yıl önceydi o.»</p>

  <p>«On bir,» dedi kadın. «Tanıştırılmamıştık ama maçtan sonra bir dakika kadar büfede yan yanaydık. Bana füme somunlu bir sandviç ikram etmiştiniz.»</p>

  <p>«Müthiş bir belleğiniz varmış. Sandviçi kabul etmiş miydiniz bari?»</p>

  <p>«Bunu hatırlamamanız çok üzücü doğrusu.» Elsa diğerlerine döndü. «Siz Garrick Courtney olmalısınız.» Shasa önce Garry'yi sonra Isabella’yı tanıştırdı.</p>

  <p>Uşaklar kadının bavullarını kamyonlardan birine yüklüyorlardı. Köşeleri bakırlı kalın deri bavulların sayısı pek fazlaydı. Sadece kendi jetleriyle uçan ve ticari hava şirketlerinin kaprislerine boyun eğmeyen insanlar kullanırdı bu tür bavulları. Aralarında dört tane de silah kutusu vardı.</p>

  <p>Sean saçlarını geriye atıp kamyonetin direksiyonuna geçerken, «Siz benimle geleceksiniz sinyora,» dedi. Kadın ona kulak asmadan ikinci kamyona doğru giden Shasa’nın yanında yürümeye başladı.</p>

  <p>Isabella da onların arkasından gidecekken Garry kendisini elinden tutup Sean'ın kamyonuna sürükledi.</p>

  <p>«Haydi Bella, uyanık ol. Üç kişi kalabalık olur.»</p>

  <p>Isabella şaşkın şaşkın durdu olduğu yerde. Aklına bile gelmemişti, babasıyla dul kadın! Hafifçe yaslandı Garry’nin koluna.</p>

  <p>«Yeteneklerin arasında çöpçatanlık da olduğunu bilmiyordum doğrusu.»</p>

  <p class="yildiz">***</p>

  <p>İçki saatinde Isaac, Elsa Pignatelli'ye yeni açılmış Dom Perignon şişesinden lâle biçimli kristal bir kadehle şampanya getirdi. İçkiyi isteyen olmamıştı, Isaac devamlı müşterilerinin her birinin kaprislerini iyi bilirdi.</p>

  <p>Kamp ateşi çevresinde otururlarken Sean iki iz sürücüsünü akşam konuşması için çağırdı. Aslında önemli olan her şey daha önceden ve özel olarak konuşulmuşsa da, bu gösteri müşterisini etkilemek içindi. Sıradan müşteriler, özellikle de ilk kez gelenler, Sean’la yerliler arasındaki Swahili dilindeki konuşmadan pek etkilenirdi. Ayrıca bu konuşmada bulunmak kendilerinde fazla bir yük değil de, avın bir parçası oldukları duygusunu uyandırdı.</p>

  <p>Mau Mau ayaklanması sırasında Kenya’da henüz çıraklık dönemini geçirdiği günlerden beri Sean'ın yanında olan iz sürücülerin ikisi de doğuştan aktördüler.</p>

  <p>Sean'ın kamp koltuğunun iki yanında saygıyla çömelirler ve kendisine Büyük Reis anlamına gelen Bwana Mkubwa diye hitap ederlerdi. Sözünü ettikleri hayvanların seslerini taklit ederler, yere izlerini çizerler, gözlerini yuvarlayıp başlarını sallarlar, ateşe tükürürlerdi.</p>

  <p>Birbirlerine hiç benzemen bir çift oluşturuyorlardı. Biri kazınmış kafası ve klasik Nilotik yüz hatlarıyla uzun boylu, çok konuşmayan bir Samburu'ydu. Genişletilmiş kulak memelerinde gümüş Maria Theresa dolarları vardı. Diğeri ise küçük suratlı, parlak boncuk gözlü bir cüceydi.</p>

  <p>Matatu ormanlarda yaşayan ve büyücülükleriyle ün salmış Ndorobo kabilesinin hayatta kalmış pek az üyesinden biriydi. Kabile uygarlığın ormanlarını mahvetmesi, veremden alkole, cinsel hastalıklara kadar tüm belasını getirmesi yüzünden kırılmıştı.</p>

  <p>Adamın gerçek adını telaffuz olanağı bulunmadığından ve Sean'ın tuttuğu üçüncü iz sürücü olduğundan Sean ona Matatu, Üç Numara, adını takmıştı. İlk ikisi birer haftadan fazla dayanmamışlardı. Matatu ise Sean'ın yaşamının yarısından fazlasında onunla birlikteydi.</p>

  <p>Matatu, «Ngwi,» diyerek yere kusursuz bir leopar izi çizdi. Sean ona Swahili dilinde bir şeyler sordu, Matatu efendisine düdük gibi sesiyle cevap verdikten sonra ateşe bir tükürük savurdu. Sean,Elsa Pignatelli'ye döndü.</p>

  <p>«Bir hafta önce beş leopar yemi hazırladım, ikisi nehirde, diğerleri de Ulusal Parka bakan tepede, diyor.»</p>

  <p>Elsa başını salladı, daha önceki safarilerden bu yerleri biliyordu.</p>

  <p>«Birkaç gün önce parktan bir leopar geldi birine. Yemden biraz aldıktan sonra gitti. Onu parka kadar izledik. O günden sonra başka bir şey olmadı.»</p>

  <p>Sean dönüp Matatu’ya başka bir şey sordu. Yaşlı Ndrobo uyandırdığı ilginin zevkini çıkararak uzun uzun konuştu.</p>

  <p>«Ben sizi Salisbury'den getirirken Matatu bugün yemleri kontrol etmiş. Şanslısınız, Sinyora. Nehirdeki yemlerden birine daha gelmişler. Matatu bunun büyük bir erkek olduğunu söylüyor. Dün gece epey yemiş. İmpala yemi bir haftadır asılı olduğu için, havanın serinliğine rağmen iyice oluşmuş artık. Bu akşam da gelirse, yarın akşam kendisini bekleyeceğiz.»</p>

  <p>«İyi,» dedi Elsa.</p>

  <p>«Böylece yarın yemi kontrol ettikten sonra ihtiyacımız olabileceği için birkaç impala vururuz. Yemekten sonra bir saat kadar yatar, sonra da öğleden sonra üçte yerimizi alırız.»</p>

  <p>«Yemi sen kontrol et, impalaları sen vur,» dedi Elsa. «Yarın benim toplantım var.»</p>

  <p>Yanında oturan Shasa’ya bakıp gülümsedi. «Konuşacak çok şeyimiz var bizim.»</p>

  <p class="yildiz">***</p>

  <p>Konuşma neredeyse öğlene kadar sürmüştü. Garry işleri aldatıcı bir basitlikle ayarlamıştı. Isabella’yı Sean’la leopar yemlerini kontrole göndermiş, sonra Isaac’a açıklığın ötesindeki büyük ağacın altına bir masayla dört koltuk yerleştirmesini söylemişti.</p>

  <p>Orada msasa ağacı altında Garry, Shasa ve Elsa Pignatelli yeryüzündeki en güvenli yerlerden birindeydiler. Bu kadar huzurlu ve güzel bir ortamda böylesine korkunç bir konuyu konuşmak kadar çirkin bir şey olamaz diye düşünüyordu Shasa.</p>

  <p>Diğer yandan konuşmalar ne Shasa’nın ne de Garry’nin umduğu gibi gidiyordu.</p>

  <p>Elsa Pignatelli'nin çok şık domuz derisi evrak çantası yanındaysa da, asıl konunun çevresinde dolandıkları sürece kilitli ve kapalı kalmıştı.</p>

  <p>Elsa’nın Cyndex 25 girişimine devam etmeye kesin kararlı olmadığı en başından açıkça ortaya konulmuştu. Aksine bu konuda çok ciddi kuşkuları ve pişmanlıkları vardı ve ikna edilmesi gerekecekti.</p>

  <p>Bir ara, «Dünyaya salınmayacak kadar korkunç bir şey bu,» dedi. «NATO ilk anlaşmayı iptal edip de bize elimizdeki stokları çözülmeye bırakmamızı ve fabrikayı sökmemizi emredince müthiş bir rahatlık hissetmiştim. Özellikle doğrudan doğruya denetimimde olmayacak başka bir fabrikanın kurulmasını düşünmeye beni iten neydi hâlâ anlamış değilim.»</p>

  <p>Garry'yle Shasa sabah boyunca kadının korkularını gidermeye çalıştılar. Bir yandan onun kontrol ve Cyndex’in kullanılacağı kesin koşullar hakkındaki isteklerini karşılayacak bir orta yol bulmaya çalıştılar.</p>

  <p>«Üretime başlarsanız fabrikayı denetleyen bir NATO uzmanı gaz örneğini analiz ettiği takdirde bu teknolojinin nereden alındığını hemen bilecektir. Böyle bir şey olur da Pignatelli adı ortaya çıkarsa... »</p>

  <p>Sözünü bitirmemiş, o uzun zarif ellerini bir İtalyan jestiyle iki yana açmıştı.</p>

  <p>Konuşma sürdükçe Elsa koltuğunu Shasa'yla yüzyüze gelecek biçimde çevirmişti.</p>

  <p>Artık bütün sözlerini ve sorularını ona yöneltiyordu.</p>

  <p>Garry'yi konuşmaların dışına ustaca, âdeta bilinçsiz olarak itmekteydi. O kaba görünüşü altında Garry önsezgili ve duyarlı bir arabulucuydu. Daha onlar farkına varmadan ikisi arasında bir yakınlığın başladığını farketmişti. Aynı kuşaktan ve aynı sosyal yapıdan oldukları için kendisinin anlamadığı değerleri paylaşıyorlardı.</p>

  <p>Elsa Pignatelli'nin kendisi tarafından değil de, kaçınılmaz bir şekilde cezbedildiği erkek tarafından ikna edilmek istediğini hissediyordu. Bu yüzden kendisi bir kenara çekilerek onların kendilerine neler olduğunu anlayamadan birbirlerine âşık olmalarını seyre başladı.</p>

  <p>Dönen Toyota’nın homurtusu hepsini şaşırtmıştı. Shasa gözlerine inanamayarak saatine baktı.</p>

  <p>«Aman neredeyse öğle olmuş ve biz daha hiçbir konuda anlaşamadık.»</p>

  <p>«Konuşacak iki haftamız Var,» diyen Elsa ayağa kalktı. «Yarın sabah kaldığımız yerden devam ederiz yine.»</p>

  <p>Üçü birlikte kampa döndüklerinde Sean barın başında kristal bir sürahide Pimms karıştırıyordu.</p>

  <p>«İyi haberler var, sinyora. Size bunu kutlamak için bir Pimms verebilir miyim?»</p>

  <p>«Ben her zamanki limonlu Badoit'imi isterim. Şimdi iyi haberleri anlat bakalım.»</p>

  <p>«Leopar dün gece yine gelmiş. Anlaşıldığı kadarıyla günbatımından yarım saat önce. Yani dikkatsizlik etmeye başladı. Çok da iri bir hayvan. Kar ayakkabıları gibi pençeleri var.»</p>

  <p>«Teşekkür ederim, Sean. Bana bugüne kadar hep iyi hayvanlar bulmuştun ama hiç bu kadar çabuk olmamıştı. Daha safarinin birinci günündeyiz.»</p>

  <p>«Yemekten sonra sinirlerinizi yatıştırmak için biraz uyuyun. Öğleden sonra saat üçte pusu yerine gideriz.»</p>

  <p>Isaac gümüş bir tepsi içinde kadının istediği maden suyunu getirdi, sonra buz şakırtıları arasında uzun Pimms kadehlerini dağıttı.</p>

  <p>İçkilerini içtikten sonra Shasa'yla Elsa genç Courtney'lerin dışında samimi bir konuşmaya girdiler. Garry fırsattan yararlanıp ağabeyinin koluna girerek onu yanlarından uzaklaştırdı.</p>

  <p>«Nasılsın, Sean?»</p>

  <p>«İyiyim.» Sean kardeşinin bu alışılmamış ilgisine şaşmıştı.</p>

  <p>«Bana pekiyi görünmüyorsun. Hatta sıtma nöbetine tutulmak üzeresin bile diyebilirim, kaburgaların da... »</p>

  <p>«Ne oluyor sana kuzum. Kaburgalarımda iki kodein hapının geçirmeyeceği bir şey yok.»</p>

  <p>«Bu akşam Sinyora Pignatelli ile avlanmaya gidemeyeceksin.»</p>

  <p>«Nasıl gidemeyecek misim! Öyle bir pusu hazırladım ki... »</p>

  <p>«Bu akşam başucunda bir şişe kinin tabletiyle çadırında olacaksın ve soran olursa otuz dokuz derece ateşin olduğunu söyleyeceksin.»</p>

  <p>«Bana bak, Büyük. Patron, filimi bok ettin zaten. Aynı şeyi leoparıma da yapmana izin veremem.»</p>

  <p>«Müşterinle avlanmaya babam gidecek,» dedi Garry. «Sen kampta kalacaksın.»</p>

  <p>«Babam mı?» Sean bir an kardeşinin yüzüne baktı, sonra sırıttı. «Babam ha! Dul karıyı gözüne mi kestirdi yoksa, ha?»</p>

  <p>«Neden her şeyi bu kadar bayağılaştırırsın sen? Biz Sinyora Pignatelli'yle bir iş yapmaya çalışıyoruz ve babam da karşılıklı güven ortamı yaratmak için ilişkiyi geliştirmek zorunda. Hepsi bu.»</p>

  <p>«Ve o iki moruk leoparı yaralı bırakınca arkalarından işi temizlemek zorunda Sean kalacak, değil mi?»</p>

  <p>«Bana Sinyora Pignatelli’nin hiç ıskalamadığını söylemiştin. Üstelik babam da en az senin kadar usta bir avcıdır. Ayrıca koca Sean yaralı bir leopardan korkacak değil ya!»</p>

  <p>Sean bir şey söyleyecekken sustu. «Pekâlâ,» dedi sonra. «Ama sorunu yanıtlayayım, hayır. Garry, yaralı bir leopardan korkmuyorum, başka bir şeyden de. Bunu sakın aklından çıkarayım deme, evlat.»</p>

  <p class="yildiz">***</p>

  <p>Shasa bir kitap alıp yatağına uzanmış11. Safari kampı iş ya da politik gerekler dışında kendi zevki için bir kitap okuyabildiği tek yerdi. Alan Moorehead’in Mavi Nil'ini dördüncü kez okuyordu. Garry başını çadırdan içeri uzattı.</p>

  <p>«Küçük bir sorun var sanırım, baba. Sean’e sıtma nöbeti geldi.»</p>

  <p>Shasa korkuyla yerinde doğrulup kitabı bıraktı. «Ne kadar kötü?» Sean'ın sıtma önleyici haplar almadığını bilirdi. Sean hastalığa karşı bağışıklık kazanmaya önem verirdi. Shasa son günlerde Zambezi’de geleneksel ilaçlara direnç gösteren yeni bir sıtma türü görüldüğünü duymuştu. «Gidip bir bakayım,» dedi.</p>

  <p>«Merak edecek bir şey yok. Kinine başladı bile, şimdi uyuyor. Rahatsız etmesen daha iyi.»</p>

  <p>Shasa rahatlamış gibiydi. «Ama bu akşam Sinyora Pignatelli'yle birinin avlanması gerekecek.» diye Garry devam etti. «Ve bu konuda sen benden tecrübelisin.»</p>

  <p class="yildiz">***</p>

  <p>Pusu yeri yabani bir maun ağacının alçak dallarında, yerden üç metre kadar yükseklikteydi. Sean yemin asılı olduğu ağacın daha iyi görünmesi için pusuyu buraya kurmuştu. Yüksekte olmasının nedeni avcıyı korumak değildi, çünkü bir leopar oraya bir solukta çıkabilirdi.</p>

  <p>Shasa pusu yerini takdirle inceledi. Akşamları doğudan esen rüzgârla insan kokusunu alamayacak olan hayvan ağacın altındaki çalılıklardan dolayı yem ağacına daha korkusuzca gidebilirdi.</p>

  <p>Pusu yeri yem ağacından tam elli metre uzaklıktaydı. O gün Elsa Pignatelli kampın arkasında tüfeğiyle nişan alıp hedefe ateş ettiğinde Sean aradaki mesafeyi ölçmüş ve sonra yem ağacından aynı mesafede olan bu ağacı bulmuştu. Kadın kampta üç el ateşte de hedefi tam ortasından vurmuştu.</p>

  <p>Pusu yeri mopani ağacı kütüklerinden ve sazdan yapılmış bir kulübeydi. İçinde atış deliklerinin önünde iki kamp iskemlesi vardı. Matatu ile Samburu battaniye ve uyku tulumlarını yere serdiler, yiyecek şeylerle dolu bir kutuyla sıcak kahve dolu bir termosu bir köşeye bıraktılar.</p>

  <p>Beklemeleri sabaha kadar sürebileceği için bir otomobil aküsünden cereyan alan güçlü bir el fenerleri, iz sürücülerle konuşmak için el telsizleri, hatta geceyi rahat geçirmeleri için üstü çiçek desenli bir de lazımlık bile vardı.</p>

  <p>Matatu pusu yerinden tatmin olunca merdivenden aşağı inip Toyota’nın yanında bekleyen Shasa ile son bir kere konuştu.</p>

  <p>«Sanırım karanlık basmadan gelecek,» dedi. «Epey gözüpek bir hayvan ve domuz gibi de yiyor. Bu gece acıkacak ve açlığına dayanamayacak.»</p>

  <p>«Gelmezse de, biz sabaha kadar bekleyeceğiz. Ben seni telsizle çağırıncaya kadar gelme buraya. Haydi güle güle, Matatu.»</p>

  <p>«Hoşça kalın, Bwana. Memsahibin hayvanı öldüreceğini umarım. Bu lekeli şeytanın ciğerimi yemesini istemiyorum doğrusu.»</p>

  <p>İz sürücüler avcıların pusuya yerleşmesinden sonra Toyota'ya binip gittiler, iki mil ötede bir tepede ya silah sesini ya da telsizle çağırılmalarını bekleyeceklerdi.</p>

  <p>Shasa ile Elsa koltuklara oturdular. Dirsekleri birbirine değecek kadar yakındı.</p>

  <p>Uyku tulumları hava soğur soğumaz sırtlarına almak üzere koltukların arkasındaydı.</p>

  <p>Kucaklarında kilimler vardı. Her ikisi de sadece soğuğa değil, acil bir durumda keskin pençelere de karşı koyacak kalın deri ceketler giymişlerdi.</p>

  <p>Toyota motorunun gürültüsü kaybolunca vadiye bir sessizlik indi. Hafif seslerin hâkim olduğu bir sessizlikti bu, başları üstündeki yaprakların rüzgârda hışırtıları, nehir kıyısındaki çalılıklarda bir kuşun cıvıltısı, çok uzaklardan gelen bir maymun, çığlığı ve üzerinde oturdukları kuru mopani kütüklerini kemiren binlerce ağaç kurdunun çıkardıkları tıkırtı.</p>

  <p>Her ikisi de bekleme saatlerini kolaylaştıracak kitaplar getirmişlerse de, kapaklarını bile açmamışlardı. Birbirlerine o kadar yakın oturdukları yerde bu yakınlıklarını hissediyorlardı. Shasa eski ve güvenilir bir dost yanındaymış gibi rahattı.</p>

  <p>Dönüp baktığında kadının da kendisine bakıp gülümsemekte olduğunu gördü.</p>

  <p>Elsa ikisinin arasında duran elinin avucunu açtı. Shasa kadının elini tutunca onun dokunuşunun kendisinde yarattığı tepkiye şaştı. Uzun yıllardır böyle bir şey hissetmemişti. İlk randevularındaki yeniyetmeler gibi elele tutuşup beklediler leoparın gelmesini.</p>

  <p>Shasa tanıdığı kadınları düşündü. Pek çok kadın geçmişti hayatından. Sayısını bilmesine olanak yoktu, aradan geçen zaman da çoğunun yüzlerini ve adlarını alıp götürmüştü. Sadece birkaç tanesi kalmıştı belleğinde.</p>

  <p>Çocuklarının anası Tara'ydı bunlardan biri. İlk gününden düşman olmuşlardı birbirlerine. Shasa onu sevdiği bir düşman olarak görmüştü. Sonra aşk üstün gelmiş, bir süre mutlu olmuşlardı. Sonunda yine düşman olmuşlardı, hem de gerçek düşman bu kez. O kısacık ve aldatıcı mutluluk dönemi düşmanlıklarını azaltacağı yerde arttırmıştı.</p>

  <p>Tara'dan sonra elli ya da yüz kadın olmuştu, sayısı hiç önemli değildi bunların.</p>

  <p>Hiçbiri kendisine aradığını verememiş, yalnızlığını bile hafifletememişti.</p>

  <p>Sonra orta yaşla birlikte ölümsüzlüğü, gençliklerinin çiçek açtığı dönemi yaşamakta olan o dişi vücutlarında aramıştı. Etlerinin tatlı ve sert olmasına rağmen zihinleriyle bir ilişki kuramıyordu ve zaten enerjisi de onlara yetmemekteydi. Üzüntüyle onları anlamsız gürültülü müzikleri ve ne olduğunu bilemedikleri çılgınca arayışlarıyla başbaşa bırakmıştı. Yapayalnız yürüyordu yolunda.</p>

  <p>Bugünlerde olduğu gibi o zaman da yalnızlığı düşünüyordu. Yıllar boyunca insan hastalıklarının en yıpratıcısı ve yıkıcısının yalnızlık olduğunu öğrenmişti. Hayatının büyük bir kısmında yalnız yaşamıştı. Bir üvey kardeşi olduğunu bilmesine rağmen çocukluğunu tek başına geçirmişti ve Centaine de kendisini tek evlat olarak yetiştirmişti.</p>

  <p>Hayatını dolduran tüm kalabalığa, uşaklara ve iş arkadaşlarına, tanıdıklarına ve dalkavuklarına, hatta kendi çocuklarına rağmen hayatının" tüm başarı ve yenilgilerini paylaşabildiği sadece bir tek insan olmuştu.</p>

  <p>Ancak annesi Centaine de yetmiş altı yaşındaydı ve hızla yaşlanıyordu. Shasa yalnızlıktan bunalıyor ve ilerde kendini bekleyen o daha büyük yalnızlıktan da korkuyordu.</p>

  <p>Tam o anda yanıbaşında oturan kadın sanki bu büyük umutsuzluğunu vurgulamak istermiş gibi elini sıktı. Dönüp o altın renkli gözlerine baktığında kadının artık gülümsemediğini farketti. İfadesi çok ciddiydi ve hiçbir sıkılganlık göstermeden bakıyordu gözlerinin içine Shasa’nın yalnızlık duygusu birden kayboldu ve elli küsur yıldır duymadığı bir huzur ve sakinlik hissetti.</p>

  <p>Küçük ağaç evlerinin dışında ışık hafifleyip Afrika günbatımının o yumuşak parıltısına dönüşmüştü. Dünyanın soluğunu tuttuğu, tüm orman renklerinin daha bir canlılık kazandığı o büyülü sessizlik anı gelmişti. Güneş ölmek üzere olan bir gladyatör gibi kanlı başını ormana dayamıştı. Işık da onunla birlikte kayboldu, ormanın çizgileri yumuşadı ve görünmez oldu.</p>

  <p>Bir kuş ötüşü duyulunca Shasa öne eğilip ateş deliğinden dışarı baktı. Nehrin öteki yakasındaki bir ağacın kuru dalı üzerine tünemiş bir frankolin kuşu başını aşağı eğmiş bekliyor ve «Dikkat! Bir kaplan görüyorum» uyarısı olan o sesi çıkarıyordu.</p>

  <p>Afrika’nın vahşi ormanlarını ve kuşun ötüşünün ne demek olduğunu bilen Elsa da bunu duymuştu, Shasa’nın elini hafifçe sıktıktan sonra bıraktı. Ağır ağır öne uzandı, silahını aldı ve yine çok ağır hareketlerle omzuna kaldırdı. Pusu yerindeki gerginlik her ikisini de sımsıkı kavramıştı artık. Leopar orada bir yerdeydi, lekeli bir gölge kadar sessiz ve sinsi.</p>

  <p>Görünmeyen leopar yem ağacının çevresinde dolandıkça ışık da giderek azalıyordu. Shasa onu hayalinde canlandırıyordu her adımı çok dikkatli, sarı gözler sürekli çevresini tarıyor, uçları kara kulakları en küçük bir tehlike sesini duymak için havaya dikilmiş.</p>

  <p>Yem ağacının çizgileri kaybolmuştu artık, dala asılı olan impala leşi kara bir lekeydi sadece. Çıplak dalın üstündeki gökyüzü paslı kurşun rengini almıştı ve leopar hâlâ karanlık çalılar arasında dolanıyordu.</p>

  <p>Karanlık geldiği anda leopar birden ağaçta beliriverdi. Ne bir ses duyulmuştu ne de bir uyarı. Hayvanın bu sürati her ikisinin de kalplerini bir an durdurur gibi olmuş, sonra heyecandan müthiş bir çarpıntı başlamıştı.</p>

  <p>Leopar ağacın üstündeydi. Karanlık içinde daha kara bir gölge. Elsa yanağını dipçiğin ceviz tahtasına dayadığında karanlık tam olarak çökmüş ve leoparın kara gölgesi gece içinde kaybolmuştu.</p>

  <p>Shasa, Elsa’nın tüfeği indirdiğini görmekten çok hissetti. Delikten baktı ama bir şey göremedi. Başını çevirip dudaklarını kadının kulağına yaklaştırdı.</p>

  <p>«Sabaha kadar beklemeliyiz.» Kadın onu onayladığını göstermek için yanağına dokundu.</p>

  <p>Karanlıkta zincir şakırtısı duyuluyordu. Leoparın dalın üstünde karınüstü yatmış pençesiyle leşi çektiğini, başını kalbe ve ciğerlere erişmek için içine soktuğunu hayal ediyordu Shasa.</p>

  <p>Sessizlikte et ve kemiklerin, ıslak postun parçalandığını duydular.</p>

  <p>Gece uzundu ve Shasa uyuyamıyordu. Avcı olarak leoparın her bir hareketini izlemek sorumluluğu kendisinindi. İlk bir iki saatten sonra Elsa başını erkeğin omzuna dayamıştı. Shasa çok ağır hareketlerle kolunu onun sırtına attı, kuştüyü uyku tulumunu omuzlarına çekti ve uyurken kolları arasında tuttu kadını.</p>

  <p>Yorgun bir çocuk gibi uyuyordu Elsa. Solukları hafif ve sıcaktı. Kolunun uyuşmasına rağmen Shasa onu rahatsız etmek istemedi. Kendi rahatsızlığı içinde mutluydu.</p>

  <p>Leopar gece boyunca aralıklı olarak karnını doyurdu. Aradaki uzun sessizlik dönemlerinde Shasa hayvanın gitmiş olacağından korkuyorsa da, az sonra zincir şakırtısı ve kırılan kemiklerin sesi yine duyuluyordu. .</p>

  <p>Shasa güçlü feneri ağaca doğru çevirip hayvanı Elsa için vurabilirdi. Hayvan oturduğu yerde gözlerini kırpıştırarak bakacaktı ışığa. Ancak böyle bir şey aklına bile gelmedi, Elsa bunu düşünseydi kadın kendisinde büyük bir düşkırıklığı yaratırdı.</p>

  <p>Shasa aslında büyük hayvanların yemlenerek avlanmasına karşıydı. Kendisi bir kere bile böyle avlanmış değildi. Rodezya' da bu tür avların yasal olmasına rağmen Shasa’nın spor ahlâkı bir insanın gizlendiği yerden hazırlanmış bir sahnedeki hayvanı vurmasına izin vermezdi.</p>

  <p>O güne kadar vurduğu her aslan ya da leoparı, çoğunlukla en sık çalılıklar arasında yayan olarak izlemişti ve hayvan kendi varlığının farkında olmuştu. Bunun sonucunda avcılık yaptığı o yıllar boyunca yüzlerce kere başarısızlığa uğramış ve sadece on on beş hayvan vurabilmişti. Ancak her başarısı avcılık deneyiminin en doruk noktasıydı ve bir ömür boyu sürecek anı bırakmıştı geriye.</p>

  <p>Avlarını yemleyerek vuran Elsa gibilerini horgörmüyordu. Onlar kendisi gibi Afrikalı değillerdi ve ormanda kalabilecekleri süre çok kısıtlıydı. Bu fırsat için çok büyük paralar ödemekteydiler ve bu paranın çoğu da avladıkları hayvan türlerinin korunmasına harcanıyordu. Bu yüzden başarı fırsatı oranlarının yüksek olması gerekirdi. Onları küçümsemiyordu ama kendi yolu da değildi bu.</p>

  <p>Karanlık pusu yerinde kadının yanında otururken kendi avcılık günlerinin artık sona erdiğini düşündü. Pek çok yaşlı avcı gibi kana doymuştu artık. Av oyununu hâlâ eskisi kadar, hatta belki daha çok seviyordu ama yeterdi artık. Son filini, aslanını ve leoparını öldürmüştü. Bu düşünce onu hem sevindiriyor hem de üzüyordu. Omzunda uyuyan güzel kadına duyduğu yeni duyguyla karışan tatlı bir melankoliydi bu.</p>

  <p>Gelecekte av zevkini, şimdi olduğu gibi, onun aracılığıyla tatmin edeceğini düşündü.</p>

  <p>Onunla dünyanın av alanlarına gittiğini hayal etti. Marco Polo koyunları için Rusya’ya, kutup ayısı için Kanada’ya, benekli jaguar için Brezilya’ya ve boynuz açıklığı bir metreden fazla olan büyük Cape buffalosu için Tanzanya’ya. Shasa bütün gece bunları hayal ederek mutlu olmuştu.</p>

  <p>Sabah ilk kuş sesleriyle başını kaldırınca yem ağacının üst dallarının seçilmeye başladığını gördü. On beş dakika sonra ortalık aydınlanacaktı. Afrika’da şafak aniden sökerdi.</p>

  <p>Kadını uyandırmak için yanağına dokununca Elsa mırıldanarak biraz daha sokuldu kendisine. Shasa onun bir süredir uyuyormuş numarası yaptığını anladı.</p>

  <p>Kadın ona farkettirmeden gizlice uyanmıştı. O zamandan beri de tıpkı onun gibi, yakınlıklarının zevkini çıkararak sessizce yatıyordu omzunda.</p>

  <p>Kadın kulağının dibinde, «Leopar hâlâ orada mı?» diye mırıldandı.</p>

  <p>«Bilmiyorum.» Shasa hayvanın sesini iki saattir duymuyordu. Belki de gitmişti.</p>

  <p>«Sen hazır ol,» diye uyardı kadını.</p>

  <p>Elsa iskemlesinde doğruldu. Artık birbirlerine dokunmuyor ama Shasa kendini ona çok yakın hissediyor, kadının başını, dayadığı uyuşan koluna kan dolarken vücudunda hafif bir çınlama oluyordu.</p>

  <p>Işık çoğalmıştı. Maun ağacının yaprakları arasındaki açıklığı hayal meyal görüyordu. Dal biçimlenmişti artık. Ancak çıplak gibiydi. Elsa için üzüldü. Leopar gitmişti.</p>

  <p>Ona söylemek için başını çevirirken gözlerini daldan ayırmadı. Konuşacakken sustu, sinir uçlarının karıncalandığını his setti. Dalın şekli belirmişti ama âdeta kalınlaşmış ve şeklini kaybetmiş gibiydi.</p>

  <p>Artık impalanın sallanan leşini de seçebiliyordu. Çoğu bitmişti. Parçalanmış kemik ve et yığını vardı şimdi. Ama daldan sarkan uzun yılan gibi bir şey de vardı. Sallanıp kıvrılana kadar bunun ne olduğunu anlayamadı.</p>

  <p>«Kuyruk, leoparın kuyruğu.»</p>

  <p>Leopar dala dümdüz uzanmıştı, çenesini dala dayamıştı. Midesindeki etin ağırlığıyla yavaşlamıştı hareketleri, uzandığı yerden kalkmak istemeyecek kadar tembe11eşmişti. Sadece uzun kuyruğunu sallıyordu.</p>

  <p>Yanında Elsa’nın birden kaskatı kesildiğini hissetti. Kadını sakinleştirmek için elini uzattı. Işık çok azdı henüz biraz daha beklemek gerekiyordu. Elsa’nın koluna dokununca onun gerilimini hissetti parmaklarının ucunda. Yayın hafifçe dokundurulduğu bir keman teli gibi titreşiyordu sanki.</p>

  <p>Işık arttı. Leoparın görüntüsü biraz daha belirlendi. Derisi kara lekeleriyle altın rengini aldı. Kuyruğu en ağır ölçeğine ayarlanmış bir metronom gibi sallanıyordu.</p>

  <p>Başını hafifçe kaldırıp kulaklarını dikti. Kendilerine doğru bakıp gözlerini kırpıştırdı. O kadar güzeldi ki, Shasa soluğunun kesildiğini hissetti.</p>

  <p>Öldürme zamanı gelmişti. Elsa’nın koluna hafifçe dokundu. Kadın tüfeğinin dürbününe gözünü dayadı. Shasa ateş sesine hazırlandı, leopara bakıyor kurşunun kalbini deldiğini, hayvanin cansız bir halde daldan aşağı yuvarlandığını görür gibi oluyordu.</p>

  <p>Her biri bir ömür gibi gelen saniyeler geçti. Ateş sesi duyulmadı.</p>

  <p>Leopar doğrularak daracık dalın üstünde dört ayağı üstüne kalktı. Gerindi, sırtını kamburlaş11rdı, pençelerini ağaca geçirdi.</p>

  <p>Şimdi! diye düşündü Shasa. Şimdi!</p>

  <p>Leopar esnedi. Pembe dili dişleri arasından uzandı.</p>

  <p>Haydi! Shasa telepatiyle ateş etmeye zorluyordu kadını. Verdiği emri sözle ya da koluna dokunarak desteklemeye korkuyordu. Kadının pozisyonunu bozabilirdi.</p>

  <p>Leopar doğruldu ve kuyruğuyla sırtına vurdu. Sonra uçar gibi havalanıp yedi sekiz metrelik yükseklikten aşağı atladı. O kadar kontrollü ve zarif bir atlamaydı ki, yere bastığında tek ses işitilmemişti. Bir anda kayboldu çalılıklar arasında.</p>

  <p>Bir dakika kadar oturdular ses, çıkarmadan. Elsa sonunda tüfeğinin emniyet mandalını kapatıp silahı yere bıraktı ve erkeğe döndü. Şafağın ilk ışığında uzun kirpikleri arasında inci gibi parıldıyordu bir gözyaşı damlası. «Çok güzeldi,» diye mırıldandı. «Onu öldüremezdim, hele bugün, asla!»</p>

  <p>Shasa onun ne demek istediğini anlamıştı. Onların günüydü bugün, sevgililer olarak ilk günleri. Bugünü kirletmeye cesaret edememişti.</p>

  <p>«O leoparı sana armağan ettim,» dedi.</p>

  <p>«Bana gereğinden fazla şeref verdin.» Shasa kadını öptü. Kucaklaşmaları henüz cinsellikten yoksun, âdeta çocuksuydu. Bedenden çok ruha ait bir şeydi bu. Diğeri için daha sonra vakitleri olacaktı, dünya kadar vakit olacaktı hem de, ama bugün de Sean sıtma nöbetini atlatmış ve kamp kapısında avcıları bekliyordu. Bir safari şirketinin ünü müşterilerine sağladığı avlarla ölçülürdü, özellikle de önemli müşterilerine.</p>

  <p>Toyota kamptan içeri girerken umutla arkasına baktı, sonra düşkırıklığıyla dudaklarını büktü. Önce Matatu'yla konuştu. Ufak tefek Ndrobo iz sürücüsü esefle başını salladı. «Şeytan geç geldi ve erken gitti,» dedi.</p>

  <p>«Özür dilerim, sinyora,» diyerek Sean kadının arabadan inmesine yardım etti.</p>

  <p>«Eh, avda böyle şeyler olur,» dedi kadın. Sean onu hiç böyle görmemişti.</p>

  <p>Genellikle başarısızlık karşısında en az kendisi kadar öfkeli ve sabırsız olurdu.</p>

  <p>«Duşunuz hazır, su istediğiniz gibi çok sıcak. Ardından da kahvaltınız sizi bekliyor.»</p>

  <p>Shasa ile Elsa duşlarını almış ve üstlerini değiştirmiş olarak çadıra girdiklerinde hepsi üzüntülerini bildirdiler.</p>

  <p>«Talihin yokmuş, baba. Çok üzüldük, sinyora,» dediler. İkisinin de pek memnun görünmelerine ve sanki deri yüzme çadırında rekorlar kıracak bir leopar varmış gibi kahvaltı etmelerine şaşırmışlardı.</p>

  <p>Kahvelerini içerken Garry, «Kahvaltıdan sonra konuşmamıza devam ederiz,» dedi.</p>

  <p>«Beri de bu sabah yemleri değiştiririm.» Sean içeri girmişti. «Matatu leoparın hiç korkmadığını söyledi. Bu gece yine deneyebiliriz. Bu kere sizinle ben geleceğim, sinyora. Bu işe ustanın elinin değmesi gerek.»</p>

  <p>Elsa bu teklifi hemen kabul edeceği yerde Shasa’ya baktı, sonra utanmış gibi gözlerini kahve fincanına çevirdi.</p>

  <p>«Aslında,» dedi Shasa. «Yani doğrusunu istersen, biz, yani Elsa'yla ben, yani Sinyora Pignatelli, düşündük ki...» Shasa, kelime bulmakta güçlük çekip kekelerken üç çocuğu, kulaklarına inanamayarak bakıyordu kendisine. Konuşma ustası olan adam bu muydu? Bu konuşan mıydı Bay Soğukkanlı?</p>

  <p>«Babanız bana Victoria Şelalesini göstermeye söz verdi,» diye Elsa erkeğin yardımına koştu. Shasa rahatlamış görünüyordu.</p>

  <p>«Beechcraft'la gideriz,» dedi. «Sinyora Pignatelli şelaleyi hiç görmemiş. İyi bir fırsat diye düşündük.»</p>

  <p>Çocuklar da babaları kadar çabuk kurtulmuşlardı daldıkları şaşkınlıktan. «Güzel bir fikir,» dedi Isabella. «Müthiş bir manzaradır, sinyora. Bayılacaksınız.»</p>

  <p>«Uçakla sadece bir saatlik mesafede,» dedi Garry. «Victoria Şelalesi Otelinde yemeğinizi yer çaya yetişirsiniz.»</p>

  <p>Elsa bir kez daha Shasa’ya bakıp derin bir soluk aldı. «Doğrusunu isterseniz otelde bir iki gün kalabiliriz de.»</p>

  <p>Üç genç yüzde değişik anlayış belirtileri göründü.</p>

  <p>Kendini ilk toplayan Isabella oldu. «Doğru, öyle kısa sürede her şeyi göremezsiniz. Yağmur ormanlarını görmek, hatta belki de salla şelalenin altından geçmek isteyeceksinizdir.»</p>

  <p>«Bella haklı üç dört gün gerek size. Yapacak ve görecek o kadar ilginç şey var ki.»</p>

  <p class="yildiz">***</p>

  <p>Kış mevsiminin orman yangınlarıyla dumandan sislenmiş havasında Victoria Şelalesinin köpükleri altmış mil öteden görülüyordu. Göğe yedi yüz metre yükselen şelale karlarla kaplı gümüş bir dağ gibiydi.</p>

  <p>Shasa alçalmaya başladı. Altlarında büyük Zambezi nehri parıldıyordu. Geniş ve sakin nehirde zürafa boyunlu zarif palmiyeli ormanlarıyla küçük küçük adalar uzanmaktaydı. Bir mil genişliğindeki ırmak yüz metre yüksekliğinde bir yardan dökülmekte, köpüklerden havada insanı şaşırtan renkleriyle gökkuşakları oluşmaktaydı.</p>

  <p>Şelalenin altında bu büyük su kütlesi dimdik kayalar arasından akarak daracık bir boğaza giriyordu.</p>

  <p>Elsa’nın manzarayı daha iyi görmesi için Shasa uçağı kanadı üstünde döndürerek alçaldı.</p>

  <p>Her dönüşte biraz daha alça11yorlar, bu kaya ve su karmaşasında kaybolacak gibi oluyorlardı.</p>

  <p>Shasa uçağı köyün dışındaki Sprayview özel havaalanına indirdi. Motorları kapatıp Elsa’ya döndü. Gördüğü manzaranın görkemi kadını şaşırtmıştı, yüzünde neredeyse dini denebilecek bir korku ifadesi vardı.</p>

  <p>«Afrika katedralinde tapındın artık,» dedi Shasa. «Bu kıtanın tüm görkemi, esrarı ve vahşiliği burada birleşmiştir.»</p>

  <p>Otelin Livingston Dairesini boş bulmaları gerçek bir şanstı. Binanın biçimi ve boyutları artık var olmayan bir döneme aitti. Duvarlar kalın, odalar büyük ama serin ve konforluydu.</p>

  <p>Oturma odasının pencerelerinden büyük yar ve üstündeki demiryolu köprüsü görünüyordu. Kemerli köprünün çelik işçiliği bir dantel kadar zarifti, ancak tüm köprü uçan bir kartalın kanadı kadar hafif ama güçlüydü.</p>

  <p>Odalarından çıkıp şelalenin başına yürüdüler, oradan elele yağmur ormanına girdiler. Ayakları altındaki kayalar titriyordu, hava dökülen tonlarca suyun gümbürtüsüyle çınlamaktaydı. Köpüklerden üstbaşları ıslanıyor, sular saçlarından yüzlerine süzülüyordu. Neşe ve sevinçten kahkahalarla gülüyordu ikisi de.</p>

  <p>Uçurumun tam kenarında bir kayaya yanyana oturup bacaklarını altlarında çılgıncasına anaforlar yaparak dönen yeşil suya salladılar.</p>

  <p>«Bak!» dedi Shasa, Küçük bir kuş kanatlarından ıslıklar çıkararak altlarında uçan kuş sürüsü içine daldı.</p>

  <p>«Taita şahini,» dedi Shasa. «Afrika’nın en nadir kuşlarından biridir.»</p>

  <p>Şahin hızla uçan kuşlardan birini bir gaga darbesiyle öldürmüştü. Sonra avım pençeleri arasına alarak altlarındaki uçurumda kayboldu.</p>

  <p>O gece ıstakoz tadında olan krokodil kuyruğu yediler. Ye inekten sonra odalarına çıktıklarında ikisi de çekingen ve heyecanlıydılar. Shasa oturma odasında bir konyak içti. Sonunda yatak odasına geçtiğinde Elsa yatağa uzanmıştı bile. Kapkara ve parıltılı saçlarını dantelli geceliğinin omuzlarına dökmüştü.</p>

  <p>Shasa bir korku dalgasına kapılmıştı. Artık genç değildi ve başka kadınlarla geçirdiği bir iki gece kendine olan güvenini sarsmıştı.</p>

  <p>Elsa gülümseyerek kollarını uzattı erkeğe. Shasa’nın kaygılanmasına hiç gerek olmadı. Başka hiçbir kadının yapamadığı gibi Elsa erkekliğini uyandırmıştı. Sabah birbirlerinin kolları arasında uyandıklarında yüksek pencerelerden güneş giriyordu.</p>

  <p>Elsa içini çekti; gülümsedi ve tembel bir tatmin olmuşlukla, «Erkeğim,» diyerek öptü Shasa'yı.</p>

  <p>Bu yasadışı balayları günden güne uzuyordu. Shasa’nın yıllardır ne zaman bulduğu, ne de canının çektiği bir sürü aptalca şeyi yapıyorlardı.</p>

  <p>Sabahları geç kalkıyorlar, sonra mayolarını giyip yüzme havuzuna iniyorlardı.</p>

  <p>Dostça bir sessizlik içinde güneş altında saatlerce kitap okuyorlardı. Arada bir birbirlerini yağlıyorlar, bunu birbirlerine dokunmak ve vücutlarını keyifle incelemek için bir mazeret olarak kullanıyorlardı.</p>

  <p>Elsa’nın güneş yanığı vücudu ince ve dümdüzdü. Uzun saatler boyunca yaptığı aerobik jimnastik ve güzellik bakımının ödülleriydi teni ve kasları. Vücudundan gurur duyduğu belliydi. Yemyeşil çayırlarda msasa ağaçları altında güneşlenen diğer yarıçıplak vücutları görünce Shasa da onun bu gururunu paylaşıyordu.</p>

  <p>Çok yakından bakıldığı takdirde hayatın ve çocuk doğurmanın izleri seçilebiliyordu. Shasa bu küçük pürüzleri bile çekici bulmaktaydı. Bunlar kadının olgunluğunu vurguluyor, deneyimlerini ve hayat anlayışını dile getiriyordu. Tam ve olgun bir kadındı.</p>

  <p>Konuştuklarında bu daha da çok ortaya çıkıyordu. Saatlerce konuşuyorlardı.</p>

  <p>Livingstone Dairesinde birbirlerinin vücutlarını incelemeleri gibi bu saatlerde zihinlerini incelemekteydiler.</p>

  <p>Kadın büyük bir açıksözlülükle kendisinden söz ediyordu. Kanserin diri diri yediği kocası Bruno'nun ağır ağır ölmesinden ve kendisinin çaresizlikle ıstıraptan kıvrandığı zamanlardan söz ediyordu. Kocasının ölümünden sonraki yedi yıllık yalnızlığını anlatıyordu. Yalnızlığın artık geride kaldığını umduğunu söylemesine gerek yoktu. Uzanıp erkeğin elini tutuyor ve Shasa onun dile getiremediği her şeyi anlıyordu.</p>

  <p>Çocuklarından söz etti sonra. Bruno adında bir oğlu ve üç kızı vardı. Kızlardan ikisi evliydi, en küçüğü Milano Üniversitesinde okuyordu. Şimdi Roma'da Pignatelli Sanayiinde çalışan Bruno ise Harvard’ı bitirmişti.</p>

  <p>«Ama onda babasının ateşliliği yok,» dedi. «Onun yerini alabileceğini sanmıyorum doğrusu.»</p>

  <p>Shasa da kendi oğullarını anlatıyordu. Çocukların kendilerine verdiği düşkırıklıklarını ve pek seyrek olarak bazılarının verdikleri mutlulukları konuşuyorlardı.</p>

  <p>At ve avlanma, müzik ve sanat, kitap ve tiyatro ortak zevklerini araştırıyorlardı.</p>

  <p>Sonunda para ve güç sahibi olmayı konuştular ve bütün bunlara olan düşkünlüklerini açıkça kabul ettiler.</p>

  <p>Birbirlerinden hiçbir şey saklamıyorlardı. Elsa bir ara erkeğin yüzüne baktı ve «Tam olarak emin olmak için çok erken ama sanırım ikimiz birbirimiz için çok iyi olacağız,» dedi. «Buna ben de inanıyorum,» diye cevap verdi Shasa.</p>

  <p>Sıcak Afrika gecelerinde dans ediyorlar, güneşten hâlâ sımsıcak olan yanaklarını birleştirip dönüyorlardı pistte. Gece yarısından sonra elele tutuşup geniş merdivenden odalarına ve geniş yataklarına çıkıyorlardı.</p>

  <p>«Aman Tanrım! Perşembe olmuş!» dedi Shasa gerçek bir şaşkınlıkla. «Dört gündür buradayız. Çocuklar bizi merak edecekler.»</p>

  <p>«Tahmin ederler sanırım.» Elsa soymakta olduğu meyveden başını kaldırıp gülümsedi. «Ve senin o vahşi süründen ‘çocuklar’ diye söz etmen pek uygun düşmedi galiba.»</p>

  <p>«Yarın Van Wyk Chizora’ya gelecek.»</p>

  <p>«Biliyorum,» diyerek içini çekti Elsa. «Bunu sona erdirmekten nefret ediyorum ama onu karşılamak için orada olmalıyız.»</p>

  <p>Sir Clarence Van "Wyk Afrika evriminin ara sıra ortaya çıkardığı o olağanüstü yaratıklardan biriydi.</p>

  <p>Safkan Afrikaanderdi. Güney Afrika, İngiliz İmparatorluğunun bir parçasıyken babası yüksek mahkeme yargıçlığı yapmış ve Güney Afrikalı birinin unvan alabildiği günlerde evlatlarına geçecek olan Sir unvanını almıştı.</p>

  <p>Sir Clarence bir Eton ve Sandhurst ürünüydü. Ünlü Muhafız Alayında subaylık yapmıştı. Umut Burnunda büyük aile topraklarının da mirasçısıydı. Ian Smith hükümetinde Rodezya’nın karşı karşıya bulunduğu gerilla savaşının parasal fonunu sağlamakla yükümlü bakanıydı.</p>

  <p>Garry Chizora’ya gelirken Salisbury'ye uğradıklarında bu randevuyu ayarlamıştı.</p>

  <p>Sir Clarence müthiş bir av meraklısıydı, kendisine toplantıları arasında büyük avlar vaat etmişlerdi.</p>

  <p>Sir Clarence Rodezya hava kuvvetlerine ait bir helikopterle geldi kampa. Yanında iki yardımcısı ve bir iki koruyucusu vardı. Kampın çalışanları ve olanakları daha küçük gruplara göre ayarlanmış olduğundan biraz güçlük çekilecekti. Ancak Sean'ın durumdan yeteri kadar önceden haberi olduğu için Salisbury'den ek malzeme, adam ve yiyecek getirtebilmişti.</p>

  <p>Msasa ağacı altındaki masa uzatıldı ve Sir Clarence ile ekibi için yeni koltuklar taşındı. Isabella da babasının özel yardımcısı olarak onlara katıldı. Sir Clarence Isabella’ya duyduğu ilgiyi daha ilk baştan saklamaya kalkışmamıştı.</p>

  <p>Bir seksen beş boyuyla adam Shasa ile Sean’e bile tepeden bakıyordu. Yüksek sınıf aksanlı İngilizcesi ve klasik yüz hatlarıyla Afrikaander kökenini belli etmeyen çok etkileyici bir erkekti. Çok parlak mali ve politik bir kafası ve kadın düşkünü olarak yaygın bir ünü vardı.</p>

  <p>Msasa ağacının altında bir ülkenin zenginlik ve ürününü pazarlamayı ve bunlardan her birine düşecek komisyonu konuşmaya başladılar.</p>

  <p>Rodezya’nın üretici bir ülke olması konuşmaları kolaylaştırıyordu. Ülkenin ufak çaplı madenlerinde hatırı sayılır bir miktarda altın üretilmekteydi. Üzerinde 'Rodezya Malı' damgası olmaması ve pahada ağır yükte hafif olması altını kolay nakledilebilir ve elden çıkarılabilir bir meta yapmaktaydı. Ülkenin diğer belli başlı ürünleri olan tütün ve özellikle krom gibi değerli madenler için aynı şey söylenemezdi. Bunlar büyük partiler halinde nakledilmek, menşe memleketleri gizlenmek ve sonra da dünya pazarlarına sunulmak zorundaydı.</p>

  <p>Demiryolu Rodezya'dan güneye, Güney Afrika'daki Buhranı ve Cape Town limanlarına giderdi. Bu hazinelerin izleyecekleri doğal yoldu bunlar. Garry Courtney ve Courtney Sanayi Smith hükümetinin bağımsızlık ilânından sonra yıllardır ülkeye uygulanan ambargodan kurtulmasını sağlamıştı.</p>

  <p>Şimdi yeni bir strateji gerekiyordu. Garry'yle Sir Clarence Pignatelli Sanayii kuruluşlarını titizlikle inceledikten sonra şimdi Elsa Pignatelli'ye bu ambargoyu atlatma işinde kârlı bir ortaklık önermekteydiler.</p>

  <p>Avrupa’nın ikinci büyük tütün şirketi Pignatelli Holding’e aitti. Bunun yanısıra Kanada’da Winnipeg Madencilik Şirketinde kontrolü ellerinde tutacak kadar bir hisseye sahipti ve Güney İtalya’da Taranto yakınlarında bir paslanmaz çelik fabrikasıyla bir vanadium rafinerisi işletiyorlardı.</p>

  <p>Tüm bunlar Rodezya'nın ürünleri için bir pazar bulma arayışıyla çok uyumluydu, ancak önlerinde sıkı bir pazarlık dönemi vardı.</p>

  <p>Bu pazarlık dıştan bakıldığında çok uygar ve dostça bir hava içersinde yapılıyor gibi görünse de, masanın başındakilerin hepsi de bir zihin ve irade maçı yapmakta olan kurnaz ve acımasız: kişilerdi. Isabella dehşet içinde izliyordu onları. Ağabeyi o çelik gibi hesapçı kafasını gizlemek için miyop bakışlarından ve içten kahkahalarından yararlanıyordu.</p>

  <p>Kibar ve güzel Elsa Pignatelli utanmazcasına güzelliklerinden yararlanıyor ve onların erkekçi palalarına karşı kendi dişilik hançerini kullanıyordu. Ve bu karşılaşmayı çok rahat götürmekteydi.</p>

  <p>Sir Clarence kibar ve saygılıydı. Mensubu olduğu Muhafızlara yaraşır bir şekilde hattını savunuyor ve geri çekilmek zorunda kaldığında bunu karşısındakilere çok pahalıya ödetiyordu. Sonra da müthiş bir zamanlamayla karşı saldırıya geçiyordu.</p>

  <p>Shasa masanın ucunda oturmuş, tüm pazarlığı Garry ye bırakmıştı. Ancak konuştuğunda sözleri gayet oturaklıydı ve çoğunlukla da pazarlıkta saplanıp kalman bir noktada uzlaşmayı sağlıyordu.</p>

  <p>Konuşulan paralar akıl almayacak boyutlardaydı. Isabella toplantı tutanağını yazarken bir yandan da üç milyar doların yüzde iki buçuğunun kaç para olacağını hesaplıyordu. Önlerindeki on iki ay içinde Courtney Holding’in payına düşecek olan paraydı bu. Ve bunun için hiçbir ilave sermaye yatırımı yapmayacaklardı. Rakamı bulunca ağabeyine daha bir saygıyla bakmaya başladı.</p>

  <p>Öğle saatinde toplantıya yemek için ara verildi. Sir Clarence beraberinde en iyi Rodezya bifteği getirmişti. Sean’la aşçısı sabahtan beri eti kömür ateşinde pişirmişlerdi. Yemek hazırlanırken damaklarını birer kadeh Dom Perignon'la tatlandırdılar.</p>

  <p>Yemek sırasında Sir Clarence masa başındaki ustalığıyla Isabella’yı bir kenara çekip etkilemeye çalıştı.</p>

  <p>Isabella bu ısrar karşısında şaşırmış, biraz da hoşlanmıştı. Üstün bir insandı adam, tam bir erkekti. İktidar her kadın için güçlü bir cinsel tahrik aracıydı. Ayrıca adamın hafifçe kırlaşmış gür kara saçları vardı. Isabella onun gözlerinden de hoşlanmıştı. Uzun boyluydu, uygar zekâsıyla kendisini neşelendiriyordu.</p>

  <p>Adamın komplimanlarına gülümsemeye başlamıştı. Bir kere ayaklarına bakacak oldu. O ısmarlama ayakkabılar içindeki ayaklar en az kırk dört numara olmalıydı.</p>

  <p>Isabella yine gülümsedi. Belki büyük ayaklı erkekler için söylenenler doğru değildi ama yine de de insanı heyecanlandıran bir olasılıktı bu.</p>

  <p>Nanny’nin sözleri kulağını çınlatıyordu. «Bütün Courtney'lerin kanı kaynar. Küçük hanım çok dikkatli olmalı ve bir hanımefendi olduğunu asla unutmamalısın.»</p>

  <p>Adamın evli olduğunu biliyordu, ancak bir erkek vücudunun rahatlığını tatmayalı o kadar çok olmuştu ki, üstelik adam çok iri ve güçlüydü. Sir Clarence gerekli formu ve cesareti göstermeye devam ederse, o zaman belki de bir şansı olabilirdi.</p>

  <p>Yemekten sonra yine toplantı masasına döndüler. Isabella onların içtikleri şampanyayla zekâlarının körleneceği yerde daha keskinleştiğini farketti.</p>

  <p>Saat dörtte Garry saatine baktı. «Akşam avını kaçırmak istemiyorsak yarın sabah devam etmemizi öneririm.»</p>

  <p>Akşam saatinde su içmeye gelen kuşları vurmak için iki kamyonla su kıyısına gittiler.</p>

  <p>Sir Clarence kamyonda Bella’nın yanına oturmayı başarmıştı. Ancak kamyonlar tam yola çıkacakları anda Isabella kararını değiştirip ikinci kamyondaki Garry’nin yanına gitti. Garry pek neşeliydi. Bir eliyle direksiyonu kullanırken diğer kolunu kızkardeşinin omzuna attı.</p>

  <p>«Bu ambargoya bayılıyorum , » dedi. «O kadar romantik bir şey'ki. Al Capone gibi hissediyorum kendimi. Hem yurtsever bir duyguya kapılıyorum hem de aynı zamanda vergi memurlarının asla görmeyecekleri yetmiş beş milyon sterlin nakit parayı cebe indiriyorum. Şahane bir şey bu. Ambargocuları ve yasakçıları •çok seviyorum.»</p>

  <p>«Sen adam Olmazsın,» diyerek güldü Isabella, «Bu servet hırsının bir sonu yok mudur?»</p>

  <p>Garry birden kendini toplayıp kolunu Isabella’nın omzundan çekti. «Beni açgözlü olarak mı görüyorsun sahiden? Yanılıyorsun, Bella. Gerçek şu ki, ben büyük bir oyunun bir oyuncusuyum. Para için değil, kazanmak için oynarım. Hayatımın büyük bir kısmı kaybetmekle geçti. Bundan sonra hep kazanmalıyım.»</p>

  <p>«Hepsi bu mu yani?» Isabella da ciddileşmişti. «Kendi kendini tatmin için milyonlarca küçük insanın servet ve refahlarıyla oynuyorsun ama.»</p>

  <p>«Ben kazanırsam o küçük insanlar da kazanırlar. Ambargocular kendi politik görüşlerini zorla kabul ettirmek için milyonlarca sıradan insanı açlığa ve sefalete sürüklüyorlar. Bana göre bir insanlık suçudur. Onların bu çabalarını boşa çıkardığım zaman küçük insanlar hesabına çok güçlü bir darbe indirmiş oluyorum.»</p>

  <p>«Garry, sen beyaz atlı bir şövalye değilsin. Ne olur Öyleymişin gibi davranma.»</p>

  <p>«Öyleyim ama. Kapitalist düzenin beyaz şövalyelerinden biriyim ben. Bunu anlamıyor musun? Güney Afrika'mızdaki ikilemden çıkışın tek yolu halkı, özellikle de karaderilileri eğitmek ve yükseltmek, paylaşılacak serveti yaratmaktır. Sınıf, ırk ya da inanç üzerine değil de, liyakat temeline dayanacak bir toplum yaratmalıyız. Her insanın kendi gücünü gösterebileceği ve bu güce oranla ödüllendirileceği bir toplum, kapitalist yol budur işte.»</p>

  <p>«Garry, senin böyle bir liberal gibi konuştuğunu daha önce duymamıştım.»</p>

  <p>«Liberal değil, kapitalist. Irk ayrımı feodal bir düzendir. Kapitalist olarak ben de en az ablukacılar kadar kınıyorum bunu.</p>

  <p>Kapitalizm ortaçağ Avrupa'sının eski feodal düzenini ortadan kaldırmıştır. Kapitalizm iktidar ve ayrıcalığı miras yoluyla gelen bir azınlığa tanıyan bir düzenle bağdaşamaz.</p>

  <p>Eğer imkân verilirse kapitalizm ırk ayrımını ortadan kaldıracaktır. Ambargo bu süreci yasaklamaktadırlar. İyi niyetli ama yanlış eylemleriyle ırk ayrımını güçlendirmektedirler.»</p>

  <p>Isabella ağabeyinin yüzüne baktı. «Bunun böyle olduğunu biç düşünmemiştim.»</p>

  <p>«Yoksulluk baskıya yol açar. Yoksulu ezmek kolaydır. Ama eğitilmiş ve refah içindeki bir toplumu sonsuza kadar ezmek olanaksızdır.»</p>

  <p>Garry frene basıp Sean'ın direksiyonunda olduğu Toyota’yı izleyerek ormana doğru yoluna devam etti.</p>

  <p>Afrika kıtasında toprak çok geniş ve bulanık bir suyla dolu çökmüş alanlar vardı.</p>

  <p>Buralarda sık sık yıkanan ve su içen fil sürülerinden dolayı müthiş bir sidik kokusu olurdu. Suyun sıcaklığına ve tadına rağmen kuş sürüleri iki mil ötedeki temiz nehir sularından çok burasını yeğlerlerdi.</p>

  <p>On binlerce kuş sürüler halinde ve belirli uçuş yollarından gün batımından bir saat önce gelirlerdi buraya.</p>

  <p>Sean silahları bu yollardan birinde sudan dört beş yüz metre geride hazırlamıştı.</p>

  <p>Suyun kenarına pusu kurarak kuşların su içmelerine engel olmak istemezdi. Aksine onların suya varana kadar olan alanda vurulmalarını istiyordu. Her silahın günde elli kuştan fazlasını vurmaması bir kuraldı. Ve sadece gökyüzünde hızla uçan kuşlara ateş edilebilirdi.</p>

  <p>Silahlar ikişer ikişer yerleştirilmişti. Böylece avcılar hem dostluk edebilecekler, hem birbirlerinin kurallara uymasını sağlarlar hem de otuz metre üstlerinden saatte yetmiş mil hızla giden bir ya da birkaç kuşun bir atışta vurulması halinde bu büyük ustalığa tanıklık edeceklerdi.</p>

  <p>Doğal olarak Elsa'yla Shasa ve Sean’la Garry birer çift oluşturdular. Isabella da Sir Clarence'la diğerlerinin gözlerinden uzak bir ağaçlığın arkasına düşmüştü.</p>

  <p>Babasının armağanı olan Holland marka tüfeği kullanıyordu. Ancak bir yıldır ava çıkmadığı için pratik eksikliği hemen göze çarpmaktaydı.</p>

  <p>İlk üç kuşunu ıskaladıktan sonra dördüncüsünü yaralayınca söylenmeye başladı.</p>

  <p>Kuşları yaralı bırakmaktan nefret ederdi.</p>

  <p>Sir Clarence kendi çift kuşunu indirdikten sonra tüfeğini ağaca dayayıp Isabella’nın yanına geldi.</p>

  <p>«Sana birkaç püf noktası göstermemi ister misin?»</p>

  <p>Isabella gülümseyince arkasına geçti. Onu kolları arasına alıp ellerini tuttu.</p>

  <p>«Silaha fazla asılmamalısın. Sol elin daima üstün olması gerektiğini asla unutma. Sağ el sadece tetiği çekmek içindir.»</p>

  <p>Silahı kadının omzuna yerleştirdi, kendi eli içindeki sol eline bastırdı sözlerini vurgulamak için.</p>

  <p>«Baş yukarda. Her iki göz de açık olacak. Kuşa bak, silaha değil.»</p>

  <p>Erkeksi bir kokusu vardı. Traş losyonu taze erkek teri kokusunu gideremiyordu. Vücudunu saran kolları çok hoştu.</p>

  <p>«Yani böyle mi?» diyerek Isabella silahı kaldırıp nişan alırken kalçalarını arkaya bastırdı.</p>

  <p>«Çok güzel.» Adamın sesinde bir tıkanma vardı. «Çok iyi.»</p>

  <p>Tanrım, her tarafı kırk dört numaraymış, diye düşündü Isabella. Bir okul çocuğu gibi kıkır kıkır gülmemek için kendini güç tuttu.</p>

  <p>Sir Clarence atış öğretmeni rolünü çok benimsemeye başlamıştı ki, Isabella, bu kadar yeter, diye düşündü. Onu şımartmak istemiyorum. Adamın kolları arasından sıyrıldı.</p>

  <p>«Bir daha deneyeyim,» dedi. İlk kuşunu tüyleri bile kabarmadan indirdi yere.</p>

  <p>«Doğal bir atıcısın. Ağabeyin çok iyi at bindiğini de söyledi. Yakınlarda kusursuz bir Arap atı aldım. Afrika'da bir eşinin olmadığını sanıyorum. Onu sana göstermek isterdim.»</p>

  <p>«Öyle mi? Neredeymiş bu at?»</p>

  <p>«Rusape'deki çiftliğimde. Yarın öğleden sonra dönerken helikopterle oraya inebiliriz.»</p>

  <p>«Bak bu hoşuma gidebilir,» dedi Isabella. «Karınla da tanışırım. Çok hoş bir kadın olduğunu duymuştum.»</p>

  <p>Adam göz bile kırpmadı. «Ne yazık ki karım şu an Avrupa'da. En az bir ay daha kalacak orada. Benimle yetinmek zorundasın.» Bu son sözlerini de vurgular gibi söyleyince Isabella dayanamayıp gülümsedi.</p>

  <p>«Bunu bir düşünmem gerek, Sir Clarence. Senin de yetinilecek pek az şeyin olmadığını sanıyorum.» Erkek bu kere ciddiyeti bırakıp gülümsemişti.</p>

  <p>«Senin idare edemeyeceğin kadar da değil, canım.»</p>

  <p>Isabella esrarengiz efendilerine sadece ambargodan sıyrılma planlarını değil de, bunun yanısıra Rodezya’nın komple savaş planlarını da verdiği takdirde nasıl bir ödül alacağını düşündü. «Hep görev aşkıyla,» diye kendi kendine söylendi sonra.</p>

  <p>«Çanta doldu!» diye seslendi Shasa Elsa’ya. Tüfeğini ortadan büküp koluna yerleştirdi. «Pakamisa! Toplayın şunları!» diye seslendi iki karaderili çocuğa.</p>

  <p>Çocuklar son iki kuşu almaya gittiler. Shasa ile Elsa kamyonların yanına döndüler.</p>

  <p>Güneş ağaçların üstüne inmişti. Hemen üstteki incecik bulut parlak altın rengine dönüşmüştü, Shasa, herhangi bir neden olmadan, tıpkı nişan yüzüğü rengi diye düşündü.</p>

  <p>Elsa sanki güçlükle bir karara varmış gibi, «Pekâlâ,» dedi.</p>

  <p>«Anlamadım, bağışla ama neye pekâlâ dedin?»</p>

  <p>«Sana güveniyorum. Bazı koşulları olacak ama fabrika planlarım ve Cyndex 25 formülünü sana vereceğim.»</p>

  <p>Shasa derin bir soluk aldı. «Güvenine lâyık olmaya çalışacağım.»</p>

  <p class="yildiz">***</p>

  <p>O gece kamp ateşi başında diğerlerinden ayrı bir köşede otururlarken Elsa koşullarını sıraladı.</p>

  <p>«Cyndex’in başbakanın ya da ilerde onun yerine geçecek olanların doğrudan doğruya onayı olmadan kullanılmayacağı konusunda bana kişisel garanti vereceksin.»</p>

  <p>Shasa kimsenin kendilerini duymadığından emin olmak için ateşin öte yanına baktı. «Söz veriyorum. Başbakanın yazılı onayı alınacak.»</p>

  <p>«Şimdi koşullara gelelim. Cyndex Güney Afrika halkının herhangi bir bölümüne karşı kullanılmayacak. İç politikada ya da bir iç çatışmada asla kullanılmayacak. Bir halk ayaklanmasını ya da ilerde çıkacak bir iç savaşı bastırmak için kullanılmayacak.»</p>

  <p>«Kabul ediyorum.»</p>

  <p>«Sadece yabancı bir gücün işgal kuvvetlerini püskürtmek amacıyla kullanılabilir. O da geleneksel silah kullanımından bir yarar sağlanmadığı takdirde.»</p>

  <p>«Kabul.»</p>

  <p>«Bir koşul daha var, ama daha kişisel bir şey.»</p>

  <p>«Söyle.»</p>

  <p>«Ayrıntıları görüşmek üzere Lozan’a sen geleceksin.»</p>

  <p>«Bu benim için bir zevk olacaktır.»</p>

  <p class="yildiz">***</p>

  <p>Safarinin son sabahıydı. Konuklar eşyalarını toplamışlar kampı terk etmeye hazırdılar. Her çadırın önünde kamp uşaklarının almaları için bavullar yığılıydı.</p>

  <p>İş tamamlanmış, anlaşmalar imzalanmıştı. Elsa Pignatelli Rodezya tütün ve kromunu iyi bir komisyon karşılığında pazarlamayı kabul etmişti. Garry Courtney de o malların Güney Afrika limanlarından sahte belgelerle gönderilmesini sağlayacaktı.</p>

  <p>Hepsi birden Rodezya hava kuvvetlerine ait helikopterle Salisbury'ye götürülecekti. Helikopter Salisbury'den havalanınca kampla telsiz bağlantısı kurmuştu, o sırada kamptan yüz' mil uzaktaydı. Kampa otuz dakika önce inmiş olması gerekirken gecikmişti ve bu yüzden hepsi kaygılıydılar.</p>

  <p>Kamp ateşinin çevresinde küçük gruplar halinde son içkilerini içerek bekleşiyorlardı şimdi. Arada sırada göğe bakıyorlar ve helikopterin pervane gürültüsünü duymayı umuyorlardı.</p>

  <p>Sean ile Bella yanyanaydılar. «Sen Cape Town’a ne zaman geleceksin?» diye sordu Bella.</p>

  <p>«Bana bir kadın ayarlamaya söz verirsen mevsim sonunda gelirim.»</p>

  <p>«Bunun için ne zaman yardıma ihtiyaç duydun ki?» Sean gülerek öptü kızkardeşini.</p>

  <p>«Ben babam kadar değilim ama» dedi. «Şuna bak. Duyduğum kadarıyla kadınla Avrupa’ya gidiyormuş şimdi de.»</p>

  <p>İkisi birden Elsa'yla Shasa’ya baktılar.</p>

  <p>«Onların yaşında iğrenç bir şey,» diye alay etti Sean. Isabella hemen babasını savundu.</p>

  <p>«Babam dünyanın en yakışıklı... »</p>

  <p>«Tamam tamam,» Sean kızkardeşinin kolunu sıktı. «Sen Sir C'yi düşün. İffetini koruyabilirsen talihin varmış elerim doğrusu. Boş yere Zampara Clarence dememişler ona.»</p>

  <p>Sanki kendisinden söz edildiğini duymuş gibi, adam yanlarına geldi ve Isabella’yı bir kenara çekti.</p>

  <p>«Ötekileri Salisbury’de indiririz,» diye fısıldadı. «Sonra helikopter bizi çiftliğime götürür. Bu küçük kaçamağımızı ilân etmemize gerek yok değil mi?»</p>

  <p>«Elbette yok. Babamın ya da Lady Van Wyk’in bizim o masum at seyretme zevkimizi bozmalarını istemeyiz.»</p>

  <p>«Çok doğru. Bazı şeylerin... » Sean'ın çadırındaki telsiz çatırdamaya başlayınca sustu.</p>

  <p>Sean koşa koşa çadıra gitti. Helikopterin gecikmesinden en çok o huzursuz olmuştu. Yaklaşan helikopterle konuşması dışardan duyuluyordu.</p>

  <p>«Tekne, burası Büyük Ayak, seni dinliyorum.»</p>

  <p>«Büyük Ayak. Bir plan değişikliği oldu. Bakana haber ver bu uçuş bir operasyona gönderildi. Seni on altı dakika sonra, keşif ekibinle alacağım. Yanımda on Scout var. Bakanın nakli için gerekli düzenleme yapılacak.»</p>

  <p>«Anlaşıldı, Tekne. Hazırlığa geçiyoruz. Beklemedeyim.»</p>

  <p>«Savaş o kadar cansıkıcı bir şeydir ki,» diye söylendi Sir Clarence. «Bizi alacak başka bir helikopter gelene kadar bekleyeceğiz burada.»</p>

  <p>«Ne olmuş?» diye sordu Elizabeth.</p>

  <p>«Terörist eylemi. Bir yerdeki bir beyaz çiftliğine saldırmışlardır. Helikopterimizi oraya gönderiyorlar. Terörist avı her şeyden önce gelir. Bu katil domuzların ardını bırakamayız, çiftçilerin moralini yüksek tutmamız gerek.»</p>

  <p>Rodezya hava kuvvetlerinin elindeki helikopter sayısının çok az olduğunu söylememişti. Omuzlarını silkti.</p>

  <p>«Kader aleyhimize çalışıyor sanırım.»</p>

  <p>«Küçük işimizi belki ertelemek daha iyi olacak... » Sean çadırından fişekliği, elbombaları ve mataralarıyla çıkınca Isabella sustu.</p>

  <p>«Matatu, işimiz var!» diye bağırdı Sean. «Kovalamaca.»</p>

  <p>Ufak tefek Ndrobo iz sürücüsü hemen ortaya çıktı.</p>

  <p>«Tamam, Bwana.»</p>

  <p>Sean kampın ortasında toplanmış olan diğerlerine döndü.</p>

  <p>«Kusura bakmayın, dostlarım. Salisbury'ye yalnız gideceksiniz artık. Matatu'yla benim bir randevumuz var.» Garry'ye baktı sonra. «Neden Beechcraft'la onları sen götürmüyorsun? Bu kadar yükle iki sefer gider gelirsin ama burada beklemekten iyidir.»</p>

  <p>Susup başını yana eğdi. «Geliyor işte.»</p>

  <p>Tek tek ellerini sıktı sonra.</p>

  <p>«Gelecek mevsim yine görüşecek miyiz, sinyora? Size kocaman bir leopar vaat ediyorum.»</p>

  <p>«Sizi böyle bıraktığım için özür dilerim, Sir Clarence.»</p>

  <p>«Güle güle, baba. Kendine iyi bak...»</p>

  <p>«Eyvallah, kızım.» Isabella bir an sarıldı ağabeyine.</p>

  <p>«Lütfen dikkatli ol, Sean. Başına bir şey gelmesine izin verme.»</p>

  <p>Sean kızkardeşini kucakladı ve bu düşüncesinin saçmalığı karşısında güldü. «Şen Sir C’nin ateşi altında daha çok tehlikedesin aslında.»</p>

  <p>Gökyüzüne baktı, helikopter ağaçların üstünde kara bir lekeydi.</p>

  <p>Sean kardeşinin elini sıktı. «Garry yapacak böyle şeyler varken senin işini kim ister ki?»</p>

  <p>Sean ile Matatu kampın kapısında helikopterin konmasını beklediler. Sonra toz duman arasında koşup açık kapıdan içeri atladılar.</p>

  <p>Helikopterin konmasıyla kalkması bir olmuştu. İyice yükselmek için zaman kaybetmeden ağaçları sıyırarak güney doğu yönünde uçmaya başladı.</p>

  <p>On Scout helikopterin içinde karşılıklı oturmuşlardı, sırtlarında ağırlıkları, fişeklikleri, matara ve elbombaları vardı, kollan ve bacakları siyaha boyanmıştı. Ya doğuştan kara olan ya da kamuflaj kremi sürdükleri yüzlerinde sadece dişleri bembeyazdı. Ballantyne Scout'larının en az yansı sadık Matabele kabilesindendi.</p>

  <p>Birlikte savaşan beyaz ve zencilerin birbirlerinin en iyi savaşçı yanlarını ortaya çıkardıkları bilinirdi. Ballantyne Scout'ları Rodezya silahlı kuvvetlerinin en iyi birliklerinden biriydi.</p>

  <p>Sean helikoptere girince içerdekilerin hepsini tanımış ve kendilerini tek tek adlarıyla selamlamıştı. Sean ve Matatu Scout'larda yaşayan bir efsaneydiler.</p>

  <p>O ikisi bu genç ve usta askerlerin çoğunu yetiştirmişlerdi.</p>

  <p>Scout'ların kurucusu ve komutanı Rolland Ballantyne, Sean’ı yardımcısı olarak almak için binbir numaraya başvurmuşsa da, henüz bunda başarılı olamamıştı. Bu arada da gerektiği zamanlarda Sean’la Matatu'yu çağırırdı.</p>

  <p>Sean adamın yanına oturdu. Emniyet kemerini bağladı. Yüzüne kamuflaj kremi sürerken pervanelerin gürültüsünü bastıran bir sesle, «Selam, Reis,» diye bağırdı.</p>

  <p>«Ne oldu?»</p>

  <p>«Karoi dışındaki tütün çiftliğine dün gece bir terörist baskını. Çiftçiyi kapısının önünde pusuya düşürmüşler. Karısı karşılamaya çıktığı anda vurmuşlar adamı. Kadın tek basma bütün gece karşı koymuş onlara, roket mermileri atmalarına rağmen. Esaslı bir kadınmış. Gece yarısından sonra çekilmişler.»</p>

  <p>«Kaç kişiymişler?»</p>

  <p>«Yirmi küsur.»</p>

  <p>«Ne yöne gitmişler?»</p>

  <p>«Kuzeye, vadiye.»</p>

  <p>«Nerede oldukları saptandı mı?»</p>

  <p>«Henüz değil.» Roland başını salladı. Kamuflaj kremi altında bile yüzü etkileyiciydi. Sean'den beş yaş kadar büyük olmalıydı. Sean gibi o da gerilla savaşının başladığı birkaç yıl içinde müthiş bir nam salmıştı.</p>

  <p>«Yerel bir birim kendilerini izliyor ama her saat biraz daha açılıyor araları. Herifler uçar gibi gidiyorlar.»</p>

  <p>«Tribal Trust bölgesinin karaderilileri arasında kaybolmaya çalışacaklardır.» Sean omuzlarına kadar inen saçlarının üstüne bir kamuflaj filesi geçirdi. «Bizi bir an önce o ekibin yanına götür, Reis.»</p>

  <p>«Her an telsiz bağlantısı kurabiliriz...» Uçuş mühendisi telsizi işaret edince sustu Roland. «Gel haydi.» Emniyet kemerini çözerek sarsılan helikopterde iki sıra arasından öne doğru yürüdü. Sean de arkasından gitti. Roland telsizde konuşurken iki eliyle tavana tutunup duymak için başını uzattı.</p>

  <p>«Orman keçisi. Vurucu Bir konuşuyor,» dedi Roland. «Buldunuz mu?»</p>

  <p>«Vurucu Bir, burası Orman keçisi. Olumsuz.»</p>

  <p>«İz üstünde misiniz, Orman keçisi?»</p>

  <p>«Olumlu, ama kovalamaca dağıldı.» Bu, teröristlerin kovalamayı güçleştirmek için ayrı gruplara bölündüğü demekti.</p>

  <p>«Anlaşıldı, Orman keçisi. Sesimizi duyar duymaz sarı duman salın.»</p>

  <p>«Sarı duman anlaşıldı, Vurucu Bir.»</p>

  <p>Kırk beş dakika sonra helikopter pilotu ormanın yeşilliği üstünde kanarya sarısı bir duman gördü. Helikopter o yana doğruldu, ağaçlar arasındaki çimenle kaplı bir açıklığın üzerinde dönmeye başladı. Oraya kadar kovalamayı sürdürmüş olan polis ekibini gördüler. Bunların deneyimli gerillacılar değil de Karoi garnizonundan oldukları belliydi. Kentliydi bunlar, aylık askerlik hizmetlerini yapan yedeklerdi ve bu kovalamacadan hiç de hoşnut değillerdi.</p>

  <p>Sean ile Matatu yere iki metre kala atladılar ve kedi gibi ayakları üstüne düştüler.</p>

  <p>Sonra helikopter elli metre kadar üstlerinde dolanırken hemen koşup saklandılar.</p>

  <p>Polislerin indirme bölgesini emniyet altına aldıklarını saptamaları on beş saniye sürmüştü. Sean sonra kovalayan ekibin liderinin yanına koştu.</p>

  <p>«Tamam, Çavuş,» dedi. «Şimdi suyunu iç artık, be adam!»</p>

  <p>Çavuşun yüzü güneşten kıpkırmızı yanmıştı ve epey şişmanca biriydi. Vadinin sıcağına rağmen artık terlemiyordu. Teri gömleğinin üstünde beyaz tuz lekeleri halinde kurumuştu. Vücudunu susuz bıraktığının farkında değildi. Bir saate kalmaz ölürdü bu gidişle.</p>

  <p>«Suyumuz bitti.» Çavuşun sesi kısıktı. Sean çok değerli olan bir matara su verdi adama. «İz ne durumda?» diye sordu adam suyunu içerken.</p>

  <p>Çavuş önlerindeki toprağı işaret ettiyse de, Matatu önden davranıp kaçanların bıraktığı izi bulmuştu bile. İnce ayrıntıları gözden kaçırmamak için başını yana eğerek dikkatle bakıyordu. Elli adım kadar gittikten sonra koşarak. Sean'ın yanına döndü.</p>

  <p>«Beş kişi,» dedi. «Biri sol bacağından vurulmuş.»</p>

  <p>Çiftçinin karısı canlarına okumuş olmalı.»</p>

  <p>«... ama iz soğuk. Tavşan sıçramasını oynamalıyız.»</p>

  <p>Sean başını salladı. 'Tavşan sıçraması' Matatu'yla geliştirdikleri bir teknikti.</p>

  <p>Sadece Matatu'nun çapında bir iz sürücüsüyle etkili olabilirdi. İzin nereye doğru gittiğini tahmin etmeleri gerekirdi. Yürüyüş yolu ve temposu hakkında bir fikir sahibi olduktan sonra çizgi boyunca sıçrayarak ilerlerdi.</p>

  <p>Burada kuşkulu bir durum yoktu. Teröristler yiyecek ve yaralılarına ilkel de olsa bir tedavi olanağının bulunduğu Zambesi nehriyle Tribal Trust topraklarına doğru kuzeye gitmek zorundalardı. Vadinin kenarında yaşayan Shona ve Batonka kabileleri içinde pek çok sempatizanları vardı. Zaten isteyerek kendileriyle işbirliği yapmayanlar yüzlerine çevrilen silahları görünce bunu zorla yaparlardı.</p>

  <p>Sean açıklığa koşarak havada dönmekte olan helikoptere işaret etti. Helikopter hemen alçalmaya başladı.</p>

  <p>«Tamam, Çavuş, siz onları kovalamaya devam edin,» dedi Sean. «Biz Önden gidip izi süreceğiz. Telsiz bağlantısını kesme ve sakın su içmeyi unutma.»</p>

  <p>«Başüstüne, efendim!» Çavuş gülümsedi. Bu kısa buluşma, ona ve adamlarına yeni bir cesaret vermişti. Sean'ın kim olduğunu herkes bilirdi. O ve Matatu bir efsaneydiler.</p>

  <p>«Canlarına okuyun, efendim!» diye seslendi Sean'ın arkasından. Sean helikopterin açık kapısından adama el sallarken hızla uzaklaştılar oradan.</p>

  <p>Sean kaburgaları için beş altı tane kodein hapı yuttu. Matatu'yla açık kapının önünde durmuşlar, yüz elli metre altlarındaki ormana bakıyorlardı. Matatu'nun uçma korkusu ancak izlemenin çok önemli olduğu bu anlarda biraz bastırılabilirdi.</p>

  <p>Şimdi de açık kapıdan öylesine eğiliyordu ki, Sean adamın düşmesini önlemek için belinden tutmak zorunda kalıyordu. Matatu tıpkı kuş kokusu almış bar av köpeği gibi titriyordu..</p>

  <p>Birden eliyle bir işaret yapınca Sean pilota, «On derece sola!» diye seslendi..</p>

  <p>Sean, Matatu'nun izi batıya doğru sürmesine bir anlam veremiyordu. Altlarındaki orman kesintisiz bir yığındı. Yaprakların tekdüzeliğini kıran kayalıklar arasında millerce mesafe vardı ve bunların hepsi de birbirine benziyordu.</p>

  <p>Matatu iki dakika sonra yine bir işaret verdi. «Beş derece sağa,» dedi Sean.</p>

  <p>Helikopter verilen emre uyup yön değiştirdi. Matatu özel sihirbazlığını gösteriyordu yine. Teröristleri yüz elli metre yüksekten görerek değil de, Sean’ın yıllar boyunca yüzlerce kere görmesiydi inanmayacağı bir sezgiyle izlemekteydi.</p>

  <p>Sean'ın kolları arasındaki Matatu titreyerek efendisine döndü. Sırıtması kulaklarına kadar yayılmıştı, dudakları heyecandan titriyordu. Rüzgârın etkisiyle gözleri yaşarmıştı.</p>

  <p>«Aşağı!» deyip eliyle gösterdi.</p>

  <p>«Aşağı!» diye seslendi Sean. Helikopter inerken dönüp Roland Ballantyne’a baktı.</p>

  <p>Roland adamlarına bir işaret verdi. Hepsi oturdukları sıranın üssünde doğrulup kayışın ucundaki av köpekleri gibi öne eğildiler. Tek bir vücut halinde silahlarını kaldırıp doldurdular.</p>

  <p>Helikopter kuru toprağın iki metre kadar üstündeydi. Sean' le Matatu atlayıp iniş bölgesini güvenceye aldılar. Onlar yüzleri dışarı dönük olarak mevzilendikten sonra Scout'lar da atlayıp çevre savunması mevzilerini aldılar, boşalan helikopter hemen yükseldi.</p>

  <p>Mevzi aldıkları an Roland Ballantyne Sean’a sıkılı yumruğunu kaldırarak, «Tamam!» işaretini vermişti.</p>

  <p>Birbirlerinden iyice ayrılan Sean ve Matatu ilerlediler. Scout'lar da yayılarak onları korumaya başladılar. Matatu grubu bir dizi yüksek kayanın bir huni oluşturduğu noktaya getirdi. Binlerce yıldır yağan yağmurlar sonunda kayalarda doğal bir merdiven oluşmuştu. Bu doğal geçidi kullanan fil sürüleri de meyili epey azaltmışlardı.</p>

  <p>Kaçaklar gizlilik yerine sürati mi yeğleyeceklerdi? Pek belirli olmayan başka bir noktadan sarp kayalığa tırmanacak yerde, fillerin açtığı yoldan, mı gideceklerdi?</p>

  <p>Matatu eliyle Sean'ın geçidin sağ yanını almasını işaret etti. Sean beyazların en usta iz sürücülerinden biriydi. Matatu çok değerli olan zamanı kazanmak için ona böyle basit bir işte güvenebilirdi.</p>

  <p>Sean yana kayarak güneşi kendisiyle iz sürdüğü toprak arasına aldı. İzleri aydınlatmak için iz sürücülerin başlıca yöntemlerinden biriydi bu. Tüm dikkatini önündeki toprağa vererek sırtını arkadan gelen Scout’lara emanet etmişti. Hepsi de esaslı insanlardı, onları kendisi eğitmişti.</p>

  <p>İzi bulunca heyecanlı bir ürperti dolaştı sırtında. İz yamaca yakındı. Suyun aşındırdığı taşlardan biri yerinden oynatılmıştı. Toprağın oluşturduğu doğal kabın bir iki santim berisinde duruyordu. Matatu’ya haber vermeden önce emin olmak için kafası boyundaki taşa hafifçe dokundu, taş kıpırdadı. Evet, oynatılmıştı. Sean bir ıslık çalınca Matatu lambadan çıkan cin gibi bir anda yanıbaşında belirdi. Sean'ın taşı göstermesine gerek kalmamıştı. Matatu ilk bakışta durumu görmüş ve onaylarcasına başını sallamıştı.</p>

  <p>Kaçaklar izlerini kaybetmekte ustaca davranıyorlardı. Tek sıra halinde yürüyorlar ve iz bırakmamak için nehir yatağındaki taşlara basıyorlardı. Bu taş da birinin ağırlığı altında hafifçe yerinden kaymıştı.</p>

  <p>Matatu hızla öne fırladı. Yüz adım kadar sonra yaralı teröristin taşlardan birinin üstünden kayıp yumuşak beyaz kumların üstünde bıraktığı izi buldu. Sadece eğitilmiş bir göz üstteki kumlarla alttan çıkan kumlar arasındaki renk farkını görebilirdi.</p>

  <p>Matatu eğilip hafif izi inceledi, üstteki kumları üfledi, kum zerrecikleri arasındaki renk farkını yaratan kumun nem oranını, güneşin açısını, rüzgârın gücünü ve en önemlisi de kumun yerinden oynamasından bu yana ne kadar zaman geçtiğini hesaplamaya koyuldu.</p>

  <p>«İki Saat,» dedi sonunda. Sean onun bu tahminini hiç sorgusuz kabul etti.</p>

  <p>«İki saat öndeler,» dedi Roland Ballantyne’a.</p>

  <p>Roland şaşkınlıkla salladı başını. «Nasıl yapıyor bunu? Bizi dosdoğru buraya getirdi, şimdi de kesin bir saat veriyor. On beş dakikada sekiz saat kazandırdı bize. Bunu nasıl yapıyor, Sean?»</p>

  <p>«Bilemem. Çikolata renkli bir mucizedir o.»</p>

  <p>«Yeniden tavşan sıçraması yapabilir miyiz?» diye sordu Roland. Swahili dilini bilmediği için Sean sorusunu Matatu’ya çevirdi.</p>

  <p>«Ndio, Bwana,» dedi Matatu. «Evet.»</p>

  <p>Sean, «Yerde dört kişi bırak, suyolunu izlemeye devam etsinler, büyük bir olasılıkla tepede ize yine rastlayacaklardır,» dedi.</p>

  <p>Roland emirlerini verdi, dört Scout yola koyuldu. Sean helikopteri aşağıya çağırdı. Hep birlikte binip havalandılar.</p>

  <p>Kuzeye doğru uçuyorlardı. Ancak havalanalı daha on dakika olmamıştı ki, Matatu, «Dön! Geri dön!» diye bağırdı.</p>

  <p>Matatu kapıdan yarı beline kadar eğilmişken Sean'ın talimatı üzerine helikopter döndü. Matatu'nun başı iki yana sallanıyordu, ilk kez kararsız bir havası vardı.</p>

  <p>Birden, «Aşağı!» diye bağırdı. İlerdeki böbrek biçimli bir çöküntüyü dolduran daha koyu yeşil bitki örtüsünü gösterdi.</p>

  <p>Helikopter alçalınca Matatu çöküntünün uç tarafındaki düzlük alanı gösterdi.</p>

  <p>Altlarındaki alan karınca yuvalarıyla kaplıydı. Bunlar bir insanın omuzlarına gelecek yükseklikte, bir mezarlıktaki mezar taşlarını andıran ve kaya kadar sert yükseltilerdi. İnişi güçleştireceklerdi.</p>

  <p>Herif bizi en berbat yere indiriyor, diye düşündü Sean. Burasını özellikle neden seçti acaba?</p>

  <p>Helikopter havada durmuştu. Sean ile Matatu atlayıp karınca yuvalarının arkasında mevzilendiler.</p>

  <p>Sean öteki Scout'ların atlayışlarına bakmadan eli silahının tetiğinde olarak çevreyi tarıyordu gözleriyle. İndikleri yerin beş mil çevresinde bir terörist olması olasılığı milyonda bir olsa da, iniş güvenliğini hiç aksatmazlardı.</p>

  <p>Burada yoklar, diye düşündüğü anda birden üzerlerine ateş edildi.</p>

  <p>Sol kanatlarındaki çalılığın ardından başlamıştı makineli tüfek ateşi, önündeki karınca yuvasına isabet eden mermilerin çıkardığı toz toprak başından aşağı yağıyordu. Sean hemen olduğu yerde yuvarlanarak başka bir yuvanın ardına girdi ve ateşe başladı.</p>

  <p>Scout'lardan sonuncusu helikopterden inerken vurulmuştu. Adamın ayakları yere değdiği anda karnına bir salvo isabet etmiş, onu üç adım geriye savurmuştu.</p>

  <p>Sırtından çıkan kurşunlar vücudunun biçimini bozmuştu. Barsakları pembe bir şerit gibi uçuyordu berrak havada. Adam çalıların arasına yuvarlanıp gözden kayboldu.</p>

  <p>Matatu bizi tam ortalarına indirdi, diye düşündü Sean. Bir yandan da ateş ediyordu. Bu kere çok iyiydi doğrusu. Heriflerin tam ortasına indirdi.</p>

  <p>Aynı zamanda durum değerlendirmesi de yapıyordu. Teröristler’de kendileri kadar gafil avlanmış olmalılardı. Ne savunma ne de pusu hazırlayacak zaman bulamamışlardı. Belki de helikopter gürültüsünü duymalarının birkaç saniye arkasından Scout’ların aralarına inmeye başladıklarını görmüşlerdi.</p>

  <p>Sean geçmiş deneyimle Shona gerillalarının birinci sınıf askerler olduğunu bilirdi.</p>

  <p>Ancak iki zayıf noktaları vardı. Ateş kontrolleri çok zayıftı, ateş yoğunluğunun isabet ettirememenin yerini aldığına inanırlardı. İkinci zayıf noktaları da sürpriz, karşısında ani bir tepki gösterememeleriydi. Sean çalılar arasındaki grubun bir iki dakika sonra şaşkınlıktan dağılacağını biliyordu.</p>

  <p>Kemerine asılı fosforlu elbombasını çıkardı, pimini çekerken, «Haydi Roland, tarama hattı! Yerlerine yerleşemeden üzerlerine!» diye bağırdı.</p>

  <p>Roland da aynı şeyi düşünüyor olmalıydı ki, Sean'ın sözü bitmeden adamlarına saldırı emri vermişti.</p>

  <p>Scout'ların saldırısı başladıktan iki dakika sonra sona erdi. Bir vahşi köpek sürüsü karşısındaki süs köpekleri kadar çaresizdi teröristler. Scout’lar saldırıyı tamamladıktan sonra dönüp geri geldiler.</p>

  <p>«Bölge güvenliğini sağlayın,» diye emretti Roland. Sean'den on beş yirmi metre uzaktaydı. Tüfeğinin namlusu havaya doğ Sıcak madenin çevresinden titrek bir serap gibi buharlar yükseliyordu. Roland Matatu’ya baktı. «Senin bu kara şeytan büyülü galiba.»</p>

  <p>Matatu tek bir bıçak darbesiyle boğazını kestiği bir teröristin yanında doğrulmuştu.</p>

  <p>Bıçağını bir yaprakla silerek Sean'ın yanındaki yerine koşarken Roland Ballantyne’a bakıp gülümsedi.</p>

  <p>Aralarındaki çalılıkta gerillalardan birinin cesedi yatıyordu. Adamın eti ve giyecekleri hâlâ fosfor yanığıyla tütmekteydi, aldığı yaralardan kan içindeydi üstübaşı.</p>

  <p>Roland Ballantyne adama dikkat etmeden yürüdü. Teröristin bu kadar yara aldıktan sonra sağ kalmış olması olanaksızdı.</p>

  <p>Terörist birden olduğu yerde döndü. Parçalanmış göğsü altında bir Tokarev tabancası saklıyordu. Hayatının son anlarında tabancayı kaldırırken namlusuyla Roland’a dokunacak kadar yakındı.</p>

  <p>«Roland!» Sean'ın bağırdığı anda Roland harekete geçtiyse de, artık çok geçti.</p>

  <p>Kurşun iki karış mesafeden belkemiğine saplanacaktı.</p>

  <p>Sean'ın silahını omuzlayacak zamanı yoktu. İçgüdüsel bir hareketle nişanlayarak kalçasından ateş etti. Kurşun teröristin yüzüne isabet etmişti. Adamın kafası olgun bir karpuz gibi parçalandı, sırtüstü savruldu. Tokarev yere düştü cansız parmakları arasından.</p>

  <p>Roland Ballantyne ağır ağır doğruldu ve bir an ayakları dibinde yatan cesede baktı. Adamın bacakları savruluyor, gövdesi kasılıyordu. Roland kendi ölümlüğünü düşündü ve adamın fırlayan gözlerinde kendi ölümünün acısının yansıdığını gördü.</p>

  <p>Bakışlarını adamdan ayırıp Sean’e baktı,</p>

  <p>«Sana borçluyum,» dedi. Sonra adamlarına dönüp cesetleri toplamalarını emretti. Başları üstünde dolanan helikopterde yeşil plastikten ceset torbaları vardı.</p>

  <p class="yildiz">***</p>

  <p>Shasa ile Elsa çıktıkları balık avından Maison des Alizes’e dönmüşlerdi. Burası yüz yıl önce Fransız şeker baronlarından biri tarafından yaptırılmış olan geniş bir malikâneydi. Shasa'nın mimarları binayı eski haline getirerek restore etmişlerdi.</p>

  <p>Bina yirmi dönüm bahçe içinde bir düğün pastası zarifliğindeydi. Fransız baronu burada tropik bitkiler yetiştirmiş, Shasa da yıllar boyunca koleksiyona yenilerini eklemişti. En gurur duyduğu da parıl parıl havuzlar üstünde yüzen su zambaklarıydı.</p>

  <p>Zambakların yapraklarının uzunluğu bir metreydi ve uçları kıvrıktı, çiçekleri de bir insan başı boyundaydı.</p>

  <p>Maison des Alizes, Le Morne Brabant dağının hemen eteklerinde ve Black River'deki kulüp binasından arabayla sadece yirmi dakika uzaklıktaydı. Shasa’nın malikâneyi almasının başlıca nedeni de buydu. Burasına balıkçı kulübesi derdi.</p>

  <p>«Eh, ötekiler de gelmişler,» dedi eve yaklaşırlarken.</p>

  <p>Evin büyük giriş kapısı önündeki oto yolunda sekiz on araba park etmişti. Elsa’nın Cyndex 25'i üretecek fabrikayı kuran ve formülü geliştiren teknik müdürleriydi gelenler. Shasa, Alman müdür Werner Stolz'la Avrupa'daki ilk konuşmalar sırasında tanışmıştı.</p>

  <p>Capricorn Kimya Sanayii’nin teknik müdürleri ve mühendisleri de toplantıya katılmak için Johannesburg'dan gelmişlerdi. Capricorn Courtney Holding’in bir kuruluşuydu. Garry* nin yönetimi altında Capricorn Afrika kıtasının en büyük suni gübre ve tarımsal ilaç üreticisi olmuştu.</p>

  <p>Şirketin ana fabrikası Transvaal sanayi üçgeni içinde Germişten kenti yakınlarındaydı. Halen fabrikanın zehirli haşere ilacı üreten ve sıkı güvenlik önlemleri alınmış bir bölümünü yeterli derecede büyütme olanağı vardı. Cyndex fabrikası kamuoyunda fazla bir gürültü uyandırmadan burada kurulabilirdi.</p>

  <p>Pignatelli ve Capricorn şirketlerinin teknik temsilcileri yeni fabrikanın planları ve özellikleri hakkında konuşmak üzere bir araya gelmişlerdi. Bu konuşmaların Güney Afrika’da yer alması belirli nedenler yüzünden doğru olmayacaktı. Zaten Elsa da kendi grubundan kimsenin fabrikaya gitmemesi ve Pignatelli'ye uzanacak herhangi bir iz bulunmamasını baş koşul olarak ileri sürmüştü.</p>

  <p>Mauritius böylece toplantı yeri olarak seçilmişti. Shasa on yıldan beri oradaki Maison des Alizes’e sahipti. Kendisiyle ailesi ve dostları sık sık orada olurlardı.</p>

  <p>Burada olmaları pek bir yankı uyandırmazdı, Shasa, Mauritius hükümeti ve önemli kişileriyle çok yakın ilişki içindeydi. Mauritiuslüler aileyi saygın ve ayrıcalıklı konukları olarak kabul ederlerdi.</p>

  <p>Bruno Pignatelli de hastalanmadan önce adaya sık sık gelen bir derin su avcısıydı. O yüzden Elsa da adada tanınır ve sayılırdı. Kimse onun özel işlerine burnunu sokmayacak, mühendisleri ve danışmanlarıyla Maison des Alizes’de konuk olma nedenlerini araştırmayacaktı.</p>

  <p>Shasa'yla Elsa hâlâ dış görüntülerini dikkatle koruyorlar ve evin üst katında ayrı ama birbirine bağlı iki daireyi işgal ediyorlardı. Aile bu oyunu pek eğlenceli bulmaktaydı. Akşam kokteyl için aşağı indiklerinde hepsi onları bahçedeki çardakta bekliyordu!</p>

  <p>Shasa krem rengi ipekli bir takım elbise giymişti. Elsa’nın üstünde de incecik bir şifon vardı.</p>

  <p>Garry gülerek, «Şunlara bakın,» dedi. «insan bunların sadece arkadaş olduklarına inanır mı hiç?» Isabella ile Holly gülmemek için birbirlerine tutundular. Centaine bile gülümsemesini bir. Japon yelpazesi ardında gizleyerek yanındaki mühendislerden birine döndü.</p>

  <p>Senato oturumlarının devam etmesine rağmen Isabella’nın da orada olmaya hakkı vardı. Capricorn Kimya Sanayii’nin yönetim kurulundaydı. Cyndex projesini Chizora kampında ilk öğrendiğinden beri Capricorn’a çok yakın bir ilgi duymaya başlamıştı. Senatoda tarım komisyonuna seçilmeyi başarmıştı. Ondan sonra da Garry'ye kendisini Capricorn yönetim kuruluna alması için bir iki imada bulunması yetmişti. Kısa zamanda Capricorn yönetiminin değerli ve çalışkan bir üyesi olmuş, bütün yönetim kurulu toplantılarına katılmıştı. Cyndex projesiyle de yakından ilgilendiği için Garry bu toplantıya onu da almıştı.</p>

  <p>Bu önceden planlanmamış tatile karısı Holly'yle çocuklarını da getirmişti Garry. Kendisi teknik konular içinde boğulacağı halde günün bir iki saatini ailesiyle geçirmeyi umuyordu. Holly son zamanlarda onu pek sık göremediğinden yakınıyordu zaten. Çocuklar da hızla büyüdükleri için onların çocukluklarının büyük bir bölümünü kaçırmış oluyordu.</p>

  <p>Centaine Courtney-Malcomess ise son zamanlarda torunlarıyla birlikte olma fırsatını hiç kaçınmadığından, o da Johannesburg'un Lanseria özel havaalanından kalkan Lear jetine binmekte ısrar etmişti.</p>

  <p>Aile çok kalabalık ve bagajları da epey fazla olduğundan diğer Capricorn müdürleri bir sonraki havayolları seferine kalmışlardı.</p>

  <p>Maison des Alizes patlayacak gibiydi, bütün yataklar dolmuş, bebekler için çocuk odasına ilâve karyolalar yerleştirilmişti. Centaine bu kalabalıkla başedebilmek için kıyıdaki beş yıldızlı otel La Pirogue'un yedek personelini almak zorunda kalmıştı.</p>

  <p>Sonra uçağı Johannesburg’a gönderip adada bulunmayan İmperial havyarıyla Krug şampanyası ve bebek maması gibi gerekli olan şeyleri getirtmişti.</p>

  <p>Shasa ile Elsa şimdi aralarına katılırken şampanya su gibi akıyordu. Çardakta öpüşmeler, el sıkışmalar, sırtlara vurmalarla birbirlerini karşıladılar.</p>

  <p>Elsa bir gece önce geldiğinde tanıştırılmıştı Centaine’e. Centaine uzun uçak yolculuğundan yorgun düşmüşse de, birbirlerine hemen ısınmışlardı. Centaine kendine özgü bir jestle, çok düşünceli olduğu zamanlarda yaptığı gibi gözlerini kısarak bakmıştı kadına. Sonra gözleri normalleşmiş ve elini uzatmıştı.</p>

  <p>Centaine İtalyanca olarak, «Shasa bana sizin hakkınızda çok iyi şeyler anlattı ama gerekenin yarısını bile anlatmadığını görüyorum şimdi,» dedi. Elsa bu kompliman ve kadının kendi dilini bu kadar iyi konuşması karşısında sevinerek gülümsedi.</p>

  <p>«İtalyanca konuştuğunu bilmiyordum Sinyora Courtney-Malcomess,» dedi.</p>

  <p>«Birbirimiz hakkında öğreneceğimiz daha pek çok şey var.»</p>

  <p>«Bunu dört gözle bekleyeceğim.» Ortak pek çok şeyleri olduğunu ikisi de anlamışlardı. Şimdi çardağa gelince Elsa doğal olarak kadının yanına gidip yanağından öptü.</p>

  <p>Eh, diye düşündü Centaine Elsa’nın koluna girerken, Shasa bunu bulmak için çok uğraştı, ama beklemeye de değmiş doğrusu.</p>

  <p>Garry’nin çocuklan çardağın altında koşuşup duruyorlar, çığlıkları topluluğun ciddiliğini az da olsa bozuyordu.</p>

  <p>Shasa torunlarına kötü kötü bakarak, «Doğrusu her gün biraz daha B. Henry'ye benziyorum,» dedi. «Küçük çocukların soyut olmalarını yeğlemeye başladım ben de.»</p>

  <p>Centaine, torunun çocuklarını savurarak, «Hatırladığım kadarıyla o yaşta sen de onlardan farksızdın,» dedi.</p>

  <p>Shasa söylenerek Pignatelli mühendisleriyle konuşmakta olan Bella’nın yanına gitti.</p>

  <p>Isabella Alman müdüre karşı sevimli davranmaya karar vermişti. Kendisi için ortada gerçek dışı bir sahne vardı sanki. Bir Franko Zefirelli filminde oynuyor gibiydi Fildişinden yapılmış gibi parıltılı ev, ağaçların ve tropik bitkilerin garip biçimleri, havuzlarda yüzen dev yapraklı zambaklar ve altlarındaki binbir renkli süs balıkları, bunların hepsi bir düş sahnesiydi sanki. Çeşitli dillerde kopuk kopuk konuşmalar, kahkahalar ve çocukların bağrışmaları bu topluluğun gerçek nedeniyle kıyaslanınca o kadar önemsizdi ki.</p>

  <p>Nana bir ana kraliçeydi sanki Holly ile Elsa’nın üstündeki değerli şifon ve ipekli elbiseler bir işçinin bir yıllık ücretinden fazlaydı. Ve uzaklarda bir yerde kamuflaj üniforması giymiş kendi Nicholası askerler ve teröristler eşliğinde savaşın çirkin silahlarıyla oynuyordu.</p>

  <p>Kendisi bir bakkal ya da barmene benzeyen ama aslında da çirkin giysilerinden biri içinde ölüm tüccarlığı yapan kabak kafalı orta yaşlı bir adamla flört etmekteydi. Ağabeyi ve sevgili babasıyla şakalaşıyor ama aynı zamanda onlara ve yurduna ihanet etmeye hazırlanıyordu. İşte dışardan güzel, kültürlü zeki ve başarılı bir genç kadındı, kaderine ve çevresindeki dünyaya tam olarak hakimdi Oysa bu kabuğun içinde korkak ve şaşkın, ıstırap çeken, anlamadığı bir oyunda kimlikleri belirsiz güçlerin elinde oyuncak olan bir yaratıktı.</p>

  <p>Birer birer, diye uyardı kendini. Adım adım... Ve bundan sonraki adımı Cyndex 25 projesiydi.</p>

  <p>Belki de Ramon'un söylediği son iş olacaktı bu. Onlara bunu verdikten sonra belki de ağlarından kaçmasına izin vereceklerdi. Ramon, Nicholas ve kendisi. Belki de o zaman bu karabasan sona erecekti.</p>

  <p class="yildiz">***</p>

  <p>Toplantı ertesi sabah Maison des Alizes’in yemek salonunda başladı. Otuz kişi alabilen ceviz masanın çevresinde ve büyük kanatlı tavan vantilatörlerinin altında oturup ölümden söz ettiler. Ölümün kimyasal yapısını ve mekanizmasını tartıştılar. Ölümün maliyetinin düşürülmesini ve ambalaj şeklini konuştular tıpkı patates kızartması ya da yüz kreminden söz eder gibi.</p>

  <p>Isabella uzun masanın başında konuşulduğunu duyduğu şeylere bir tepki göstermemek için hazırlamıştı kendini. Ağabeyi Garry’nin gözlem gücünü asla küçük görmemeyi öğrenmişti. Kalın camlı gözlüğü ve iyi huylu yüz hatlarıyla gözden kaçırdığı pek az şey vardı. Isabella, göstereceği en küçük bir tiksinti ya da dehşet ifadesinin onun tarafından derhal fark edileceğini biliyordu. Bu da kendisinin projeye katılmasının sonu olurdu.</p>

  <p>Pignatelli teknisyenleri bir dosya hazırlamışlardı. Domuz derisi kaplı birer kopya masanın üstüne bırakılmıştı. Çok kapsamlı olan araştırmada sinir gazının üretim, depolanma ve kullanım alanlarının her aşaması titizlikle incelenmişti.</p>

  <p>Teknik müdür Werner Stolz satır satır açıkladı raporunu. Werner’in kesik Alman aksanıyla dehşet üzerine dehşet dile geldikçe Isabella kendini tutmasının ve yüz ifadesini tarafsız olarak korumasının giderek güçleştiğini görüyordu.</p>
</body>
</html>
