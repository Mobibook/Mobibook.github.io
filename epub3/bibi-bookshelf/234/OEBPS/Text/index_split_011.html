<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <title>Ayhan Hocha</title>
  <link href="../Styles/Style_ayh.css" rel="stylesheet" type="text/css" />
</head>

<body class="calibre">
  <p>«Cyndex 25’in kendine özgü özellikleri vardır. Bunlar yüksek zehir oranı, süratli etki ve burunla ciğerler tarafından çabuk emilme özellikleridir. Diğer avantajları arasında maliyetinin ucuz olması başta gelir. İkili kimyasal yapısı nedeniyle, üretim, depolama ve nakil kolaylıkları vardır. Cyndex 25’i oluşturan iki madde birleşince ortaya çıkan gazın çok etkili ve kısa bir ömrü olur. Böylece kullanım alanında daha iyi kontrol sözkonusu dur. Düşman halkının ortadan kaldırılmasından sonra sözkonu su bölge daha çabuk bir biçimde dost kuvvetlerin kontroluna Adam iyiliksever bir biçimde gülümseyerek baktı çevresine. «Şimdi bu özelliklerin ayrıntılarına inmek istiyorum. Önce zehirlilik konusunu ele alalım. Gaz veya aerosol biçiminde ciğerler tarafından alman Cyndex 25’in dozajı LDso'dir, yani düşmanın yüzde ellisini iki dakikada, yüzde yüzünü de on dakikada öldürür. Cyndex’in bir mikrolitresi bunun bir litrenin milyonda biri olduğunu belirteyim çıplak deriye temas ettiği takdirde insanı iki dakikada etkisiz hale getirir, on beş dakikada da öldürür. En yakın rakibi Sarin'den dört kere daha güçlüdür. Şimdi de maliyete gelelim. Lütfen dosyanın on ikinci sayfasını açın.»</p>

  <p>Öğrenciler gibi adamın dediğini yaptılar. Werner Stolz devam etti: «Fabrikanın şu anda yirmi milyon Amerikan dolarına ve üretimin de kilo başına yirmi dolara malolacağı hesaplanmıştır. Bir kıyaslama yapmak gerekirse, tüm fabrikanın maliyeti bir tek Harrier jet uçağına eşittir ve ülkenin on iki aylık savunmasını garantileyecek stokun maliyeti de elli Sidewinder roketi fiyatınadır... »</p>

  <p>«İşte bu geri çeviremeyeceğimiz bir teklif.» diyerek güldü Garry. Isabella ağabeyine duyduğu nefretin yoğunluğu karşısında şaşırdı.</p>

  <p>Böyle bir konuda nasıl da şaka yapabiliyor, diye düşündü. Yüzüne bakmaya cesaret edemedi. Düşüncelerini okuyabilirdi. Werner anlayışla karşıladığını göstermek için Garry'ye bakıp başını salladı.</p>

  <p>«Cyndex’in kullanılması için özel bir araca, da gerek yoktur. Tarımsal alanda her gün kullanılan tipten havadan ilaçlama uçakları bu iş için yeterlidir. Gaz askeri toplarla da atılabilir. Armscor tarafından geliştirilmekte olan yeni G5 uzun menzilli havan topu bu iş için idealdir.»</p>

  <p>Öğlen toplantıya ara verip havuzda biraz yüzdükten sonra terasta yemek yediler.</p>

  <p>Bu arada en çok konuşulan konu Elsa ile Shasa’nın Salzburg Festivalinde Herbert Karayan yönetimindeki Berlin Filarmoni Orkestrasını dinlemeleri oldu. Sonra yemek salonuna dönüp Cyndex 25 zehirlenme belirtilerini dinlediler.</p>

  <p>«İnsanlarda hiç denenmemiş olmasına rağmen Cyndex’in diğer G tipi sinir gazlarından pek bir fark göstereceğini sanmıyoruz,» dedi Warner. «Göğüste bir sıkışma ve soluk alma güçlüğü, burnun şiddetle akması, gözlerde yakıcı bir ağrı ve görme duyusunun zayıflaması. Bu belirtiler arttıkça ağızda aşırı tükürüklenme ve köpüklenme, ter ve titreme, bulantı ve geğirti, mide yanması ve karın ağrısı, son olarak da şiddetli kusma ve ishal. Bunların ardından idrar tutamama gözlerden, burundan, ağız ve cinsel organlardan kan gelmesi.</p>

  <p>«Ancak ölüm nedeni soluma sisteminin çalışmamasından kaynaklanacaktır. Cyndex üstün zehirliliğini kana geçişteki kolaylıkla sağlamaktadır.»'</p>

  <p>Werner’in sözü bittikten sonra tam bir dakika kimse konuş m adi . Sonunda Garry, «Cyndex insan üstünde hiç kullanılmadı ise bu belirtileri nasıl biliyorsunuz?» diye sordu.</p>

  <p>«G tipi başka gazların ve özellikle Sarin’in kullanımından,» Warner durakladı, konuşmaya başladığından beri ilk kez biraz çekinir gibi olmuştu. «Gaz laboratuvarda şempanzeler üstünde kullanılmıştı.»</p>

  <p>Isabella duyduğu tiksinti ve nefreti göstermemek için çok güç tutuyordu kendini.</p>

  <p>Ancak müdür sözüne devam edince dehşetini artık kontrol edemedi.</p>

  <p>«Şempanzelerin çok pahalı laboratuvar hayvanları olduğu ortaya Çıktı,» diye devam etti Warner. «Ama sizler, Güney Afrika’ya özgü olan çok büyük miktarlarda bulunan Papio ursunus maymununa sahip olduğunuz için talihlisiniz.»</p>

  <p>«Yani canlı hayvanlar üstünde mi deneme yapılacak?» diye sordu Isabella. Sesi kendi kulağına bile fazla tiz gelmişti. Kendini tutamadığı için pişman olarak hemen toparlanmaya çalıştı. «Yani, bu ille de gerekli mi?»</p>

  <p>Hepsi ona bakıyorlardı şimdi. Sessizliği bozan Garry oldu.</p>

  <p>Yumuşak bir sesle konuşuyor olmasına rağmen, gözlük camlarının ardında bir çelik parıltısı vardı. «Maymun en sevdiğim hayvanlardan biri değildir. Onların Camdeboo’da yeni doğmuş kuzuları öldürdüklerini gördüm. Nana sana onların gül ve sebze bahçelerinde neler yaptıklarını anlatır. Canlı bir şeye gereksiz bir acı verilmesinin hoşnutsuzluğunu hepimizin paylaştığından eminim. Ancak burada ülkemizin savunulması, ulusumuzun güvenliği ve Courtney servetinden milyonlarca dolar harcanması konuşuluyor.»</p>

  <p>Garry babasına baktı, Shasa onu onayladığını gösterir bir şekilde başını salladı.</p>

  <p>«Kısacası korkarım ki sorduğun sorunun cevabı evettir. Deneme yapmalıyız.</p>

  <p>Bizim insanlarımız yerine hayvanların ölmesi tercih edilir. Hoş bir düşünce değil ama gerekli. Kusura bakma, Bella. Eğer rahatsız oluyorsan bu projeyle bundan sonra İlgilenmezsin. Capricorn 3'önetim kurulu üyeliğinden istifa edersin ve bu konu burada kapanır. Hepimiz duygularını anlayıp saygı göstereceğiz sana.»</p>

  <p>«Hayır.» Isabella başını salladı. «Bunun gerekliliğini anlıyorum. Bu konuyu ortaya attığım için özür dilerim.» Nicholas ile Ramon'u az daha kaybedeceğini anlamıştı.</p>

  <p>Onların güvenlik ve kurtuluşları ödeyeceği her bedelden daha önemliydi. Gülerek, «Benden o kadar kolay kurtulamazsın,» dedi. «Yerimi koruyacağım, çok teşekkür ederim sana.»</p>

  <p>Garry bir an kızkardeşinin yüzüne baktı. «Güzel. Bu işi hallettiğimize sevindim.»</p>

  <p>Sonra tüm dikkatini Warner Stolz’a verdi yine.</p>

  <p>Isabella yüzüne saygılı bir dikkat ifadesi yerleştirerek ellerini kucağında kavuşturdu. Kırmızı Gül'ün rapor etmekten hiç vicdan azabı duymayacağı bir iş olacak, diye düşündü.</p>

  <p class="yildiz">***</p>

  <p>Isabella Cape Town’a döndükten üç gün sonra Kırmızı Gül raporunu gönderdi.</p>

  <p>Yıllar boyunca kendisiyle kendini kontrol eden güçlerle arasında bir düzen kurulmuştu. Verecek bir haberi olduğu zaman Londra'daki adrese bir Kırmızı Gül telgrafı gönderir ve yirmi dört saat içinde raporu bırakacağı yerin talimatını alırdı. Porsche'sini şu saatte şuraya park etmesini söylerlerdi. Burası hep bir otopark olurdu.</p>

  <p>Isabella mesajını bir kâğıda yazar, zarfı sürücü koltuğunun altına bırakır ve arabanın kapısını kilitlemeden giderdi. Yarım saat kadar sonra döndüğünde zarf alınmış olurdu. Kendisine bir talimat vermek için de aynı yolu kullanırlardı. Bu kere arabaya döndüğünde koltuğun altında bir zarf buldu.</p>

  <p>Maison des Alizes'deki toplantıdan sonra Garry deri kaplı dosyaları kendi eliyle toplamış ve içindekileri kâğıt parçalayıcısına kendisi atmıştı. Cyndex projesinin yetkili olmayan bir ele düşmemesi için çok dikkat gösteriyordu. Isabella konuşmalar arasında bir iki not almış, Garry bunları da elinden almıştı.</p>

  <p>«Bana güvenmiyor musun yoksa?» diye Isabella şaka etti. Garry de güldü ama kararlılığından da vazgeçmedi.</p>

  <p>«Kendime bile güvenmem bu konuda. Hatırlayamadığın bir ayrıntı olursa gelir bana sorarsın, Bella, ama sakın ha bir yere bir not bile alayım deme.»</p>

  <p>Isabella konunun üstünde durmamıştı.</p>

  <p>Bakacak notu olmamasına rağmen gönderdiği raporda aksayan tek şey Cyndex 25’in kimyasal bileşimiydi. Ancak fabrikanın yerini ve ne zaman yapılmaya başlanacağını bildirmişti. Fabrikanın yedi ay içinde üretime geçmesi öngörülmüştü.</p>

  <p>Pignatelli şirketi yeni fabrikaya personel sağlamayı reddetmişti. Burada çalışacak kişilerin İngiltere ve İsrail'den getirtilmesi düşünülüyordu. Toplantıda bunlar hakkında çok geniş bir güvenlik araştırmasının da yapılması konuşulmuştu.</p>

  <p>Isabella’nın raporunun geri kalan bölümünde nakliye, depolama ve gazın savaş halinde kullanılması durumları ele alınıyordu. Güney Afrika hava kuvvetlerinin Puma helikopterleri ve impala jet uçakları küçük bir tadilatla kullanılabilirdi. Bunun dışında G5 havanı için '155 mm. KS (Kimyasal Savaş) ERFB Cargo1 adıyla bir mermi üretilip denenecekti. Bu mermi on bir kilo Cyndex 25 ’i otuz beş kilometre uzağa atabilecekti.</p>

  <p>Merminin hedefe doğru giderken merkezkaç kuvvetiyle açılacak kapaklarından iki gaz hedefe isabet ettiği anda karışarak Cyndex 25’i oluşturacaktı.</p>

  <p>Isabella bu bilginin değerini takdir ettiği için yirmi altı sayfalık raporunun altına şu cümleyi ekledi.</p>

  <p>«Kırmızı Gül mümkün olduğu kadar çabuk bir görüşme istiyor.»</p>

  <p>Raporunu verdikten sonra heyecanla beklemeye başladıysa da, hiçbir karşılık alamadı.</p>

  <p>Aradan zaman geçtikçe küstahlığı için cezalandırılmakta olduğunu anladı. İlk başlarda bunu umursamadı. Ama haftalar aylara dönüşünce gerçekten kaygılanmaya başlamıştı. İkinci ayın sonunda Londra adresine özür dileyen bir not gönderdi.</p>

  <p>«Kırmızı Gül görüşme isteminde bulunmuş olmaktan pişman olmuştur. İtaatsizlik düşünülmüş değildi. Yeni emirlerinizi bekliyorum.»</p>

  <p>Emirler gelene kadar bir ay daha geçti. Capricorn Kimyadan yeni Cyndex fabrikası için eleman bulmak üzere Londra ve İsrail’e gidecek ekipte yer alması isteniyordu.</p>

  <p>Isabella bu ekibe katılmasını haklı kılacak bir yol bulamıyordu. Garry’nin kuşkusunu uyandırmadan nasıl bir mazeret ileri sürebilirdi ki Capricorn'un bir sonraki yönetim kurulu toplantısına kadar haftalar boyunca hep bunu düşündü. Toplantıda her şeyin birdenbire yerine oturmasına da en çok şaşan yine o olmuştu.</p>

  <p>Konuşmalar arasında gündemde olmamasına rağmen işe yeni alınacak kadrolar sorunu ortaya atılınca Isabella bunun beklediği fırsat olduğunu anlamış ve konudaki görüşlerini büyük bir titizlikle anlatmıştı.</p>

  <p>Sözünü bitirdiğinde Garry'yi etkilemiş olduğunu gördü. Garry pek de alaylı olmayan bir sesle, «Belki de bu iş için seni göndermeliyiz, Doktor Courtney,» dedi.</p>

  <p>Isabella fazla hevesli görünmemeye çalışarak omuzlarını silkti. «Neden olmasın? Biraz alışveriş de yapardım, zaten bir iki yeni eteğe ihtiyacım var.»</p>

  <p>«Tipik kadın,» dedi Garry.</p>

  <p>Ancak altı hafta sonra Isabella Cadogan Meydanındaki evdeydi. Capricorn'un personel müdürü eve yakın olan Berkeley •Oteline yerleşmişti. Adaylarla görüşmeleri ikisi evin yemek salonunda yapıyorlardı.</p>

  <p>Isabella’nın Londra’ya geldiği gece biri telefonda kendisini aradı. Isabella adamın sesini tanımadı. Mesaj çok sadeydi.</p>

  <p>«Kırmızı Gül. Yarın Benjamin Afrika ile görüşeceksin. Onun işe alınmasını sağla.»</p>

  <p>Isabella bu adı hatırlamadığı için dosyasındaki müracaatlara baktı. Benjamin Afrika Cape Town doğumluydu. Akademik niteliklerinin yeterli olmasına rağmen çok genç, yirmi dört yaşındaydı. Leeds Üniversitesinden kimya mühendisi olarak mezun olmuş ve ICI’nin Liverpool yakınlarındaki bir fabrikasında iki yıl çalışmıştı. Verdikleri bu ücretle Isabella Güney Afrika’da ondan daha iyi nitelikte yüz kişi bulurdu.</p>

  <p>Genci boş yüksek mevkilerden birine sokamazdı. Ancak elinde iki yer daha vardı.</p>

  <p>Benjamin Afrika o gün görüşülecek üçüncü kişiydi. Sabah saat on birde Cadogan Meydanındaki evin yemek salonuna girdiğinde Isabella iliklerini donduran bir paniğe kapıldı.</p>

  <p>Benjamin Afrika bir melezdi ama kendisini şaşırtan bu değildi. Benjamin Afrika üvey kardeşiydi, Ben Gama diye bildiği kişi, annesiyle ünlü terörist ve zenci devrimci Moses Gama’nın piçi.</p>

  <p>Genci karşısında görünce öylesine şok olmuştu ki, bir an hiç ses çıkaramadı. Ne onun ne de annesi Tara Courtney’in adının Weltevreden'de hiç ağza alınmadığını düşünüyordu. Aradan bu kadar yıl geçmiş olmasına rağmen kendilerini saran skandal ve trajedi ailenin üzerinden gölgesini asla eksik etmemişti. Benjamin’i Courtney şirketlerinden birine alması mümkün olabilir miydi? Nana ile Shasa çıldırırlardı. Sonra Garry...</p>

  <p>Neyse ki Capricorn'un personel müdürü de sıkıntı içindeydi ve onun sıkıntısının Isabella'nınkiyle bir ilgisi yoktu. Benjamin’in derisinin rengiydi adamı şaşırtan.</p>

  <p>Benjamin genci tanıdığını belli etmediği için Isabella da onun gibi davrandı.</p>

  <p>Personel müdürü birden ayağa fırladı. İlk andaki tepkisini saklamak için Benjamin’in elini tutup sıktı.</p>

  <p>«Adım David Meekin, Capricorn personel müdürüyüm. Seninle tanıştığıma çok memnun oldum, genç adam.» Benjamin’in oturması için bir iskemle çekti.</p>

  <p>«Belgelerinizi ve hayat hikâyenizi inceledik. Çok ama çok etkileyici.»</p>

  <p>Benjamin’i oturtup sigara tuttu. «Bu da Capricorn müdürlerinden Doktor Courtney.»</p>

  <p>Benjamin doğrulup selam verdi. «Nasılsınız, hanımefendi?»</p>

  <p>Isabella konuşmaya cesaret edemiyordu. Başını sallayarak genci selamladıktan sonra tüm dikkatini başvuru dosyasına verdi, Meekin’de mülakata başladı.</p>

  <p>Meekin Benjamin’in ICI ’de ne iş yaptığı bu işi neden istediği gibi sıradan soruları soruyorsa da, bunu pek isteyerek yapmadığı belliydi. Mülakatın bir an önce sona ermesini istiyordu. Bu arada Isabella da kendi planlarını yapmakla meşguldü. Ben’in Afrika soyadını kendisi tanımamıştı, o zaman evdekilerin hiçbiri de tanımazdı. Zaten bildiği kadarıyla Michael’in dışında hiçbiri Ben’i görmüş değildi. Görmeleri için de bir neden yoktu. Weltevreden'den bin mil uzakta bir kentte yüz fabrikanın birinin epey alt düzey bir memuru olacaktı. Michael’in kendisini ye Ben’i destekleyeceğine kesin olarak güveniyordu.</p>

  <p>David Meekin’in soracak başka sorusu kalmamıştı, dönüp Isabella’ya baktı.</p>

  <p>«Bay Afrika, anladığım kadarıyla Cape Town’da doğmuşsunuz,» diye Isabella ilk kez konuştu. «Hâlâ Güney Afrika yurttaşı mısınız? İngiliz yurttaşlığına geçmediniz mi?»</p>

  <p>«Hayır, Dr. Courtney.» Ben başını salladı. «Hâlâ Güney Afrikalıyım. Londra'daki Güney Afrika Evi tarafından verilen bir pasaportum var.»</p>

  <p>«Güzel. Bize biraz da ailenizden söz eder misiniz? Hâlâ Cape Town’da mi yaşıyorlar?»</p>

  <p>«Annem ve babam öğretmendi, ikisi de 1969 da Cape Town'da bir araba kazasında öldüler.»</p>

  <p>«Çok üzüldüm.» Isabella dosyaya baktı. Anneleri Tara’nın Ben’in doğumunu sahte bir nüfus kağıdıyla saklamaya çalışmış olabilirdi. Bunu kolaylıkla inceleyebilirdi. Başını kaldırdı yine.</p>

  <p>«Şimdi soracağım şey için umarım beni bağışlarsınız, Bay Afrika. Bu size gereksiz olarak gelebilir. Ancak, Capricorn Armscor ile iş yapan bir kuruluştur ve bu yüzden tüm çalışanları Güney Afrika polisi tarafından güvenlik kontrolünden geçirilir.</p>

  <p>Herhangi bir politik kuruluşun eskiden veya halen üyesi olup olmadığınızı bize açıkça söylemenizi rica ederim.»</p>

  <p>Ben hafifçe gülümsedi. Gerçekten yakışıklı bir gençti. Bir şans eseri olarak her iki ırkın da en iyi hatlarını almıştı. «AUK üyesi olup olmadığımı merak ediyorsunuz sanırım,» dedi.</p>

  <p>«Ya da başka bir radikal politik kuruluşun.»</p>

  <p>«Ben politik bir insan değilim, Dr. Courtney. Ben bir mühendis ve bilim adamıyım. Sadece Mühendisler Derneği üyesiyim, o kadar.» Yani politikayla ilgisi yok muydu?</p>

  <p>Isabella son karşılaşmalarındaki politik tartışmalarını hatırlıyordu. Ne kadar geçmişti aradan? Yaklaşık sekiz yıl olduğunu farkedince şaşırdı birden. Oysa kendisinin Kırmızı Gül olarak bu konuda talimat almış olması Ben’in yalan söylediğini ortaya çıkarıyordu. Ancak Isabella’nın da kendini güvenceye alması gerekiyordu.</p>

  <p>«Sorulanının kişisel niteliğini hoş göreceğinizi umarım, ama vereceğiniz dürüst yanıtlar ilerde hepimizi sıkıntılı bir duruma düşmekten koruyacaktır. Güney Afrika'daki ırksal durumun farkındasınız sanırım. Melez bir insan olarak oy verme hakkınız olmayacak, ayrıca ırk ayrımı olarak anılan bir politikaya ve yasalara tabi olacaksınız ki, bu da burada İngiltere’de doğal olarak sahip olduğunuz pek çok özgürlüğünüzü kısıtlayacaktır.»</p>

  <p>«Irk ayrımı politikasını biliyorum.»</p>

  <p>«O zaman neden burada sahip olduğunuz şeylerden vazgeçip ikinci sınıf bir yurttaş olarak görüleceğiniz ve ilerleme olanaklarınızın derinizin rengiyle sınırlı olduğu bir ülkeye dönmek istiyorsunuz?»</p>

  <p>«Ben bir Afrikalıyım, Dr. Courtney. Yurduma dönmek istiyorum. Yurduma ve halkıma yararlı olabileceğime inanıyorum. Doğduğum ülkede kendim için iyi bir yaşam yaratabileceğime inanıyorum.»</p>

  <p>Uzun birkaç saniye birbirlerine baktılar. «Bu duygularınızda bir kusur göremiyorum, Bay Afrika,» dedi Isabella. «Bizimle konuşmaya geldiğiniz için size teşekkür ederim. Adresiniz ve telefon numaranız var. Olumlu ya da olumsuz yanıtımızı size ilk fırsatta bildireceğiz.»</p>

  <p>Ben çıktıktan sonra ne Isabella ne de Meekin bir süre konuştular. Isabella kalkıp pencereye gitti. Aşağı bakınca Ben’in kapıdan çıktığım gördü. Ben pardesüsünü ilikledikten sonra başını kaldırıp ikinci kat penceresindeki ablasını gördü. Eliyle kadını selamladıktan sonra yürüyüp köşeyi döndü.</p>

  <p>«Eh, bunu listeden silebiliriz,» dedi David Meekin.</p>

  <p>«Neden?»</p>

  <p>Meekin şaşırdı. Kadının kendisiyle aynı fikirde olacağını sanmıştı.</p>

  <p>«Nitelikleri, deneyimi... »</p>

  <p>«Derisinin rengi mi?»</p>

  <p>«O da var. Capricorn’da beyaz işçilere emir verme durumunda olabilir. Emri altında çalışan beyaz kadınlar olabilir. Hoş olmayan bir durum yaratır bu.»</p>

  <p>«Başka Courtney şirketlerinde en az on tane karaderili ve melez çalışıyor ama.»</p>

  <p>«Biliyorum. Ama onların emrinde beyazlar değil, karaderililer ve melezler çalışır.»</p>

  <p>«Babam ve ağabeyim karaderili ve melezleri yönetici kadrolara yükseltmek isterler. Özellikle ağabeyim ülkemizin uzun vadeli huzuru için tek çarenin toplumumuzun bütün kesimlerinin refah ve sorumluluğa kavuşturulması olduğunu savunur.»</p>

  <p>«Bu görüşe candan katılırım.»</p>

  <p>«Bay Afrika’yı kişilik sahibi bir genç olarak gördüm. Üst kadrolar için biraz fazla genç ve deneyimsiz olduğunu kabul ederim, ancak... »</p>

  <p>Meekin usta bir şirket politikacısı olarak hemen yön değiştirdi. «Bence Afrika’yı teknik müdür yardımcılığı görevine yerleştirebiliriz.»</p>

  <p>«Size katılıyorum.» Isabella en tatlı gülümsemesiyle baktı adama.</p>

  <p>Değerlendirmesi haklı çıkmıştı. David Meekin’in en sıkı korunan ilkeleri bile pazarlığa tabiydi.</p>

  <p>O gün saat dörtte sonuncu adayla da konuştuktan sonra Meekin evden çıkar çıkmaz Isabella annesine telefon etti.</p>

  <p>«İyi günler, Lord Kitchener Oteli.» Isabella annesinin sesini tanımıştı.</p>

  <p>«Merhaba, Tara. Ben Isabella. Isabella Courtney, kızın.»</p>

  <p>«Bella, yavrum. Görüşmeyeli o kadar çok oldu ki. Dur bakayım, en az sekiz yıl. Anneni unuttun sanmıştım.» Isabella’da hep bir suçluluk duygusu yaratırdı annesi.</p>

  <p>«Özür dilerim, Tara. Hayat öyle hızla akıp gidiyor ki... hiçbir şeye zaman bulamıyorum sanki...»</p>

  <p>«Biliyorum. Mickey şenin çok zeki ve başarılı olduğunu anlattı. Şimdi Dr.Courtney'mişsin ve de bir Senatör. Bella, kendilerini Ulusal Parti diye adlandıran o ırkçı yobazlarla nasıl birlikte olabiliyorsun? Başka bir uygar toplumda olsa, John Vorster çoktan ipe çekilmişti.»</p>

  <p>Isabella annesinin sözünü kesti. «Tara, Ben orada mı?»</p>

  <p>«Sevgili kızımın annesiyle konuşmak istemeyeceğini düşünmeliydim. Ben’i çağırayım.» Ben hemen geldi telefona.</p>

  <p>«Konuşmamız gerek.»</p>

  <p>«Merhaba, Bella.»</p>

  <p>«Nerede?»</p>

  <p>«Hatchards’da. »</p>

  <p>«Piccadilly'deki kitapçı mı? Tamam. Kaçta?»</p>

  <p>«Yarın sabah, Onda,»</p>

  <p>Ben, Afrika Romanları bölümünde bir kitaba bakıyordu. Isabella kardeşinin yanında durup raftan rastgele bir kitap aldı.</p>

  <p>«Ben, bu işin ne anlama geldiğini bilmiyorum.»</p>

  <p>«Bir işe talip oldum, Bella. Bu kadar basit işte. » Ben gülümseyerek baktı ablasına «Bilmek de istemiyorum,» diye aceleyle devam etti Isabella. «Söyle, gerçekten Afrika adına çıkarılmış geçerli belgelerin var mı?»</p>

  <p>«Tara nüfusa kaydımı dostları olan bir melez çiftin adına geçirtti. Babamla evlenmemişti, ilişkileri yasadışıydı. Moses Gama'ya âşık olup beni doğurduğu için hapse atılabilirdi.» Ben çok rahat konuşuyordu, dudaklarında hafif bir gülümseme bile vardı. Isabella yüzünde bir öfke ya da kırgınlık belirtisi aradıysa da, hiçbir şey bulamadı. «Resmen adım Benjamin Afrika. Bu adla bir nüfus kâğıdım ve Güney Afrika pasaportum var.»</p>

  <p>«Seni uyarmalıyım, Ben. Ailenin Courtney kanadında müthiş bir kırgınlık ve nefret var. Baban Nana’nın ikinci kocasını öldürmekten suçlu bulunmuştu, Centaine Courtney-Malcomess’in kocasını yani.»</p>

  <p>«Biliyorum.»</p>

  <p>«Sen ve ben Güney Afrika’da birbirimizi tanıdığımızı asla belli edemeyiz.»</p>

  <p>«Anlıyorum.»</p>

  <p>«Babaannem ya da babam senin kimliğini öğrenirlerse, neler olacağını kestiremiyorum doğrusu.»</p>

  <p>«Bunu benden öğrenmeyeceklerdir.»</p>

  <p>«Senin yerinde olsaydım... » Isabella sözünü yarıda kesip sesini alçalttı. «Dikkatli ol, Ben. Seninle yakınlaşmak için hiç fırsatımız, olmadı. Yine de kardeşimsin ama. Başına bir şey gelmesini istemem.»</p>

  <p>«Teşekkür ederim, Bella.» Ben hâlâ hafifçe gülümsemeye devam ediyordu, Isabella o perdeyi asla aralayamayacağını anladı.</p>

  <p>«Michael’e senin döndüğünü haber vereceğim. Sana elimden gelen her yardımı yapacağıma inan lütfen. Bana ihtiyacın olursa Michael’e haber verirsin. Memlekete geldikten sonra birbirimizle ilişki kurmamız daha doğru olur.»</p>

  <p>Isabella elindeki kitabı bırakıp kardeşine sarıldı.</p>

  <p>«Beri, Ben! Ne korkunç bir dünyada yaşıyoruz. Kardeşiz ama yinede... Zalim ve insanlık dişi bir şey bu, nefret ediyorum bundan!»</p>

  <p>«Belki de dünyanın değiştirilmesine yardımcı olabiliriz.» Ben de kızkardeşini kucakladı, sonra hemen ayrıldılar.</p>

  <p>«Sana asla anlatamayacağım pek çok şey var, Ben. Bizim kontrolümüz dışında olan güçler. Onlara karşı gelmeye çalışırsak eziliriz. Bizim için çok güçlüdür onlar.»</p>

  <p>«Yine de içimizden bazılarının denemesi gerek.»</p>

  <p>«Böyle konuştuğun zaman beni korkutuyorsun, Ben.»</p>

  <p>«Elveda Bella, işler baştan başka türlü olsaydı sanırım birbirimiz için çok yararlı olurduk.» Elindeki kitabı yerine bırakıp arkasına bakmadan çıktı gitti.</p>

  <p class="yildiz">***</p>

  <p>Isabella’nın Johannesburg’da olduğu zamanlar Garry ile Holly’nin yanında kalması yıllardır bir gelenek olmuştu.</p>

  <p>Holly eş ve analık rolünü üstlenmek için mesleğini terk etmeden önce ülkenin en ileri gelen mimarlarından biriydi. Çizimleri uluslararası ödüller almıştı. Sıra kendi evlerini yapmaya gelince, zaten eliaçık bir insan olan Garry, karısına açık çek vermiş ve şaheserini yaratması için onu özendirmişti. Holly sonunda öyle bir şey ortaya çıkarmıştı ki, ev Isabella’nın en sevdiği bir yer olmuştu. Weltevreden’e bile yeğlerdi orasını.</p>

  <p>Her zaman olduğu gibi kahvaltılarını minyatür gölün üstündeki insan yapısı adada ediyorlardı. Güneşin dünyayı böyle pırıl pırıl aydınlattığı sabahlarda pagodanın elektrik motorlarıyla hareket eden çatısı geriye kayar ve açılırdı.</p>

  <p>Büyük çocuklar okul üniformaları içindeydiler. Isabella Garry’nin bir yaşındaki en küçük kızının mamasını veriyordu. Tüm bastırılmış analık içgüdüleri uyanıyordu kızı beslerken.</p>

  <p>Kısa kollu gömleği ve parlak renkli geniş askılarıyla sofranın başında oturan Garry günün ilk purosunu yaktı.</p>

  <p>«Beni fazla hassas olmakla suçlayan kimdi?» diye sordu Isabella, yeğeninin ağzına bir kaşık dolusu yumurta sokarken.</p>

  <p>«Hassas olup olmamak söz konusu değil,» diye Garry biraz yüksek bir sesle itiraz etti. «Bu sabah beş toplantım var, akşam da Holly’nin yardımseverler balosuna gideceğim. Bana da acı biraz, Bella.»</p>

  <p>«O toplantılardan herhangi birini iptal edebilirdin. Hatta isteseydin hepsini de ederdin.»</p>

  <p>«Bak Bella, orada o kadar çok politikacı ve general olacak ki, benim varlığım olaya hiçbir şey katmayacaktır.»</p>

  <p>«Laf ebeliği yapma, Teddy. Kaçıyorsun ve bunu ikimiz de biliyoruz.»</p>

  <p>Garry sahte kahkahalarından birini atarak Holly'ye döndü. «Bu akşam orada saat kaçta olmamız gerek, sevgilim.»</p>

  <p>Ama Holly Isabella’nın tarafını tutuyordu.</p>

  <p>«Bella’yı neden bu pis işe bulaştırıyorsun?»</p>

  <p>«Benim bir şey yaptığım yok.» Garry’nin alınganlığı inandırıcı değildi. «Bu tümüyle onun kendi kararı.» Saatine baktı, sonra sahte bir öfkeyle kaşlarını çatıp çocuklara döndü.</p>

  <p>«Siz canavarlar okula geç kalacaksınız. Yürüyün bakalım!» Çocuklar hiçbir korku belirtisi göstermeden babalarını öpmek için sıraya girdiler, sonra da bağıra çağıra gittiler.</p>

  <p>«Ben de gidiyorum.» Bella küçük kızın ağzını silip ayağa kalktı. Ama Garry kendisini durdurdu.</p>

  <p>«Bak Bella, özür dilerim. Bu işi yüreğinin kaldıramayacağını ima ettiğimi biliyorum.</p>

  <p>Ama sen tanıdığım erkekler kadar güçlüsün en az. Bunu kanıtlamana gerek yok.»</p>

  <p>«Şu halde kendi korkaklığını itiraf ediyorsun demek?»</p>

  <p>«Tamam,» diye pes etti Garry. «Denemeyi seyretmek istemiyorum. Sen de seyretmek zorunda değilsin ama.»</p>

  <p>«Ben Capricorn'un müdürlerinden biriyim.» Isabella el çantasıyla evrak çantasını aldı. «Saat sekizde görüşürüz.»</p>

  <p>Porsche'sine biner binmez bir suçluluk duygusu hissetti içinde. Cyndex 25 denemelerini izlemek istemesinin gerçek nedeni ne görev aşkıydı, ne de ne kadar sert olduğunu kanıtlama arzusu. Son Kırmızı Gül mesajında denemelerin başarıyla sonuçlandığını bildirmesinden sonra Nicky'yle görüşeceği bildirilmişti.</p>

  <p>Germiston’a yeni açılan yolda gitmek bir saat sürdü. Capricorn Kimya fabrikasını Holly çizmişti. Her tarafta çimenlikler ve çiçek tarhları vardı, arazi yapısından çok ustaca yararlanıp fabrika binasının en hoş olmayan bölümlerini saklayabilmişti. Cam ve doğal taşla örtebileceği bölümlere ise öncelik tanınmıştı.</p>

  <p>Isabella bahçe kapısının kilidine elektronik anahtar kartını sokunca kapılar açıldı.</p>

  <p>Üniformalı bekçiler kendisini selamladılar.</p>

  <p>Büyük idare binasının arkasındaki konuk otoparkı silme doluydu. Gelen arabaların çoğunda bakan plakaları ya da kaputlarında askeri flamalar vardı.</p>

  <p>Isabella asansörle müdür dairesine çıkınca hemen çevresine bakındı. Küçük ve âdeta samimi bir kalabalık vardı. Hepsi yirmi kişi kadardı ve içlerindeki tek kadın kendisiydi. Politikacılar ve memurlar koyu renk elbiseler, askerler de üniformalarını giymişlerdi. Güvenlik polisi de içlerinde olmak üzere silahlı kuvvetlerin her kolu kurmay ve general rütbelerinde temsil edilmekteydi.</p>

  <p>Isabella odadakilerin yarısından çoğunu tanıyordu. Bir kenarda üzerinde içki şişeleri de bulunan bir masa vardı ama kimse kahveden sert bir şey içmemekteydi.</p>

  <p>Konuşmalar genellikle Afrikaanca dilinde yapılıyordu ve Isabella bir kere daha iki beyaz ırk arasındaki başlıca farkı görerek şaştı. İngiliz asıllılar konfor ve mülkiyetle, maliye ve ticaretle ilgileniyorlardı. Afrikaanderler ise politik ve askeri güçle. Ülkenin en güçlü insanlarından bazıları buradaydı. Courtney'lerle kıyaslanınca yoksul sayılacakları halde, politik etkinlikleriyle tüm topluma hakim bulunuyorlardı. Bu açıdan Courtney'ler bir hiçti. Askerler kendi güç kaleleri içinde öyle özel bir sınıf oluştururlardı ki, onların gücü karşısında devlet başkanının bile boynu kıldan inceydi, Isabella birkaç saniye içinde, topluluğun en güçlü kişilerini saptamış ve diğerlerinin ellerini sıkıp bir iki kelime mırıldanarak onlara doğru yürümeye başlamıştı. Bu erkek toplumunda kendine olağandışı bir yer açabilmişti. Kendisini neredeyse eşitleri olarak kabul ediyorlardı.</p>

  <p>Isabella, bir tür fahri erkeğim ben de, diye düşünerek savunma bakanının elini sıktı, sonra da dostça bir gülümsemeyle yardımcısına döndü.</p>

  <p>«İyi günler, General De La Rey.» Lothar De La Rey Isabella’nın hayatının ilk büyük aşkı olmuştu. Altı ay birlikte yaşamışlar, sonra erkek onu bırakıp Reformcu Hollanda kilisesinden iyi bir Afrikaander kızıyla evlenmişti. Bu evliliği yapmasaydı şimdi bakan vekili olamazdı. Oysa şimdi politik geleceğinin sınırı olmadığı söyleniyordu.</p>

  <p>«İyi günler, Dr. Courtney.» Lothar da saygılıydı ama bakışlarını kadının yüzünde tutmayı başaramadı. Gizli bir takdirle tepeden tırnağa kadar eski sevgilisinin vücudunu süzdü.</p>

  <p>Isabella hayatında hiç bu kadar iyi görünmediğini bilerek, iyice bak ve sonra da evine o şişko köylü karına git, diye düşündü.</p>

  <p>Hâlâ devam eden kırgınlığına rağmen erkeğin de çok iyi göründüğünü kabul etmek zorundaydı. Rugby oynama günleri sona erince Afrikaander erkeklerin çoğu şişmanlarlardı. Lothar ise on yıl öncesinde olduğu kadar zayıf ve sağlıklıydı. Biraz gönül eğlendirmeye hazırdır artık, diye düşündü Isabella. Kimbilir yatakta ne kadar ilginç şeylerden söz edecektir üstelik.</p>

  <p>Senden intikam almak isterdim, diye aklından geçirdi. Zamanında onun için kendini öldürmeyi bile düşünmüştü. Onu Kırmızı Gül'ün muhbirleri listesine almak kendisi için büyük bir zevk olurdu. Birden Ramon'u düşündü, onun kendi Ramon'unu ve Lothar’a duyduğu bedensel, ilgi birden yok oldu.</p>

  <p>Sadece görev sırasında, diye karar verdiği anda Capricorn genel müdürüyle gözgöze geldi.</p>

  <p>Isabella konuklara kısa bir hoşgeldiniz konuşması yaparak yönetim kurulu başkanın gelemeyeceği için özürlerini bildirdi, sonra da projeksiyon odasına geçmelerini rica etti.</p>

  <p>Capricorn'un hazırladığı video filmi profesyonel kalitedeydi. Cyndex 25’in savaş durumundaki kullanımı bilgisayar simulasyonlarıyla gösteriliyordu. Film oynatılırken Isabella ışıkları azaltılmış odada çevresine bakındı. Bütün askerlerin bu yeni silaha karşı müthiş bir heyecan duyduklarını görüyordu. Perdeyi kendilerinden geçmiş bir halde seyrediyorlardı, bantın sonu gelince hemen aralarında heyecanlı bir tartışmaya girdiler.</p>

  <p>Isabella’nın İsrail'den getirdiği teknik müdür Paul Searle kalkıp da soruları beklediğini söyleyince askerlerin hepsi adamı soru bombardımanına tuttular. Isabella Ben’in henüz ortalarda görünmediğine dikkat etmişti. Generallerden biri Isabella’nın korkuyla beklediği soruyu dobra dobra soruverdi bu sırada.</p>

  <p>«Bu gaz insan üzerinde denenmiş midir? Denenmişse bize ayrıntılarını verir misiniz?»</p>

  <p>Müdür, «Acaba general bize Angola'dan bir iki fazla savaş tutsağını verebilir mi?» diye sorunca hepsi güldüler bu şakaya.</p>

  <p>«Generalim, sorunuzun yanıtı olumsuzdur. Ancak gaz denizaşırı ülkelerde laboratuvar koşulları altında çok mükemmel sonuçlarla kullanılmıştır. Biz de bugün size böyle bir deneme hazırladık zaten.»</p>

  <p>Capricorn'un haşere ilacı ve zehir bölümü idare binasından yirmi kilometre uzaktaydı. Grup başta bakanın siyah Chevrolesi olduğu halde arabalarla gitti oraya.</p>

  <p>Isabella bakanın yanına oturmuştu ve Capricorn tesisinin çeşitli kuruluşlarını gösteriyordu.</p>

  <p>«Burası uranyum zenginleştirme bölümü. Bunun fosfat rafinerisinin bir bölümüymüş gibi inşa edilmiş olmasına dikkatinizi çekerim... »</p>

  <p>Bakan çok öfkeli bir insan olarak nam salmıştı. Ancak Isabella o güne kadar adamla hep iyi geçinmişti, kendini görevine adamasına ve politik görüşlerine saygı duyardı. Kısa yolculuk boyunca dostça konuştular.</p>

  <p>Tarım ilaçlan bölümü dört metre yüksekliğinde telörgü bir çitle çevrilmiş ayrı bir fabrikaydı. Çit boyunca sık aralıklarla uyarı levhaları asılıydı. Bunların üstünde kırmızı bir kurukafayla çaprazlama iki kemik vardı ve üç dilde uyarı yazıları yazılmıştı.</p>

  <p>Kapıdaki nöbetçilerin Rottweiler bekçi köpekleri vardı. Fabrika binası ağaçların ardındaydı. Fabrika girişinde bir güvenlik kapısı daha vardı ve bakanın bile elektronik tarama makinesinden geçmesi istenmişti.</p>

  <p>İsrailli müdür konuklarını her biri çelik kapılarla ayrılmış bir dizi halı kaplı koridordan geçirdikten sonra yeni Cyndex bölümüne soktu. Bina o kadar yeniydi ki, henüz beton kokuyordu. Küçük bir odaya girdiklerinde, gaz sızıntısını önleyen kapılar aralarından kapandı ve müdür konuşmaya başladı.</p>

  <p>«Binanın bu bölümünde çok sıkı güvenlik önlemleri alınmıştır. Duvarlardaki havalandırma tertibatına dikkat etmişsinizdir. Binanın içindeki hava sürekli olarak kontrol altında tutulmaktadır. Bir sızıntı durumunda tüm hava on saniye içinde boşaltılıp değiştirilebilir.» Birkaç dakika daha binanın güvenlik tertibatını anlattı. «Ancak daha da güvencede olmanız için asıl binaya girmeden önce koruyucu elbiseler giyeceksiniz.»</p>

  <p>Kadınlar ve erkekler için ayrı odalar vardı. Isabella melez bir kadın işçinin yardımıyla üstünü değiştirdi. Kadın Isabella’nın iç çamaşırlarını bir dolaba astıktan sonra hazırlanmış olan koruyucu beyaz tulumu giymesine yardım etti. Plastik çizme ve eldivenleri de giydikten sonra Isabella’ya başlığı nasıl takacağını ve basınçlı hava düğmesine nasıl basacağını gösterdi. Başlığın arkasında basınçlı havayla dolu bir silindir vardı. Başlığın kulaklıklarıyla normal konuşma mümkün oluyordu.</p>

  <p>Isabella giyindikten sonra diğerlerinin yanına döndü.</p>

  <p>«Sanırım artık hazırız, bayanlar baylar.» Müdür bir düğmeye basınca odanın bir duvarı yana kaydı. Kendilerini dört teknisyen karşıladı. Isabella konukların beyaz, teknisyenlerin krom sarısı ve müdürün de domates kırmızısı tulum giymiş olduğunu gördü.</p>

  <p>Sarı tulumlu teknisyenlerden biri kendilerini kısa bir koridora soktu, yürürlerken Isabella’nın yanına geldi.</p>

  <p>«İyi günler, Dr. Courtney.» Isabella adamın sesini tanıyınca şoka uğramış gibi oldu, başlığının önündeki plastik cama baktı.</p>

  <p>«Nasılsınız, Bay Afrika? Capricorn'daki işinizden memnun musunuz?» Londra'dan bu yana ilk kez görüyordu kardeşini.</p>

  <p>«Teşekkür ederim, çok ilginç bir iş.» Deneme odasına girene kadar konuştukları sadece buydu, ancak Lothar De La Rey gözünü Isabella'dan ayırmış değildi. Meşin koltuklara yerleşirlerken kadının yanına oturdu.</p>

  <p>«Kim o zenci?» diye sordu.</p>

  <p>«Adı Afrika. Kimya mühendisi.»</p>

  <p>«Onu nereden tanıyorsun?»</p>

  <p>«Onu işe alan seçme komisyonundaydım ben.»</p>

  <p>«Güvenlik araştırmasından geçti mi?»</p>

  <p>«Elbette. Senin bölümün yaptı araştırmayı.» Lothar başını salladı, dikkatlerini müdüre verdiler.</p>

  <p>«Bunlar deneme bölmeleridir.» Odanın ucunda dört ayrı bölmeye bakan dört pencere vardı.</p>

  <p>«Pencereler zırhlı cam kaplıdır, her birinin üstünde monitörleri vardır.»</p>

  <p>Pencerelerin ardında beyaz plastik iskemlelere bağlı, insanı andıran dört hayvan vardı. Isabella bir an onların çocuk olduğunu sandı. «Deneme hayvanlarımız Papio ursinus türü maymunlardır. Size tanıdık gelmemiş olabilirler, bunun nedeni insana daha çok benzemeleri için traş edilmiş olmalarıdır. Bir Numaranın hemen hemen korunmasız olduğunu göreceksiniz.»</p>

  <p>Birinci bölmedeki gövdesindeki bütün kıllar traş edilmiş olan hayvanın çok zavallı bir hali vardı. Üstündeki tek giysi olan bir bebek bezi bu dokunaklılığı daha da arttırıyordu.</p>

  <p>«İki Numara normal bir askeri üniformaya benzeyen şeyler giydirilmiştir.»</p>

  <p>Bunun da üstünde minyatür bir savaş üniforması vardı ama kolları ve başı korunmasızdı.</p>

  <p>«Üç Numaranın gözleri, ağzı ve burnu dışında her yeri iyice örtülüdür.» Hayvanın üstünde sadece yüzünü çıplak bırakan bir pelerin, ellerinde eldivenler vardı.</p>

  <p>«Dört Numarada size verilenlerin eşi olan tam korumalı bir tulum vardır. Dost kuvvetler Cyndex 25 ile uğraştıkları zaman bunu giyeceklerdir. Bir, iki ve üç numaralara uyuşturucu verildiğini belirtmek isterim. Deneme maddesi uygulandığında fiziki belirtiler olacaktır, ancak bunlar merkezi sinir sisteminin refleks tepkileridir ve hayvanın çektiği acının derecesi olarak alınmamalıdır.»</p>

  <p>Isabella mide kaslarının kasıldığım hissetti, soluduğu filtre edilmiş havaya rağmen göğsü daralıyordu.</p>

  <p>«Cyndex 25 kokusuz ve renksizdir. Ancak bir güvenlik önlemi olarak biz kendi gazımıza badem kokusu ekledik. Monitörlerde izleyeceğiniz değişiklikler dışında gazın uygulandığım gösteren bir püskürtü bulutu ya da başka bir şey olmayacaktır.</p>

  <p>Göstergelerde Cyndex 25’in havadaki yüz binde bir oranları görülecektir.» Adam durup hafifçe öksürdü. «Şimdi beyler ve. hanımefendi eğer hazırsanız gösterimize başlıyoruz.»</p>

  <p>Bakan başlıklı kafasını sallayınca müdür masasındaki mikrofona sert bir emir verdi. Isabella Ben ya da başka bir teknisyenin arka odada kontrol düğmelerini çevirdiğini düşündü.</p>

  <p>Birkaç saniye hiçbir şey olmadı. Dört maymunun soluk almaları ve kalp atışları ekranlı düzenli yeşil çizgiler olarak devam etti.</p>

  <p>Sonra monitörde Cyndex 25’in yüz binde beş oranında havaya karıştırıldığı okundu.</p>

  <p>Bir iki saniye sonra koruyucu tulum giymiş olanındaki dışında bütün maymunlarda bir değişim başladı. Kalp atışları hızlandı, Soluma daha derin ve daha hızlı oldu. En şiddetli değişimler çıplak maymun üstündeki göstergedeydi.</p>

  <p>Isabella dehşetle bakıyordu. Hayvanın gözkapakları titredi, traş edilmiş yüzünden aşağı gözyaşları akmaya başladı. Solumakta güçlük çektiği görülüyordu. Tükürükleri çenesinden aşağı göğsüne damlıyordu.</p>

  <p>«On beş saniye,» dedi müdür. «Bir Numaralı hayvan artık hiçbir şey yapamaz haldedir. Dört Numara etkilenmemiştir. İki ve üç orta ile aşırı şiddette belirtiler göstermektedir.»</p>

  <p>Çıplak maymun kendisini bağlayan ipleri germeye, oturduğu yerde kıvranmaya başladı. Isabella boğazına kadar yükselen safrasını güçlükle yuttu.</p>

  <p>Maymun birden ağzını ardına kadar açıp bağırdı. Istıraplı çığlığı çift camlı pencereden dışarı taşmıştı. Isabella yumruklarını sıktı, üstüne yapışan beyaz tulumun altında buz gibi bir ter boşandı sırtından. Yanındaki Lothar De La Rey’in kıpırdandığını hissetti. Çevresindeki diğer erkekler de huzursuzluk ve iğrenme sesleri çıkardılar. Bunlar şiddet ve vahşete alışkın askerlerle polislerdi, ama yine de ayaklarım sürtüyorlar, eldivenli ellerini ovuşturuyorlar ya da başlarını sağa sola çeviriyorlardı.</p>

  <p>Hayvanların üçü de şimdi çırpınıyor, başlarını yuvarlıyor, gövdelerini geriyorlardı.</p>

  <p>Ağızları ve dilleri kızıl bir renk almıştı, gözlerinin damarları çatlamıştı. Kusmaya başladılar; Birinci maymunun bezi idrar ve dışkıyla renk değiştirdi.</p>

  <p>Isabella kendisini saran mide bulantısıyla boğuşuyor, çığlık çığlığa bağırmak, yerinden fırlayıp oradan kaçmak istiyordu.</p>

  <p>«Bir dakika beş saniye. Bir Numaranın bütün yaşam belirtileri sona erdi.» Çocuğu andıran ceset bağlarından sarkıyordu şimdi.</p>

  <p>«İki dakika on beş saniye. İki Numara öldü.»</p>

  <p>«Üç dakika sekiz saniye. Üç numara öldü.»</p>

  <p>«Dört Numaranın hiç etkilenmediğini görüyorsunuz. Giydiği tulum ona tam bir korunma sağlamıştır.»</p>

  <p>«Özür dilerim,» diye Isabella fırladı yerinden. Odadaki bütün erkeklerden sonra çıkacaktı odadan. Oysa kendi kendine verdiği bütün sözleri unutulmuştu artık.</p>

  <p>Koridoru geçip kadınların soyunma odasına daldı.</p>

  <p>Başlığı başından çekip bir yana fırlattı, diz çöküp tuvaletin soğuk porselenini iki eliyle tuttu. Hem ağlıyor hem boğulur gibi oluyordu, dehşet, acıma ve suçluluğu bir asit yağmuru gibi boğazından fırlayıp tuvalete boşaldı.</p>

  <p>Isabella yaşadığı bu olaydan sonra Garry ile Holly’nin o mutlu evlerinin ortamına dönemezdi.</p>

  <p>Capricorn'u bakanı, Lothar’ı ya da diğer yetkililerden hiçbirini görmeden terketti.</p>

  <p>Çevresine bakmadan sürüyordu arabayı. Porsche’nin hız sınırına yakın sürüyor, utancını hızın temizleyici duygusuyla silmeye çalışıyordu. Ama bunda başarılı olamadı. Bir saat sonra Johannesburg’a dönerken hızını normale indirdi.</p>

  <p>Deposu boşalmak üzere olduğu için önüne çıkan ilk benzinciye girdi. Depo dolarken birden nerede olduğunu bilmediğini farketti. Kendi kenti değildi burası.</p>

  <p>Büyük madencilik ve sanayi kenti Johannesburg'u çevreleyen yerleşim birimlerinden birinde olduğunu biliyordu sadece.</p>

  <p>Benzinciye oradan Sandton’a en yakın yolun hangisi olduğunu sordu. Adam nerede olduklarını söyleyince ya kaderin ya da bilinçaltının kendisini oraya sürüklediğini anladı. Michael’in evinden iki üç kilometre uzaktaydı.</p>

  <p>Michael birkaç yıl önce üzerinde yıkık dökük bir çiftlik binası olan elli dönüm bir yer almıştı. Evi gazetesine rahatça gidebilecek bir uzaklıktaydı. Michael evi kendisi yenilemiş, yüzden fazla meyve ağacı dikmişti. Ayrıca evin içinde dolaşan, mutfağa, buzdolabının üstüne ve lavaboya pisleyen bir sürü de tavuğu vardı.</p>

  <p>Isabella bu durumu hoş karşılamadığını söyleyince, «Burası onların da evi,» demişti. «Bir iki pislik parçasının kimseye zararı olmamıştır.» Michael’in asıl amacı bir tavuk çiftliği kurup bundan para kazanmaksa da, o güne dek bir tek tavuk boğazlayamamıştı. Tavukların çoğu yaşlılıktan ölmüştü.</p>

  <p>«Michael!» Isabella birden içinin ferahladığını hissederek saatine baktı. Altıyı geçmişti. Evde olmalıydı. «Şu anda tam da ihtiyacım olan insan o.»</p>

  <p>Isabella Michael’in Volkswagen Kombisinin kapının önünde durduğunu gördü.</p>

  <p>Yaşlı Valiant’ı sonunda ölmüştü. Isabella, Michael’in, trafiğin yoğun olduğu bir saatte arabada kısa devre olduğunu ve yaşlı arabanın nasıl bir Viking ölümüyle ölerek kendi yas alayı olarak beş millik bir trafik sıkışıklığı yarattığını anlatmasını hatırlayınca güldü. Elden düşme alınmış Kombinin de daha iyi durumda olmadığına dikkat etmişti bu arada.</p>

  <p>Michael’in evinin teneke çatısının yarısı elma yeşiline boyanmıştı, diğer yarısı gerçek kırmızı pastı. Onarım işinin yarısına geldiğinde sıkılıp bırakmıştı.</p>

  <p>Michael toprağının bir kısmına bir pist yapmış ve burasını, yetkili makamlara özel hava meydanı olarak tescil ettirmişti. Eski Cessna Centurion'u meyve bahçesinin arkasındaki hangardaydı. Hangar Michael’in bir hurdacıdan ucuza aldığı elden düşme oluklu tenekelerden yapılmıştı. Sonuç Michael’in genel üslubuna çok iyi uyuyordu doğrusu.</p>

  <p>Isabella ağabeyini hangarda mavili beyazlı uçağının içinde çalışırken buldu.</p>

  <p>Tulumunun paçasını çekince Michael geri geri sürünerek çıktı, Isabella’yı görünce bir sevinç çığlığı kopardı. Birbirlerini bir yıldır görmüyorlardı.</p>

  <p>Michael kızkardeşini öptükten sonra köşedeki eski buzdolabından bir şişe şarap çıkarıp iki kadeh doldurdu. Isabella onun dalgın ve sinirli göründüğünü ancak o zaman farketti. Michael durmadan saatine bakıp hangarın kapısına gidiyordu. Isabella düşkırıklığına uğramış ve kırılmıştı.</p>

  <p>«Sen birini bekliyorsun,» dedi. «Özür dilerim, Mickey. Gelmeden telefon etmeliydim. Seni rahatsız ettiğime üzüldüm.»</p>

  <p>«Yok canım. Yok öyle bir şey.» Michael rahatlamış bir halde ayağa kalktı. «Ama...şey... doğrusunu söylemek gerekirse... » Kapıya bakarken yine sustu.</p>

  <p>Âşıklarından biri, diye düşündü Isabella. En son sevgilisini göreceğimden korkuyor. O kadar ihtiyacı olduğu anda böyle karşıladığı için kızmıştı ağabeyine, veda etmeleri fazla uzun sürmedi.</p>

  <p>Isabella arabayla giderken dikiz aynasından arkasına baktı. Michael’in öyle yalnız ve zavallı bir hali vardı ki, tüm öfkesi bir anda uçtu gitti.</p>

  <p>Zavallı Mickey, sen de benim kadar yitik ve mutsuzsun, diye düşündü.</p>

  <p>Isabella Sandton yoluna saparken karşıdan gri bir kamyonet geliyordu. İki araba yanyana gelince Isabella şöyle bir sürücüsüne baktı ve birden doğruldu oturduğu yerde. Kamyonetin sürücüsü kardeşi Ben'di. Ben kendisini görmemiş, yanında oturan karaderili bir adamla konuşuyordu. Adam Ben'den çok karaydı, yakışıklı yüzünün öfkeli bir ifadesi vardı. İnsanın kolay kolay unutamayacağı bir yüzdü bu.</p>

  <p>Isabella arabasını yavaşlatıp dikiz aynasından arabaya baktı. Kamyonet dönüş işareti verdi, Michael’in evine giden yola sapıp ağaçlar arasında kayboldu.</p>

  <p>Esrar çözüldü, diye düşündü. Michael’in Ben’i görmemi neden istemediğini anlamadım ama. Capricorn'daki işi benim ayarladığımı biliyor. Bir an daha düşündü.</p>

  <p>Yanındaki adam yüzünden olacak. Unutulmayacak bir yüzdü o. Kimdi acaba?</p>

  <p>Garry’nin evinin garajına girerken saat sekiz olmuş, güneş batmak üzereydi.</p>

  <p>Salona girdiğinde, «Neredeydin?» diye çıkıştı Garry. «Saatin kaç olduğunu biliyor musun?» Garry smokin, Holly tuvalet giymişti. Garry'yi pek seyrek olarak bu kadar öfkeli görmüştü.</p>

  <p>«Tanrım! Balo! Çok özür dilerim.»</p>

  <p>Garry kızkardeşinin yüzünü görünce öfkesi birden silindi. «Zavallı Bella. Berbat bir gün geçirdiğin anlaşılıyor. Sen üstünü değiş haydi, biz bekleriz.»</p>

  <p>«Hayır hayır! Siz gidin ben arkanızdan gelirim.»</p>

  <p class="yildiz">***</p>

  <p>Gece Isabella için bir felaket oldu. Holly’nin kendisine bulduğu eş müthiş sıkıcı bir üniversite profesörüydü. Isabella senatör olduğu için adam bütün gece boyunca siyasetten söz etmeye çalışmıştı.</p>

  <p>«Bütün gün bu konuda yeteri kadar konuşmuyor muyum sanıyorsunuz?» diye tersledi Isabella adamı. Adam suratını astı. Isabella baloyu erken terketti. Gece de yatağında karabasanlarla uğraştı durdu. Ne zaman gözlerini kapatsa askeri üniforma giymiş traş edilmiş maymunu görüyordu.</p>

  <p>Bir ara işkence gören o zavallı yaratık kamuflaj giysisi içindeki kendi Nicky'sine dönüşünce dehşet içinde terden sırılsıklam olmuş bir halde uyandı.</p>

  <p>Bir daha uyumayı ve uykunun getireceği hayalleri göze alamazdı. Şafak pencerenin çizgilerini belirtene kadar oturup kitap okudu. Banyoyu doldurdu sonra, ama giremeden kapısı vurulmuştu. Kapıyı açınca ipek robdöşambrı içinde Garry'yi gördü. Saçları darmadağınıktı, gözleri uykudan şişmişti.</p>

  <p>«Az önce Weltevreden'den babam telefon etti,» dedi.</p>

  <p>«Bu saatte mi? Bir şey mi var? Nana’ya bir şey mi oldu?»</p>

  <p>«Hayır, ikisinin de iyi olduklarım söylememi istedi.»</p>

  <p>«Ne istiyormuş peki?»</p>

  <p>«Derhal uçakla Weltevreden’e dönmemizi istedi.»</p>

  <p>«İkimizin de mi?»</p>

  <p>«Evet. Sen ve ben. Hemen.»</p>

  <p>«Neden acaba?»</p>

  <p>«Nedenini söylemedi. Ölüm kalım meselesiymiş dedi sadece.»</p>

  <p>Isabella Garry'ye baktı. «Ne olabilir acaba?»</p>

  <p>«Ne zaman hazır olabilirsin? Yarım saat iyi mi?»</p>

  <p>«İyi.»</p>

  <p>«Lanseria Havaalanını arayıp Lear’i hazırlamalarını ve pilotların gelmelerini söyleyeceğim.» Saatine baktı. «Saat ondan önce Cape Town’da oluruz.»</p>

  <p>Cape Town'ın D.F. Malan Havaalanına indiklerinde sürücüleri Klonkie kendilerini bekliyordu. Doğruca Weltevreden’e gittiler.</p>

  <p>Shasa ile Centaine kendilerini silah odasında bekliyorlardı.</p>

  <p>Aile geleneklerine göre silah odası en hoş olmayan konuların tartışıldığı yerdi. Shasa üç oğlunu da çocukluklarında burada döverdi. Silah odasına çağırılma hiç hafife alınmazdı ve şimdi Isabella içeri girerken korkuyla ürpermekten kendini alamamıştı.</p>

  <p>Nana ile Shasa eski masanın ardında yanyana duruyorlardı. Yüzlerinde öyle donuk bir ifade vardı ki, Isabella birden durunca arkasından gelen Garry kendisine çarptı. Isabella bunu hissetmemişti bile.</p>

  <p>«Ne var?» diye korkuyla sorarken Nanny’nin de şöminenin önünde durmakta olduğunu farketti. Yaşlı melez kadın ağlamıştı. Yüzü şişmiş, gözleri kanlıydı. Bir elinde ıslak bir mendil tutuyordu.</p>

  <p>«Bayan Bella,» diye hıçkırdı. «Çok üzgünüm, ama bunu yapmak zorundaydım...senin için...»</p>

  <p>«Allah aşkına sen neden söz ediyorsun, Nanny?» Isabella kadını avutmak için yanına gideceği anda bir kere daha kalakaldı olduğu yerde.</p>

  <p>Nana ile Shasa’nın önlerindeki masanın üstünde duran şeyi görünce korkunç bir felaket duygusu kapladı içini.</p>

  <p>«Ne yaptın sen, Nanny? » diye mırıldandı. «Mahvettin bizi.»</p>

  <p>Masanın üstünde deri kaplı günlüğü duruyordu. Nanny kasasını açmıştı.</p>

  <p>Defter Nicky’nin saçının bulunduğu sayfada açılmıştı. Defterin yanında bebek patiği ve nüfus kâğıdı vardı.</p>

  <p>Isabella öfkeden patlayacak gibiydi. «Seni aptal kadın seni! Yaptığın kötülüğün ne kadar büyük olduğunu tahmin bile edemezsin. Nicky'mi öldürdün. Seni asla bağışlamayacağım.»</p>

  <p>Nanny mendiliyle ağzını örterek hıçkıra hıçkıra odadan fırladı.</p>

  <p>Shasa sert bir sesle, «Bunu seni sevdiği için yaptı, Bella,» dedi «Senin sekiz yıl önce yapman gereken şeyi yaptı.»</p>

  <p>«Onu ilgilendiren bir şey değildi bu. Sizleri de ilgilendirmez. Bu işe burnunuzu sokarsanız Nicky'yle Ramon'u. müthiş bir tehlikenin içine atmış olursunuz.»</p>

  <p>Masaya koşup defteri aldı, göğsüne bastırdı. «Benimdir bu. Karışmaya hakkınız yok.»</p>

  <p>«Neler oluyor burada?» Garry Isabella’nın yanına geldi.</p>

  <p>«Haydi, Bella. Eğer başın dertteyse, bu hepimizi ilgilendiren bir şeydir. Bir aileyiz biz.»</p>

  <p>«Evet, Bella. Garry haklı.»</p>

  <p>«İlk başta bize gelseydin... » Centaine sözünü yarıda kesip oturdu. «Şimdi suçlamaların hiçbir yararı yok artık. Bu işi hep birden halletmeliyiz. Otur, Bella. Olanların bir kısmını tahmin edebiliriz. Gerisini de sen anlatmalısın. Bize Nicky'yle Ramon'u anlat.»</p>

  <p>Isabella durduğu yerde sallanıyordu. Garry kolunu kızkardeşinin omuzlarına attı.</p>

  <p>«Her şey düzelecek, Bella. Hepimiz senin arkandayız. Nicky kim? Ramon kim?»</p>

  <p>«Nicky benim oğlumdur. Ramon da babası.» Isabella yüzünü ağabeyinin insana rahatlık veren geniş göğsüne gömdü.</p>

  <p>Bir süre ses etmeden ağlamasına izin verdiler, sonra Centaine telefonu açtı.</p>

  <p>«Doktor Saunders’i çağıracağım. Onu sakinleştirecek bir şey versin.»</p>

  <p>Isabella ona döndü. «Hayır, Nana. Hiçbir şeye ihtiyacım yok benim. Şimdi kendime gelirim.»</p>

  <p>Centaine telefonu kapattı. Garry Isabella’yı meşin kanepeye götürüp kendisi de yanına oturdu. Shasa da öteki yanına oturdu kızın.</p>

  <p>«Pekâlâ,» dedi Centaine, «Bu kadar yeter. Sonra istediğin kadar ağlarsın. Şimdi işimiz var.»</p>

  <p>Isabella doğruldu, Shasa cebinden çıkardığı mendili kızma uzattı.</p>

  <p>Isabella derin bir soluk aldı. «Babamla Londra'dayken Hyde Park'taki Rolling Stones konserinde karşılaştım Ramon'la.» Isabella giderek güç kazanan bir sesle yarım saat konuştu. Ramon'la neden evlenemediklerini, Nicky'yi doğurmak için neden İspanya’ya gittiğini anlattı.</p>

  <p>«Onu buraya Weltevreden’e getirecektim. Karısından boşanır boşanmaz Ramon'la burada evlenmeyi kararlaştırmıştık.»</p>

  <p>Sonra Ramon ile Nicky’nin nasıl kaçırıldıklarını, bebeğine yapılan su işkencesini ve o günden beri içinde yaşadığı karabasanı anlattı.</p>

  <p>«Bu esrarengiz kişiler senden ne istiyorlardı? Ramon ile Nicky’nin güvenliği için ne bedel ödedin? Nicky'yi ziyaret edebilme karşılığında onlara neler verdin?» Shasa’nın sesi çok Centaine bastonuyla yere vurdu. «Bu anda önemli olan bu değil. Ona daha sonra sıra gelecek.»</p>

  <p>«Hayır, buna yanıt verebilirim,» diye Isabella başını salladı. «Benden hiçbir şey istemiyorlardı. Sanırım Ramon'u kendilerine hizmete zorluyorlardı. Benim ikisini de ziyaret etmemi sağlayarak Ramon'u ödüllendiriyorlardı.»</p>

  <p>«Yalan söylüyorsun, Bella,» dedi Shasa. «Ramon Machado seni kullanıyor. Onun ve efendilerinin hizmetinde çalışmaya zorlanıyorsun.»</p>

  <p>«Hayır.» Isabella yalanlarının bu kadar çabuk anlaşılmasına şaşırmıştı. «Ramon da benim kadar çaresiz. Tehdit ediyorlar bizi, şantaj yapıyorlar... »</p>

  <p>«Yeter, Bella!» diye Shasa kızının sözünü kesti. «Bedel ödemek zorunda bırakılan sensin. Nicholas da rehine. İpleri çeken kötü kuklacı da Ramon.»</p>

  <p>«Hayır! Yanılıyorsun! Ramon.:.»</p>

  <p>«Ramon de Santiago y Machado'nun kim olduğunu ben söyleyeyim sana. Evet, soyadını ve aile kütüğünü sen sağladın bize.» Shasa parmağını uzatınca Isabella sımsıkı sarıldı defterine. «İsrail’de dostlarım olduğunu bilirsin. Bunlardan biride MOSSAD’ın başıdır. Ona telefon ettim. Bilgisayarlarına Ramon'un adını verdi. CIA bilgisayarına da bağlıdırlar. Bizim güvenlik güçlerimizin de Ramon de Santiago y Machado hakkında açık bir dosyası var. Nanny’nin günlüğünü bize getirmesinden bu yana geçen üç gün içinde Ramon'un hakkında çok ilginç bilgiler elde ettim.» Shasa masanın yanına gitti, çekmecelerden aldığı kalınca bir dosyayı Isabella’nın önündeki sehpaya fırlattı. Dosyanın içinden gazete kesikleri, fotoğraflar, belgeler ve bilgisayar kayıtları döküldü.</p>

  <p>«Bu dün gece diplomatik kuryeyle Tel Aviv'den geldi. Dosyayı inceledikten sonra seni çağırttım.» Shasa yerdeki yığından bir fotoğraf çekti. «Fidel Castro'nun 1959 Ocak ayında Havana'ya girişi. İkinci ciptekiler Che Guevara ile Ramon'dur.» Başka bir siyah beyaz resmi gösterdi. «1965 Kongo. Patrice Lumumba Tugayı. Soldan ikinci beyaz Ramon. Cesetler idam edilen Simba isyancılarının.» Başka bir resim aldı.</p>

  <p>«Domuzlar Körfezi olayından sonra Ramon kuzeni Fidel Castro ile. Ramon'un çıkartma hakkında önbilgileri topladığı anlaşılıyor.» Fotoğraf dizisini bir daha karıştırdı. «Bu epey yeni. KGB dördüncü dairesi Afrika bölümü başkanı Tümgeneral Ramon de Santiago y Machado Genel Sekreter Brejnev'den Lenin Nişanını alıyor. Üniforması içinde çok yakışıklı, değil mi, Bella? Şu madalyalara bak hele.»</p>

  <p>Babası elinde zehirli bir yılan tutuyormuş gibi geri çekildi Isabella.</p>

  <p>Garry uzanıp fotoğrafı Shasa’nın elinden aldı. Isabella’nın yüzüne tutarak, «Bu mu senin Ramon'un?» diye sordu. «Bunu söylemek zorundasın. Ramon bu mu?»</p>

  <p>Isabella hâlâ bir yanıt vermiyordu. Shasa onu kabul etmeye zorladı. «Hepsi bir oyun bunların. Herhalde seni kurban olarak seçmişti. Çocuğun kaçırılması ve oğluna yapılan su işkencesi de onun bir oyunu olmalı. O zamandan beri oyuncak gibi oynuyor seninle. Lâkabının El Zorro Dorado olduğunu biliyor muydun? Altın Tilki. Bu adı da ona Castro takmış.»</p>

  <p>Isabella birden başını kaldırdı. Paraşütçü Jose’nin o zaman kendisini şaşırtan sözünü hatırlamıştı. «Pele, El Zorro'nun gerçek bir evladıdır.» Her nedense bu sonuncu küçük ayrıntı gerçekle yüzyüze gelmesini sağlamıştı.</p>

  <p>«El Zorro, evet.» Yüz ifadesi sertleşti birden. Gözlerinde ilk kez nefretin o yakıcı parıltısı belirdi. İçgüdüsel bir hareketle babaannesine baktı.</p>

  <p>«Ne yapacağız, Nana?» diye sordu.</p>

  <p>«İlk yapacağımız şey Nicholas’ı kurtarmak olmalı.»</p>

  <p>«Sen ne dediğinin farkında değilsin Nana.» Garry’nin yüzünde şaşkın bir ifade vardı.</p>

  <p>«Ne söylediğimi çok iyi biliyorum,» dedi Centaine Courtney-Malcomess. «Bu işi sana veriyorum, Garry. Bu iş en büyük önceliğe sahiptir, İhtiyacın olan her şeyi alabilirsin. Kaça mal olacağı umurumda bile değil. O çocuğu istiyorum. Önemli olan tek şey bu, Anlatabildim mi, delikanlı?»</p>

  <p>Garry’nin şaşkın ifadesi yerini bir gülümsemeye bıraktı.</p>

  <p>«Evet, Nana, çok iyi anlattın hem de.»</p>

  <p class="yildiz">***</p>

  <p>Garry Weltevreden'deki silah odasını harekât üssü haline dönüştürmüştü.</p>

  <p>Courtney şirketlerinin daha iyi teçhiz edilmiş olan düzinelerce toplantı odalarından birini de kullanabilirdi ama onların hiç biri bu kadar uzun süredir hayatlarının merkezi olan bu odanın aile havasına sahip değildi.</p>

  <p>«Bu aileyle sınırlı bir konu,» diye uyardı hepsini. «Kesin olarak gerekmedikçe dışardan kimseyi getirmeyeceğiz.»</p>

  <p>Masanın iki tarafına koyduğu iki ressam sehpasına büyük tahtalar yerleştirmişti.</p>

  <p>Bunlardan birine Afrika’nın Sahra’nın güneyinde kalan bölümünün büyük ölçekli bir haritasını astı. Diğerine de şimdilik, sadece bir fotoğraf iğnelemişti.</p>

  <p>Isabella’nın Nicholas'ın kumsalda çektiği resmiydi bu. Oğlan mayoluydu, kameraya gülerek bakıyordu, rüzgârdan saçları dağılmıştı.</p>

  <p>«Bu işin, ne olduğunu bana hatırlatması için,» dedi Garry. «Bu yüzü kafama kazımak istiyorum. Nana’nın dediği gibi bundan sonra önemli olan tek şey sadece budur. O yüz. O çocuk.»</p>

  <p>Kaşlarını çatarak baktı resme. «Söyle bakalım, Nicky, nerelerdesin ha?»</p>

  <p>Sonra masanın başında oturan Isabella’nın önüne dünyadaki bütün uçakların fotoğraf ve özelliklerinin bulunduğu kalın cildi koydu.</p>

  <p>«Haydi bakalım, Bella. Seni Lusaka'dan Nicky'yle buluştuğun üsse götüren uçağın bir Rus nakliye uçağı olduğunu kabul edelim. Şimdi bakalım hangi tip uçakmış bu.»</p>

  <p>Kitabı açıp sayfalarını çevirmeye başladı.</p>

  <p>«Bu!» diyerek resimlerden birini gösterdi Isabella.</p>

  <p>«Emin misin?»</p>

  <p>«İlyushin II 76. NATO adı Candid,» diye okudu Garry. «Saatte 250 ilâ 800 kilometre yaparmış.»</p>

  <p>Bir deftere not aldı bu bilgileri. «Rotanın 300 derece olduğunu ve iki saat elli altı dakika uçtuğunuzu söylemiştin. Gittiğin yerin Atlantik kıyısında olduğunu da biliyoruz. Şimdi burasını haritaya işaretleyelim bakalım.»</p>

  <p>Pergelini alıp haritanın üzerine eğildi.</p>

  <p>«Garry, Nicky’nin geçen yıl orada olması şimdi de orada olduğu anlamına gelmez, değil mi?» diye Isabella kaygıyla sordu.</p>

  <p>Garry başını kaldırmadan, «Elbette,» dedi. «Ama anlattığına bakılırsa Nicky o kampa yerleşmişti. Okula gidiyordu, arkadaş edinecek ve futbol yıldızı olarak ün salacak kadar orada kalmıştı. İsrail ve Güney Afrika gizli örgüt raporlarından dostun El Zorro'nun hâlâ Angola’da olduğunu biliyoruz. Daha iki hafta önce kendisini bir CIA ajanı Luanda’da görmüş. Bir yerden de planlamaya başlamamız gerek. Nicky’nin orada olmadığından emin olana kadar oradaymış gibi düşüneceğiz.»</p>

  <p>Haritanın önünden çekildi. «İşte, Luanda’nın kuzeyiyle Zaire sınırının güneyi arasında bir yerde. Bölgede birbirine yüzer mil uzaklıkta altı nehir ağzı var. Ters rüzgârlar Candid’in rotasında on derecelik bir sapma yaratmış olabilir.»</p>

  <p>Garry masadan Isabella’nın hatırladığı kadarıyla çizdiği nehir ağzının ve uçak pistinin krokisini aldı, dikkatle inceledikten sonra başını salladı. «Bu altı nehirden herhangi biri olabilir.» Haritaya dikkatle baktı. «Nehirlerin adları şöyle: Tabi, Ambriz, Catacanha, Chicamba, Mabubas ve Quicabo, bunlardan herhangi biri sana bir şey hatırlattı mı?»</p>

  <p>Isabella başını salladı. «Nicky üssün adının Tercio olduğunu söylemişti.»</p>

  <p>«O herhalde kod adıdır.» Garry Isabella’nın çizdiği haritayı da tahtanın üstüne, Nicky’nin resminin altına iğneledi. «Buraya kadar yapacağınız bir yorum var mı?»</p>

  <p>Centaine ile Shasa’ya baktı. «Ne diyorsun, baba?»</p>

  <p>«En yakın dostumuz olan Namibia sınırından bin kilometre uzak. Nicky'ye karadan erişmeyi düşünemeyiz bile.»</p>

  <p>«Ya helikopter?» diye sordu Centaine. Her iki adam aynı anda başlarını salladılar.</p>

  <p>«Yakıt ikmali olmadan menzil dışı,» dedi Garry.</p>

  <p>«Bir savaş bölgesi üstünde uçuyor olacağız. Son aldığımız bilgilere göre Kübalılar Namibia sınırında etkili bir radar ağını tamamlamışlar ve Lubango'nun kuzeyinde de bir MİG 23 filosu varmış.»</p>

  <p>«Ya Lear’i kullanmaya ne dersiniz?» diye ısrar etti Centaine. Garry'yle Shasa güldüler.</p>

  <p>«MİG uçağından hızlı uçamayız,» dedi Garry. «Sonra onların silahları bizden çok fazladır.»</p>

  <p>«Evet, ama onların çevresinden dolanabilirsiniz, Atlantik üzerinde uçup arkalarından gelirsiniz. Avcı uçaklarının fazla uzun menzilleri olmadığını biliyorum, oysa Lear buradan Mauritus’a kadar uçabilir.»</p>

  <p>Erkekler gülmeyi bırakıp birbirlerine baktılar. «Aptallıkla mı bu kadar servet sahibi olduğunu sanmıştın?» dedi Garry, sonra doğruca babaannesine döndü.</p>

  <p>«Oraya Lear ile gittiğimizi kabul edelim. Peki sonra? İnip kalkamayız ki. Lear’in bin metrelik bir piste ihtiyacı vardır. Bella’nın anlattıklarına bakılırsa zaten pek kısa olan pist Güney Amerikalı ya da daha büyük bir olasılıkla Kübalı paraşütçüler tarafından korunuyor ve bölge bir gerilla eğitim kampı olarak kullanılıyormuş. Nicky'yi herhangi bir tartışmaya girmeden bize teslim edeceklerini de pek sanmam.»</p>

  <p>«Evet, çarpışmak zorunda kalacağız herhalde,» dedi Centaine. «Eh, şimdi Sean’i çağırtma zamanı geldi.»</p>

  <p>«Sean mi?» Shasa gözlerini kırpıştırdı. «Doğru ya!»</p>

  <p>«Nana, seni seviyorum,» diyen Isabella telefona sarıldı. «Santral mı? Rodezya’da Bulawayo’da Ballantyne Kışlasıyla konuşmak istiyorum.»</p>

  <p>Hattın bağlanması iki saat sürmüş, Garry de bu arada pilotlarıyla konuşmuştu.</p>

  <p>Sean telefona geldiğinde Lear jeti Bulawayo’ya doğru yola çıkmıştı bile.</p>

  <p>«Ben konuşayım,» diyen Garry telefonu kızkardeşinin elinden aldı. Bir dakika kadar tartıştılar iki kardeş. Garry, «Bana palavra sıkma, Sean,» dedi. «Lear bir saat sonra seni almak üzere Bulawayo’da olacak. Lafı fazla uzatma, gerekirse Ian Smith ve General Walis’a da telefon ederim. Sana burada ihtiyacımız var. Ailenin ihtiyacı var sana.»</p>

  <p class="yildiz">***</p>

  <p>Binbaşı Sean Courtney Weltevreden'deki silah odasında durum tahtasının önünde durup yeğeninin resmine baktı. Birliğinde binbaşılığa yükseltilip komutan yardımcılığına getirileli henüz üç ay olmuştu. Roland Ballantyne sonunda onu birliğine tam gün olarak katılmaya ikna edebilmişti.</p>

  <p>«Bella’nın çocuğu olduğu belli. Tıpkı anası gibi çirkin», diyerek güldü Sean.</p>

  <p>«Böyle herkesten gizlediğine şaşmamak gerek.»</p>

  <p>Isabella dilini çıkardı ağabeyine. Sean'ın gelmesi iyi olmuş, içini bir umut kaplamıştı şimdi. Sean öylesine becerikli, sert görünüşlü ve yiğitti ki. Kendi gücüne ve ölümsüzlüğüne olan inancı hemen Isabella’ya da bulaşmıştı.</p>

  <p>«Nicky'yi bir daha görmene ne zaman izin verecekler?» diye sordu. Isabella bir an düşündü. Cyndex 25 denemeleri biter bitmez görüştüreceklerine söz verdiklerini söyleyemezdi. O zaman vatan haini olduğunu itiraf etmiş olurdu.</p>

  <p>«Sanırım yakında. Oğlanı görmeyeli neredeyse bir yıl olacak. Herhalde birkaç güne kadar bir haber alırım.»</p>

  <p>«Gitmeyeceksin,» dedi Garry. «Seni bir kere daha onların pençesine teslim edemeyiz.»</p>

  <p>«Kes sesini, Garry,» dedi Sean. «Gidecek elbette. Gitmezse Nicky'yi nerede tuttuklarını nereden bilebiliriz?»</p>

  <p>Garry’nin yüzü kıpkırmızı kesilmişti. «Ben sandım ki...»</p>

  <p>«Bak dostum, seninle bir anlaşma yapalım. Operasyonu ben yürütüyorum, sen lojistik ve destek hizmetlerini sağlıyorsun. Tamam mı?»</p>

  <p>«Güzel,» dedi Centaine. «Öyle yapacağız. Devam et, Sean. Bize çocuğu nasıl kurtaracağını anlat.»</p>

  <p>«Genel çizgileriyle şöyle: ayrıntılar daha sonra düşünülecek. Önce bunun tam bir saldırı operasyonu olduğunu kabul etmemiz gerek. Şiddetli bir karşı saldırıyla karşılaşacağımızdan kuşku yok. Bizi öldürmek isteyecekleri için önce bizim onları öldürmemiz gerekecek. Nicky'yi istiyorsak, onun için savaşmaya hazır olmalıyız.</p>

  <p>Ancak işler kötü gittiği takdirde, burada da yurtdışında da politik ve yasal bir fırtınayla karşılaşacağımız kesindir. Terörizmden cinayete kadar her şeyle suçlanacağız. Bunu kabul etmeye hazır mıyız?»</p>

  <p>Çevresinde kendisini dikkatle dinleyen yüzlere baktı. Hepsi de hiç duraksamadan başlarını salladılar.</p>

  <p>«Güzel. Burası belli. Şimdi işin pratik yanına gelelim. Nicky’nin Angola kıyısındaki bu üste tutulduğunu kabul edelim. Bella geçen seferki gibi gidecek oraya. Nicky’nin yanına gidince bize haber verecek.»</p>

  <p>«Nasıl?» diye sordu Garry.</p>

  <p>«Bu senin sorunun. Courtney Haberleşme senin emrinde. Minyatür bir telsiz ya da bir sinyal verici bulmalarını sağla. Bella oraya gider gitmez aygıtı işletir ve biz de nerede olduğunu öğreniriz.»</p>

  <p>«Nasıl?» diye sordu Garry.</p>

  <p>«Bir tek yol var, denizden. Walvis Körfezinde balık konserve fabrikamız var.</p>

  <p>Senin o yeni uzun menzilli teknelerinden biriyle, Garry. Saatte en az otuz mil yaparlar ve menzilleri dört bin mildir.»</p>

  <p>«Çok doğru.» Garry’nin yüzü gülüyordu. «Dancer’in Cape Town'daki onarımı yeni bitti. Onu yakıtı ikmal edilmiş, denize çıkmak üzere hazır bekletmelerini söylerim. Kaptanı Van Der Berg birinci sınıf bir denizcidir.»</p>

  <p>«İhtiyacımız olmayan balık ağlarıyla diğer teçhizatı da tekneden çıkarmalarını söyle.»</p>

  <p>«Tamam. Sigortaya fazladan bir savaş tehlikesi maddesi de eklerim. Senin malzemeye nasıl baktığını bilirim.» Garry giderek öfkeleniyordu. «Geçen yıl dört cipin altından girip üstünden, çıktı.»</p>

  <p>«Bu kadar tartışma yeter,» diye Centaine araya girdi. «Sean, tekneyle o nehre mi gireceksin?»</p>

  <p>«Hayır, Nana. Kıyıya çıkmak için takma motorlu şişirme botlar kullanacağız. Simonstown deniz üssünde hiç tanıdığın var mı?»</p>

  <p>«Savunma bakanını tanıyorum ben,» dedi Bella. «Ve Amirali»</p>

  <p>«Bak bu iyi işte. Sen botları almaya çalış ve gönüllü olarak bizimle gelmek isteyen on on beş kişi bulup bulamayacağını öğren. O deniz komandoları çok kanı kaynayan insanlardır, bir serüvene atılmak için yanıp tutuşurlar hep. Saldıracağımız yerin bir AUK eğitim üssü olduğunu ve böylece kendilerine bir iyilik yapmakta olduğumuzu da vurgularsın.»</p>

  <p>«Bakanı ben de tanıyorum, Bella ile ben de giderim,» dedi Centaine. «İhtiyacın olan her malzemeyi ben garanti ediyorum sana. Sen sadece listeyi ver yeter, Sean.»</p>

  <p>«Yarın sabaha hazırlarım.»</p>

  <p>«Peki, silah ve adam konusu ne olacak?»</p>

  <p>«Scout'lar,» dedi Sean. «Onlardan iyisini bulamayız. Kendim eğittim her birini. Yirmi adama ihtiyacım olacak. Kimleri alacağımı biliyorum. Hemen Roland Ballantyne'yle konuşacağım. Rodezya’da bu ara işler epey sakin. Adamları bana verecektir. Bir iki günlük bir deniz eğitimi yaptık mı, gelecek hafta sonuna kadar yola çıkmaya hazır olurlar.» Isabella’ya döndü. «Artık her şey sana bağlı, Bella. Sen bizim avcı köpeğimizsin. Haydi, bizi onlara götür, kız.»</p>

  <p>Kırmızı Gül'ün Cyndex 25’in başarılı olarak denendiğini bildirmesinden on bir gün sonra Isabella, Nicholas’ı ziyaret edebileceğini bildiren bir yazı aldı. Yakıt ikmali yapmak üzere Kongo’da Kinshasa’ya uğrayıp Londra’ya doğru yoluna devam edecek olan Güney Afrika Havayolları uçağına binecek ama Kinshasa’da inecekti.</p>

  <p>Kendisini Kinshasa Havaalanında karşılayacaklardı.</p>

  <p>Sean parmağıyla haritayı gösterirken pek sevinçliydi. «İşte Kinshasa burada.</p>

  <p>Beklediğimiz hedef noktasından üç yüz mil kadar uzakta. Geçen sefer olduğu gibi seni Nairobi ve Lusaka’da dolaştırmayıp kestirme yoldan götürüyorlar bu kere.»</p>

  <p>Isabella' ya baktı. «Demek gelecek cuma günü kalkan uçağa binmeni istiyorlar? Her şey yolunda giderse cumartesi ya da en geç pazar günü yerinde olursun. Biz de Walvis Körfezinden Dancer'le yola çıkarız. Çocuklar eğitimlerini tamamladılar, istediğimiz bütün malzeme de tekneye yüklendi bile. Bir haftadır boş boş oturuyorlar, sonunda bir iş yapacaklarına sevineceklerdir.»</p>

  <p>Sean haritasına bakıp hesap makinesinin tuşlarına bastı. «Ayın on ikisi pazartesi günü Kongo nehrinin ağzından yüz mil açıkta hazır olabiliriz. Bu senin için iyi mi, Garry?»</p>

  <p>Garry kalkıp haritanın başına gitti. «Ben Lear ile burada, Windhoek Havaalanında bekliyor olacağım. Bölge üstünde ilk uçuşumu on ikisi pazartesi gecesi yaparım. Geri dönebilmek için deniz üstünde en az beş yüz mil uçmam gerek. Güney Angola'daki Küba radarlarının tahmini menzili budur. Beş yüz mil de Lubango'daki MİG filosunun menzilinin çok dışındadır.»</p>

  <p>Haritadaki Küba üssünü işaret etti. «Pekâlâ, ben Kongo nehri ağzına şuradan gideceğim ve Bella’nın vericisinin sinyalini alana kadar kıyı boyunca uçacağım.»</p>

  <p>«Dur bir dakika,» diye Shasa sözünü kesti. «O iş ne durumda?»</p>

  <p>«Courtney Haberleşme'deki çocuklar bu kadar kısa zamanda çok başarılı oldular.» Çantasını açtı. «İşte sonucu.»</p>

  <p>«Bisiklet pompası mı?»</p>

  <p>«Nicky’nin bir futbol yıldızı olduğu anlaşılıyor. Bella'dan kendisine yeni bir futbol topu getirmesini, eskisini durmadan şişirmekten bıktığını söylemiş. Pompa da futbol topunun doğal bir aksamı sayılır, kesinlikle kuşku uyandırmayacaktır. Bu da çok iyi çalışıyor zaten.» Pompanın kolunu birkaç kere çekip itince ucundan hava çıktı.</p>

  <p>«Verici kolun içinde. Otuz günlük ömrü olan bir pille çalışıyor. Kolu şöyle çevirince çalışmaya başlıyor. Ancak bir kusuru var. Vericinin boyunu küçültünce gücünden de fedakârlık etmek zorunda kaldık. Şimdi menzili on iki kilometre. Lear’e takacağım çok hassas antene, rağmen sinyali alabilmek için çok alçaktan uçmak zorunda kalacağım.»</p>

  <p>«Kuzeydeki Küba avcı uçakları?» diye Shasa endişeyle sordu.</p>

  <p>«Güney Afrika gizli servisine göre en yakın filo Saurimo’da üslenmiş. Kıyı boyunca ineceğim, Bella’nın sinyalini alır almaz denize açılacağım. Kâğıt üstünde hesapladım.</p>

  <p>Küba radarı Angola hava sahasına girdiğim anda izimi bulsa bile Saurimo'dan bir MİG filosu havalanana kadar ben çoktan dönüp kaçış yoluna girmiş olurum. »</p>

  <p>«Ya SAM'lar?» diye ısrar etti Shasa.</p>

  <p>«Raporlara göre Küba SAM birliklerinin hepsi güneydeymiş.»</p>

  <p>«Ya gizli servis yanılıyorsa?»</p>

  <p>«Haydi, haydi, baba! Sean benden çok daha büyük bir tehlikeye atılıyor.»</p>

  <p>«Bu iş Sean'ın normal işlerinden, ayrıca karısıyla bir sürü çocuğu da yok.»</p>

  <p>«Nicky'yi kurtarmak istiyor muyuz, istemiyor muyuz?» Garry sırtını babasına çevirerek tartışmayı kesti. «Pekâlâ, nerede kalmıştı. Evet, Bella’nın sinyalini alıyorum. Denize, dönüyor ve Dancer'le telsiz bağlantısı kuruyorum. Onlara üssün koordinatlarını verip eve dönüyorum.»</p>

  <p>Shasa, «Ben de seninle geleceğim, Garry,» dedi.</p>

  <p>«Baba, sen Britanya Savaşından kalmasın. Yaşına göre davran.»</p>

  <p>«Sana uçmayı ben öğrettim, evladım. Ve hâlâ istediğin zaman seni parmaklarımın ucunda oynatırım.»</p>

  <p>Garry kendisini desteklemesi için Nana’ya bakınca yaşlı kadının taşlaşmış yüz ifadesiyle karşılaştı. Çaresizlik içinde ellerini havaya kaldırıp güldü.</p>

  <p>«Hoşgeldin öyleyse, kaptan.»</p>

  <p>«Hoşçakal, Nana.» Isabella yaşlı kadına sarıldı. «Bizim için dua et.»</p>

  <p>«Sen bana torunumu getirmeye bak, onunla birbirimize anlatacak çok şeyimiz var.»</p>

  <p>Isabella babasına döndü. «Seni seviyorum, baba.»</p>

  <p>«Benim seni sevdiğim kadar değil.»</p>

  <p>«O kadar aptallık ettim ki. Sana güvenmeliydim. İlk başta doğruca sana gelmeliydim.» Isabella yutkundu. «Çok korkunç şeyler yaptım, baba. Sana anlatmadığım şeyler. Bilmem beni bağışlayabilecek misin?»</p>

  <p>«Sen benim kızımsın. Benim çok sevdiğim tek kızım. Sağlıkla dön ve bebeğini getir, başka şey düşünme.»</p>

  <p>Isabella babasını kucakladıktan sonra dönüp Jan Smuts Havaalanının çıkış kapısına doğru koştu.</p>

  <p>Hoparlörlerden yolcular için çağrı yapılıyordu.</p>

  <p>«Güney Afrika Havayollarının SA 516 sayılı uçuşuyla Kinshasa ve Londra’ya gidecek yolcular için son çağrı.»</p>

  <p>Centaine dönüp Shasa’nın koluna girdi. Bir eliyle bastonuna dayanıyordu. Endişeli ya da aşırı gergin olduğu zamanlar bacakları daha beter oluyordu.</p>

  <p>Arabaya bindiklerinde Centaine oğlunun elini tuttu. «Daha konuşmadığımız bir şey var.»</p>

  <p>«Evet,» dedi Shasa. «Ne soracağını biliyorum. Bella'dan ne aldılar? Ona ne bedel ödettiler?»</p>

  <p>«Çocuk doğduğundan beri onların hesabına çalışıyor, belli bir şey bu.»</p>

  <p>«Bunu düşünmek bile istemiyorum,» dedi Shasa. «Ama er geç bununla yüzyüze gelmek zorunda kalacağız. Kızı pençesine alan KGB’de bir general, onun için efendilerinin kimler olduğunu biliyoruz.»</p>

  <p>«Shasa.» Centaine duraksadı, sonra sesi birden sertleşti. «Skylight skandalını hatırlıyor musun?»</p>

  <p>«Onu asla unutamayacağım.»</p>

  <p>«Bir sızıntı vardı, bir hainden kuşkulanılıyordu.»</p>

  <p>«Bella Skylight hakkında hiçbir şey bilmiyordu. Onu o işe karıştırmamaya çok dikkat etmiştim.»</p>

  <p>«Canavar Pınarına gelen İsrailli nükleer fizikçiyi hatırlıyor musun? Neydi adı, Aaron bilmem ne? Bella onunla küçük bir serüven yaşadı. Bella’nın adının Pelindaba güvenlik kayıtlarında olduğunu söylemiştin. Geceyi onunla geçirdi.»</p>

  <p>«Anne, senin ima ettiğin... » Shasa sustu. «Tanrım, yıllardır ne bilgiler elde edebildiğini bir hayal edebiliyor musun? Bir senatör olarak, benim yardımcım olarak Armscor'un en duyarlı projeleri onun masasından geçmiştir.»</p>

  <p>«Capricorn’da Cyndex projesi,» dedi Centaine. «Birkaç hafta önce denemelerdeydi. Nicholas’ı görmesine neden şimdi izin verdiler? Onlara pek özel bir bilgi mi verdi dersin?»</p>

  <p>Uzun bir süre konuşmadılar. Sonra Shasa, «Bir insanın ailesine ve çocuklarından birine sadakati ne zaman biter ve yurduna sadakati ve görevi ne zaman başlar?» diye sordu.</p>

  <p>«Bu sorunun çok yakında senin de benim de karşıma çıkacağına inanıyorum,» dedi Centaine. «Ama önce şu elimizdeki işi bitirelim de.»</p>

  <p class="yildiz">***</p>

  <p>Dancer Walvis Körfezindeki Courtney konserve fabrikasının iskelesine bağlıydı, 30 metrelik bir balıkçı teknesi olmasına rağmen bir transantlantiğin çizgilerine sahipti. Okyanusların herhangi bir yerine çabuk gitmek, orada aylarca kalmak ve sonra aynı hızla dönmek üzere inşa edilmişti.</p>

  <p>Sean iskelede durup tekneye baktı. Parlak ısarı rengini pek beğenmemişti, çok göze batacaktı, ancak bu günden sonra bu konuda yapabileceği bir şey de yoktu.</p>

  <p>Scout'ların yarısı teknenin küpeştesine yaslanmış duruyorlardı. Sean’ı görünce bağırıp alkışlamaya başladılar. Sonra çevresini sarıp elini sıktılar. Bu heyecanın çoğu sıkıntılarından ileri geliyordu, hepsi de iyi eğitim görmüş savaşçılardı ve bir haftalık hareketsizlk canlarına tak etmişti.</p>

  <p>Hepsi de eski ve soluk renkli blucinleri, yırtık yünlü kazakları ve başlarında çeşitli şapkalarıyla tam birer balıkçı gibi giyinmişlerdi.</p>

  <p>Başçavuş Esau Gondele safkan bir Matabele olup Sean’la birlikte en az on savaşa katılmıştı. Adam Sean’ı selamladı, sonra Sean koluna bir yumruk atınca sırıttı.</p>

  <p>«Üniformalı değilsin, Esau. Rahat ol, aslanım,» dedi Sean.</p>

  <p>Sean'ın seçtiği yirmi kişinin on ikisi Matabele, diğerleri genç beyaz Rodezyalılardı.</p>

  <p>Bunların da hepsi o bölgenin çiftçilerinin, av koruyucularının ve madencilerinin oğullarıydı.</p>

  <p>Scout birliğinde insanın derisinin rengi diye bir şey yoktu. Esau Gondele bir zamanlar Sean’a şöyle demişti: «Irk ayrımının en iyi tedavisi birinin sana ateş etmesidir. İnsan kendini kurtarmaya gelenin kara mı beyaz mı olduğuna bakmadan şapur şupur öpmeye hazırdır.»</p>

  <p>Sean şişme botları yöneten Simonstown'lı deniz komandoları hakkında kaygılanmıştı. Bunların hepsi de iriyarı genç Afrikaanderlerdi. Bu karma takıma uymakta güçlük çekebilirlerdi, Sean, Esau’ya Afrikaanderler için kendi küçültücü terimlerini kullanarak, «Kaya örümcekleriyle aran nasıl?» diye sordu.</p>

  <p>«Birkaçı en iyi dostum oldu bile, ama yine de kızkardeşimle evlenmelerini istemezdim.» Esau güldü. «Hayır, Sean, iyi insanlar hepsi de. İşlerini biliyorlar. Bana Patron demek zorunda olmadıklarını söyledim, şakayı anladılar.»</p>

  <p>«Pekâlâ, başçavuş. Akşama yola çıkıyoruz. Burada bizimle ilgilenecek biri olacağını sanmam. Ama yine de işi oluruna bırakmayacağız. Yola çıkmadan önce seninle teçhizatı gözden geçireceğiz, demir alır almaz da çocuklara durumu açıklayacağım.»</p>

  <p>Sean'ın seçtiği kişiler Kariha Gölünün çırpıntılı sularında devriye gezmiş olan insanlardı. Matatu'yu çağırmamasının nedeni de deniz tutmasıydı. Zavallı şimdi ciğerlerini kusacak hale gelmiş olurdu. Yanıbaşında Matatu olmadan bir operasyona girmek de çok garip geliyordu aslında. Matatu onun maskotuydu. Bu düşünceyi kafasından uzaklaştırarak yemekhaneye dolmuş olan adamlarına baktı.</p>

  <p>Sean duvarlara haritalar dayadı. «Şuraya gidiyoruz. Görevimiz biri kadın biri çocuk iki tutukluyu kurtarmaktır.»</p>

  <p>Adamlar düşkırıklığına uğramış gibi şakadan söylenip homurdandılar. Sean güldü.</p>

  <p>«Tamam, tamam, şamataya gerek yok. Karşınızda yeteri kadar düşman bulacaksınız. Mevsim açılmıştır, beyler, ateş serbesttir.»</p>

  <p>Homurtular alkışa dönüştü. Sean adamların sakinleşmesini bekledi.</p>

  <p>«Bu, hedefimizin elle çizilmiş bir krokisi. Gördüğünüz gibi epey acemice çizilmiş ama size neler bekleyebileceğinizi kaba hatlarıyla gösteriyor. Tutukluları kumsalda şu kampta bulacağımızı umuyorum. Büyük bir olasılıkla da şu kulübede. Kurtarma ekibinin başında ben olacağım. Botlardan üçünü alacağız.»</p>

  <p>Easu Gondele’nin sıralardan birinde, iki yanında iki Güney Afrikalı deniz komandosu olduğu halde oturduğuna dikkat etmişti. Konuşmasını dinlerken bir sigarayı elden ele geçiriyorlardı. Irk ayrımının bedeli ne şimdi, diye düşünerek devam etti.</p>

  <p>«Ciddi bir durum olacaksa tehlike pistin şu yanındaki terörist kampından gelecektir. Başçavuş Gondele destek birliğini diğer üç botla nehrin yukarısına götürecek ve heriflerin bizim, tarafa geçmesini önlemek için şurada yolu kesecektir.</p>

  <p>İlk silah sesini duyduktan sonra yarım saat orayı tutacaksınız. Bu bize tutukluları kurtarmak için yeterli zamanı sağlayacaktır. Ondan sonra çekilip geldiğiniz yoldan Dancer’e döneceksiniz. İş basit aslında, ama çok hızlı olmalıyız. Gereğinden bir saniye fazla bile kalmayacağız. Ancak elinizde fırsat varken bir iki kişi temizlemek isterseniz kimse size bir şey demeyecektir. Şimdi bir kez daha durumu inceleyeceğiz, yarın da dalgalı denizde botlarla yola çıkma ve sonra botları geri getirme talimi yapacağız. Silah eğitimi ve teçhizat kontrolüne ek olarak bunu her gün bir kere yapacağız. Yani ayın on üçü salı gecesi çıkartma yapana kadar pek evlerinize mektup yazacak zamanımız olmayacak.»</p>

  <p class="yildiz">***</p>

  <p>Kinshasa’ya şiddetli bir tropik yağmurunun ortasında inen uçak pistteki yerine doğru ilerlerken yağmurdan dışarsı görünmüyordu. Isabella uçaktan otobüse giderken bir iki saniye içinde sırılsıklam olmuştu.</p>

  <p>Söz verildiği gibi gümrükten geçer geçmez kendisini biri karşıladı. Üzerindeki uçuş tulumunda hiçbir rütbe işareti olmayan genç ve yakışıklı bir pilottu. Kendisini selamladığında Isabella Küba aksanını tanıdı.</p>

  <p>Pilot Isabella’nın çantasını ve Nicky'ye getirdiği armağan kutusunu taşımakta ısrar etti ve kendilerini havaalanının çarter uçaklarının bulunduğu bölüme götüren köhne takside yol boyunca flört etti kadınla.</p>

  <p>Oraya vardıklarında yağmur kesilmişti. Gökyüzünün hâlâ kapalı olmasına rağmen hava çok sıcak ve nemliydi. Pilot bavulu tek motorlu küçük bir uçağın arkasına yerleştirdi. Uçakta anlamsız bir numaradan başka bir işaret yoktu.</p>

  <p>«Bu havada uçacak mıyız?» diye sordu Isabella. «Tehlikeli değil mi bu?»</p>

  <p>«Ah, senyora, ölürseniz kollarımın arasında ölmüş olacaksınız, ne mükemmel bir ölüm olur bu!»</p>

  <p>Uçak havalanır havalanmaz pilot üzerinden geçtikleri yerleri daha iyi göstermek için elini kadının dizine dayadı.</p>

  <p>«Ellerinizi levyelerde tutun, gözünüzü yoldan ayırmayın,» dedi Isabella. Adamın elini tutup dizinden kaldırdı. Pilot dişlerini göstererek güldü sanki kadını tavlamış gibi.</p>

  <p>Isabella uzun zaman öfkeli kalamıyordu. Bu rotada gittikleri her dakika Nicky'yi son gördüğü üsse doğru yol almakta olduklarını anlamıştı. İki saat sonra ilerdeki bulutların altında Atlantik Okyanusunu gördü.</p>

  <p>Pilot kıyıya varınca güneye dönünce Isabella birden yerinde doğruldu. Nehrin haliçlerini ve denize açılan ağzını tanımıştı. Pilot levyeyi çekerek kırmızı toprak piste inmeye hazırlandı.</p>

  <p>Nicky, diye düşündü Isabella. Az kaldı, yavrum. Yakında kurtulacağız.</p>

  <p>Uçak pistte ilerlerken oğlunu gördü. Cipin ön koltuğunda ayağa kalkmıştı. En az beş santim daha boy atmıştı. Saçı hatırladığından daha uzundu ve kepinin altından taşıyordu, ancak gözlerinde hiçbir değişiklik yoktu. O şahane berrak yeşil bu kadar uzaktan bile parıl parıldı. Nicky annesini tanıyınca iki kolunu başının üstüne kaldırıp selamladı. Esmer ve yakışıklı yüzünde bembeyazdı dişleri.</p>

  <p>Cipte Nicky’nin yanında sürücü ve Kübalı paraşütçü Jose vardı. Isabella uçaktan inerken onlar da Nicky kadar sevinçle sırıtmaktaydılar.</p>

  <p>Nicky cipten atlayıp annesini karşılamaya koştu. Isabella bir an onun kucağına atlayacağını sanarak sevindiyse de, Nicky son anda kendini toparlayıp elini uzattı.</p>

  <p>«Hoşgeldin, anne.» Isabella oğluna olan sevgisinden boğulacak gibiydi, «Seni gördüğüme çok sevindim.»</p>

  <p>«Merhaba, Nicky.» Sesi boğuktu Isabella’nın. «O kadar büyümüşsün ki, seni az daha tanımayacaktım. Bayağı bir erkek olmuşsun artık.»</p>

  <p>Kendisinden söylemesi beklenen şey buydu işte. Nicky iki elinin başparmağını kemerine geçirerek Jose'yle sürücüye seslendi. «Gelin de annemin bavulunu alın.»</p>

  <p>«Başüstüne, General Pele.» Jose çocuğu şakacıktan selamlayıp Isabella’ya döndü. «Hoşgeldiniz, hanımefendi. Sizi dört gözle bekliyorduk.»</p>

  <p>Isabella, birdenbire herkesin sevgili teyzesi olup çıktım, diye düşündü. Armağan çantasından sürücüyle Jose'ye birer karton Malrboro sigarası çıkarıp verince popülerliği yüz kat daha arttı. Angola’da Malrboro sigarası döviz yerine geçerdi.</p>

  <p>Nicholas cipi sürerken neşeyle konuşuyor, Isabella onun gösterdiği ve anlattığı her şeye ilgi gösteriyorsa da, bu kere çevresine çok daha dikkatle bakıyordu. Sean’e çizdiği krokilerde büyük yanlışlıklar yaptığını anlıyordu şimdi. Eğitim alanı son geldiğinden bu yana genişletilmişti. Şimdi birkaç bin asker barınıyor olmalıydı burada; ağaçlara gerili kamuflaj ağları altında toplar da görmüştü Daha ilerde park etmiş kamyonların üstünde çanak antenleriyle radarları görünce uçakla gelecek olan babasıyla Garry'yi düşündü. Onlara bu değişiklikleri bildirmenin bir yolu yoktu artık.</p>

  <p>Kumsaldaki kampa gelince Isabella arabanın göstergesine baktı. İndikleri pistten buraya kadar üç buçuk kilometre vardı, sandığından çok az yani. Bu durumun kurtarma operasyonunu tehlikeye sokacağım, düşündü. Sean'ın tahmininden daha kısa zamanda gelebilirdi destek güçleri.</p>

  <p>Jose bavulunu nöbetçi kulübesine taşıdı. İçerde daha önce gördüğü iki kadın vardı. Ancak bu kere tutumları daha az ciddi ve daha dostçaydı.</p>

  <p>«Size birer armağan getirdim,» dedi Isabella. Çantasından kokusundan çok şişesinin boyu için seçtiği iki kutu parfüm çıkardı. Kadınlar zevkten kendilerinden geçmişlerdi, parfümleri üzerlerine öyle bol sıktılar ki, odanın havası bir anda soluk alamayacak kadar ağırlaştı.</p>

  <p>Isabella’nın bavulunu açınca bu kere fotoğraf makinesinin üstünde hiç durmadılar.</p>

  <p>Isabella onlara rujunu denemelerini söyledi. Kadınlar dudaklarını boyayıp Isabella’nın küçük aynasında baktılar yüzlerine. Odada eski arkadaşların bir toplantı havası vardı artık. .</p>

  <p>Nicholas’a getirdiği armağan kutusunu açmaya sıra geldiğinde kadınlar işlerini iyice tavsatmışlardı artık. Biri sönük futbol topunu eline aldı. «Ah, Pele bayılacak işte buna,» dedi. Sonra pompaya uzanınca Isabella birden sinirlerinin gerildiğini hissetti.</p>

  <p>«Top için,» dedi.</p>

  <p>«Biliyorum, şişirmek için.» Kadın pompanın sapım bir iki kere çekip ittikten sonra yine kutuya bıraktı.</p>

  <p>«Sizi rahatsız ettiğimiz için özür dilerim, senyora. Ama biz sadece görevimizi yapıyoruz.»</p>

  <p>«Elbette, çok iyi anlıyorum sizi,» dedi Isabella.</p>

  <p>«Bizimle iki hafta kalacaksınız. Çok iyi. Pele geleceğinizi duyunca çok heyecanlandı. Çok iyi bir çocuk: Herkes çok sever onu. Gurur duyarız onunla.»</p>

  <p>Isabella’ya bavulunu geçen sefer verdikleri kulübeye taşımasına yardım etti sonra.</p>

  <p class="yildiz">***</p>

  <p>Mayosunu giymiş olan Nicholas yatağın üstünde oturuyordu.</p>

  <p>«Haydi anne, gel yüzmeye gidelim, kayalığa kadar yarışa var mısın?»</p>

  <p>Balık gibi yüzüyordu oğlan, Isabella ona yetişmek için bayağı zorlanmaya başlamıştı.</p>

  <p>O akşam kulübede ikisi yalnızken Isabella kutuyu açıp getirdiği armağanları verdi.</p>

  <p>Nicky futbol topuna bayıldıysa da annesinin seçtiği kitapları ve tişörtleri de çok sevmişti. Isabella ayrıca bir Sony kasetçalarla bir kutu müzik kaseti getirmişti.</p>

  <p>«Rock and roll yapmasını öğreteyim sana,» diyerek bir Johnny Halliday kaseti koydu.</p>

  <p>Kulübede Adra kendilerini yemeğe çağırana kadar kahkahalarla gülerek dans ettiler sonra. Adra her zamanki gibi sessiz ve asık yüzlüydü. Isabella ona boş verip sadece oğluyla meşgul oluyordu bu kere. Isabella oğlu için bir sürü fil şakası da öğrenmişti.</p>

  <p>«Filin buzdolabına girdiğini nasıl anlarsın? Tereyağında bıraktığı ayak izinden.»</p>

  <p>Nicky buna bayılmıştı. Karşılık olarak o da Jose'den öğrendiği bir espriyi söyledi.</p>

  <p>Isabella bayılacak gibi olmuştu.</p>

  <p>Sinirden titreyerek, «Onun ne demek olduğunu biliyor musun?» diye sordu.</p>

  <p>«Elbette. Okuldaki büyük kızlardan biri gösterdi bana.» Isabella konunun üstünde daha fazla durmamanın daha iyi olacağını düşündü.</p>

  <p>Oğlanı yatırdıktan sonra Adra'yla kulübeye dönerlerken Isabella, «Ramon nerede?» diye fısıldadı. «Burada mı?»</p>

  <p>Adra cevap vermeden dikkatle baktı çevresine. «Hayır. Yakında gelecek ama. Yarın ya da öbür gün. Sana geleceğini, seni sevdiğini söylememi istedi benden.»</p>

  <p>Isabella kulübesinde yalnız kalınca artık gerçek kimliğini bildiği Ramon'la yeniden karşılaşmayı düşününce titremeye başladı. Onun yanında doğal davranıp davranamayacağını bilemiyordu. Onunla sevişme düşüncesi korkutuyordu kendisini.</p>

  <p>Ona karşı duygularındaki değişikliği mutlaka farkederdi. Nicholas’ı götürebilir, kendisini tutuklatabilirdi.</p>

  <p>Tanrım, ne olur Sean Ramon'dan önce gelsin. Sean gelene kadar onu buradan uzak tut, yalvarırım sana... O gece korkudan buz gibi terler dökerek hiç uyumadı.</p>

  <p>Ramon'un karanlıklar içinden çıkıp geleceğinden ve onu yatağına almak zorunda kalacağından korkuyordu.</p>

  <p>Daha önce olduğu gibi ilk günlerini Nicholas'la yüzerek, balığa çıkarak ve kumsalda oyunlar oynayarak geçirdiler.</p>

  <p>Isabella pazartesi gecesi Nicholas'ın yatmaya hazırlanmasını seyrederken yatağının başucundaki rafta duran bisiklet pompasını aldı ve sapını çevirdi. Verici çalışmaya başladığı anda bir tık sesi duyuldu. Nicholas annesinin getirdiği yeni naneli diş macunu kokarak banyodan çıktığında pompayı yerine yerleştirmişti bile.</p>

  <p>Isabella cibinliği yerleştirmek için yatağın üzerine uzandı sırada Nicholas birden uzanıp kollarım annesinin boynuna doladı. «Seni seviyorum, anne,» diye utançla mırıldandı. Isabella oğlunu öptü.</p>

  <p>Oğlanın ağzı nemli ve sıcaktı, nane kokuyordu, Isabella kalbinin sevgiden çatlayacak gibi olduğunu hissetti. Nicholas davranışından utanarak döndü, örtüsünü çenesine kadar çekerek gözlerini kapattı, horlamaya başladı.</p>

  <p>«İyi geceler, Nick. Ben de seni seviyorum, bütün kalbimle hem de,» diye mırıldandı Isabella, Kendi kulübesine dönerken havada gökgürültüsü vardı, şimşekler çakıyordu birbiri ardından. Isabella başını kaldırıp bakınca alnının ortasına iri bir damla sıcak yağmur düştü.</p>

  <p class="yildiz">***</p>

  <p>Lear jetinin kokpiti sessizdi. On bin metrede uçuyorlardı, Shasa, «Düşman kıyıları karşıda,» diye mırıldandı. Garry güldü.</p>

  <p>«Haydi baba, insanlar ancak ikinci Dünya Savaşı filmlerinde böyle konuşurlar.» Bulutların üstünde, gümüş bir ayışığı dünyasındaydılar. Altlarındaki bulut karla kaplı bir ovaydı sanki.</p>

  <p>«Kongo nehrinin ağzına yüz mil kaldı.» Shasa uydu seyir sisteminin ekranında yerlerini saptadı. «Şu anda Dancer’in tam üstünde olmalıyız.»</p>

  <p>«Bir konuşalım,» dedi Garry. Shasa telsiz frekansını değiştirdi..</p>

  <p>«Donald Duck, burası Tılsımlı Canavar, beni duyuyor musun?»</p>

  <p>«Canavar, burası Duck. Sesin beş kuvvetinde.» Shasa büyük oğlunun sesini duyunca rahatlayarak gülümsedi. «Sean'ın parmağı düğmenin üstündeymiş,» diye söylendi. «Beklemede kal, Duck, biz Disneyland’a giriyoruz.»</p>

  <p>«Yolunuz açık olsun. Biz beklemedeyiz.. »</p>

  <p>Shasa ikinci pilot koltuğunda dönüp arkasına baktı. Courtney Haberleşme’nin iki teknisyeni aygıtlarının üstüne eğilmişlerdi. Özel elektronik aygıtları uçağa monte etmek tam on gün sürmüştü. Bunlardan çoğu hâlâ Armscor’da denenmekteydi ve hava kuvvetlerine teslim edilmemişti. Adamların yüzleri ekranın ışığıyla yemyeşildi, koskoca kulaklıkları başlarının biçimini değiştirmişti.</p>

  <p>Shasa dahili hattı açtı. «Nasıl gidiyor, Len?»</p>

  <p>Başmühendis patronuna baktı. «Radar izi yok. Luanda, Kinshasa ve Brazaville'den normal telsiz sinyalleri alıyoruz. Hedeften bir şey yok.»</p>

  <p>«Devam edin.» Shasa öne döndü. Yeni frekans arama sistemiyle aygıtın bandları kendi kendine taradığını biliyordu. Luanda ya da Saurimo askeri üslerinden yapılan askeri yayınları alacaklardı. Lear’in altına monte edilen anten de kendilerini düşman radarları tarafından saptandıkları konusunda uyaracaktı. Telsiz mühendisi Len İspanyolca bildiği için seçilmişti. Kübalılar arasındaki konuşmaları dinleyebilecekti.</p>

  <p>«Pekâlâ, Garry.» Shasa oğlunun koluna dokundu. «Kongo nehrinin ağzı üstündeyiz. Yeni rotan 175.»</p>

  <p>«Yeni rota 175,» diye tekrarladı Garry. Uçak bir kanadı üstünde dönüp kıyıya paralel olarak uçmaya başladı.</p>

  <p>Hava ve rüzgârın bir kaprisiyle altlarındaki bulutta kocaman bir delik açılmıştı. Dolunaya yakın olan ayın ışığı on bin metre altlarındaki denizi ve Afrika kıyısını aydınlattı.</p>

  <p>«Dört dakika sonra Ambriz nehri ağzı,» dedi .Shasa.</p>

  <p>Kulaklığında Len’in sesini duydu. «Hedefin sinyalini almak için tarayıcıyı çalıştırdık.»</p>

  <p>«Ambriz üstündeyiz.»</p>

  <p>«Hedef sinyali alınmadı.»</p>

  <p>«Altı dakika sonra Catacanha nehir ağzı,» dedi Shasa.</p>

  <p>Ambriz'den bir sonuç almayı beklememişti zaten. Araştırma bölgesinin sınırıydı burası. İleri bakınca yüzünü buruşturdu. Tam önlerinde dağ gibi kara bulut göğe doğru yükseliyordu. Shasa bulutun yüksekliğini Lear’in menzili dışında olan on beş yirmi kilometre olarak hesap etti.</p>

  <p>«Buna ne diyorsun?»</p>

  <p>Garry başını sallayarak hava radarı ekranına baktı. Dev tropik fırtınası ekranda kızıl bir leke olarak görünüyordu. .</p>

  <p>«Doksan altı mil ilerimizde. Chicamba nehir ağzının üstüne oturmuş gibi.»</p>

  <p>«Eğer öyleyse Bella’nın vericisinin sinyallerini silecektir.» Shasa’nın canı sıkılmış gibiydi.</p>

  <p>«Onun içinden zaten geçemezdik.»</p>

  <p>«Catacanha üstündeyiz, Len. Hedeften haber var mı?»</p>

  <p>«Yok, Bay Courtney.» Adamın sesi birden değişti. «Bir dakika! Tüh! Biri bizi radarına aldı.»</p>

  <p>«Garry.» Shasa oğlunun koluna dokundu. «Radarlarında saptadılar bizi.»</p>

  <p>«Uluslararası frekansa geç ve dinle,» dedi Garry.</p>

  <p>Koltuklarında donmuş bir halde ilerdeki büyük fırtınanın yaydığı parazitleri dinlediler.</p>

  <p>Birden parazit arasında net bir ses duyuldu. «Kimliği bilinmeyen uçak. Burası Luanda kontrol. Yasak bölgedesiniz. Derhal kendinizi tanıtın. Tekrar ediyorum, yasak bölgedesiniz.»</p>

  <p>«Luanda kontrol, burası British Airways uçuş no. BA 051. Bir motor arızamız var. Koordinatlarımızı bilmek istiyoruz.» Shasa Luanda ile bir zaman kazanma tartışmasına girdi. Kazanacakları her saniye önemliydi kendileri için. Onların talimatlarını ve hava sahasını terk uyarılarını anlamazdan gelerek Luanda’ya inme izni istediler.</p>

  <p>Len askeri frekansları tararken, «Yutmadılar, Bay Courtney,» dedi. «Saurimo üssünden bir MIG filosu havalandırdılar, onları üstümüze doğru yöneltiyorlar.»</p>

  <p>«Chicamba ağzına ne kadar kaldı?» diye sordu Garry. «On dört dakika.»</p>

  <p>«Eh, MİG'IerIe burun buruna geleceğiz,» dedi Garry. «Mach 2 hızıyla geliyorlar. Çok eğlence m olacak.»</p>

  <p>Güneye doğru yollarına devam ettiler.</p>

  <p>«Bay Courtney, yeni radar dalgaları var. Sanırım MİG'ler yerimizi buldu,» dedi Len.</p>

  <p>«Teşekkür ederim, Len. Chicamba’ya bir dakika on dört saniye.»</p>

  <p>«Bay Courtney.» Len’in sesi telaşlıydı. «MİG lideri hedef bildiriyor. Bizi buldular, efendim. Radar dalgaları arttı. MİG lideri atış izni istiyor.»</p>

  <p>Shasa Garry'ye, «Bize yetişemeyeceklerini söylediğini sanıyorum,» dedi. «Hani operasyon menzilleri dışındaydık?»</p>

  <p>«Herkes yanlış yapabilir, baba.»</p>

  <p>«Bay Courtney!» Len bağırıyordu artık. «Hedef sinyalini alıyorum, altı kilometre kadar ilerde. Tam önümüzde.»</p>

  <p>«Emin misin, Len?»</p>

  <p>«Bu bizim vericimiz, eminim, efendim.»</p>

  <p>«Chicamba nehir ağzı. Bella Chicamba'da!» diye bağırdı Shasa. «Haydi gidelim buradan!»</p>

  <p>«Bay Courtney, MİG’lere ateş izni verildi, şu anda saldırıya geçiyorlar.»</p>

  <p>«Sıkı tutunun,» diye seslendi Garry.</p>

  <p>Shasa koltuğunda geri savrulurken, «Ne yapıyorsun?» diye bağırdı. «Dön ve denize doğru açıl.»</p>

  <p>«Bir mil gitmeden vururlar bizi.» Garry uçağı pike inişine geçirmişti.</p>

  <p>«Garry, Tanrı aşkına, kanatları koparacaksın.»</p>

  <p>«Birini seç, baba, Ya kanatları koparırız ya da o MİG'ler bizi toz duman ederler.»</p>

  <p>«Bay Courtney, MİG lideri roketin hedefe kilitlendiğini bildirdi.» Len korkudan kekeliyordu.</p>

  <p>Shasa Garry’nin kolunu yakaladı.</p>

  <p>«Ne yapacaksın, Garry?»</p>

  <p>«Oraya gireceğim.» Garry fırtına bulutunu gösterdi. Bulut, içindeki büyük rüzgârlar ve hava cereyanlarıyla kaynıyor gibiydi. Tam ortasında şimşekler çakıyordu.</p>

  <p>«Sen çıldırmışsın,» diye mırıldandı Shasa.</p>

  <p>«Hiçbir MİG bizi oraya izleyemez. Çevremizde bu kadar enerji ve elektrik varken hiçbir roket kilitlendiği rotada kalamaz.»</p>

  <p>«Bay Courtney, MİG roketi ateşledi, ikincisini de. İki roket üzerimize doğru. . . »</p>

  <p>«Biz günahkârlar için dua edin,» dedi Shasa, Garry Lear'i hâlâ dalıştan çıkarmamıştı. Gösterge iğnesi bu noktayı aşmayın çizgisinin de altındaydı şimdi.</p>

  <p>Bir şey uçağa çarptığı anda, «Tamam İşte!» diye bağırdı Shasa. Uçak ters döndü, uçuş göstergesi topaç gibi dönmeye başladı ve fırtınanın içine girdiler.</p>

  <p>Görüş alanı hemen sıfıra inmiş, ıslak pamuğu andıran kurşuni bir bulut çevrelerini sarmıştı. Fırtına Lear’e saldırdıkça emniyet kemerlerini koparacak kadar ileri savruluyorlardı oturdukları yerlerde.</p>

  <p>Lear ölü bir yaprak gibi dönüp duruyordu. Kontrol panelin deki göstergeler dönüyor, altimetre bir inip bir çıkıyordu. Birden korkunç bir hava cereyanına çarptılar, uçak bir anda beş yüz metre yukarı fırlatıldı, kanatları üstünde dönmeye başladı.</p>

  <p>Garry’nin yapacağı bir şey yoktu. Levyelerle ve kanatlarla oynayarak uçağı daha fazla bir zorlamaya sokamazdı. Leâr canını kurtarma, çabasındaydı.</p>

  <p>«Haydi yavrum,» diye Garry uçakla konuşuyordu. «Cesaret. Bunu başarabilirsin.»</p>

  <p>Shasa koltuğunun kenarlarını kavramış, gözlerini altimetreden ayırmıyordu. Beş bin metreye inmişler hâlâ da düşüyorlardı. Göstergelerden hiçbirinin anlamı kalmamıştı artık. Hepsi bir yana doğru sallanıp titriyorlardı.</p>

  <p>Altimetre kâh duruyor kâh düşüyordu şimdi. Üç bin metre. İki bin. Bin beş yüz.</p>

  <p>Fırtınanın şiddeti artıyordu; başları ileri geri savruluyor, her an omurgaları kopacak gibi oluyordu.</p>

  <p>Motor bölümünden bir parçalanma sesi geldi. Shasa buna bile aldırmadan baktı altimetreye. Bin dört yüz metre. Bin metre, sıfır. Yere çakılmış olmalılardı. Ancak fırtına içindeki barometrik değişiklikler aleti bozmuştu.</p>

  <p>Uçak birden doğruldu, savrulma azaldı. Garry levyeleri çekince bir karşılık alabildi. Fırtınadan çıktılar.</p>

  <p>Baş döndürücü bir değişiklik olmuştu. Fırtınanın gürültüsü, yerine şimdi jet motorlarının hafif homurtusu vardı. Kokpit ay ışığıyla dolmuştu. Shasa’nın soluğu kesildi birden.</p>

  <p>Neredeyse denizin üstündeydiler, bir kuş gibi değil de bir balık gibi uçuyorlardı sanki. Otuz metre daha inmiş olsalardı Atlantik’in yeşil dalgaları arasına gömüleceklerdi.</p>

  <p>«Haydi bakalım seyir subayı, yeni rotayı yer de görelim,» dedi Garry.</p>

  <p>«260 derece. Durum nasıl?»</p>

  <p>«Mükemmel.» Garry uçağı yavaşça yeni rotaya çevirdi. Lear karanlık kıtayı arkada bırakarak denizin açıklarına doğru yoluna devam etti.</p>

  <p>Shasa dönüp arkasına baktı. Teknisyenlerin yüzleri parlıyordu, korkudan ter içinde kalmışlardı.</p>

  <p>«Len, MİG'ler ne durumda?»</p>

  <p>Len hâlâ yaşıyor olmanın şokuna uyum sağlamaya çalışıyordu.</p>

  <p>«Kendine gel, be adam,» dedi Shasa. Len hemen önündeki gösterge tablosuna döndü.</p>

  <p>«Hâlâ bağlantı halindeyiz. MİG lideri hedefin yok edildiğini bildiriyor. Yakıtı azalmış, üsse dönüyormuş.»</p>

  <p>«Hoşçakal, Fidel. Berbat bir nişancı olduğun için Tanrıya şükürler olsun.»</p>

  <p>Garry uçağı gürültünün çok olduğu ve radarın izlerini saptamakta güçlük çekeceği kadar alçalttı.</p>

  <p>«Dancer nerede acaba?»</p>

  <p>«Tam ilerimizde olmalı.» Shasa mikrofon düğmesine bastı.</p>

  <p>«Donald Duck, burası Tılsımlı Canavar.»</p>

  <p>«Sizi dinliyorum, Canavar.»</p>

  <p>«Chicamba. Tekrar ediyorum, Chicamba. Anlaşıldı mı? Tamam.»</p>

  <p>«Anlaşıldı. Chicamba. Tekrar ediyorum, Chicamba. Bir şey mi oldu? Güneydoğudan jet gürültüleri geliyordu. Tamam.»</p>

  <p>«Bir şey yok. Piknik diyebilirsin. Şimdi Disneyland’i ziyaret sırası sende. Tamam.»</p>

  <p>«Gidiyoruz, Canavar.»</p>

  <p>«Şansınız açık olsun. Anlaşıldı. Tamam.»</p>

  <p class="yildiz">***</p>

  <p>Garry uçağı Windhoek Havaalanına indirdiğinde salı sabahı saat beş buçuktu.</p>

  <p>Aşağı inince Garry hafif çatırtılarla soğumak ta olan en yakın motorun yanına gitti.</p>

  <p>«Baba, gel bak şuna, » diye seslendi.</p>

  <p>Shasa motorun hemen altındaki madeni bölmeye çakılıp kalan yabancı cisme baktı. Rengi sapsarıydı, oku andıran uzun bir gövdesi1 vardı. Yarısından fazlası uçağın içindeydi.</p>

  <p>«Nedir bu?» diye sordu Shasa.</p>

  <p>Arkalarından gelen Len «O, Bay Courtney, patlamamış bir Sovyet roketidir, dedi.</p>

  <p>«Eh, Fidel o kadar kötü nişancı değilmiş Öyleyse,» diye mırıldandı Shasa.</p>

  <p>«Tanrı Rus işçiliğinden razı olsun,» dedi Garry. «Biraz erken belki, baba, ama bir kadeh şampanya içebilir miydin acaba?»</p>

  <p>«Ne güzel bir fikir,» dedi Shasa.</p>

  <p class="yildiz">***</p>

  <p>«Chicamba nehri.» Sean ile Esau Gondele omuz omza eğilmişlerdi haritanın üzerine. «İşte şu.»</p>

  <p>Sean parmağını dayadı. «Catacanha’nın hemen güneyinde.» Balıkçı teknesinin kaptanına baktı. Van Der Berg bodur ve şişman gövdesi, güneşten yanıp kavrulmuş derisiyle tam bir suma güreşçisini andırıyordu.</p>

  <p>«Orası hakkında neler biliyorsun, Van?»</p>

  <p>«Yakından hiç görmemiştim. Küçük nehirlerden biri işte. Ama istediğin kadar yakınından geçebilirim.»</p>

  <p>«Mercan kayalığının bir mil uzağından geç, yeter.»</p>

  <p>«Tamam. Ne Zaman?»</p>

  <p>«Yarın bütün gün ufuk çizgisinin altında kal, sonra gece saat ikide yaklaşırsın.»</p>

  <p>Scout'lar işe hep geceyarısından sonra ikide başlarlardı. Düşman o saatte hem fiziksel hem de ruhsal açıdan en düşük noktasında olurdu.</p>

  <p>Sabahın saat birinde Sean güvertede son talimatlarım verdi. Adamları tek tek kendisi kontrol etti. Hepsi blucin ve denizci mavisi kazak ve altı kauçuk siyah botlar giymişlerdi. Başlarında siyah örgü başlıklar vardı. Hepsinin elleri ve yüzleri, ya doğal olarak ya da kamuflaj kremiyle karaya boyanmıştı.</p>

  <p>Taşıdıkları Sovyet AKM tüfekleri, Tokarev tabancaları ve Bulgar M75 antipersonel elbombaları Güney Afrika savunma güçleri tarafından Angola’nın güneyinde ele geçirilmiş Kübalı askerlerin teçhizatlarıydı. Esau Gondele’nin timinden üç kişide RPG tanksavar roketatarlar vardı. Güney Afrikalılarla işbirliği karşılığı yaptıkları anlaşmaya göre olayda hiçbir şey kendilerine kadar izlenemeyecekti.</p>

  <p>Birer birer masanın yanına gelip yüzük, künye, cüzdan ve saat gibi kişisel eşyalarını teslim ettiler. Esau Gondele bunları ayrı ayrı zarflara dolduruyor ve hepsini birbirinin eşi olan siyah ve su geçirmez dijital saatler dağıtıyordu.</p>

  <p>Tam bu sırada dahili hoparlörlerden kaptanın sesi duyuldu. «Nehir ağzında yedi deniz mili uzaktayız. Derinlik düzenli bir şekilde azalmaktadır. Zamanından birkaç dakika önce varmış olacağız.»</p>

  <p>«Aferin Sana,» dedi Sean. Önündeki kara yüzlere döndü sonra. «Tamam beyler, ne yapacağımızı biliyorsunuz. İlle de birini öldüreceksiniz, bunun kadın ya da çocuk olmamasına dikkat edin. Kadın benim kızkardeşimdir. İki, size gösterdiğim krokiler gerçekten çok hayalidir. Onlara güvenmeyin. Üç, çekilirken kıyıda kalmayın.</p>

  <p>Chicamba tatil geçirilecek bir yer değildir. Yatacak yerleri ve yiyeceği berbattır.»</p>

  <p>Silahını aldı. «Haydi çocuklar, gidip bitirelim şu işi.»</p>

  <p>Dancer radar ve iskandili aracılığıyla kıyıya yaklaşıyordu. Tüm ışıklar söndürülmüştü. Sean karanlıkta dalgaların dış kayalığın üstünde kırıldığını seçebiliyordu. Kıyıda ışık yoktu. Toprakla gece birbirine karışmıştı. Gökyüzü de bulutlarla kaplıydı. Ne ayışığı vardı ne de bir yıldız parıltısı.</p>

  <p>Van Der Berg radarın üstünden doğruldu. «Bir mil kaldı. » dedi. «Su, altı kulaç derinliğinde.» Melez dümencisine baktı. «Makinaları durdur.»</p>

  <p>Ayakları altındaki titreşim kesildi. Dancer bir kütük gibi sallanıyordu şimdi.</p>

  <p>«Teşekkürler, Van,» dedi Sean. «Sana güzel bir armağan getiririm.» Kaptan köşkünden güverteye indi.</p>

  <p>Her tim kara lastik botunun başında bekliyordu. Sean havada uyuşturucunun tatlı kokusunu duyunca yüzünü buruşturdu. Bundan hoşlanmazdı ama Scout'larda çarpışmaya girmeden uyuşturuculu bir sigara içmek gelenekleşmişti.</p>

  <p>«Başçavuş, sigaralar söndürülsün,» diye emretti. Az sonra sigaraların ayaklar altında ezildiğini gösteren bir sürtünme sesi işitildi. Sean sigaranın korkuyu giderdiğini ve Scout'ların o umursamaz serdengeçtiklerini de frenlediğini bilirdi ama kendisi hiç kullanmamıştı.</p>

  <p>Korku duygusunu çok severdi kanında damar gibi atardı korku. Böyle zamanlarda, ölüm tehlikesiyle karşı karşıya olduğu çatışmalara girerken daha çok hissederdi yaşadığını. Bu temiz ve saf korku alevini gölgelemek istemezdi.</p>

  <p>Dolan botlar birer birer kayarak suya indiler. Motorcular dıştan takma motorları çalıştırdılar. Motorların gürültüsü çok hafifti, böylesine rüzgârsız ve sakin bir gecede, bile otuz metre öteden sesleri duyulmazdı.</p>

  <p>Aralarında birer bot boyu bırakarak dizi halinde yola koyuldular. Motorcu arkada küçük bir el feneri yakarak gelenlere yol gösteriyordu..</p>

  <p>Sean ayakta duruyordu. Boynunda küçük bir ışıklı pusula asılıysa da, kıyıya yanaşmak için elindeki gece dürbününe güveniyordu.</p>

  <p>Dürbünle palmiyeleri ve nehrin ağzını görünce fenerle işaret verdi. Esau'nun botu yanına geldi.</p>

  <p>«İşte, orası.» İri yarı Matabele’nin kulağına eğilerek konuşmuştu.</p>

  <p>Esau kendi dürbünüyle baktı. «Gördüm.»</p>

  <p>«Haydi, göster kendini.»</p>

  <p>Üç botluk tim nehrin ağzından içeri girip karanlıkta kayboldu.</p>

  <p>Sean kendi motorcusuna talimat verince kıyıya paralel bir konuma geldiler. Sean kıyı boyunca giderlerken dürbünüyle tarıyordu kumsalı. Nehir ağzından yarım mil ilerde bir palmiyelimin arasında bir kulübe şekli gördü. Sonra bir ikincisi. «Bella’nın tarif ettiği yer burası,» diye söylendi.</p>

  <p>Kıyıya doğru yol aldılar. Şimdi en yakındaki kulübenin üstündeki maden parıltısını görmüştü. Büyük bir anten ve haberleşme merkezinin uydu haberleşme çanağı.</p>

  <p>Botun altı kumlara değince dizlerine kadar çıkan sıcak suya atladılar. Sean başlarında olduğu halde kıyıya çıktılar. Yerdeki kumlar o kadar beyazdı ki, üstlerinde koşuşan yengeçler seçilebiliyordu. Adamlar palmiyelere doğru koşup su setinin arkasında mevzilendiler.</p>

  <p>Sean birkaç dakika durup çevresini inceledi. Isabella’nın anlattığına göre kendisini ilk alıp üstünü aradıkları yer haberleşme merkeziydi. Orada iki üç kadın operatörün olduğunu söylemişti. Ayrıca telörgünün öteki tarafındaki barakada kalan yirmi kadar asker saymıştı.</p>

  <p>Kampın kapısı günbatımında kilitlenirdi. Bunu özellikle belirtmişti. Kapıda hep bir nöbetçi vardı. Telörgünün çevresinde dolaşırdı. Her dört saatte bir değişirdi nöbetçiler.</p>

  <p>Sean, «İşte geliyor,» dedi kendi kendine telörgünün yanındaki kara gölgeyi görünce, Gece dürbününü indirdi, yanında yatan Scout’a, «Yirmi adım önde Porky,» dedi. «Soldan sağa doğru yürüyor.»</p>

  <p>«Gördüm.» Porky Soaves uzmanlık dalı sapan olan Portekiz asıllı bir Rodezyalıydı. Uçan bir kuşu elli metreden vururdu. On metreden çelik bir bilyeyle bir insanın kafatasını delebilirdi.</p>

  <p>Porky bir yılan gibi kaydı ve Kübalı nöbetçi önüne geldiğinde bir dizi üstünde doğrulup sapanını gerdi. Nöbetçi tek ses çıkaramadan kumların üstüne devrildi.</p>

  <p>«Haydi!» dedi Sean. Elinde tel makası olan ikinci Scout koştu. Teller koparken tınladılar. Sean açılan gediğe koştu.</p>

  <p>Scout'lardan her biri delikten içeri süzülürken Sean omuzlarına vurup hedeflerini gösterdi. İkisi kapıdaki nöbetçilerin işini bitireceklerdi. İkisi haberleşme merkezini devreden çıkaracak, diğerleri kampın gerisindeki barakaya ateş ederek nöbetçileri temizleyeceklerdi.</p>

  <p>Düzenleme geçen seferki gibiyse telsiz odasının sağındaki ilk kulübede olacaktı Isabella. Nicky Kübalı dadısıyla ikincide olacaktı. Isabella onun adının Adra olduğunu söylemişti. Sean'ın anladığı kadarıyla dadı kötülerin başında geliyordu. Yok edilmesi gerekecekti. İlk fırsatta bitirecekti onun işini.</p>

  <p>Sean kulübelere doğru koşmaya başladı, ancak tam yarı yola gelmişti ki, haberleşme kulübesinden bir kadın çığlığı duyuldu. Çığlıklar otomatik bir silahın ateşlenmesiyle kesildi.</p>

  <p>Bu iş bu kadar, diye düşündü Sean. Gece birden silah sesleri, alevler ve savaşın o insanın içini titreten ölümcül heyecanıyla, dolmuştu.</p>

  <p class="yildiz">***</p>

  <p>Isabella çok huzursuz bir uyku içindeydi. Geceyarısı gökgürültüsü ve alçak irtifadan uçan jet motorlarının sesiyle uyandı. Cibinliği bir yana itip dışarı koştu.</p>

  <p>Rüzgâra bağlı olarak uçak gürültüsü kâh kayboluyor kâh işitiliyordu. Bunlardan birinde babasıyla Garry’nin olduğunu umdu.</p>

  <p>Sinyali aldınız mı acaba, diye düşündü karanlık göklere bakarken. Beni duyabiliyor musun baba? Burada olduğumu biliyor musun?</p>

  <p>Hiçbir şey göremedi, bir tek yıldız parıltısı bile, sonra uçak sesleri uzaklaştı, geride sadece rüzgârın uğultusu ve gök gürlemeleri kaldı.</p>

  <p>Yağmur başlamıştı yine. Koşarak kulübesine döndü. Saçlarını kurutup çıplak ayakla pencere önünde durdu.</p>

  <p>Tanrım, ne olur burada olduğumuzu haber ver onlara. Sean’e bizi bulması için yardım et, Tanrım, Sabah kahvaltıda Nicholas, «Yeni futbol topumu hâlâ deneyemedim,» dedi.</p>

  <p>«Ama her gün oynadık ya, Nicky.»</p>

  <p>«Evet ama... iyi oyuncularla demek istedim yani. Sen iyi oynuyorsun anne... bir kız için yani... Biraz çalışsan çok iyi kaleci durursun. Ama ben biraz da okul arkadaşlarımla oynamak istiyorum.»</p>

  <p>«Bilemiyorum.» Isabella Adra’ya baktı. «Arkadaşlarının buraya gelmelerine izin var mı?»</p>

  <p>Ocağın başındaki Adra dönüp bakmadan, «Jose'ye sor, belki de izin verirler,» dedi.</p>

  <p>O öğleden sonra Jose ile Nicholas kampa bir cip dolusu küçük çocuk getirdiler.</p>

  <p>Kumsaldaki maç gürültülü ve çekişmeliydi. Isabella ile Jose üç kere birbirleriyle yumruklaşıp tekmeleşen çocukları ayırmak zorunda kaldılar. Her kavgadan sonra oyun sanki hiçbir şey olmamış gibi devam ediyordu.</p>

  <p>İhtilalin Evlatları takımının kalecisi Isabella'ydı. Ama beş gol yedikten sonra takım kaptanı Nicholas yanına gelip, «Anne, sanırım sen yoruldun, biraz dinlensen iyi olacak,» dedi. Isabella yedeklerin arasına gönderildi.</p>

  <p>İhtilalin Evlatları Angola Kaplanlarını yirmi altıya beş yendiler. Son düdükten sonra Isabella getirdiği kutudan iki kiloluk bir şeker paketi çıkarınca kaptan da her iki takım da yediği golleri unuttu.</p>

  <p>Akşam yemeğinde Nicholas durmadan konuşuyordu. Isabella doğal görünmeye çalışıyorsa da, sık sık pencereden dışarı bakmaktan kendini alamıyordu. Sean gelecekse, bu gece gelirdi. Adra’nın düşünceli bakışlarla kendisini süzdüğünü farketmişti. Nicky'ye kulak vermeye çalıştı ama bu kere de Adra’yı düşünmeye başlamıştı.</p>

  <p>Onu da yanlarına alabilirler miydi acaba? Gelmek ister miydi? Adra o kadar çekingen ve duygularım saklayan bir insandı ki, Nicky'ye kesin sevgisi dışında insan başka hiçbir şeyinden emin olamazdı.</p>

  <p>Onu uyaracak kadar güvenebilir miydi kendisine? Adra’ya kendileriyle gelmek ya da orada kalmak seçeneklerini sunmak, mıydı? Doğrusu bunca yıl bağlı olduğu Nicky'yi ondan böyle koparıp almak haklı bir davranış olur muydu? Mutlaka kalbi kırılacaktı, peki ama ona açılacak kadar güvenebilir miydi? Nicky ile kendisinin özgürlüklerini, ağabeyinin ve onları kurtarmaya çalışan o kadar gencin hayatlarını tehlikeye atabilir miydi? Adra ile birkaç kere konuşacak olduysa da, en son anda hep bundan kaçındı.</p>

  <p>Nicky'yi yatağa yatırınca oğlan başını uzattı ve Isabella doğal bir hareketle öptü oğlunu. Nicky bir an sımsıkı sarıldı annesine.</p>

  <p>«Yine gitmek zorunda mısın, anne?»</p>

  <p>«İmkânı olsa benimle gelir miydin?»</p>

  <p>«Babamla Adra’yı bırakayım mı yani?» Çocuk sustu. Isabella’ya ilk kez Ramon'dan söz etmişti. Sesinde sezdiği saygı mıydı yoksa korku mu? Emin olamıyordu.</p>

  <p>«Nicky, bu gece bir şey olursa, korkma,» dedi.</p>

  <p>«Ne olacak ki?» Çocuk merakla doğruldu yatağında.</p>

  <p>«Bilemem. Herhalde hiçbir şey.» Nicholas düş kırıklığına uğramış bir halde yattı yine.</p>

  <p>«İyi geceler, Nicky.»</p>

  <p>Adra kulübeler arasında karanlıkta kendisini bekliyordu. Isabella’nın aradığı fırsattı bu.</p>

  <p>«Adra,» diye fısıldadı. «Seninle konuşmam gerek. Bu gece...» Sözünü tamamlayamadı.</p>

  <p>«Bu gece ne?» Isabella duraksayınca Adra devam etti. «Evet, bu gece geleceğini söyledi. Kendisini beklemeliymişsin. Daha önce gelemedi ama bu gece gelecek sana.»</p>

  <p>Isabella içindeki korkunun mantığı silip süpürdüğünü far ketti. «Aman Tanrım! Emin misin?» Sonra birden kendini toparladı. «Çok güzel bir haber bu. O kadar çok zamandır bekliyorum ki.»</p>

  <p>Adra’yı kurtarma operasyonu hakkında uyarma düşüncesi silinip atılmıştı kafasından. Gerçek yüzünü görüp onun nasıl bir canavar olduğunu anladıktan sonra şimdi Ramon'la nasıl yüzyüze gelecekti? Titremeden nasıl katlanacaktı onun kendisine dokunmasına?</p>

  <p>«Ben gideyim artık,» dedi Adra. Karanlıkta kaybolup Isabella’yı korkusuyla baş başa bıraktı, Isabella Sean'ın geldiğinde hazır olmak için geceliğinin altına bluciniyle kazağını giymeyi planlamıştı, ama şimdi bunu yapamazdı.</p>

  <p>Karanlıkta cibinliğin altında o kadar uzun bir süre yattı ki, Ramon'dan önce Sean'ın geleceğini ya da şafağın kendisini kurtaracağını ummaya çalıştı.</p>

  <p>Birden Ramon'un kulübede olduğunu hissetti. Onu görmeden kokusunu duymuştu. Kendisini her zaman öylesine heyecanlandıran o hafif ama belirli vücut kokusu. Soluğu boğazına takıldı kaldı.</p>

  <p>Yerde ayak seslerini duyduk, sonra yatağa dokunduğunu hissetti.</p>

  <p>«Ramon.» Soluğu patlar gibi çıkmıştı boğazından.</p>

  <p>«Evet, ben geldim.» Erkeğin sesi bir şamar gibi çarptı Isabella’nın yüzüne.</p>

  <p>Cibinliğin kaldırıldığını hissedince kaskatı kesildi. Erkeğin parmakları yüzünde dolaşırken kendini tutamayıp çığlık çığlığa bağıracağını hissetti. Nasıl davranması gerektiğini, ona ne söyleyeceğini bilemiyordu. Paniğe kapılmış olduğunu da farketmişti Ne kıpırdamaya ne de konuşmaya cesaret edebiliyordu.</p>

  <p>«Bella?» Isabella erkeğin sesindeki kuşkuyu duydu. Ani bir hareketle uzanıp yakaladı onu.</p>

  <p>«Konuşma. Bir dakika bile daha bekleyemem, hiç konuşma. Bana hemen sahip ol, Ramon.»</p>

  <p>Pek de kendisinden beklenilmeyen bir şey yapmadığının farkındaydı. O geçmiş mutlu günlerde de böyle olurdu, bir an bile bekleyemezdi Isabella yatakta doğrulup erkeği soymaya başladı. Onun konuşmasını, soru sormasını önlemeliyim, diye düşünüyordu. Hiçbir şeyin değişmediğine onu inandırmalıyım.</p>

  <p>Isabella kalbinde korku ve burnunda erkeğin başını döndü ren kokusuyla onun kendisini soyduğunu hissetti.</p>

  <p>«Bella, » dedi Ramon. «Çok uzun zamandır istiyordum seni.» Dudakları birleşti.</p>

  <p>Sanki ağzından tüm varlığını söküp alıyordu... tıpkı olgun bir portakalın suyunu ve etini içine çekiyormuş gibi.</p>

  <p>Isabella kendi vücudunun sapıklığından ve ihanetinden utanarak cinsel bir tutkuyla titremekte olduğunu farketti. İnsan olmayan, vahşi ve çok tehlikeli bir şeyle, güzel bir hayvanla sevişiyordu. Korku ve şehvetle kendinden geçmişti.</p>

  <p>Sonunda ikisi birden doyuma ulaştıklarında, erkek ölü gibi üstünde yattı bir süre.</p>

  <p>Isabella kıpırdayamıyordu. Kendi suçu ve erkeğin ağırlığı altında ezilmekteydi. Ondan olduğu kadar kendinden de nefret ediyordu.</p>

  <p>«Daha önce hiç böyle olmamıştı,» diye fısıldadı Ramon. «Bana daha, önce hiç yapmamıştın bunu.»</p>

  <p>Isabella konuşmaya cesaret edemedi. Bir kere konuşmaya başlarsa arkasından ne geleceğini bilemiyordu. Bir çılgınlığın eşiğinde olduğunu hissediyordu. Ancak erkek yanıbaşında uzanmış vücudunun en mahrem yerlerini okşarken bacakları açılıyor, etinin eridiğini, kemiklerinin yumuşadığını hissediyordu.</p>

  <p>Ramon yumuşak bir sesle konuşmaya başladı. Ona kendisini ne kadar sevdiğini söyledi. Gelecekte üçünün birden gizli ve güvenli bir yerde nasıl mutlu yaşayacaklarını anlattı. Yalanları çok güzeldi, Isabella’nın hayalinde şahane tablolar canlanıyor, onların yalan olduğunu bile bile inanmak istiyordu.</p>

  <p>Sonunda erkek başını çıplak göğüslerinin arasına sokarak uyudu. Isabella onun kıvırcık saçlarını korkunç bir pişmanlık ve var olmadığını bildiği şeylere büyük bir özlem duyarak okşadı uzun uzun. Istırabı o kadar büyüktü ki, başka hiçbir şey kalmamıştı kafasında, sonra birden geceyi yırtan bir kadın çığlığı ve silah sesiyle kendine geldi.</p>

  <p>Ramon'un uyandığını, aynı anda bir leopar gibi bir hızla yataktan çırılçıplak fırladığını hissetti. Yatağın yanında duran kılıfından tabancasını alırken madeni bir çatırdı duydu. Gece bir patlama ve alevlerle aydınlandı. Pencereden giren ışıkta Ramon'un siluetini gördü. Tabancayı gözü hizasında dama doğru çevirmiş ateşe hazır bekliyordu.</p>

  <p>Sonra Sean'ın sesini duydu pencerenin dışında. «Bella, neredesin?»</p>

  <p>Ramon pencereye sıçradı, dışarda patlayan bir elbombasının ışığında nişan aldı.</p>

  <p>«Dikkat, Sean!» diye bağırdı Isabella. «Seni vuracak!»</p>

  <p>Ramon her seferinde yerini değiştirerek iki el ateş etti. Dışardan karşılık gelmedi.</p>

  <p>Sean'ın onu ve Nicky'yi vurma korkusuyla ateş etmediğini anladı.</p>

  <p>Isabella yataktan yere atladı. Elleri dizleri üstünde sürünerek kapıya yaklaşmaya çalıştı. Nicky'ye gitmeliydi.</p>

  <p>Yolu yarılamıştı ki, Ramon'un kolu boynuna dolandı, kendisini ayağa kaldırdı.</p>

  <p>Isabella, «Sean! Beni yakaladı!» diye bağırdı.</p>

  <p>«Orospu!» diye fısıldadı Ramon. «Kahpe orospu!» Sonra sesini yükseltti. «Onu öldüreceğim! Kafasını dağıtacağım!»</p>

  <p>Isabella’yı kapının önüne itip merdivenleri inmeye zorladı.</p>

  <p>«Yürü orospu! Yürü diyorum sana! Sean'ın kim olduğunu biliyorum. Seni kalkan olarak kullandığım sürece ateş etmeyecektir. Yürü!»</p>

  <p>Isabella’nın boğazını sıkıyordu bir yandan da. Daha fazla dayanamayıp onunla Nicky’nin kulübesine koştu. Haberleşme kulübesi alev alev yanıyordu.</p>

  <p>Nicky’nin kulübesine girdiler. Adra ile çocuk kulübenin ortasında çömelmiş duruyorlardı. Adra vücuduyla örtmüştü oğlanı.</p>

  <p>«Baba!» diye bağırdı Nicky.</p>

  <p>«Adra'yla gel,» dedi Ramon. «Ona sımsıkı sarıl. Beni izleyin.»</p>

  <p>Bir grup halinde dışarı çıkıp arabaların olduğu yere doğru yürüdüler. Ramon Isabella’yı arkadan tutuyordu, öteki elindeki tabancayı başına dayamıştı.</p>

  <p>«Beynini dağıtırım,» diye seslendi çevresini saran gölgelere. «Uzak durun!»</p>

  <p>«Baba, ne olur anneme bir şey yapma!» diye Nicky ağlamaya başladı.</p>

  <p>«Sen sesini kes, çocuk,» diye hırladı Ramon.</p>

  <p>Sonra sesini yükseltti.</p>

  <p>«Köpeklerini topla git buradan Sean! Yoksa kızkardeşinle oğlu ölecekler.»</p>

  <p>Bir an sonra Sean'ın sesi duyuldu gölgeler arasından. «Ateşi kesin! Scout'lar geriye! Geriye!»</p>

  <p>Ramon ciplerden birine doğru gidiyordu. Isabella soluksuz kalmıştı artık, kafasına bastırılan tabanca kulağını kanatmıştı.</p>

  <p>«Canımı acıtıyorsun,» diye inledi.</p>

  <p>«Anneme bir şey yapma,» diye bağırdı Nicholas. Adra’nın elinden kurtuldu. Adra bir an için açıkta kalmıştı.</p>

  <p>Karanlıkta bir parıltı görüldü, yirmi metre öteden tek bir mermi üzerlerine geldi.</p>

  <p>Adra’nın kafasının yarısı kanlı bir et yığınıydı. Kadın sırtüstü devrildi.</p>

  <p>«Adra!» diye bağırdı Nicky. Ama kadına koşamadan Ramon oğlanı belinden kavramıştı.</p>

  <p>«Adra’yı bırak,» dedi. «Benim yanımdan ayrılma, Nick!»</p>

  <p>Şimdi üçü parıl parıl aydınlatılmış bir sahnedeydiler. Başka canlı yoktu ortalıkta.</p>

  <p>Kübalı haberleşmecilerden birinin cesedi yanan kulübenin duvarına yaslıydı. İki nöbetçi de kapının önünde yatıyorlardı.</p>

  <p>Ramon sağ kalmış olabilecek adamlarına İspanyolca bir emir verdiyse de, bunun boşuna olduğunu biliyordu. Saldıranların kalitesini anlamıştı.</p>

  <p>Isabella seslendiği anda tanımıştı ağabeyinin adını. Sean'ın Scout'lara bağırarak emir vermesi de bu kanısını doğrulamıştı. Adamlarının hepsinin öldüğünden emindi artık.</p>

  <p>O ilk ateş sırasında ölmüş olmalıydılar.</p>

  <p>Bunların ünlü Ballantyne Scout'ları olduğundan hiç kuşkusu yoktu. Ama bir türlü anlayamıyordu buraya nasıl geldiklerini. Isabella onları bir yolunu bulup çağırmış olmalıydı. Orada gölgeler arasındaydılar şimdi ve Adra’yı öldürdükleri gibi süratli ve öldürücü bir isabetle ateş edeceklerdi yine, eğer onlara çok küçük bir fırsat verirse.</p>

  <p>Şimdi tek avantajı zamandı. Raleigh Tabaka’nın silah seslerini duyunca havaalanından bir gerilla bölüğü alıp yardıma koşacağını biliyordu. Birkaç dakika sonra burada olurlardı. Ramon parkta duran üç cipin en yakında olanına doğru geriledi.</p>

  <p class="yildiz">***</p>

  <p>Sean AKM tüfeğinin ardından izliyordu onları. Palmiyelerden birinin altına yüzüstü yatmıştı. Kırk metrelik bir mesafeden mermiyi beş santimlik bir daire içine yerleştirebilirdi. Adra’nın burnuna nişan almış ve sol gözünden vurmuştu. Kurşun başının kenarını delip geçmişti.</p>

  <p>Ramon Machado gibi bir insana ateş etmek için bu kadarcık bir yanılma payı bile fazlaydı. Adam çok iyiydi. İki rehinesinden azami yararı sağlıyor, bir boksör gibi ayaklarının ucunda sağa sola hareket edip eğilip doğrularak bir tek noktasına nişan alınmasını güçleştiriyordu.</p>

  <p>Kızkardeşinin çıplak vücudu silahların ateşinin sarı ışığında Sean’e çok rahatsız edici geliyordu. Memeleri solgundu, karnının altındaki kapkara üçgen açıkça belli oluyordu. Sean kendi adamlarının onu gözetlemekte olduklarının farkındaydı.</p>

  <p>Savaşın en kızgın ânında bile Ramon Machado'nun kadının vücudunu kendi çıplak vücuduna yapışık tutmasına da sinir oluyor ve bu da isabetli atış yapmasını güçleştiriyordu. Bir el ateş etmek için parmağı kaşınıyordu, tetik üzerindeki parmağını hafifçe bastırması yetecekti, ama Ramon başını Isabella’nın omzu arkasına eğmişti cipe vardıklarında.</p>

  <p>Ramon direksiyonun arkasına geçerken Isabella ile çocuğu da cipin içine itti.</p>

  <p>Motor gürültüyle çalıştı, tekerlekler altından kumlar fışkırdı Ramon cipi kapıya doğru sürerken.</p>

  <p>Sean bir el ateş etti, mermilerden birinin dönen tekerlek kapağından kıvılcımlar çıkardığını gördü. Cip o anda kapıya çarptı, direklerden birini yerinden çıkardı. Kapı darbenin şiddetiyle devrildi ve cip ardından dikenli tellerle çit direklerini sürükleyerek hızla yola çıktı.</p>

  <p>Sean de ayağa fırlayıp ikinci cipe koştu. Adamlarından dördü de aynı cipe atlamışlardı. Sean motoru çalıştırdı. O da par1 çalanmış kapıdan fırlayıp yola girdi.</p>

  <p>Isabella’nın krokisi doğruysa bu yol kendilerini nehir boyunca uçak pistine götürecekti. Esau Gondele’nin pusu kurduğu yere yani.</p>

  <p>Esau her iki yandan geleceklere hiç düşünmeden ateş edecekti. Bir RPG 7 roketi Isabella ile oğlunun tozlarını bile bırakmazdı geriye.</p>

  <p>Sean uzun uzun klakson çaldı. Esau'nun uyarışını anlayıp ateş etmeyi keseceğini umuyor, ama bunun boş bir umut olduğunu da biliyordu. Kafayı da bulmuş olan Scout'lar parmaklarını tetikten çekmek istemeyeceklerdi.</p>

  <p>Onları geçmesi gerekiyordu. Gaz pedalını kökleyerek daracık yolda önündeki arabanın kaldırdığı beyaz toz bulutu, içine daldı. Yol aniden sağa dönüyordu, bir an direksiyon hakimiyetini kaybetti ve devrilecek gibi oldular. Cip tekerlekleri üzerinde savruldu, yol kenarındaki çalılığın içine girdiler ama sonra devrilmeden yeniden yola çıktılar.</p>

  <p>Dönerlerken rüzgârın yönü de değişmiş, toz bulutu kenarda kalmıştı. Sean öteki cipin arka ışıklarının sadece elli metre kadar önlerinde olduğunu görünce hemen uzak farlarını yaktı.</p>

  <p>Ramon Machado arabayı tek eliyle sürüyordu. Öteki kolunu Isabella’nın omzuna atmış, onu rahatsız bir durumda çömelmeye zorluyordu. Isabella’nın başı geriye dönüktü. Rüzgârda saçları dalgalanıyordu, solgun yüzünde dehşetle açılmıştı gözleri. Sean’e bir şey söylemeye çalışıyor ama sesini rüzgâr alıp götürüyordu.</p>

  <p>Nicky Isabella’nın koltuğunun arkasına tutunmuştu. Üzerinde beyaz bir tişört ve şort vardı. O da kendilerini kovalayan cipe bakıyordu. Sean ana oğulun birbirlerine ne kadar benzediklerini düşündü. Onları tehdit eden adama duyduğu öfke beynini uyuşturuyor, kendisine canını umursamayan bir cesaret veriyordu.</p>

  <p>Tam o anda öndeki cipin hafifçe yan yatmış olduğunu farketti. Ateş ettiği zaman arka lastiği parçalamış olmalıydı. Dönen tekerleğin altından uzun kara lastik parçaları uzanıyordu. Kapının parçalarıyla dikenli tel de arabanın arkasından sürüklenirken havayı toz dumana boğuyor, ama aynı zamanda hız yapmasını da önlüyordu.</p>

  <p>Sean giderek yaklaşıyordu cipe. Yol şimdi kumsaldan uzaklaşmış, nehrin dik yamacına dalmıştı. Ramon arkasına bakınca Sean'ın kendisinden sadece bir metre geride olduğunu gördü. Başını öne eğip Bella’yı bıraktı. Kucağındaki tabancayı aldığı gibi dönüp Sean'ın yüzüne nişan almaya çalıştı. Aradaki mesafe sadece dört metreydi ama her iki cip de yolun engebeleriyle sarsılıyor, kâh yükselip kâh alçalıyorlardı.</p>

  <p>Kurşun ön camı tutan madeni çerçeveye değdi ve sekerek gecenin içinde kayboldu.</p>

  <p>Scout'lardan biri karşılık vermek için silahını kaldırdıysa da Sean adamı önledi.</p>

  <p>«Ateş yok,» diye bağırdı ve cipi öndeki cipin arkasına bindirdi.</p>

  <p>Darbenin şiddetiyle başları kopacak gibi geri savrulmuş ve Nicky ayakları havada olarak arka koltuğun üstüne devrilmişti.</p>

  <p>«Atla!» diye bağırdı Sean Isabella’ya. Ancak tam o anda Ramon kadını yakalayıp kendine doğru çekmişti yine.</p>

  <p>Sean bir daha bindirdi öndeki cipe.</p>

  <p>Ramon aracın yoldan çıkmaması için tek eliyle sımsıkı sarılmıştı direksiyona.</p>

  <p>Cipin arkası çok fena savruluyordu. Arka tekerleklerin kaldırdığı toz Sean'ın gözlerini kör edecekti. Isabella haykırıyordu. Nicky arka koltuğun üstünde çömelmişti. Dehşet içindeki yüzü bembeyazdı.</p>

  <p>Yoldaki bir dönemeç öndeki cipi sertçe kenara savurdu. Ramon umutsuzlukla direksiyona sarıldı. Sean bunu bir fırsat olarak görüp gaza biraz daha basarak cipi ötekinin yanına getirdi. Şimdi aynı arabaya koşulmuş atlar gibi yanyana gidiyorlardı.</p>

  <p>Ramon Machado ile Sean Courtney bir buçuk metrelik bir mesafeden baktılar birbirlerinin gözleri içine. Statik elektrik deşarjı gibi bir nefret dalgası boşalıyordu gözlerinden. İlkel bir duyguydu bu, üstünlük kavgası olan iki erkekten birinin diğerini öldürmesi gerektiğini bilen ilkel bir anlayış.</p>

  <p>Sean direksiyonu sola kırıp* cipe yandan bindirdi. Ramon da aynı şeyi Sean’e yaptı. Sonra Isabella’yı bırakıp bir daha kucağında duran tabancayı aldı ve yanyana hızla yol alan ciplerin arasından uzanıp Sean'ın yüzüne çevirdi. Ramon'un yüzü kara bir öfke ve nefret maskesiydi artık.</p>

  <p>Isabella kendini Ramon'un üstüne attı ve direksiyonu yakaladı. Ramon ateş ettiği anda o da olanca gücüyle çevirdi direksiyonu. Kurşun gecenin içinde kayboldu, cip şiddetle kayarak nehre doğru yuvarlandı.</p>

  <p>Cip gözden kaybolmadan önce Sean Isabella ile Ramon'un başlarının ön cama vurduğunu ve Nicky’nin de arka koltuktan karanlığın içine uçtuğunu görmüştü. Hemen frene bastı, cip savrulurken direksiyonu topladı, durur durmaz da geri vitese takıp geri geri öteki cipin kaybolduğu yere geldi.</p>

  <p>Ortalık hâlâ toz dumandı. Sean yere atlayıp nehir kenarına koştu. Cip aşağıda nehirdeydi. Farları suyun içinde boğulmuş iki ay gibi hâlâ yanıyordu. Tersyüz olmuştu ve arka tekerlekleri beyaz köpükler çıkararak dönmekteydi. Nicky suyun hemen kenarında yatıyordu.</p>

  <p>Sean kendini hemen aşağı bıraktı ve ayaklarıyla fren yapmadan o hızla suya daldı. Çamurlar arasında yanan farlar suyu bulanıklaştırıyordu. Batmış cipin yanına doğru yüzdü. Arka benzin deposundaki hava cipin çamurlara gömülmesini önlemişti. Sean diple cip arasındaki aralıktan, içeri daldı.</p>

  <p>Tam önünde soluk bir şey vardı, elini uzatınca bunun çıplak bir vücut olduğunu gördü. Elleriyle hemen bir araştırma yaparken iri ve dolgun göğüslere dokundu.</p>

  <p>Uzanıp suda dalgalanan saçlarını bileğine dolayarak Isabella’yı cipin altından çekti.</p>

  <p>Kızkardeşini suyun dışına çıkardığında onun soluk almaya, çalıştığını ve çırpındığını görünce rahatladı. Kıyıya çekip çıkardı. Adamlardan biri cipi yol kenarına getirmeyi akıl etmiş olduğu için farları durdukları yeri aydınlatıyordu.</p>

  <p>Çırılçıplak ve sırılsıklam Isabella sürüklenerek Nicky’nin yattığı yere gidip oğlanı kucakladı. Nicky çırpınmaya başladı.</p>

  <p>«Baba!» diye ağlıyordu. «Babamı istiyorum!»</p>

  <p>Dizlerine kadar çamura batmış olan Sean suya bakıyordu. Cipin motoru suyla dolmuştu ama farları hâlâ yanmaktaydı.</p>

  <p>Acele uzaklaşma gereğiyle Ramon Machado'yu bulma isteğinden, hangisinin ağır bastığını düşündü bir an. Gerilla kampından destek kuvvetlerin gelmek üzere olduğunu biliyordu. Sadece birkaç dakikaları vardı. Dönüp Isabella ile çocuğu yukarı çıkaracaktı ki, birden suyun içinde bir hareket gördü. Kendisiyle farların arasından bir köpekbalığı geçmiş gibi.</p>

  <p>Namussuz! diye düşündü. Adamlarından birine silahını getirmesi için seslendi.</p>

  <p>Biri kayarak, indi aşağı. Sean'ın yanına gelip silahı uzatamadan çamurlu sular birden kaynadı, farlarının ışığının hemen, kenarında Ramon'un kafası belirdi.</p>

  <p>«Vur onu!» diye bağırdı Sean. «Gebert!»</p>

  <p>Ramon'un saçları yüzüne yapışmıştı, güçlükle soluk alıyordu. Yukardaki Scout'lardan biri bir el ateş etti, kurşunlar Ramon'un başı çevresindeki suları dalgalandırdı. Ramon bir soluk daha, alıp suya daldı. Bir an çıplak ayakları görüldü yüzeyde, sonra gözden kayboldu.</p>

  <p>Sean yanına gelen adamından silahını kaptığı gibi Ramon'un kaybolduğu yerdeki köpüklere tekrar tekrar ateş etti.</p>

  <p>Sonra öfkesine hakim olup Ramon'un başının yeniden su yüzüne çıkmasını bekledi. Ancak akıntı önüne geleni süpürerek: denize doğru gidiyordu. İlersi karanlıktı ve ardında_ saklanacak, pek çok ağaç kökü vardı. Farların aydınlattığı yerin ötesi zifiri karanlıktı.</p>

  <p>Aradan bir dakika daha geçince onu kaybettiğini anladı. Kaçmasına göz yummaktan başka bir şey gelmezdi elinden. Çaresizliğini içine gömerek Isabella’ya döndü. Kız ıslak ve çamur içindeydi. Başını cama vurunca alnı kesilmişti, yüzünden aşağı kanlar akıyordu.</p>

  <p>Sean ıslak gömleğini çıkarıp kızkardeşine giydirdi.</p>

  <p>Isabella gömleğe kollarını geçirirken, «Ramon’a ne oldu?» diye sordu.</p>

  <p>«Kaçtı namussuz!» Sean onu ayağa kaldırdı. «Vakit kaybediyoruz.»</p>

  <p>Nicky annesinin elinden kurtulup su kenarına koştu.</p>

  <p>«Babam, ben babamı bırakmam.»</p>

  <p>Sean oğlanı kolundan yakaladı. «Yürü, Nicky.» Nicholas onun elinde çırpındı, dönüp küçük beyaz dişlerini bileğine «Seni domuz seni!» Sean çocuğun suratına elinin tersiyle vurunca Nicholas devrilecek gibi oldu. «Bu kalleşçe numaraları bırak artık!»</p>

  <p>Sonra çırpman çocuğu kaptığı gibi omzuna attı.</p>

  <p>«Gitmeyeceğim. Ben babamla kalmak istiyorum.»</p>

  <p>Sean omzunda oğlan olduğu halde Isabella’nın elini tutup yukarı çekti. Cipin çevresindeki gölgeleri ilk anda tanıyamamıştı, Isabella’nın elini bırakıp silahını kaldırdı.</p>

  <p>«Ateş etme, Sean!» diye Esau Gondele koştu.</p>

  <p>«Sen nereden çıktın?»</p>

  <p>«Az daha bizim kurduğumuz pusuya düşüyordun. Roketi yemene bir şey kalmamıştı. Biz oradayız.» Esau yolun ilersini gösterdi.</p>

  <p>«Botlarınız nerede?»</p>

  <p>«Nehrin iki yüz metre ilersinde.»</p>

  <p>«Adamlarını geri çek, biz de seninle geleceğiz.» Sean birden susup başını yana eğdi.</p>

  <p>«Işıkları söndürün,» dedi Esau Gondele. Adamlarından biri cipe koşup düğmeyi çevirdi.</p>

  <p>Karanlıkta durup beklediler.</p>

  <p>«Uçak pistinin oradan kamyonlar geliyor.» Gecenin sessizliğinde hepsi de duymuşlardı kamyonların homurtusunu.</p>

  <p>«Bizi botlara götür,» diye emretti Sean. «Çabuk!»</p>

  <p>Yolda hep birlikte koşmaya başladılar. Yüz metre kadar gittikten sonra Esau bir ıslık çaldı. Karanlıktan ıslığa karşılık verilirken Sean engel olarak yola serilmiş olan palmiye kütüklerine çarpıp sendeledi.</p>

  <p>Esau, «Botlar bu yanda,» diye yoldan çıkmalarını söyledi.</p>

  <p>Daha sözünü bitirmemişti ki, ilerdeki ağaçlar arasında kamyon farları göründü.</p>

  <p>Pist taralından üzerlerine doğru bir konvoy geliyordu.</p>

  <p>Nicholas hâlâ Sean'ın elinde çırpınıyor, Isabella da çocuğu yatıştırmaya çalışıyordu.</p>

  <p>«Her şey düzelecek, Nicky yavrum. Bunlar dostlarımız bizim. Bizi güvenlik içinde olacağımız bir yere götürüyorlar.».</p>

  <p>«Burası benim evim, ben babamı istiyorum. Adra’yı öldürdüler. Nefret ediyorum onlardan! Senden nefret ediyorum!» diye oğlan İspanyolca bağırıyordu.</p>

  <p>Sean Nicky'yi sertçe sarstı. «Bir şey daha söyleyecek olursan o küçük kafanı uçururum senin! Anladın mı?»</p>

  <p>«Bu yandan.» Esau Gondele koşarak öne geçti. Elli metre sonra botların bulunduğu kıyıya gelmişlerdi.</p>

  <p>Sean yolun dönemecindeki kamyon konvoyuna baktı. Farları başlarının üstünü aydınlatıyordu ama nehir kıyısının açısı kendilerini koruyordu. Sean kamyonların tıklım tıklım silahlı askerlerle dolu olduğunu gördü. Sean Isabella’yı en yakındaki bota, fırlattı. Isabella bacaklarına kadar inen ıslak gömleğin eteğine dolandı ve yüzüstü düştü.</p>

  <p>«Sakar ne olacak!» diye söylenen Sean Nicky'yi de onun arkasından bota attı.</p>

  <p>Ama bu hata olmuştu işte, Nicky lastik bir top gibi sıçradı, Sean'ın kendisini yakalamak için uzanan elinden kurtulup yukarı tırmanmaya başladı.</p>

  <p>«Seni şeytan seni!» Sean de oğlanın ardından koştu.</p>

  <p>«Bebeğim,» diye haykıran Isabella bottan dışarı attı kendini. Çamurlar arasından geçip ikisinin peşinden koştu o da, «Nicky, dön geri! Nicky!»</p>

  <p>Nicky gelen konvoya doğru koşuyordu. Bir tavşan yavrusu gibi çalılıklara dalarak kaçıyordu Sean'den. Yola ancak yirmi metre kalmıştı ki Sean bir dalış yapıp kendini ileri atarak oğlanı ayak bileğinden yakaladı. Bir saniye sonra da Isabella ona çarpıp yüzüstü devrildi kumların üstüne.</p>

  <p>Konvoyun farları üzerlerinden geçiyordu ama onlar çalılığın arkasındaydılar. Nicky durmadan haykırıyor, kurtulup kaçmak istiyordu ancak Sean onu yere sımsıkı bastırıp eliyle de ağzını örttü.</p>

  <p>Kamyonlar dönemeci döndüler ve yolu kesen kütükleri görünce hemen frenlere basıldı. En öndeki kamyon yattıkları yerin yirmi metre ilersinde durmuştu, Sean hâlâ altındaki Nicky'yi ağırlığıyla, ezerek uzanıp Isabella’nın başını yere bastırdı. Beyaz bir yüz ayna gibi parlardı.</p>

  <p>Kamyondan biri atlayıp yola yerleştirilen engeli inceledi sonra dönüp bir emir verdi. Kamyonun arkasından inen kamuflaj giysili on on beş asker koşup kütükleri çekmeye başladılar.</p>

  <p>Tam o sırada farların ışığı emri veren subayın yüzünü aydınlatmıştı. Isabella adamın yüzünü açıkça gördü. Hemen tanımıştı onu. Unutulacak bir yüz değildi bu.</p>

  <p>Onu en son gördüğünde kardeşi Ben Afrika’nın sürdüğü kamyonetteydi. İkisi Michael Courtney ile olan randevularına gidiyorlardı. Isabella’nın gördüğü en yakışıklı karaderiliydi.</p>

  <p>Adam dönüp bir an sanki Isabella’nın gözlerine bakarmış gibi baktı, sonra yine engeli kaldıran adamlarına döndü. Yol açılır açılmaz da kamyonun ön tarafına atlayıp kapıyı kapattı. Kamyon homurdanarak yola koyuldu.</p>

  <p>Konvoyun son arabası da gözden kaybolunca Sean Nicky'yi kolunun altına sıkıştırdı, Isabella’yı çekip ayağa kaldırdı ve yeniden kıyıya doğru yürüdü.</p>

  <p>Botlar denize doğru giderken Sean elini Nicholas'ın boynundan çekmemişti.</p>

  <p>Yanan kulübelerden çıkan alevler bulutların altını aydınlatıyordu. Motorların gürültüsünü bastıran silah sesleri geliyordu kamptan.</p>

  <p>Isınmak için Sean’a yaslanan Isabella, «Nereye ateş ediyor bunlar diye sordu?»</p>

  <p>«Gölgelere ya da birbirlerine,» diyerek güldü Sean. «Biraz heyecanlanınca bunlar gibi mermi yakan başka kimse yoktur.»</p>

  <p>Akıntıyla nehrin ağzına gelmişlerdi, Esau gece dürbünüyle bakınca kumsaldan kalkan diğer botların dümen sularını gördü. Mercan kayalığım geçince iki grup birleştiler ve açık denize doğru ilerlediler.</p>

  <p>Parlak sarı boyasıyla Dancer yarım mil ötede duruyordu. Son bot da alındıktan sonra motorlar çalıştı tekne Atlantik Okyanusuna, açıldı.</p>

  <p>Sean Esau Gondele'ye döndü. «Başçavuş kasap faturası ne kadar?»</p>

  <p>«Bir kişi kaybettik, Binbaşı Courtney. Jeremiah Masoga. Onu da yanımıza aldık.»</p>

  <p>Scout'lar ölülerini asla geride bırakmazlardı.</p>

  <p>Sean artık alıştığı o duyguyu hissetti. İyi bir adam daha ölmüştü. Jeremiah henüz on dokuz yaşındaydı. Sean onu çavuş yapmayı düşünüyordu. Keşke ölmeden önce bunu gerçekleştirmiş olsaydı. Ölülere kendini asla bağışlatamazdın.</p>

  <p>«Üç de yaralımız var ama bu geceki partiyi kaçıracak kadar ağır değil hiçbiri»</p>

  <p>«Jeremiah’yı buzluğa koy. Cape Town’a varır varmaz onu göndereceğiz. Resmi bir cenaze töreni yapılsın.»</p>

  <p class="yildiz">***</p>

  <p>Table Körfezinden iki yüz mil kadar açıktayken Centaine Courtney Sean, Isabella ve Nicky'yi alması için bir helikopter gönderdi. Yaşlı kadın torununun oğlunu görmek için daha fazla bekleyememişti.</p>

  <p>Ramon nehir ağzında akıntıyla sürüklenmemek için bir ağaç köküne tutunmuştu. Ağaca yapışık olan jilet keskinliğindeki midyeler ellerini kanatıyordu ama acısının farkında bile değildi. Nehrin öte yakasına bakıyordu.</p>

  <p>Yanan kampın alevlerinin yansımasıyla suyun yüzeyi altınlarla kaplanmış gibiydi.</p>

  <p>Botlar suya çenesine kadar gömülü olduğu yerin on beş metre açığından geçtiler.</p>

  <p>Gecenin sessizliğinde motorları çok hafif bir ses çıkarıyordu. Karanlıkta şekilleri belli belirsizdi, nehir ağzına ve açık denize hızla ulaşan şekillerden birinin burnunda diğerlerinde daha küçük ve üzerinde beyaz bir tişört olan birini gördüğünü hayal etti.</p>

  <p>İşte o zaman, onu kaybettiği o anda, bir baba olduğunu anlamıştı. Hayatında ilk kez olarak sevgisini ve bu sevgiye nasıl bağımlı olduğunu hissetti. Oğlunu seviyordu ve kaybediyordu. Acıyla inledi.</p>

  <p>Sonra içinden yükselen öfke tüm öteki duyguları silip süpürdü. Kendisine bu kaybı verdirenlerin hepsine karşı yakıcı bir öfke vardı içinde. Oğlunu yutan boş karanlığa bakarken vücudunun her zerresinde bir intikam ateşi yandı. Kadına bağırıp küfür etmek, tüm çaresizliğini onun üstüne boşaltmak istiyordu; ama birden kendine geldi. Bir yararı yoktu bunun. Şimdi bir çelik kadar soğuk ve keskin olmalıydı. Apaçık ve buz gibi bir kararlılıkla düşünmeliydi.</p>

  <p>Aklına ilk gelen şey Kırmızı Gül üstündeki hakimiyetini kaybettiği oldu. Artık kadının ne kendisine ne de davasına bir yararı olurdu. Şimdi kurban edilecek biriydi sadece. Onu ve çevresindekileri nasıl mahvedeceğini biliyordu. Silahının kabzası, kafasının içindeydi. Yapacağı tek şey onu kınından çıkarmaktı.</p>

  <p>Ramon tutunduğu ağaç kökünü bıraktı, kendini akıntıya terkederek rahat bir yüzmeyle karşı kıyıya geçti.</p>

  <p>Raleigh Tabaka yanmış haberleşme merkezinin yanında bekliyordu kendisini.</p>

  <p>Ramon hemen birinden aldığı pantolon ve gömleği giydi. Saçları hâlâ ıslak ve çamurluydu.</p>

  <p>Raleigh Tabaka’nın adamları cesetleri toplayıp palmiyelerin altına dizmekteydiler.</p>

  <p>Hepsi de öldükleri anda nasılsalar öyle katılaşmışlardı.</p>

  <p>Jose sanki gözlerini koruyormuş gibi bir elini yüzüne kaldırmıştı. Göğsü şarapnelle parçalanmıştı. Adra’nın kolları sanki çarmıha gerilmiş gibi iki yana açılmıştı, kafasının yarısı yoktu. Ramon kadına artık kendisine bir yararı olmayacak atılmış eski bir giyecek eşyasıymış gibi baktı.</p>

  <p>«Kaç kişi?» diye sordu Raleigh Tabaka’ya.</p>

  <p>«Yirmi altı. Hepsi. Sağ kalan olmadı. Yapan her kimse işini iyi biliyormuş. Kimdi bunlar? Bir fikrin var mı?»</p>

  <p>«Evet, çok iyi biliyorum hem de,» dedi Ramon. Raleigh’e konuşma fırsatı vermeden devam etti. «Cyndex projesini bundan sonra ben üstüme alıyorum.»</p>

  <p>«General yoldaş, ama bu başından beri benim operasyonumdu. İki kardeşi de kontrol altına almıştım.»</p>

  <p>«Evet, çok iyi bir iş başarmıştın hem de. Hak ettiğin şerefi alacaksın. Ama projenin yönetimini ben ele alıyorum artık. Bir uçak bulur bulmaz güneye gideceğim. Sen de benimle geleceksin.»</p>

  <p class="yildiz">***</p>

  <p>«Bu iş burada, bitmez, Bella,» dedi Shasa. «Başka, hiçbir şey olmamış gibi davrananlayız. Bu korkunç işin bütün pis ayrıntılarına girerek kurtarma harekâtını daha karmaşık bir hale getirmek istememiştim. Ancak Nicholas şimdi Weltevreden’de güvenlik içinde olduğuna göre şimdi bunu yapmak zorundayız. Ailen de içinde olmak üzere pek çok kimse Nicholas ve senin için hayatlarını tehlikeye attılar. İçlerinden kahraman biri, bir yabancı, seni kurtarmak için öldü. Şimdi bize gerçeği anlatmak zorundasın.»</p>

  <p>Silah odasında toplanmışlardı yine. Isabella ailesi önünde yargılanıyordu.</p>

  <p>Babaannesi şöminenin yanındaki koltuğunda dimdik oturuyordu. Bastonunun sapını tutan elinin bembeyaz derisi altında mavi damarları kabarmıştı. Bir zamanlar dağınık bir çalılığı andıran saçları şimdi bembeyazdı. Yüzünde çok ciddi bir ifade vardı.</p>

  <p>«Her şeyi öğrenmek istiyoruz, Isabella. Bize her şeyi tek tek anlatana kadar bu odadan çıkmayacaksın.»</p>

  <p>«Nana, çok utanıyorum. Başka bir seçeneğim yoktu.»</p>

  <p>«Ben senden mazeret istemedim, küçük hanım. Senden gerçeği anlatmanı istiyorum sadece.»</p>

  <p>«Bizi anlamalısın, Bella. Ulusal çıkarımıza, ailene ve kendine çok büyük bir zarar verdiğini biliyoruz. Şimdi bu zararı durdurmak ve kontrol altına almak bizim görevimizdir.» Shasa şöminenin önünde ayakta duruyordu. Sesi biraz yumuşamıştı.</p>

  <p>«Sana yardım etmek istiyoruz, ama bunun için önce gerçeği bilmemiz gerekir.»</p>

  <p>Isabella kapana kıstırılmış gibi baktı babasının yüzüne. «Sadece seninle ve Nana'yla konuşabilir miyim?» Ağabeylerine baktı. Garry parmaklarını renkli askılarına geçirmiş, pencerenin yanında oturuyordu. Yanmamış bir puroyu yuvarlıyordu ağzında. Sean pencerenin pervazına oturmuş, bacaklarını aşağı sallandırmıştı. Adeleli çıplak kollarını göğsünde kavuşturmuştu.</p>

  <p>«Hayır,» dedi Centaine. «Çocuklar senin ve Nicky için hayatlarını tehlikeye attılar.</p>

  <p>Kendini ve aileni daha berbat durumlara sokmuşsan seni kurtarmak için yine onlardan yardım isteyeceğiz. O kadar kolay kurtulamazsın. Onların da bize anlatacağın her şeyi dinlemeye hakları var. Ve hiçbiri şeyi atlama anladın mı?»</p>

  <p>Isabella elleriyle yüzünü örttü. «Bana Kırmızı Gül kod adını vermişlerdi.»</p>

  <p>«Yüksek sesle konuş kız, kelimeleri ağzında geveleyip durma.» Centaine bastonu sertçe yere vurdu.</p>

  <p>Isabella yaşlı kadının yüzüne bakarak, «Benden istedikleri her şeyi yaptım,» dedi.</p>

  <p>«Nicky daha bir aylık bir bebekken onun bir filmini gösterdiler bana. Bebeğimi neredeyse boğacaklardı. Bacaklarından tutup başaşağı suyun içine soktular... Bir dahaki filmde vücudundan parçalar koparıp bana göndereceklerini söylediler... parmakları, kolları, bacakları ve sonra da... » Boğulur gibiydi Isabella. «Sonra da... başını keseceklerdi.»</p>

  <p>Centaine konuşana kadar çıt çıkmadı odada.</p>

  <p>«Devam et.»</p>

  <p>«Bana babamın yanında çalışmamı söylediler. Armscor işine girmeliydim.» Shasa birden irkilince Isabella ellerini ovuşturdu. «Özür dilerim, baba. Bana politikaya girmemi, Parlamento seçimlerine katılmamı, bunun için ailemden yararlanmamı emrettiler.»</p>

  <p>Centaine acı bir sesle, «Öyle birden politikaya atılmak istemenden kuşkulanmam gerekirdi,» dedi.</p>

  <p>«Özür dilerim, Nana.»</p>

  <p>«Özür dileyip durma,» diye Centaine atıldı. «Özür dilemen hiçbir şeyi değiştirmez. Devam et.»</p>

  <p>«Bir süre hiçbir şey istemediler. İki yıl kadar. Sonra emirler gelmeye başladı. İlki Siemens radar zinciri hakkındaydı.»</p>

  <p>Shasa homurdandı, tam konuşacaktı ki, kendini toparlayıp ceketinin cebinden mendilini çıkardı.</p>

  <p>«Sonra hep daha fazlasını istediler.»</p>

  <p>«Skylight projesini de mi?» diye sordu Shasa. Isabella başını eğince Centaine’e döndü.</p>

  <p>«Haklıymışsın, anne.» Kızına döndü sonra. «Bunların hepsini yazılı olarak istiyorum. Onlara verdiğin her şeyi, tarihler, belgeler, toplantılar... her şey. Neleri elde ettiklerini tam olarak bilmemiz gerek.»</p>

  <p>«Baba... » Isabella sözünü sürdüremedi.</p>

  <p>«Konuş,» diye emretti Centaine. «Cyndex 25,» dedi Isabella. «Hayır... Olamaz,» dedi Shasa.</p>

  <p>«Onun üzerine Nicky'yle bu son kez biraraya gelmemize izin verdiler, Cyndex ve Ben.»</p>

  <p>«Ben mi?» Garry oturduğu yerde doğruldu. «Ben de kim?»</p>

  <p>«Ben Gama» dedi Centaine. «Tara’nın kara piçi, Moses Gama’nın oğlu. Blaine'imi öldüren, bu aileyi rezil eden insan.» Sözlerini doğrulaması için Isabella’ya baktı.</p>

  <p>«Evet, Nana. Üvey kardeşim Ben.» Isabella ağabeylerine baktı. «Sizlerin de üvey kardeşiniz, ama şimdi Ben Gama değil, Benjamin Afrika.»</p>

  <p>«Bu adı nereden biliyorum?» diye sordu Garry.</p>

  <p>«Yanında çalışıyor. Ona bu işi bulmamı emrettiler. Londra’dayken onu Capricorn’a aldım. Capricorn fabrikasında zehir bölümünde kimyager olarak çalışıyor.»</p>

  <p>«Cyndex fabrikasında mı?» diye Shasa inanamayarak kızın sözünü kesti. «Onu oraya sen mi soktun?»</p>

  <p>«Evet, baba.» Isabella bir daha özür dileyecekken babaannemin yüzüne baktı.</p>

  <p>Garry oturduğu yerden fırlayıp masaya koştu. Telefonu açıp Weltevreden santraline, «Bana Capricorn fabrikasını bulun,» dedi. «Numarayı biliyorsunuz, değil mi? Fabrika müdürüyle konuşmak istiyorum. Çok acele. Onu bulur bulmaz hemen buraya bağlayın.»</p>

  <p>Telefonu kapattı. «Onu hemen sorguya çekmeliyiz. Fabrikaya yerleştirmelerinin bir nedeni olmalı. Bizim için hiç de iyi olmayan bir neden hem de.»</p>

  <p>«O da onlardan biri,» dedi Centaine. Kadının yüzündeki nefreti o güne kadar hiçbiri görmemişti. Dehşetle bakıyorlardı. «O, ihtilalcilerden biridir. Babası olarak o kara şeytan ve bunca yıldır kafasını zehirleyen o Tara ile onlardan biridir o da. Tanrı bize yardım etsin de yapmaya çalıştıkları her neyse, zamanında önleyebilelim.»</p>

  <p>Hayallerinde yarattıkları sahnelerle hepsi birden sakinleşmişlerdi.</p>

  <p>«Capricorn müdürü hattın öteki ucunda, efendim.»</p>

  <p>«Güzel. Bağlayın hemen. Alo, Paul? Tanrıya şükür ki seni buldum. Bir saniye.»</p>

  <p>Konuşmayı diğerlerinin de izlemesi için bir düğmeye bastı.</p>

  <p>«Dinle, Paul. Zehirli maddeler bölümünde çalışan biri var. Yeni bölümde. Benjamin Afrika.»</p>

  <p>«Evet, Bay Courtney. Onu tanımıyorum ama bu ad yabancı gelmedi. Bir dakika, bilgisayara bakayım. Evet, tamam, "Benjamin Afrika". Nisanda işe alınmış.»</p>

  <p>«Tamam, Paul. Onun fabrika güvenlik birimi tarafından hemen yakalanıp tutuklanmasını istiyorum. Hiç kimseyle kesin olarak görüştürülmeyecek. Anladın mı? Ne telefon ne avukat ne de basın.»</p>

  <p>«Bunu yapabilir miyiz, Bay Courtney?»</p>

  <p>«Ben istediğim her şeyi yaparım, Paul. Bunu aklından sakin çıkarma. Tutuklama emrini hemen ver. Bekliyorum.»</p>

  <p>«Bir saniye.» Adamın iç hattan güvenlik bölümüne emir verdiğini duydular.</p>

  <p>«Tamam, Bay Courtney. Afrika’yı tutuklamaya gittiler.»</p>

  <p>«Şimdi beni iyi dinle, Paul. Cyndex üretim programının neresindeyiz? Silahlı kuvvetlere sevkiyat başladı mı?»</p>

  <p>«Henüz başlamadı, Bay Courtney. İlk parti gelecek salı günü gidecek. Kendi kamyonlarını gönderiyorlar.»</p>

  <p>«Tamam, Paul. Şu anda elinde ne kadar stok var?»</p>

  <p>«Bilgisayara bir bakayım.» Paul'ün sesi telaşını ele veriyordu. «Şu anda A ve B formüllerinin beşer kiloluk tüplerden 635'er tane var. Elli kiloluk havadan kullanılacak tüplerden de her formülden 26'şar tane. Bunlar gelecek hafta hava kuvvetlerine teslim edilecek... »</p>

  <p>Garry adamın sözünü kesti. «Paul küçük büyük her silindirin tek tek sayılmasını istiyorum. Depoya üst düzey elemanlarından birkaçını gönder, tenekelerin üstündeki numaralarla fabrika kayıtlarında ki numaraları karşılaştırsınlar ve bu iş bir saat sonra bitmiş olsun.»</p>

  <p>«Bir aksilik mi var, Bay Courtney?»</p>

  <p>«Bunu sana istediğim bilgileri aldıktan sonra söyleyeceğim. İş biter bitmez ara beni.»</p>

  <p>Garry telefonu kapatırken Sean, «Bizi Capricorn’a en kısa zamanda ne zaman götürebilirsin?» diye, sordu.</p>

  <p>«Lear hasarlı »</p>

  <p>«Ne zaman, Garry?» diye bir daha sordu Sean. Garry düşündü.</p>

  <p>«Queen Air çok yavaştır, ama Johannesburg’a tarifeli seferi beklemekten çabuktur yine de. Hiç olmazsa doğruca fabrikanın pistine ineriz. Bir saat içinde yola çıkarsak bu öğleden sonra orada oluruz.»</p>

  <p>«Polise haber vermeyecek miyiz?» diye sordu Shasa. Centaine bastonunu sertçe yere vurdu.</p>

  <p>«Polis yok. Henüz değil ve imkân bulursak da, hiçbir zaman. Tara’nın kara piçini yakalayıp gerekirse döve döve ağzından gerçeği alırız, ama bu iş aile içinde kalmalı.»</p>

  <p>Telefon çalınca, sustu.</p>

  <p>Garry telefonu açıp bir iki saniye dinledi. Sonra, «Anlıyorum,» dedi. «Teşekkür ederim, Paul. Hemen geliyorum. Bu öğleden sonra saat birde orada olurum.»</p>

  <p>Telefonu kapatıp merakla kendisini izleyen yüzlere baktı. «Küçük karakuş kaçmış.</p>

  <p>Benjamin Afrika dört gündür gelmiyormuş. Kimse ne bir haber almış, ne de nerede olduğunu biliyormuş.»</p>

  <p>«Ya Cyndex stokları?» diye sordu Shasa.</p>

  <p>«Kontrole başlamışlar. Biz fabrikaya gittiğimizde sonuçları alacağız,» dedi Garry.</p>

  <p>«Baba, sen ve Nana Weltevreden’de kalıp bu uçtaki işlere bakarsınız. Biz havadayken söyleyecek bir şey olursa Jan Smuts Havaalanında Danışmayı arayın, onlar mesajınızı bize iletirler.» Ağabeyine baktı.</p>

  <p>«Sean benimle gelecek. Gücüne ihtiyacım olabilir.»</p>

  <p>Sean babasının yanına gidip elini uzattı. «Silah kasasının anahtarları, lütfen, baba.»</p>

  <p>Shasa'dan aldığı anahtarla kalın çelik kapıyı açıp içeri girdi. İçerdeki raflara şöyle bir baktıktan sonra bir Smith Wesson Magnum .357 seçti. Üstündeki raftan da bir kutu mermi alıp tabancayı beline soktu.</p>

  <p>«Bir tane de ben alsam iyi olacak,» dedi Garry.</p>

  <p>Isabella, «Garry! Ben de sizinle geliyorum!» diye seslendi arkasından.</p>

  <p>«Gerek yok.» Garry bir tane Heckler Koch 9 mm.lik Barabellum seçerken arkasına bile dönmemişti. «Daha fazla yapabileceğin bir şey yok.»</p>

  <p>«Evet, var. Ben’i tanımıyorsunuz ikiniz de. Ben onu görünce tanıyabilirim, ayrıca size daha söylemediğim bir şey daha var.»</p>

  <p>«Neymiş o? »</p>

  <p>«Onu da uçakta söylerim artık.»</p>

  <p>Garry çift motorlu Beechcraft Queen Air uçağını kuzey rotasına yerleştirdikten sonra arkada yolcu bölmesinde oturan Isabella’ya dönüp işaret etti.</p>

  <p>Isabella emniyet kemerini çözüp kokpite geldi, Garry’nin koltuğuna tutundu.</p>

  <p>«Pekâlâ, Bella. Söyle bakalım. Neymiş o anlatacağın?»</p>

  <p>Isabella ikinci pilot koltuğunda oturan Sean’e baktı.</p>

  <p>«Chicamba nehrinde Nicky’nin kaçtığı ve ikimizin ardından koşup geri getirdiğimiz o geceyi hatırlıyor musun?»</p>

  <p>Sean başını sallayınca devam etti. «Öndeki kamyonda engelin kaldırılması işini yöneten karaderili gerilla subayını hatırladın mı? Onu yakından gördüğüm zaman kendisini daha önce gördüğümü hatırlamıştım. Bundan emindim, ancak şimdiye kadar bir anlam verememiştim buna.»</p>

  <p>«Ne zaman ve nerede görmüştün?»</p>

  <p>«Ben ile beraberdi, Michael’in Firgrove'daki çiftliğine gidiyorlardı.»</p>

  <p>«Michael mi? Bizim Michael mi?» diye sordu Garry.</p>

  <p>«Evet. Michael Courtney.»</p>

  <p>«Yani sence Michael de bu işe karıştı mı?»</p>

  <p>«Sizce öyle değil mi? Aksi halde Ben ve AUK terörist komutanıyla ne işi olabilirdi?»</p>

  <p>Bir süre konuşmadan düşündüler. «Garry, sanırım sen Ben’in bir iki Cyndex tüpü çaldığını düşünüyorsun,» dedi Isabella. «Eğer teröristlerle birlikse bunu nasıl kullanacaklar dersin? Uçaktan boşaltarak mı?»</p>

  <p>«Evet, en kolay yolu budur.»</p>

  <p>«Michael’in Firgrove’da bir uçağı var.»</p>

  <p>«Tüh!» diye mırıldandı Garry. «Umarım doğru değildir bu. Mickey olmasın, hayır hayır, Mickey bu işe karışmış olmasın!»</p>

  <p>«Michael yıllardır o komünist gazetesini çıkarıyor,» diye Sean söze karıştı. «Bu arada pek çok zenciyle de dost oldu.»</p>

  <p>«Bella, bize birer koka kola getir,» dedi Garry.</p>

  <p>Bella uçağın arka tarafındaki barın buzdolabından iki şişe getirdi. Koka kolalarını içtiler. Sean kutuyu bir kenara bırakıp geğirdi. «Rand Paskalya Fuarı açıldı bugün.»</p>

  <p>Garry kardeşine baktı. «Ne ilgisi var bunun bizimle?»</p>

  <p>«Hiç.» Sean kurnaz kurnaz güldü. «Rand Paskalya Fuarı. Ülkenin en büyük, en parıltılı fuarı. Yarım milyon insan aynı yerde. Tüm sanayi ürünleri sergileniyor, çiftçiler, işadamları, akla gelen herkes orada olacak. Büyük açılış bu akşam saat sekizde, hava fişeği gösterisi, askeri bando, araba yansı ve daha neler neler. Başbakan bir konuşma yapacak, yakalarında karanfilleri, koyu renk takım elbiseleriyle bütün ensesi kalınlar orada. Hiçbir ilgisi yok elbette.»</p>

  <p>«Saçmalama Sean.»</p>

  <p>«Haklısın, Garry.» Sean hâlâ sırıtıyordu. «Yani demek İstediğim, aslında AUK uygar insanlar topluluğudur. Bir iki bomba, atarlar, insanların boynuna yanan araba lastiği geçirirler diye onlara kötü ruhlu insanlar diyemeyiz. O kadar da sert yargılamayın onları. Bir süpermarkette patlayan bir Rus mayını başka şeydir. Aslında onlar Rand Paskalya Fuarı üstüne Cyndex 25 boşaltmayı akıllarına bile getirmezler, değil mi?»</p>

  <p>«Hayır.» Garry başını salladı. «Yani, Ben ile Mickey bizim kardeşlerimiz. Onlar böyle bir şey... » Sustu, sonra öfkeyle, «Lanet olsun,» dedi. «Keşke altımızda Lear olsaydı, şimdiye kadar oraya varmış olurduk.»</p>

  <p>Telsizde bir çatırtı duyulunca Garry kulaklığını ayarladı.</p>

  <p>«Charlie Sierra X Ray, burası Jan Smuts Danışma. Size Capricorn'dan bir mesaj var. Almaya hazır mısınız?»</p>

  <p>«Devam et, Danışma.»</p>

  <p>«Mesajı veriyorum: Bütün numaralar ve stoklar tutuyor. Mesaj bu kadar.»</p>

  <p>«Tanrıya şükürler,» diyerek derin bir soluk aldı Garry.</p>

  <p>«Onlara kutuların bir de içlerini kontrol etmelerini söyle,» dedi Sean. Garry’nin yüzü birden değişiverdi. .</p>

  <p>«Danışma, lütfen Capricorn’a şu mesajı iletin. Bütün kutulardan örnek alın. Bu kadar.»</p>

  <p>Garry kulaklığını çıkardı. «Doğru olmamasını o kadar çok istiyorum ki. Ama haklısın, Sean. Aptal değil bunlar. Aynı seri numarasını basıp depoya iki boş kutu koymak işten bile değildir.»</p>

  <p>«Daha ne kadar yolumuz kaldı?»</p>

  <p>Garry göstergelere baktı. «Bir saat, neyse ki, rüzgâr arkadan bugün.»</p>

  <p>Garry uçağı piste ustaca indirip başlarında Paul'un bulunduğu bir grup şirket yöneticisinin beklediği hangarın önüne götürdü.</p>

  <p>Garry ile Sean uçaktan atlayıp inmesi için Isabella’ya yardım ederlerken. Paul koşa koşa gelmişti yanlarına.</p>

  <p>«Haklıymışsınız, Bay Courtney. Küçük tenekelerden ikisinde sadece karbondioksit var. Birisi kutuları değiştirmiş. Şu anda dışarda bir yerde on kilo Cyndex var.»</p>

  <p>Dehşetle baktılar adama. On kilo bir orduyu öldürmeye yeterdi.</p>

  <p>«Polise haber verme zamanı geldi. Ben Afrika’yı tutuklamaları gerek. Adresini biliyor muyuz?» diye sordu Sean.</p>

  <p>«Ben evine birini yolladım bile,» dedi Paul. «Orada yok. Pansiyoncu kadın üç dört gündür görmediğini söylemiş. Yatmaya bile gelmemiş oraya.»</p>

  <p>«Firgrove.» dedi Isabella.</p>

  <p>«Doğru. Sean, sen hemen oraya git. Yolu gösterip Ben’i teşhis etmesi için Bella’yı da yanına al. Ben buradaki işlere bakarım. Yönetim kurulu odasında olacağım.</p>

  <p>Firgrove’a varır varmaz arayın beni. Polisin sizi destekleyip ortalığı karıştırmasını da sağlarım. O kayıp tenekeleri bulmamız gerek.»</p>

  <p>Sean Paul’a döndü. «Bana hızlı bir araba bulabilir misin?»</p>

  <p>«Benimkini alın.» Hangarın yanındaki yeni BMW'yi gösterdi. «Depo doludur. İşte anahtarları.»</p>

  <p>«Haydi, Bella, yürü.» Arabaya doğru koştular.</p>

  <p>«Trafik polislerine yakalanma sakın,» dedi Isabella yola çıktıklarında. «Polisi biz Cape Town'dayken Firgrove’a yollayacaktık. Tanrım, saat üç olmuş bile!»</p>

  <p>«Cyndex tüplerinin kayıp olduğundan emin olmadan bir şey yapamazdık.» dedi Sean. Uzanıp radyoyu açtı. Bella şaşkınlıkla baktı ağabeyinin yüzüne.</p>

  <p>«Üç haberleri.»</p>

  <p>«Bu sabahtan beri Rand Paskalca Fuarını gezenlerin sayısında bir rekora ulaşıldı. Bugün açılış günü. Fuar komitesinin bir sözcüsü sabahtan beri fuar alanına iki yüz bin kişi girdiğini söyledi.»</p>

  <p>Sean küfür ederek radyoyu kapattı.</p>

  <p>«Michael!» diye bağırdı. «En çılgınca aşırılıkları hep zavallılar yapar! Tanrı, barış ve insanın kardeşliği adına kaç masum bugüne kadar işkenceye uğramış, kaç kişi öldürülmüştür.» Bir yumruk indirdi ön tabloya. Isabella uzanıp ağabeyinin koluna dokundu.</p>

  <p>«Sakin ol, Sean. Bir sonraki çıkıştan sapacağız.»</p>

  <p>«Ne kadar kaldı?»</p>

  <p>«Bir iki mil.»</p>

  <p>Sean kemerinden tabancayı çıkardı, parmağıyla kovanı çevirerek kontrol etti.</p>

  <p>«Onunla ne yapacaksın?» diye sordu Bella. «Ben ve Mickey... »</p>

  <p>«Ben ile Mickey’in çok sevimli dostları var.» Sean tabancayı yine beline yerleştirdi.</p>

  <p>«İşte şurası.» Bella yerinde doğrulup gösterdi. «Micky’nin yerinin kapısı şu.»</p>

  <p>Sean arabanın hızını kesip toprak yola girdi. İlerde binalar görününce arabayı durdurup yolun ortasına yanlamasına park etti.</p>

  <p>«Neden?» diye sordu Bella.</p>

  <p>«Yayan gideceğim. Geldiğimi ilân etmenin gereği yok.»</p>

  <p>«Peki, neden yolun ortasına park ettin?»</p>

  <p>«Aceleyle kaçmak isteyen biri olursa önlemek için.» Kontak anahtarını çıkarıp indi.</p>

  <p>«Sen burada bekle. Hayır, arabada değil. Şu ağaçların arkasına saklan ve ben çağırana kadar sakın başını bile çıkarma dışarı. Tamam mı?»</p>

  <p>«Peki, Sean.»</p>

  <p>«Kapıyı da çarpmadan kapat. Şimdi söyle bakayım, Mickey uçağını nerede saklıyor?»</p>

  <p>«Evin ardındaki meyve bahçesinin ötesinde. Buradan görünmez ama yaklaşınca anlarsın. Oluklu tenekeyle yapılmış paslı bir baraka.»</p>

  <p>«Tam bizim Mickey’e göre bir yer desene. Sana söylediğimi unutma. Sakın ortalıkta görüneyim deme.» Sean koşmaya başladı.</p>

  <p>Ağaçlar arasından koşuyordu. Büyük evin kapısından sadece bir iki yüz metre uzaktaydı. Duvarın arkasına saklanıp çevresine bakınırken ayaklarının altında tavuklar koşuşuyordu. Sokak kapısı ve bütün pencereler ardına kadar açıktı ama ortalıkta kimseler yoktu.</p>

  <p>Sean alçak duvardan kolayca atlayarak ön kapıdan girdi. Oturma odası ve mutfak boştu. Musluğun kenarında kirli tabak ve bardaklar yığılıydı. Üç yatak odasının hepsi de yakında kullanılmıştı. Yataklar dağınıktı, yerde atılmış giysiler, banyolarda ve konsolların üstünde traş takımları, erkek losyonları vardı.</p>

  <p>Sean gömleklerden birini kaldırıp yakasının içine baktı.</p>

  <p>Kırmızı iplikle bir ad yazılıydı yakada. B. Afrika.</p>

  <p>Gömleği bırakıp mutfak kapısına koştu. Mutfak bir meyve bahçesine açılıyor, onun da ardında büyükçe bir barakanın oluklu tenekeden çatısı görünüyordu.</p>

  <p>Sean barakanın duvarına varana kadar meyve ağaçlarının arasından koştu.</p>

  <p>Sonra kulağını teneke duvara dayadı. İçerden insan sesi geliyordu ama ne dedikleri anlaşılmıyordu. Belindeki tabancasını kontrol etti, kabzasını kolayca çekebileceği biçimde düzeltti ve sürünerek küçük yeşil kapıya doğru yaklaşmaya başladı.</p>

  <p>Ancak o varmadan kapı açılmış ve dışarı iki kişi çıkmıştı.</p>

  <p class="yildiz">***</p>

  <p>Ben Afrika elleriyle ve yaptığı işçilikle gurur duyardı. Cessna Centurion uçağının pilot koltuğu üzerine eğilip iki tüpü sağdaki yolcu koltuğunun önünde yere tutturan sonuncu vidayı da sıkıştırdı.</p>

  <p>Döşemenin altından geçen kablolara bir zarar vermemek için delikleri büyük bir titizlikle delmişti. Aslında tüpleri döşeme üstünde serbest de bırakabilirdi ama bu mühendislik duygusuyla pek uyumlu olamazdı. Uçuşta bir sarsıntı olur, hava boşluğuna düşülür, borulardan ya da vanalardan biri zarar görebilirdi. Çelik tüpleri öyle yerleştirmişti ki, pilot da yolcusu da elini uzatıp kolaylıkla vanasını çevirebilirdi.</p>

  <p>A maddesinin bulunduğu tüp siyah beyaz kareliydi, ortasında üç kırmızı halka vardı. B maddesi ise kızıl bir tüpteydi, onun üstünde de bir tek kara halka vardı. Her birinin üstüne kendine özgü seri numarası yazılmıştı.</p>

  <p>İki sıradan sıhhi oksijen tüpüne aynı görünüşü vermek için olanca ustalığını kullanmış, seri numaralarını tek tek elinde kazımıştı. Tüpler Capricorn fabrikasından paltosuna dikili özel ceplere sokularak kolaylıkla çıkarılabilecek boyda olmalıydı. Ana kapıdaki güvenlikten onları kaçırması gerçek bir deha ve zamanlama istemişti.</p>

  <p>Ben döşemeyle uçağın gövdesine üç santimlik bir delik delmiş ve gaz borusunu buradan geçirerek on santim dışarıya sallandırmıştı. Sonra boruyla delik arasındaki açıklığı kuruduğu zaman demir kadar sağlam olan bir yapıştırıcıyla doldurmuştu.</p>

  <p>Gaz uçaktan koltukların epey gerisinde bir yerden fışkırıp rüzgârla geriye atılacağı için uçaktakilere bir zararı dokunmayacaktı. Ancak uçaktakiler ek bir önlem olarak güvenlik tulumları giyecekler ve gaz salıverilirken oksijen soluyacaklardı.</p>

  <p>İtfaiye Müdürlüğü, tarafından altın madenlerindeki kurtarma ekipleri için onaylanmış ve ticari olarak satılan tulumlar hangar duvarında asılıydı.</p>

  <p>Ben tüpleri tutan cıvataları bir kere daha sıkıştırdıktan sonra tatmin olmuşçasına homurdanarak doğruldu ve kapısı açık pilot bölmesinden geri geri çıktı. Ellerini bir parça, üstüpüyle temizledi, hangarın yan duvarına dayalı tezgâha gitti.</p>

  <p>Öteki iki kişi tezgâhın üstüne yaydıkları haritayı inceliyorlardı. Ben Michael Courtney’in omzuna dayadı elini.</p>

  <p>«Her şey tamam, Mickey,» dedi o Londralı aksanıyla.</p>

  <p>Sonra Ramon Machado’ya baktı. Ben tapıyordu bu adama. Michael ile yalnız olduğunda Papa’nın büyüklüğünden söz eden sıradan biri gibi konuşurdu onun hakkında. Michael ise yaptıkları işin korkunç yanının farkındaydı; mücadelelerinin başarıya ulaşması için bunun yapılması gereken bir şey olduğuna kendini inandırana kadar aylarca ruhunun derinliklerini araştırmıştı.</p>

  <p>Ramon onun için hâlâ varolan isteksizliği sezmiş gibi, «Michael, Meteorolojiye telefon edip bu akşam için hava durumu tahminlerini öğrenmeni istiyorum,» dedi.</p>

  <p>Michael önünde duran telefonu açıp Jan Smuts Havaalanında hava haber servisinin numarasını çevirip banda kayıtlı tahmini dinledi.</p>

  <p>«Rüzgâr hâlâ 290 dereceden beş mil hızla esiyor,» diye tekrarladı. «Bu sabahtan beri bir değişiklik yok. Hava oturmuş durumda, Barometrik basınç sabit.»</p>

  <p>«Çok güzel.» Ramon kırmızı işaret kalemini alıp büyük çaplı hava haritasında fuar alanını işaretledi. Sonra da rüzgâr yönünü çizdi.</p>

  <p>«Tamam. Bu yönden yaklaşacaksın. Yerden üç yüz metre yüksekte bir rota tuttur.</p>

  <p>Su kulelerini geçerken gaz vanalarını aç. Kuleler uyarı ışıklarıyla aydınlatılmıştır.»</p>

  <p>«Biliyorum,» dedi Michael. «Dün geçtim oradan. Stadyum da aydınlatılacak, bir de lazer gösterisi olacak, yanılmam olanaksız.»</p>

  <p>«Aferin, yoldaş.» Ramon o dayanılmaz gülümsemesiyle baktı Michael’e.</p>

  <p>«Hazırlıkların kusursuzdu.»</p>

  <p>Ben, «Saat bir haberlerinde fuar alanına o saate kadar iki yüz bin kişinin girdiğini söyledi,» dedi. «Vorster fuarı resmen açana kadar içerde en az beş yüz bin kişi olacak. Bugün özgürlük adına müthiş bir darbe indireceğiz.»</p>

  <p>Ramon fuar komitesi tarafından dağıtılan broşürlerden birine baktı. «Vorster’in konuşması yedide. Ama birkaç dakika gecikebilir. Kırk dakikalık bir saat arası konuşacaktır. Askeri bando saat sekizde başlıyor. Sen kaçta havalanacaksın?»</p>

  <p>«Buradan 18:45'te kalkarsak, kırk sekiz dakikalık bir uçuş zamanımız var. Yani yediyi otuz sekiz gece hedefin üzerinde olurum.»</p>

  <p>«Tam Zamanı,», dedi Ramon. «Vorster hâlâ konuşuyor olur. İki kere geçeceksin hedefin üstünden. Birincisi yerden üç yüz metre yüksekten. İkincisi geçişinden sonra da batıya yönelip doğruca Botswana sınırına gideceksin. Raleigh Tabaka ile randevuna kaç saatlik uçuşun var?»</p>

  <p>«Üç saat on beş dakika. Bu gece saat on bir civarında orada olurum. O zamana kadar kalan gazlar çoktan çözülüp dağılmış olur.»</p>

  <p>«Raleigh Tabaka pisti aydınlatacak. İner inmez gaz tüplerini çıkarıp uçağı ateşe vereceksin. Raleigh Tabaka seni oradan Zambia’ya ve Tercio üssüne götürecek.»</p>

  <p>Ramon ikisinin de yüzlerine baktı. «Hepsi bu kadar. Bunun Üstünden sekiz on kere geçtiğimizi biliyorum ama bir daha soruyorum: Soracağın bir şey var mı?»</p>

  <p>İki kardeş başlarını, salladılar. Ramon hafifçe gülümsedi. Derilerinin rengine ve saçlarının farklılıklarına rağmen birbirlerine çok benziyorlardı.</p>

  <p>İhtilal böylesine bir itaat ve sorgusuz sualsiz bir inanç olmadan asla ilerleyemez, diye düşündü Ramon. Ve böylesine sade bir güven duygusu karşısında alışmadığı, bir gıpta duydu içinde. Bu tek eylemin dünyayı değiştireceğine ve evrensel sosyalizm ile kardeşçe sevginin doğuşunu müjdeleyeceğine inansınlar bakalım, dedi kendi kendine. Ramon hiçbir şeyin, bu kadar basit olmadığını bilirdi. Onlara inançları için gıpta duyuyordu, ancak yarım milyon kuzunun öldürülmesine ve bunun ardından gelecek Kızıl Terör gerçeğine dayanacak yürekleri var mıydı acaba? Eylemlerinin mutlak haklılığına olan inançları bir silindirin vanalarını çevirtebilirdi, ama korkunç bir ölümle kıvranarak birbiri üstüne yığılmış yarım milyon cesedin gerçeğine dayanacaklar mıydı?</p>

  <p>Sadece çelikten insanlar ayakta kalabilirlerdi. Bu ikisi çelikten değillerdi. Kızıl Terör bütün zayıfları olduğu gibi onları da alacaktı pençesine. Bu geceden sonra yararlılıkları büyük ölçüde azalacaktı. Harcanabilir kişilere dönüşeceklerdi.</p>

  <p>Michael’in omzuna hafifçe dokundu. Michael’in başka bir erkek tarafından dokunulmayı sevdiğini biliyordu. Dokunuşunu bir okşamaya dönüştürdü.</p>

  <p>«Çok başarılıydınız. Şimdi yemek yiyip dinlenmelisiniz. Bu akşam siz yola çıkmadan ben ayrılacağım. İkinizi de selamlarım.»</p>

  <p>Hep birlikte barakanın arka kapısına doğru yürüdüler. Ama Michael kapıya varmadan durdu.</p>

  <p>«Ben gidip bir Ben’in tüpleri nasıl yerleştirdiğine bakacağım, bir de kendi kontrollerimi tamamlamak istiyorum.»</p>

  <p>«Her şeyin yolunda gitmesini istemekte haklısın, yoldaş,» dedi Ramon. «Eve geldiğinde sana yiyecek bir şeyler hazırlarız.»</p>

  <p>Michael’in Centurion'un kokpitine çıkıp kontrollerine başlamasını seyrettikten sonra birlikte kapıya yürüdüler.</p>

  <p>Ramon hangarın arkasındaki küçük kapıyı açtı, Benle birlikte dışarı çıktıklarında sol taraftaki duvarda çömelmiş olan Sean'le yüzyüze geldiler.</p>

  <p>Ramon ile Sean'ın arasında sadece iki metre vardı ve iki adam birbirlerini aynı anda tanımışlardı. Sean ceketinin altına uzanarak büyük tabancayı çıkardı. O tetiğe basarken Ramon da Ben Afrika’nın koluna yapışıp genci aralarına çekmişti. Sean'ın tabancasından çıkan mermi Ben’e saplandı.</p>

  <p>Ucu göçük olan kurşun sol bileğinden ve kolundan geçip yanından vücuduna girmişti. Giriş noktası bir yumurta kadardı. Kurşun en alt kaburgasına çarpınca kırıldı.</p>

  <p>Parçaları ciğerlerine ve barsaklarına yayıldı. Ben olduğu gibi yana savruldu, duvara çarpıp yere kayarken oluklu tenekenin pasları üstünde parlak bir kan izi bıraktı. Sean geri tepen tabancayı düzeltemeden Ramon hangara dalmıştı. Kapıyı bir tekmede kapatıp omuzundaki kılıfından Tokarev tabancasını çekti.</p>

  <p>Sean'ın durduğu yeri hesaplayıp iki el ateş etti teneke duvara. Sean bunu beklediği için kendini yere atmıştı. Hemen iki takla atıp yana kaydı. Ateş sesinden ve kurşun deliklerinden Ramon'un nerede olduğunu kestirerek ateş etti. «Kurşun Ramon'un başının bir karış ötesinden geçmişti.</p>

  <p>Ramon uçakta pilot yerinde oturan Michael’e, «Motoru çalıştır!» diye bağırarak koşmaya başladı.</p>

  <p>Michael şok içinde donup kalmıştı, ancak Ramon'un sesini duyunca hemen kendini toparladı, şalterleri çekip kontak anahtarını döndürdü. Centurion'un motorları bir iki gürledikten sonra çalıştı. Gazı sonuna kadar kökledi Michael. Uçak frenlerini koparacakmış gibi sarsılıyordu.</p>

  <p>«Ramon duvara rastgele iki el ateş ederken, «Hareket ettir!» diye bağırdı.</p>

  <p>Centurion açık hangar kapılarına doğru yol alırken Ramon arkadan koştu, eğilip kanadın altından geçti, yolcu kapısını açtı.</p>

  <p>Michael, «Ben nerede?» diye bağırdı uçağa atlayan Ramon’a.</p>

  <p>«Ben’in işi bitti. Sen yoluna devam et.»</p>

  <p>«Ne demek istiyorsun?» Michael dönüp gaz düğmesini kapattı. «onu bırakamayız.»</p>

  <p>«Ben öldü, be adam!» Ramon uzanıp Michael’in düğme üstündeki elini tuttu.</p>

  <p>«Ben’i öldürdüler. Öldü o. Buradan çıkmalıyız»</p>

  <p>«Ben...»</p>

  <p>«Devam et.»</p>

  <p>Michael gazı bir kere daha açtı ve uçağı piste çıkardı. Yüzü acıdan allak bullak olmuştu.</p>

  <p>«Ben,» diye mırıldandı pistte hız kazanırken. Pistin ucuna gelmişlerdi, fren yapıp uçağı geri çevirdi.</p>

  <p>«Motor soğuk,» dedi.. «Isınacak vakit olmadı.»</p>

  <p>«Bu kumarı oynamalıyız. Burası her an polis dolabilir. Her nasılsa izimizi buldular.»</p>

  <p>«Ben... »</p>

  <p>«Unut artık Ben’i. Havalan diyorum sana!»</p>

  <p>«Nereye gideceğiz... Botswana’ya mı?» Michael hâlâ duraksıyordu.</p>

  <p>«Evet. Ama önce bu operasyonu bitireceğiz. Fuar alanına doğru uç bakalım.»</p>

  <p>«Ama., polis arkamızda demiştin.»</p>

  <p>«Bizi nasıl durdurabilirler ki? Hava kuvvetlerinin impala uçaklarının havalanması için bir saat ister. Haydi! Yürü dedim sana, be adam!»</p>

  <p>Uçak hızlanırken hangarın arkasından birinin çıktığını gördüler. Michael ağabeyini tanıdı.</p>

  <p>«Sean!»</p>

  <p>«Yoluna devam et!»</p>

  <p>Sean pistin kenarında çömeldi, uçak üzerine doğru gelirken iki eli arasında klasik pozda tuttuğu tabancasıyla üç el ateş etti. Her el ateşten sonra ağır tabancanın geri tepmesiyle eli havada kalmıştı.</p>

  <p>Sonuncu kurşun ön cama isabet edince ikisi de içgüdüsel bir hareketle başlarını eğdiler. Plastik camda örümcek ağları belirdi. Michael o anda uçağın burnunu kaldırdı ve havaya tırmanmaya başladılar.</p>

  <p>İki yüz metrede soğuk motor bir kere öksürdü, sonra normal çalışmasına girdi.</p>

  <p>«Fuar alanına çek,» diye tekrarladı. Ramon. «Vorster'ı kıstıramayacağız ama yine de iyi bir hedef sayılır. İki yüz bin kişi var orada.»</p>

  <p>Michael üç yüz metrede uçağı düzeltti ve rotasına soktu.</p>

  <p>Centurion başının üstünden, geçerken tabancasını uçağın altına boşalttı. Ancak hiçbiri isabet etmemiş, uçak tekerleklerini çekerek hiç zarar görmeden yükselmişti.</p>

  <p>Sean ayağa fırlayıp hangara koştu. Tezgâhın üstündeki telefonu gördü.</p>

  <p>«Tanrıya şükürler olsun!» diyerek koşup telefonu açtı.</p>

  <p>Capricorn'un numarasını çevirirken gözü elinin altındaki haritaya ve Rand Paskalya Fuarı broşürüne ilişti. Harita üstüne çizilmiş daire fuar alanını çevrelemişti, ayrıca bir okla rüzgârın yönü işaretlenmişti.</p>

  <p>Santral memuru üçüncü çalışında açtı telefonu.</p>

  <p>«Capricorn Kimya Sanayii. Size yardımcı olabilir miyim?»</p>

  <p>«Bana yönetim kurulu odasında Bay Garry Courtney’i bağla. Kardeşiyim. Acil bir durum var.»</p>

  <p>«Telefonunuzu bekliyordu. Hemen bağlıyorum.»</p>

  <p>Sean beklerken çevresine bakındı, duvarda asılı güvenlik tulumlarını gördü.</p>

  <p>«Sen misin, Sean?»</p>

  <p>«Evet. Firgrove'dayım. Korktuğumuz kadar var. Michael, Ben ve Tilki. Hedef fuar alanı.»</p>

  <p>«Onları durdurabildin mi, Sean?»</p>

  <p>«Hayır. Michael ile Tilki uçakla havalandılar. İki dakika önce. Fuar alanına gittikleri kesin.»</p>

  <p>«Emin misin, Sean?»</p>

  <p>«Elbette eminim. Mickey’in hangarındayım ve şu anda bir haritaya bakıyorum.</p>

  <p>Fuar alanı ve rüzgâr yönüyle hızı işaretlenmiş. Duvarda iki duman geçirmez tulum var, onları giyecek zamanları olmadı.»</p>

  <p>«Polise ye hava kuvvetlerine haber vereceğim.»</p>

  <p>«Saçmalama Garry. Bir uçak ya da helikopter göndermek için savunma kuvvetleri başkanıyla bakandan yazılı emir isteyeceklerdir. Bir ay sürer bu. O zamana kadar da iki yüz bin insan ölmüş olur.»</p>

  <p>«Peki, ne yapacağız, Sean?» Yönetici sonunda eylemcinin karşısında boyun eğmişti.</p>

  <p>«Queen Air’i al. Küçük Centurion'dan daha güçlü, daha büyük ve daha hızlıdır. Fuar alanına gelmeden önlerini kesip inmeye zorlamalısın.»</p>

  <p>«Mickey’nin Centurion'unu tarif et.»</p>

  <p>«Üst kısmı mavi, gövdesi beyaz. ZSRRVV yazıyor üstünde. Firgrove'u ve oradan fuar alanına gitmek için hangi rotayı izleyeceklerini biliyorsun.»</p>

  <p>«Hemen yola çıkıyorum.» Telefon kapandı.</p>

  <p>Sean tabancasından boş kovanları çıkarıp cebindeki kutudan yeniden doldurdu.</p>

  <p>Sonra kapıya koştu, tabancayı ileriye nişanlayarak dışarı çıktı. Ben yere tam olarak yığılmadan önce bir iki adım sürüklenmişti. Şeftali ağaçlarının birinin dibinde yatıyordu. Çok kan kaybetmekteydi, gömleği ve pantolonu kandan kıpkırmızı olmuştu.</p>

  <p>Sol kolu ancak bir parça etle asılıydı gövdesine.</p>

  <p>Sean doğrulup tabancasının emniyet mandalını kapattı. Ben’in yanına yürüdü.</p>

  <p>Ben hâlâ yaşıyordu. Sean’e bakmak için hafifçe döndü yattığı yerde. Istırabı yanık şekerrengindeki gözlerinden okunuyordu.</p>

  <p>«Kaçtılar, değil mi?» diye fısıldadı. «Başaracaklar. Bizi durduramazsın. Gelecek, bizimdir.»</p>

  <p>Isabella koşa koşa çıktı ağaçların arasından. Sean’i görünce ona doğru koşmaya başladı.</p>

  <p>«Sana buraya gelmemeni söylemiştim. Sen hiç söz dinlemeyecek misin?»</p>

  <p>Isabella yerde yatan Ben’i görünce durdu.</p>

  <p>«Ben bu. Tanrım, ne yaptın ona?»</p>

  <p>Kardeşinin yanına gidip diz çöktü.</p>

  <p>Ben’in başını dikkatle kucağına kaldırdı, ancak hareket yaralı ciğerinde bir şey yapmış olmalıydı ki, öksürmeye başladı. Açık dudakları arasından kan boşanıp çenesinden aşağı döküldü.</p>

  <p>«Tanrım! Sean! Onu öldürmüşsün!»</p>

  <p>«Umarım,» diye mırıldandı Sean. «Bütün kalbimle öldürdüğümü umarım.»</p>

  <p>«Sean, kardeşin o senin!»</p>

  <p>«Hayır, kardeşim falan değil. Bir bok yığınından başka bir şey değil o!»</p>

  <p class="yildiz">***</p>

  <p>Garry Courtney Queen Air’in motorlarını çalıştırırken bir yandan da hesap yapıyordu.</p>

  <p>Capricorn fuar alanına Firgrove'dan altmış mil daha yakındı, ayrıca Queen Air Centurion'dan saatte yetmiş seksen mil daha hızlıydı. Sean kendisine telefon edeli yedi, Mickey havalanalı dokuz dakika olmuştu.</p>

  <p>Centurion'un yolunu nerede kesmeye kalkışacağını tahmin etmeye korkuyordu.</p>

  <p>Kendisine açık bir tek emin yol vardı. Doğruca fuar alanına gider, oradan dönüp Michael’in geldiği yöne girerdi. Karşı karşıya bir müdahale durumunda her tehlikeyi göze almak zorundaydı.</p>

  <p>Fuar alanını yedi mil uzaktan gördü. Alanın üstünde rengârenk balinalar gibi dev balonlar uçuyordu. Otoparklarda binlerce arabanın camlarında güneş parıl parıldı.</p>

  <p>Garry Firgrove yönüne doğrulurken hâlâ kafasında hız, zaman ve mesafe hesapları yapmaktaydı.</p>

  <p>Onlarla karşılaşacaksam, beş altı dakikam daha, diye düşünürken ilerde ve altında bir şey güneşi yansıtınca birden dikkatini oraya topladı.</p>

  <p>Yerleşim alanlarını geride bırakmış, yer yer köylerin göründüğü açık arazide uçuyordu. Ekili topraklar ve düzenli ağaçlıklar gözünü şaşırtıyor, kendisini yanıltıyordu. O parıltının nereden geldiğini bir kere daha görmek için bir an açık gökyüzüne baktı, sonra yine altındaki toprağa döndü. Centurion'un epey alçaktan uçuyor olması gerekirdi.</p>

  <p>Önce gölgeyi gördü. Tarlalar üstünden kayıp sıçrayan bir çekirge gibi. Bir an sonra da mavi uçağı gördü. Üç yüz metre altında ve iki mil önündeydi. Uçağın burnunu tehlikeli bir alçalışa döndürerek dalışa geçti.</p>

  <p>İki uçak neredeyse beş yüz mil birbirlerine doğru yaklaşıyorlardı. Garry Queen Air’i Centurion'la aynı yüksekliğe indiremeden uçak mavi bir ok gibi altından geçip gitmişti.</p>

  <p>Garry bir kanadı üstünde dönüp Centurion'un arkasına geçti.</p>

  <p>«On dakika sonra oradayız,» dedi Michael. «Artık hazırlasan iyi edersin.»</p>

  <p>Ramon ayakları arasında yere tutturulmuş olan renkli tüplere uzandı. Her birinin üstündeki musluğu dikkatle çevirdi. Basınçlı gazın tüplerden birleşme borusuna dolduğunu hissetti.</p>

  <p>Şimdi T borusunun üstündeki vanayı hafifçe sola çevirmek, yeterliydi. Karışmış olan gaz uzun boruya dolacak, oradan da, Centurion'un gövdesinin altından dışarı püskürtülecekti.</p>

  <p>Ramon doğrulup yanında oturan Michael’e baktı.</p>

  <p>«Tamam... » diye söze başlarken birden susup şaşkınlıkla Michael’in yanındaki cama baktı.</p>

  <p>Camı dev bir uçağın gümüş gövdesi doldurmuştu. Başka bir uçakla kanatları birbirine değecek kadar yakın uçuyorlardı. Pilot kendilerine bakmaktaydı. İri yarı, bebek yüzlü, kalın camlı, gözlüklü adamın ağzının köşesinde bir puro vardı.</p>

  <p>«Garry!» diye&gt; bağırdı Michael. Garry sağ elini kaldırdı ve başparmağıyla aşağısını işaret etti.</p>

  <p>Michael içgüdüsel bir hareketle Centurion'u iniş için döndürdü ve bir taş gibi yere doğru düşmeye başladı. Ağaçların hemen, üstünde doğrulttu uçağı.</p>

  <p>Dikiz aynasına bakınca Queen Air’in yuvarlak gümüş burnunun kuyruğundan yüz metre geride olduğunu ve arayı giderek kapattığını gördü. Centurion'u hemen yükseltip ani bir dönüş yaptı, ancak doğrulduğunda gümüş uçak yine yanındaydı.</p>

  <p>Garry oldum olası kendisinden daha iyi bir pilottu, Queen Air’in kanatları da kendisini her zaman geride bırakırdı.</p>

  <p>«Ondan kurtulamıyorum.»</p>

  <p>«Doğruca hedefin üstüne uç,» dedi Ramon. «Yapabileceği hiçbir şey yok.»</p>

  <p>Michael Ramon'un operasyondan vazgeçeceğini umuyordu. Ancak şimdi istemeye istemeye yeniden ilk rotasına döndü. En yüksek ağaçların elli altmış metre üstündeydi şimdi. Garry kendisini izleyip yine yanına yerleşti. Kanatları arasında sadece bir metre vardı artık.</p>

  <p>Garry bir kere daha yere inmesi için işaret etti. Michael telsizinin mikrofonunu aldı.</p>

  <p>Garry’nin 118.7 megaherzde olduğunu bildirdi.</p>

  <p>«Özür dilerim, Garry,» dedi. «Özür dilerim ama bunu yapmam gerek.»</p>

  <p>Garry’nin sesi doldu uçağın içine. «Hemen in, Micky. Henüz geç kalmış değilsin. Seni hâlâ bu işten kurtarabiliriz. Aptallık etme, be adam!»</p>

  <p>Michael başını sallayarak ilerisini gösterdi.</p>

  <p>Garry’nin yüzü birden sertleşti. Biraz geride kaldı ve Michael herhangi bir tepki gösteremeden yana kaydı. Queen Air’in kanadını Centurion'un kuyruğunun altına soktu. Sonra kontrol levyesini hafifçe çekerek küçük uçağın kuyruğunu kaldırdı, Centurion'un dengesi kayboldu neredeyse dimdik bir pikeye geçti.</p>

  <p>Centurion zaten çok alçaktan uçtuğu için Michael’in uçağı doğrultacak zamanı olmadı ve yüksek bir ağacın üst dallarına takıldı.</p>

  <p>Michael ağacı gördüğü anda ellerini yüzüne kaldırdıysa da, bir insan bileği kalınlığındaki kuru bir dal parçası Sean'ın kurşunuyla zaten zayıflamış olan ön camı parçaladı. Dal Michael’in boğazının hemen altından iki kemiği arasından bir şırınga iğnesi kolaylığıyla girip omuzları arasından çıktı.</p>

  <p>Düşen uçağın hızıyla dal kopmuş, ucu kırık bir mızrak gibi Michael’in boğazına saplı kalmıştı.</p>

  <p>Centurion dallara çarparak hâlâ gidiyordu. Kanatlarından önce biri, sonra diğeri koptu. Uçağın hızı azaldı, ağaçlan geride bırakıp gövdesi üstünde bir mısır tarlasına indi.</p>

  <p>Ramon Machado hâlâ yaşadığına inanamayarak doğruldu koltuğunda. Michael’e baktı. Michael’in ağzı sessiz bir çığlıkla açılmıştı, dal parçası boğazından çıkıyordu ve kanı fıskiye gibi fışkırmaktaydı.</p>

  <p>Ramon emniyet kemerini açıp koltuğundan kalkmaya çalıştı. Ancak yerinden kıpırdayamadı. Bakınca sol bacağının kırılmış olduğunu gördü. Bacağı koltukla gaz tüpleri arasında kaynamış bir makarna çubuğu gibi bükülmüş yatıyordu. Paslanmaz çelik vana bacağının etine gömülmüştü.</p>

  <p>Ramon bakarken bir gaz sızıntısı hışırtısı duydu. Bacağı vanayı açık durumuna getirmişti. Cyndex. 25 boruya doluyor ve gövdenin altından püskürüyordu.</p>

  <p>Ramon kapı kolunu kavrayıp olanca gücüyle yüklendi. Ama kapı da sıkışmış, açılmıyordu. Her iki elini yaralı bacağının altına sokup bacağını kaldırmaya çalıştı.</p>

  <p>Bacağı çektikçe uzuyordu, kırık kemiklerin birbirlerine sürtünmesini duydu.</p>

  <p>Paslanmaz çelikten vana bir ayı kapanı gibi kavramıştı kendisini, kurtulması olanaksızdı.</p>

  <p>Birden bir badem kokusu duydu. Burnu yanmaya başladı. Burun deliklerinden sümükler akıyordu. Gözleri kömürleşmiş gibi yanıyor, görüş alanı azalıyordu.</p>

  <p>Karanlıkta korkunç bir acı çekiyordu şimdi. Acı hakkında her türlü tahmininin üstünde bir şeydi bu. Haykırmaya başladı. Kendi çişi ve pisliği içinde ciğerleri iflas edip sesi kesilene kadar bağırdı bağırdı bağırdı.</p>

  <p class="yildiz">***</p>

  <p>Centaine Courtney Malcomess ormanın kenarında yere düşmüş bir kütüğün üstünde oturduğu yerden çocukla köpek yavrusunun oynaşmalarını seyrediyordu.</p>

  <p>Nicky’nin köpekler ve atlarla doğuştan bir uyuşma yeteneği var gibiydi.</p>

  <p>Kanında var bu, diye düşündü Centaine. Adına ve o süslü İspanyol unvanına rağmen gerçek bir Courtney bu.</p>

  <p>Sonra da öteki Courtney'leri düşündü.</p>

  <p>Shasa ile Elsa Pignatelli ertesi gün kendisinin o kadar severek yenileştirdiği eski köle kilisesinde evleneceklerdi. Umut Burnunda son on yılda yapılan düğünlerin en görkemlisi olacaktı bu. İngiltere, Avrupa, İsrail ve Amerika'dan konuklar gelecekti.</p>

  <p>Pek uzak geçmişte olmayan bir zamanda olsaydı Centaine düğünün bütün hazırlıklarını kendisi yapmak isterdi. Ama şimdi her şeyi Elsa ile Bella’nın ellerine bırakmakla mutluydu.</p>

  <p>Bella’yı düşündü sonra. Bella pişmandı ve doğru yola girmişti, ancak Centaine bunun yeterli olduğu kanısında değildi. Kızın ihanetini örtmek için kendi kendisiyle ve Shasa'yla çok uzun zaman tartışmıştı.</p>

  <p>Bella’nın hâlâ çekeceği cezalar vardı. Centaine o kadar kolay bağışlamazdı.</p>

  <p>Isabella hayatının sonuna kadar kendisini bağışlatmak için çalışmaya zorunluydu. Bu ailenin her ferdine ve ihanet ettiği bu güzel ülkemizin her insanına bir hayat boyu hizmet borçlu, diye düşündü. Borçlarını son kuruşuna kadar ödemeye zorlayacağım onu.</p>

  <p>Bu sırada Nicky'yle köpek gelip ayaklarının dibine oturmuşlardı. Nicky kolunu hayvanın boynuna doladı.</p>

  <p>«Ona bir ad buldun mu?» diye sordu Centaine. Oğlanın kendisine karşı direncini kırması iki yılını almıştı, ama artık onu eski yaşamının anılarıyla Adra'dan koparabildiğine inanıyordu.</p>

  <p>«Evet, Nana, ona Yirmi Altı diyeceğim.» Okula gitmeye başlayalı beri Nicky’nin İngilizcesinde de büyük ilerleme vardı.</p>

  <p>«Ne garip bir ad bu. Nereden buldun bunu?»</p>

  <p>«Bir zamanlar başka bir köpeğim vardı, onun adıydı Yirmi Altı.» Nicky’nin o öteki yaşamı hakkındaki anıları çoktan solup gitmişti.</p>

  <p>«Çok güzel bir neden bu ve de çok güzel bir ad. Dandy Yirmi Altı.»</p>

  <p>«Evet! Evet!» Nicky hayvanın boynuna sarıldı. «Dandy Yirmi Altı.»</p>

  <p>Centaine sevgiyle baktı oğlana. Hâlâ kafası epey karışık küçük bir çocuktu, ama damarlarında şampiyonların kanları dolaşan bir safkandı aynı zamanda.</p>

  <p>Bize biraz daha zaman ver, diye düşündü. Onunla geçirmem için biraz daha zaman ver bana.</p>

  <p>«Sana bir hikâye anlatayım mı, Nicholas?» Yaşlı kadında, Öyle güzel aile hikâyeleri vardı ki, fil avları ve aslanlar, Boer'ler ve Zulu'larla savaşlar, kayıp elmas madenleri, avcı uçakları ve küçük bir oğlanın ruhunu titretecek daha binbir şey.</p>

  <p>Centaine şimdi de bir gemi kazasını ve alev alev yanan bir kıyıya çıkan bir kazazedenin hikâyesini anlatıyordu.</p>

  <p>Kadın sonunda saatine baktı ve «Bugünlük bu kadar yeter, Nicholas efendi,» dedi. «Annen bizi merak edecek.»</p>

  <p>Nicholas ayağa fırlayıp kadının kalkmasına yardım etti ve köpek yavrusu çevrelerinde zıplarken büyük eve doğru yürüdüler.</p>

  <p>Nana’nın bacağı sakat olduğu için çok yavaş yürüyorlardı ve Nicky yolun kötü yerlerinde yaşlı kadına yardım etmek için elini tutuyordu.</p>

  <p class="softbreak">&nbsp;</p>

  <p style="text-align: center;">BİTTİ</p>

  <p class="softbreak">&nbsp;</p>
</body>
</html>
