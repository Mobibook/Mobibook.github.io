<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <title>Ayhan Hocha</title>
  <link href="../Styles/Style_ayh.css" rel="stylesheet" type="text/css" />
</head>

<body class="calibre">
  <p>«Kırmızı Gül.» Isabella adamın kısık sesini tanımış, korku ve nefretle donup kalmıştı. «Sana bağlantı kuracağın adresi veriyorum. Bunu sadece çok acil durumda kullanabilirsin. Bir cevap verme servisi olduğu için neresi olduğunu öğrenmek için boş yere uğraşma, Soho’da, Blushing Sokak 10 numarada Mason Ajansına Hoffman adıyla gönderilecek bir mektup ya da telgraf benim elime geçecektir. Adresi ezberle. Sakın yazayım deme.»</p>

  <p>«Ezberledim,» dedi Isabella, «Memleketine döndüğünde Weltevreden'le ilişkisi olmayan bir yerde bir posta kutusu kirala. Takma bir ad kullan ve işi tamamlayınca bana bildir. Anlaşıldı mı?»</p>

  <p>Isabella Weltevreden’e döndükten sonra Cape yarımadasının Atlantik kıyısında Camps Bay’e gitmiş ve bir kutu kiralamıştı. Kutuyu Bayan Rose Cohen adına tutmuş ve numarasını Blushing Sokağına taahhütlü mektupla bildirmişti.</p>

  <p>Merkezi Cape Town'daki Centaine Evindeki bürosundan dönerken akşamları postaneye uğruyordu. Haftalar boyunca kutuda hiçbir şey bulmamasına rağmen bu alışkanlığını hiç değiştirmeden her gün sürdürmekteydi.</p>

  <p>Nicky'den haber almamak çıldırtıyordu kendisini. Günlük yaşantısı sadece bir aldatmacaydı. Tüm enerjisini Shasa’nın yardımcısı olarak harcamaktaysa da, çalışmak umduğu gibi acısını hafifletecek bir şey olmamıştı.</p>

  <p>Gülüyor, Nana ile ata biniyor, hafta sonları eski arkadaşlarıyla tenis oynuyordu.</p>

  <p>Hiçbir şey değişmemiş gibi davranıyordu ama sadece rol yapmaktaydı.</p>

  <p>Geceler uzun ve yalnızdı. Gecenin yarısı olduğunda Shasa'ya gidip içine düştüğü ağı tüm ayrıntılarıyla anlatmaya karar veriyor, ama sabah olunca, babam bana ne yapabilir ki? Bana kim yardım edebilir, diyordu. Nicky’nin şişmiş yüzünü ve boğulurken burnundan çıkan gümüş hava kabarcıklarını hatırlıyor, bir daha, böyle bir tehlikeyi göze alamayacağını biliyordu. Ne gariptir ki, aradan geçen zaman kaybının acısını azaltmamıştı. Aksine yaraları daha derinleşiyor, Nicky'den haber alamamak kendisini çılgına çeviriyordu. Acısına yalnız katlanmak her gün biraz daha güçleşiyordu.</p>

  <p>Sonra Michael’in Johannesburg'dan Weltevreden’e geleceğini duyunca içini bir sevinç kapladı. Michael’e açılabilirdi. Acısını paylaşmak ve o ana kadar tek başına taşıdığı korkunç yükü hafifletmek dışında bir şey beklemiyordu kardeşinden.</p>

  <p>Michael’in gelmesinden önceki cuma günü yine Camps Bay’e gidip arabasını postanenin arkasındaki sokakta bıraktı. Sonra ağır ağır binaya girip küçük çelik kutuların bulunduğu salona yürüdü. Saat altıyı geçtiği için postane kapanmıştı. Salonun bir ucunda öpüşen bir çift vardı ama onlar da kendisini görünce suçlu bakışlarla kaçtılar oradan. Salonda bir başkası varken asla açmazdı kutusunu.</p>

  <p>Yalnız olduğundan emin olmak için çevresine bakındıktan sonra kutuyu açtı. İçinin boş olacağını tahmin ettiği için duyduğu şok daha da büyük olmuştu. Yanaklarının kızardığını hissetti, boğulacak gibi oldu.</p>

  <p>Kutudaki şişkin kahverengi zarfı kaptığı gibi omuz çantasına soktu. Sonra kendini bir hırsız kadar suçlu hissederek kutuyu kilitledi ve koşa koşa arabasına gitti. Arabayı hareket ettirdiğinde, saatlerdir tenis oynamış gibi soluk soluğaydı.</p>

  <p>Kıyı yolunun üstündeki ağaçların arasında park etti arabasını. Bu saatte kıyı bomboştu. Yaşlı bir çift kumsalda köpeklerini gezdiriyor, bir kişi de Benguela akıntısının buz gibi yeşil sularında rüzgâra karşı yüzmeye çalışıyordu.</p>

  <p>Isabella zarfı çantadan çıkarmadan önce camları kaldırdı, kapıları kilitledi.</p>

  <p>Zarfın üstündeki Bayan Rose Cohen yazısı daktiloda yazılmıştı ve üzerinde Trafalgar Meydanı postanesinin damgası vardı. Kimin gönderdiği hakkında bir iz yoktu. Isabella çantasından altın çakısını alıp zarfın kenarını dikkatle kesti.</p>

  <p>Renkli bir fotoğraf düştü kucağına. Oğlunu görünce birden ürperdi.</p>

  <p>Nicky bir bahçeye serilmiş mavi bir örtü üzerinde oturuyordu. Üzerinde sadece bezi vardı. Kendi başına oturabiliyordu. Isabella onun yedi aylık olduğunu hatırladı. Büyümüştü, yanakları o kadar tombul değildi. Saçı uzamış ve çoğalmıştı.</p>

  <p>Ağzının kenarında bir gülümseme vardı, gözleri zümrüt kadar yeşil ve parlaktı.</p>

  <p>«Bebeğim! Yavrum benim!»</p>

  <p>Isabella kendini toparlayana kadar güneş denizin ötesinde batmıştı. Ancak ondan sonra resmi zarfa yerleştirirken içinde başka şeyler olduğunu da farketti.</p>

  <p>Çocuk kliniği olduğu anlaşılan bir yerden bir tıbbi kayıt raporunun fotokopisi vardı.</p>

  <p>Ancak kliniğin adı ve adresi karalanmıştı. Rapor İspanyolcaydı.</p>

  <p>Sayfanın başında çocuğun adı vardı: Nicholas Miguel Ramon de Machado.</p>

  <p>Altında doğum tarihi ve kliniğe haftalık ziyaretlerinin dökümü. Her kayıt çeşitli el yazısıyla yazılmış, kliniğin doktor ya da hemşireleri tarafından imzalanmıştı.</p>

  <p>Raporda oğlunun kilosu, diş durumu veriliyordu. 15 Temmuzda fazla sıcaktan olduğu teşhis edilen bir kaşıntı tedavisi görmüştü. Bir kere de hafif üşütmüş olmalıydı.</p>

  <p>Bunun dışında sağlıklı ve normaldi. Dört aylıkken iki dişi çıkmıştı ve on altı kiloydu.</p>

  <p>Isabella zarftaki son kâğıdı çıkarınca Adria'nın elyazısını hemen tanıdı.</p>

  <p><i>Senyorita Bella,</i></p>

  <p><i>Nicky her gün biraz daha akıllı ve güçlü bir çocuk oluyor. Bir boğa gibi de inatçı.</i></p>

  <p><i>Emeklerken arkasından güç yetişiyorum.</i></p>

  <p><i>Her an yürümesini bekliyorum artık.</i></p>

  <p><i>İlk söylediği sözcük 'Anne' oldu. Ona her gün sizin ne kadar güzel olduğunuzu ve bir gün kendisine döneceğinizi anlatıyorum. Henüz bir şey anlamıyor ama anlayacağı gün de gelecek.</i></p>

  <p><i>Sık sık sizi düşünüyorum, senyorita. Nicky için canımı verebileceğime inanmalısınız. Lütfen onu tehlikeye atacak bir şey yapmayın.</i></p>

  <p><i>Saygılarımla, ADRA OLIVARES</i></p>

  <p>Son satırdaki uyarı kalbine batırılan bir bıçak olmuştu sanki. O anda kimseye, ne babasına, ne Nana’ya, hatta ne de Michael’e açılamayacağını anladı.</p>

  <p>Michael’in kapısı önünde duraksadı şimdi de. Sana yalan söylemek zorundayım, Michael. Bağışla beni. Ama belki bir gün gerçeği anlatabilirim, diye düşündü. Bir an durup çevreye kulak verdi, ama koskoca evde çıt yoktu, kapıyı açıp içeri girdi.</p>

  <p>Michael yatağında oturmuş kitap okuyordu. Kapı açılır açılmaz kitabını bırakıp yana çekildi, örtüyü açtı.</p>

  <p>Isabella ağabeyinin yanına yatağa girdi, ürpererek ona sarıldı. Bir süre hiç konuşmadan öylece durdular.</p>

  <p>«Anlat bana, Bella.» dedi Michael. Ama Isabella hâlâ konuşamıyordu. Adra'nın uyarısını dikkate almamayı geçiriyordu aklından. Ramon ile Nicky’nin varlığını ailesinde tek bilen Michael'di. Olup bitenleri ona anlatmak, onun ruhundaki o korkunç boşluğu doldurmasını istiyordu.</p>

  <p>Sonra Nicky’nin o video filmindeki görüntüsü geldi gözlerinin önüne. Derin bir soluk alıp yüzünü kardeşinin göğsüne bastırdı. «Nicky öldü,» diye mırıldandı. Kolları arasındaki kardeşinin irkildiğini hissetmişti. Michael hemen konuşmadı.</p>

  <p>Gerçek bu, Nicky hepimiz için ölü artık diye düşündü Isabella. Yine de bu sözleri Michael’e de Nicky'ye de ihanet gibi gelmişti. Michael’e güvenmeye cesaret edemezdi. Ona kendi oğlunun varlığını inkâr etmişti ve bu yalan sanki gerçekmiş gibi yalnızlık ve sıkıntısını bir kat daha arttırmıştı.</p>

  <p>«Nasıl?» diye sorabildi sonunda Michael. Isabella da bunu bekliyordu.</p>

  <p>«Bir gece emzirmeye gittiğimde yatağında ölü buldum.»</p>

  <p>Michael’in ürperdiğini hissetti.' «Aman Tanrım! Zavallı Bella, Ne korkunç ne acımasız bir şey bu!»</p>

  <p>Gerçek onun tahmin edebileceğinden daha korkunç ve daha acımasızdı, ama bunu ona açıklayamazdı.</p>

  <p>Michael, «Peki, Ramon nerede?» diye sordu. «Seni teselli etmek için yanında olmalıydı burada.»</p>

  <p>«Nicky öldükten sonra Ramon değişti birden. Beni suçluyordu sanırım. Bana olan sevgisi Nicky'le birlikte öldü.» Ağlıyordu artık. «Nicky gitti. Ramon gitti. Ömrümün sonuna kadar onları bir daha göremeyeceğim.»</p>

  <p>Michael sıkı sıkı sarıldı kızkardeşine. Vücudu sert, sıcak ve güçlüydü. Isabella’nın da o anda cinsellikten uzak bir erkek vücuduna ihtiyacı vardı. Michael sevgi ve acıdan, yalnızlık ve umuttan ve son olarak da ölümden söz etti uzun uzun.</p>

  <p>«Ölümün gerçek dehşeti sonluluğundadır. Sona eriş o kadar ani ve onun ötesindeki boşluk bir daha öyle geri gelmeyecek bir şeydir ki. Ölüme karşı koyamaz, ona meydan okuyamazsın. Buna çalıştığın takdirde ancak kendini yiyip bitirirsin.»</p>

  <p>İnsanın on binlerce yıldır kendini avutmaya çalıştığı klişeler, diye düşündü Isabella. Ama pek çok klişe gibi bunlar da gerçekti ve kendisine açık tek avunma yoluydu. Sözcüklerin anlamından daha önemliydi Michael’in yumuşacık sesi, vücudunun sıcaklığı ve güçlülüğü, kendisine duyduğu sevgi.</p>

  <p>Sonunda uyuyakaldı.</p>

  <p class="yildiz">***</p>

  <p>Sabah şafak sökmeden uyanınca Michael’in onu rahatsız; etmemek için kıpırdamadan yattığını ve uyanık olduğunu farketti.</p>

  <p>«Teşekkür ederim, Mickey,» diye mırıldandı. «Ne kadar yalnız olduğumu tahmin edemezsin. Buna ihtiyacım vardı.»</p>

  <p>«Biliyorum, Bella. Yalnızlığın ne olduğunu bilirim.» Isabella’nın acısı az da olsa hafiflemişti artık, şimdi onun için orada olmak istiyordu. Sıra Michael’e gelmişti.</p>

  <p>«Bana yeni kitabından söz et, Mickey. Kusura bakma ama daha okuyamadım.»</p>

  <p>Michael kitap daha piyasaya çıkmadan bir tane göndermişti ona. Ama Isabella o sıralarda kendi felâketinden başka bir şey düşünecek durumda değildi'. Hiç kimse, hatta Mickey için bile ayıracak zamanı yoktu. Ama şimdi ağabeyi kitabını anlatırken bütün kalbiyle onu dinliyordu. Sonra da onu ve onun çevrelerindeki dünyayı nasıl gördüğünü düşündü.</p>

  <p>«Raleigh Tabaka ile bir kere daha konuştum,» dedi. Isabella birden şaşırmıştı. Londra'dan ayrıldıktan sonra o adı bir kere bile aklına getirmemişti.</p>

  <p>«Nerede? Nerede konuştun onunla?»</p>

  <p>Michael başını salladı. «Yüzyüze değil. Telefonda konuştuk. Çok kısa. Başka bir ülkeden arıyordu sanırım, ama yakında buraya gelecek. Bir hayalet gibi geçiyor sınırlardan.»</p>

  <p>«Onunla randevulaştın mı?»</p>

  <p>«Evet. Sözüne sadıktır.»</p>

  <p>«Çok dikkatli ol, Mickey. Lütfen bana söz ver dikkatli olacağına. Çok tehlikeli bir insan o.»</p>

  <p>«Kaygılanman için hiçbir neden yok. Ben kahraman değilim. Sean’e ya da Garry'ye benzemem. Söz veriyorum çok dikkatli olacağım.»</p>

  <p>Michael hurda Valiant'ını Johanneşburg Durban otoyolunun çıkışındaki lokantalardan birinin park yerine soktu.</p>

  <p>Kontağı kapattığı halde motor birkaç kere öksürerek çalışmaya devam etti.</p>

  <p>Johannesburg'dan gelirken yolda epey zorlanmıştı doğrusu. Yetmiş bin mil yapmıştı o güne kadar ve iki yıl önce satılması gerekirdi.</p>

  <p>Yazı işleri müdür yardımcısı olarak anlaşmasına göre her on iki ayda bir yeni ve 'lüks' arabaya hakkı vardı. Ancak Michael sevgiyle bağlanmıştı emektar Valiant’a.</p>

  <p>Arabanın şasisindeki bütün çizik ve vuruklar şerefle elde edilmişti, yıllar boyunca oturduğu koltuk da vücudunun şeklini almıştı artık.</p>

  <p>Otoparktaki diğer arabalara baktıysa da, kendisine tarif edilene uyan birini göremedi. Geçen yıl Tokyo’ya gittiğinde beş dolara aldığı kol saatine baktı.</p>

  <p>Randevusuna yirmi dakika vardı daha, bir sigara yakıp koltuğunun rahatlığına gömüldü.</p>

  <p>Arabayla saati düşününce bir gülümseme kaplamıştı yüzünü. Ailesi içinde gerçekten tekti kendisi. Nana'dan Bella’ya kadar hepsinde bir mülkiyet saplantısı vardı. Nana’nın sarı Daimler arabaları her yıl modeli değişir ama rengi aynı kalırdı.</p>

  <p>Babasının ise bir garaj dolusu antika arabası vardı. Garry’nin İtalyan Maserati ve Ferrari'leri. Sean o kabadayı görünüşünü arazi arabalarıyla desteklerdi. Bella bile yeni bir Valiant’ın iki katına malolmuş, o geliştirilmiş küçük arabayı sürmekteydi. .</p>

  <p>Hiçbiri dijital bir saat takmazdı, ne elmaslı Piaget'siyle Nana, ne de erkeksi altın Jioiex'iyle Sean. Michael’in dudakları kıvrıldı. «İnsan yerine nesneleri1 görüyorlar hepsi. Ülkemizin hastalığı bu.»</p>

  <p>Yan cam birden vurulunca irkildi ve beklediği kişinin geldiğini sanarak döndü.</p>

  <p>Ama dışarda kimse yoktu.</p>

  <p>Şaşırmıştı Michael. Sonra pembe avuç içiyle küçük kara bir el uzanıp parmağıyla cama vurdu.</p>

  <p>Michael camı indirip başını dışarı uzattı. Karaderili bir çocuk bakıyordu kendisine.</p>

  <p>Beş altı yaşından fazla değildi. Ayakları çıplak, gömleği ve kısa pantolonu paramparçaydı. Burun delikleri kurumuş sümükle tıkalı olduğu halde gülümsemesi ışıl ısıldı.</p>

  <p>Elini dilenci gibi uzatarak, «Baas, karnım aç. Ne olur bir sent ver, Baas,» dedi.</p>

  <p>Michael kapıyı açınca çocuk korkuyla geriledi. Michael yanındaki koltuğa attığı kazağını alıp çocuğun başından geçirdi. Kazak oğlanın dizlerine kadar inmiş, parmakları kollarının içinde kaybolmuştu. Michael kazağın kolunu kıvırıp Xhosa dilinde, «Sen nerede oturuyorsun bakayım, oğlum?,» dedi.</p>

  <p>Çocuk hem kendisine gösterilen bu ilgiye hem de beyaz bir adamın Xhosa dilini konuşmasına şaşırmıştı. Michael altı yıl önce dilini konuşmadıkça bir insanı anlamanın olanaksızlığına inanmıştı. O günden beri de bu dili öğreniyordu. Bin beyazdan biri yapmazdı bunu. Bütün karaderililerin İngilizce ya da Afrikaanca öğrenmeleri beklenirdi; aksi halde kendilerine iş verilmezdi. Michael şimdi hem Xhosa hem de Zulu dilini konuşuyordu. Birbirlerine yakın olan bu dille Güney Afrika karaderililerinin büyük bir çoğunluğuyla anlaşabilirdi.</p>

  <p>«Drake Çiftliğinde oturuyorum, Nkosi. »</p>

  <p>Drake Çiftliği yaklaşık bir milyon kişinin yaşadığı büyük bir karaderili kentiydi.</p>

  <p>Kent yolun bu kısmından görülmüyordu ama binlerce ateşin dumanı göğü kirli bir kurşuni renge döndürmüştü. Drake Çiftliği halkı tren ya da otobüslerle Witwaterstrand'ın beyaz bölgelerinin ev, işyeri ve fabrikalarına çalışmaya giderlerdi.</p>

  <p>Johannesburg'un geniş iş ve madencilik alanları Drake Çiftliği, Soweto ve Alexandria gibi bu uydu kentlerle çevriliydi. Grup Bölgeleri Yasası ile tüm ülke her biri bir ırk grubuna ait olan bölgelere bölünmüştü.</p>

  <p>Çocuğa, «En son ne zaman yemek yedin?» diye sordu.</p>

  <p>«Dün sabah, büyük reis.»</p>

  <p>Michael cüzdanından beş randlık bir banknot çıkardı. Çocuğun paraya bakan gözleri bir çift parıltılı havuzdu sanki. Kısacık hayatının hiçbir anında bu kadar paraya sahip olmadığı kesindi.</p>

  <p>Michael parayı uzattı. Çocuk banknotu kaptığı gibi ayaklan uzun kazağa dolanarak koşmaya başladı. Verilen armağanın kendisi kaçmadan elinden alınacağı korkusuyla teşekkür bile etmemişti.</p>

  <p>Michael çocuğun bu maskaralığına gülerken neşesi birden öfkeye dönüştü.</p>

  <p>Çağdaş dünyada küçük çocukların sokaklarda dilenmeye zorlandıkları başka bir ülkesi var mıydı? Öfkesiyle birlikte bir de mutlak bir umutsuzluk vardı içinde.</p>

  <p>Büyük toprakları ve insanın aklını alan koleksiyonlarıyla kendi ailesi gibi ilk dünyanın insanlarıyla bu uydu kentlerde doruğuna ulaşan üçüncü dünyanın umutsuz yoksulluğunu aynı anda barındıran bir başka, ülke var mıydı?</p>

  <p>«Yapabileceğim bir şey olsaydı,» diye söylendi. Öfkesinden sigarasından öyle derin bir nefes çekmişti ki, küçük bir ateş parçası düşüp kravatında bir delik açtı.</p>

  <p>Ancak bu da genel görünüşünde pek büyük bir fark yaratmış değildi.</p>

  <p>Anayoldan parka küçük mavi bir kamyonet girmişti. Kasketli bir karaderili gençti sürücüsü. Kamyonetin yan tarafında 'Phuza Muhle Kasabı. 12. Cadde. Drake Çiftliği' yazıyordu.</p>

  <p>Michael aldığı talimata uygun olarak farlarını yakıp söndürdü. Kamyonet gelip önünde durdu. Michael Valiant'dan inip kapısını kilitledi ve mavi kamyonete doğru yürüdü. Kamyonetin arka kapıları kilitli değildi. İçeri girip kapıları arkasından kapattı.</p>

  <p>Kamyonetin içi et sepetleriyle doluydu. Üstteki çengellerden kesilmiş koyunlar sarkıyordu.</p>

  <p>Sürücü Zulu dilinde, «Öne gel!» diye seslendi. Michael etlere sürtünerek öne doğru yürüdü. Sürücü üstünkörü kontrollerden saklanacağı bir yer açmıştı kendisine iki et sepeti arasın da.</p>

  <p>«Bir aksilik olmayacak,» dedi genç neşeli bir sesle. «Bu kamyoneti kimse durdurmaz.»</p>

  <p>Kamyonet hareket ederken Michael de pis yere oturdu. Bu önlemler sıkıca ama gerekliydi. Yerel karakoldan izin kâğıdı almadıkça hiçbir beyaz bu kentlere giremezdi.</p>

  <p>Genel olarak bu izni almak güç değildi. Ancak Michael mimlenmiş biriydi. Bundan önce üç kere Basın Kontrol Yasasına muhalefetten hem kendisi hem de gazetesi ağır para cezasına çarptırılmıştı.</p>

  <p>Bu yasaya dayanarak hükümetin elinde sınırsız bir sansür yetkisi vardı. Ve iktidarda olan Ulusal Parti siyasi statükoyu ve Hollanda Reform Kilisesinin Calvin'ci ahlâk görüşünü ayakta tutmak için sansürcüleri bu haklarını kullanmaya özendirirdi.</p>

  <p>Michael’in yazılarının onların bu tavrı karşısında ne hükmü vardı ki? Drake Çiftliğine istediği izin hemen reddedilmişti.</p>

  <p>Mavi kamyonet hiçbir kontrole uğramadan kent kapılarından girdi, üniformalı karaderili nöbetçiler bir tahta üzerinde koka kola kapaklarıyla oynadıkları dama oyunundan başlarını bile kaldırmadılar.</p>

  <p>«Şimdi gelebilirsin, » diye seslendi sürücü. Michael et sepetlerinin üstünden atlayıp adamın yanına oturdu.</p>

  <p>Bu kent kendisini şaşkına çevirirdi. Yabancı bir gezegene gelmiş gibi olurdu buraya girince.</p>

  <p>Drake Çiftliğine en son 1960’da, yaklaşık on bir yıl önce gelmişti. O zaman Mail’in acemi bir muhabiriydi. Gazeteci olarak ününün temeli olan «Öfke» dizisini de o yıl yazmıştı.</p>

  <p>Kentin eski bölümünden geçerken ilgiyle çevresine bakıyordu. Burası önceki yüzyıldan kalmaydı, Witwaterstrand altın madenlerinin bulunduğu Victoria çağından.</p>

  <p>Eski kent daracık sokaklar, birbiri üstüne rastgele atılmış gibi duran binalar, teneke damları bir ressamın paletindeki bütün renklerle boyanmış sıvasız tuğla evlerden oluşuyordu. Özgün renklerin çoğu solmuş ve pasın kırmızı cüzzamlı rengiyle lekelenmişti. Dar sokaklar çukurlar ve ne olduğu belirsiz sıvılarla kaplıydı. Çöpler arasında tavuklar koşuşuyordu. Pembe derili iri bir domuz yanından geçerlerken su birikintilerinin içinden homurdandı. Müthiş bir de koku vardı. Çürümüş çöp kokusu evlerin arkasında nöbetçi kulübeleri gibi duran toprak tuvaletlerden ve açık kanalizasyondan gelen kokuya karışıyordu.</p>

  <p>Hükümet sağlık müfettişi Drake Çiftliğini bir düzene sokmak çabasından çoktan vazgeçmişti. Bir gün buldozerler gelecek ve Mail’de evlerini yıkan makinelere korkuyla bakan ve kırık dökük eşyalarım çevrelerine toplamış olan karaderili ailelerin fotoğrafları yayınlanacaktı. Koyu renk elbiseli bir yetkili devlet televizyonunda 'çağdaş evler’ yapılmak üzere bu sağlığa zararlı mikrop yuvalarının yıkılmakta olduğu hakkında bir demeç verecekti. 0 günün yaklaşıyor olması Michael'i yeniden öfkeye itti.</p>

  <p>Mavi kamyonet çukurlara gire çıka sarsıla sarsıla ilerlerken birden o görünmez çizgiyi aşıp aynı yetkilinin konforlu çağdaş evler diye niteleyeceği yeni kesime girdi.</p>

  <p>Gri eternit damlı binlerce tuğla ev ağaçsız bir bozkırın ortasında göz alabildiğince uzanıyordu. Michael bunlara bakarken Fransa’nın askeri mezarlıklarında gördüğü beyaz tahta haç sıralarını hatırlıyordu.</p>

  <p>Ancak karaderililer bu ürkütücü yere kendi karakter ve kişiliklerinin damgasını basmayı başarmışlardı. Şurada burada bir ev yeni baştan göz kamaştırıcı bir renge boyanmıştı. Pembe, gök mavisi ya da parlak turuncu. Bunlar Afrikalının parlak renklere düşkünlüğünün kanıtlarıydı. Michael evlerden birinin kuzeydeki Ndbele kabilesinin geleneksel geometrik biçimleriyle süslenmiş olduğuna dikkat etti.</p>

  <p>Evlerin önlerindeki küçük bahçeler ev sakinlerinin kişisel zevklerinin bir aynasıydı.</p>

  <p>Biri çıplak tozlu topraktı; bir diğerine sıra sıra mısır ekilmiş, kapıya bir keçi bağlanmıştı; bir başkasının önünde tenekeler içinde çiçekler vardı, hemen yanındaki yüksek dikenli telden bir çitle çevrilmişti ve içinde zayıf ama vahşi görünüşlü bir köpek dolanıyordu.</p>

  <p>Arsalar birbirlerinden süslü beton bloklarla ya da rengârenk boyanmış ve yanlarına kadar toprağı gömülmüş eski kamyon lastikleriyle ayrılmıştı. Evlerin çoğunun arkasında oradan buradan alınma tahtalar ve tenekelerle yapılmış derme çatma kulübeler vardı. Bunları da ev sahiplerinin akrabaları doldururdu.</p>

  <p>Kaldırım kenarlarında motorları ve tekerlekleri alınmış' terkedilmiş arabalar duruyordu. Çöpçülerin görmezlikten geldikleri eski şilteler ve çürümüş karton kutular sokak köşelerinde tepeler oluşturuyordu.</p>

  <p>Bu sahnenin bir de oyuncuları vardı. Michael onları kendi ırk ve sınıfının insanlarından daha 'çok severdi. Sonsuz bir zevk alırdı onlardan. Yaşama iradelerine, direnmelerine ve güçlerine hayrandı onlara.</p>

  <p>Nereye baksa çocuk görüyordu. Küçük köpek yavruları gibi sokakta debelenen yeni emeklemeye başlamış olanlar, annelerin sırtına geleneksel biçimde bağlanmış olanlar. Daha büyükleri tel ve boş bira tenekelerinden yaptıkları arabalarla oynuyorlardı. Küçük kızlar sokağın ortasında ip atlıyorlar, beyaz çocuklardan gördükleri oyunları taklit ediyorlardı.</p>

  <p>Michael’in beyaz yüzünü görünce bütün çocuklar ağır giden kamyonetin yanında koşmaya başladılar. «Şekeri Şeker!» diye bağırıyorlardı. Michael hazırlıklı gelmişti.</p>

  <p>Ceplerini doldurduğu şekerleri çocuklara attı.</p>

  <p>Kentin yetişkinlerinin çoğu çalışmak için çoktan gitmişlerdi; geriye anneler, yaşlılar ve işsizler kalmıştı.</p>

  <p>Köşelerde toplanmış sokak çeteleri ifadesiz, yüzlerle kendisine bakıyorlardı.</p>

  <p>Michael bu gençlerin kendi türlerini haraca kesen çakallar olduğunu bildiği halde onların umutsuzluklarını anlıyordu. Hayat yoluna ilk adımlarında kendileri için daha iyi bir beklentileri olamayacağını, daha iyi bir gün göremeyeceklerini anlamışlardı bunlar.</p>

  <p>Sonra kadınlar vardı; çamaşır asan kadınlar; arka bahçelerde mangallar üstüne eğilmiş yemek pişiren kadınlar. Ateşlerin dumanı toza karışıp kentin üstünden hiç eksik olmayan kapkara bir bulut olurdu.</p>

  <p>Afrikaander hükümetinin kurallar ve ruhsatlar tutkusunu hiçe sayan yasadışı sokak satıcıları el arabalarını kalabalık sokaklarda bağıra bağıra sürüyorlardı.</p>

  <p>Ev kadınları, durumlarına göre, satıcılarla bir tek patates, bir sigara, bir portakal ya da bir dilim beyaz ekmek için pazarlık ediyorlardı.</p>

  <p>Bu sefalete, her tarafta belirgin olan yoksulluk ve ihmale rağmen, Michael her sokakta ve döndükleri her köşede kahkahalar ve müzik sesleri duyuyordu.</p>

  <p>Kahkahalar içten ve neşeliydi. Dünyayı umursamazca birbirlerini selamlıyorlardı. Ne yana baksa yüreğini dolduran o güzel Afrikalı gülümsemesini görüyordu.</p>

  <p>Müzik derme çatma kulübelerden ve sokaklarda kadınlarla erkeklerin ellerinde ya da başlarında taşıdıkları transistorlu radyolardan yayılıyordu.</p>

  <p>Çocuklar ucuz düdüklerini ve yağ tenekeleriyle tel parçalarından yapılma bançolarını çalıyorlardı. Bu en kötü koşullar altında bile yaşama sevinciyle şarkılar söyleyip dans ediyorlardı.</p>

  <p>Michael için bu kahkahalar ve bu müzik karaderili Afrikalının bütün güçlükler karşısında ezilmeyen ruhunun kanıtıydı. Onun için yeryüzünde onlara benzeyen başka bir ırk olamazdı olsun erkek olsun, bu ya da şu kabileden olsun hepsini tek tek seviyordu. Kendisi Afrikalıydı ve bunlar da kendi insanlarıydı.</p>

  <p>«Sizler için neler yapabilirim, kardeşlerim?» diye mırıldandı. «Keşke bilseydim.</p>

  <p>Şimdiye kadar yaptığım her şeyde başarısız oldum. Tüm çabalarım çöl havasına salıverilmiş umutsuz bir bağırış gibi ölüp gitti. Bunun bir yolunu bilseydim.»</p>

  <p>Birden dikkati dağıldı. Dümdüz ovada hafif bir tümseğe çıkınca aniden yerinde doğrulmuştu.</p>

  <p>Son olarak on bir yıl önce buradan geçtiğinde göz alabildiğine uzanan bir otlaktan başka bir şey yoktu.</p>

  <p>«Nobs Hill,» diyen sürücü Michael’in şaşkınlığına güldü. «Güzel değil mi?»</p>

  <p>İnsanın kararlılığı ve direnci öyle güçlüydü ki, en ters koşullarda bile toplumdan cesaretleri ve zekâlarıyla sivrilen bir avuç insan çıkar ve yolları üstündeki engelleri aşarlardı. Drake Çiftliği gecekondularının üstünde karaderili seçkinlerin evleri yer alıyordu. Bu başarılı insanların yüz kadarı Drake Çiftliğinin bir milyon sakininden ayrı yaşamaktaydılar. İş kafaları, doğal ye tenekeleri ve çalışkanlıklarıyla maddi başarıyı beyaz efendilerinin elinden koparabilmişlerdi.</p>

  <p>Ancak içinde bulundukları koşullara karşı kazandıkları zaferleri boştu "aslında.</p>

  <p>Evlerini ne kadar gösterişli yaparlarsa yapsınlar, Grup Bölge Yasası gereğince o ırk ayrımı mimarlarının kendilerine ayırdıkları bölgelerde oturabilirlerdi ancak. Bu kara derili işadamları, doktor ve avukatların evleri beyaz karşıtlarının yaşadıkları lüks Sandton, La Lucia ya da Constantia mahallelerine yakışacak güzellikteydi.</p>

  <p>«Bak!» diye gururla gösterdi sürücü. «Büyük pencereli o pembe ev. Ünlü büyücü Josia Nrubu'nun evi. Afrika’nın her yerine, hatta Nijerya ve Kenya’ya bile büyü ve tılsımlarını postayla satar. Bütün kadın ve erkeklere seni sevdirecek bir muskası vardır, sonra iş ve para konularında başarılı kılacak aslan kemikleri. Gözlerinin iyi görmesi için akbaba yağı ve organını granit kadar sert yapacak olan bir bakirenin kızlık zarından yapılma bir şurup da satar. Dört yeni Cadillac arabası var ve oğulları Amerika’da okuyorlar.»</p>

  <p>«Aslan kemikleri işime yarar,» diyerek güldü Michael. Golden City Mail dört yıldır zarardaydı.</p>

  <p>«Bak! Yeşil damlı ve yüksek duvarlı evi gördün mü? Peter Ngonmaya oturur orada. Onun kabilesi bizim dagga, siz beyazlatın kenevir dedikleri bitkiyi yetiştirir.</p>

  <p>Daggayı tepedeki gizli yerlerde yetiştirip kamyonla Cape Town, Johannesburg ve Durban’a gönderirler. Yirmi beş karısı vardır ve çok Zengindir.»</p>

  <p>Eski engebeli yolu arkalarında bırakıp yeni açılmış asfalt bulvara çıkmışlardı.</p>

  <p>Sürücü, Nobs Hill’in yemyeşil bahçeleri ve yüksek tuğla duvarları arasında kamyoneti hızlandırdı.</p>

  <p>Birden fren yapıp daha lüks malikânelerden birinin çelik kapılan önünde durdu.</p>

  <p>Elektrikli kapılar sessizce yana kayıp onlar girdikten sonra yine kapandılar. Bahçede bir yüzme havuzu vardı. Çimenler aralarına serpiştirilmiş fıskiyelerle sulanıyordu, Michael çiçek tarhları içinde çalışan tulumlu iki karaderili bahçıvan gördü.</p>

  <p>Bina geniş camları ve ahşap kaplamalarıyla ultramodern, bir görünüme sahipti.</p>

  <p>Sürücü kamyoneti durdurduğu anda merdivenlerden uzun boylu biri Michael’i karşılamak için indi.</p>

  <p>«Michael!» Raleigh Tabaka’nın ne bu içten karşılamasına, ne de dostça gülüp elini sıkmasına hazırlıklı değildi Michael. Londra'daki son buluşmalarından o kadar farklı bir ruh hali vardı ki şimdi.</p>

  <p>Raleigh’in üstünde rahat bir pantolon ve açık yakalı bir gömlek vardı. El sıkışırlarken Michael parmaklarının ucunda cinsel bir elektriklenme hissetti. Raleigh hayatında gördüğü en yakışıklı ve en etkileyici erkeklerden biriydi. «Hoş geldin,» dedi Raleigh.</p>

  <p>Michael çevresine bakınıp kaşını kaldırdı. «Hiç de kötü değil, Raleigh. İyi yaşıyorsun sanırım.»</p>

  <p>«Benim değil burası.» Raleigh başını salladı. «Sırtımdaki elbiseden başka hiçbir şeyim yoktur benim.»</p>

  <p>«Peki, kimin bütün bunlar?»</p>

  <p>«Soru hep soru, başka bir şey bilmez misin sen?»</p>

  <p>«Ben gazeteciyim. Sorularla beslenirim sadece.»</p>

  <p>«Doğru. Bu ev Amerika Trans Afrika Vakfı tarafından az sonra tanışacağın hanım için yaptırılmıştır.»</p>

  <p>«Trans Afrika mı? Sivil Haklar grubu yani? Başında Chicagolu rahip Doktor Rondall yok mu o vakfın?»</p>

  <p>«Doğrusu bilmediğin yokmuş senin.» Raleigh, Michael’in koluna girip geniş terasa çıkardı.</p>

  <p>«Burası yarım milyon dolara malolmuştur,» dedi Michael. Raleigh omzunu silkerek konuyu değiştirdi.</p>

  <p>«Sana ırk ayrımı çocuklarını göstermeye söz vermiştim, Michael. Ama önce onların analarıyla, ulusun anasıyla tanışmanı istiyorum.»</p>

  <p>Terasta renkli mantarları andıran bir dizi plaj şemsiyesi vardı. Sekiz on karaderili çocuk beyaz plastik masaların başında oturmuş koka-kola içiyorlar, portatif transistorlu radyodan yayılan Afrika cazının canlı temposuna eşlik ediyorlardı.</p>

  <p>Çocukların yaşları sekiz dokuzla on yedi on sekiz arasıydı. Hepsi de üzerinde Gama Atletizm Kulübü yazılı kanarya sarısı tişörtler giymişlerdi. Michael geçerken ayağa kalkmayıp meraksız bakışlarla süzdüler kendisini.</p>

  <p>Binanın terasa açılan cam kapılarından geçip duvarları oyma tahta maske ve fetişlerle dolu iki katlı bir salona girdiler. Taş zemin hayvan postlarıyla kaplıydı.</p>

  <p>«İçecek bir şey ister misin?» diye sordu Raleigh. «Kahve mi çay mı?»</p>

  <p>Michael başını salladı. «Sigara içebilir miyim?»</p>

  <p>«Alışkanlığını hatırladım,» diyerek güldü Raleigh. «İç bakalım, ama ne yazık ki kibritim yok.»</p>

  <p>Michael çakmağıyla sigarasını yakacakken duraklayıp geniş salonun merdivenlerine baktı.</p>

  <p>Bir kadın iniyordu aşağı. Michael yakmadığı sigarasını dudakları arasından alıp kadına baktı. Onun kim olduğunu biliyordu. Ona Kara Evita, ulusun anası derlerdi.</p>

  <p>Ancak fotoğrafları kadının kendine özgü güzelliğini ve tavırlarını yansıtmaktan çok uzaktı.</p>

  <p>«Victoria Gama» diye tanıştırdı Raleigh. «Bu da sana sözünü ettiğim gazeteci Michael Courtney.»</p>

  <p>«Michael Courtney’in kim olduğunu biliyorum,» dedi Vicky Gama.</p>

  <p>Kraliçelere yakışır bir edayla yaklaştı yanlarına. Üzerinde ayak bileklerine kadar inen sarılı yeşilli ve siyahlı bir kaftan vardı. Yasaklanmış Afrika Ulusal Kongresinin renkleri. Başında zümrüt yeşili bir türban vardı, türban ve kaftan kadının belirgin özellikleriydi.</p>

  <p>Kadın elini Michael’e uzattı. Eli ince kemikli, ama uzun parmaklarının sıkışı sert ve serindi. Teni koyu amber renginde ve pürüzsüzdü.</p>

  <p>«Annen kocamın ikinci karısıydı,» dedi. «Moses Gama’ya benim gibi o da bir erkek evlat verdi. Annen iyi bir kadındır, bizden biridir.»</p>

  <p>Michael Afrikalı erkeklerin karıları arasındaki bu mutlak kıskançsızlığa oldum olası şaşardı. Kanları birbirlerini rakip değil de, aile bağları ve sadakatlerine sahip kızkardeşler olarak görürlerdi.</p>

  <p>«Tara nasıl?» diye sordu Vicky, Michael’i koltuklardan birine götürüp oturturken.</p>

  <p>«Uzun yıllardır görmedim onu. Hâlâ İngiltere’de mi yaşıyor? Moses’in oğlu Benjamin nasıl?»</p>

  <p>«Evet, İngiltere’de yaşıyorlar. Onları yakınlarda Londra’da gördüm. Benjamin kocaman bir delikanlı olmuş artık. Çok da başarılı. Leeds Üniversitesinde kimya mühendisliği okuyor.»</p>

  <p>«Merak ederim acaba bir daha Afrika’ya dönecek mi?» Vicky Michael’in yanına oturdu. Bir süre havadan sudan konuşurlarken Michael kadının büyüsü altına girdiğini farketti.</p>

  <p>Sonunda Vicky, «Demek çocuklarımı görmek istiyorsun?» dedi. «Irk ayrımı çocuklarını?»</p>

  <p>Michael bunun yazacağı bir dizi yazının başlığı olacağını düşündü.</p>

  <p>«Irk ayrımı çocukları,» dedi. «Evet, Bayan Gama çocuklarınızla tanışmak İsterdim.»</p>

  <p>«Lütfen Vicky de bana. Aynı aileden sayılırız, Michael. Umut ve hayallerimizin de aynı olduğunu umabilir miyim?»</p>

  <p>«Evet. Sanırım ortak pek çok şeyimiz var, Vicky.»</p>

  <p>Kadın Michael’i terasa çıkarıp çocukları çevresine topladı.</p>

  <p>«Dostumuzdur o,» dedi. «Onunla açıkça konuşabilirsiniz. Sorularını yanıtlayın. Bilmek istediği her şeyi söyleyin ona.»</p>

  <p>Michael ceketini ve kravatını çıkarıp şemsiyelerden birinin altına oturdu. Çocuklar çevresini sardılar. Vicky Gama’nın sözleri ve güvencesinden sonra onu hemen kabullenmiş görünüyorlar ve kendi dillerini konuşuyor olmasına seviniyorlardı. Michael onları kabuklarından nasıl çıkaracağını biliyordu. Çok geçmeden hepsi de onun dikkatini çekmek için ellerinden geleni yapmaya başlamışlardı. Michael onların anlattıklarını defterine yazmadı, bunun onların konuşmalarını önleyeceğini biliyordu.</p>

  <p>Oysa o içtenlik ve dürüstlüğe çok değer veriyordu. Ayrıca not almaya ihtiyacı da yoktu. Onların ne sözlerini unutacaktı ne de o genç seslerini.</p>

  <p>Çocuklar kimi eğlenceli, kimi tüyler ürpertici şeyler anlattılar. Bir tanesi o feci günde Sharpeville’de bulunmuştu. Küçük bir çocuk olarak annesinin sırtına bağlıydı.</p>

  <p>Annesini öldüren polis kurşunu onun da bacaklarından birini parçalamıştı. Kemik bir daha yerine tam olarak oturtulamamıştı. Çocuklar ona 'Topal Pete" diyorlardı. Onun hikâyesini dinlerken Michael’in içinden ağlamak geldi.</p>

  <p>Öğleden sonra çok çabuk geçti. Oğlanlardan bazıları havuzda yüzmek için yanından ayrıldılar. Tertemiz suya çırılçıplak girmişlerdi. Birbirlerini ıslatırken neşeyle bağrışıyorlardı.</p>

  <p>Raleigh, Vicky Gamayla oturmuş onları seyrediyordu. Michael’in oğlanlara bakışını görünce Vicky'ye, «Onu bu gece burada tutmanı istiyorum.» dedi. Kadın başını salladı. «Oğlanlardan hoşlanıyor,» diye devam etti Raleigh. «Ona bir tane bulabilir misin?»</p>

  <p>Kadın güldü. «İstediğini seçebilirim. Benim oğlanlar ben ne dersem onu yaparlar.»</p>

  <p>Sonra kalkıp Michael in oturduğu yere yürüdü, elini omzuna dayadı.</p>

  <p>«Yazılarım neden burada yazmıyorsun? Bu gece bizimle kal. Yukarda kullanabileceğin bir yazı makinem var. Yarını da bizimle geçirirsin. Oğlanlar seni sevdiler, anlatacakları da o kadar çok şey var ki...»</p>

  <p class="yildiz">***</p>

  <p>Michael’in parmakları yazı makinesinin tuşları üstünde uçuyordu. Beyaz sayfa üzerinde sözcükler beynin savaşa girmeye hazırlanan saf saf askerleri gibiydi. Hikâye kendini yazıyordu.</p>

  <p>Michael yazdıklarını okurken gözlerini yaşartan, dudakları arasındaki sigaradan yükselen duman değildi. Kendi yazdıklarının değeri hakkında pek ender olarak bu kadar inançlı olurdu. Bunun iyi olduğunu da tâ içinde hissediyordu. Bu, dünyanın duyması gereken 'çocuk' hikâyesiydi.</p>

  <p>Çok başarılı bir dizi olacağını anladığı yazının ilkini bitirmişti. Saatine bakınca geceyarısı olduğunu gördü, ancak uyuması olanaksızdı. Hikâye hâlâ kanını kaynatıyor, şampanya içmiş gibi başını döndürüyordu.</p>

  <p>Kapısı hafifçe vurulunca birden irkildi. Xhosa dilinde, «Kapı açık, girin,» dedi.</p>

  <p>Çocuklardan biri girdi yatak odasına, Üzerinde sadece mavi bir don vardı.</p>

  <p>«Yazdığınızı duydum,» dedi oğlan. «Çay istersiniz diye düşündüm.»</p>

  <p>Michael’in yüzme havuzunda en çok beğendiği oğlandı bu. Michael’e on altı yaşında olduğunu söylemişti. Pürüzsüz vücudu bir karakedi kadar okşama arzusu uyandırıyordu insanda.</p>

  <p>«Teşekkür ederim.» Michael sesinin boğuklaştığım hissetti. «Çok memnun olurdum.»</p>

  <p>«Ne yazıyorsunuz?» Oğlan arkasına gelip yazdıklarını okumak için eğildi. «Bugün size anlattıklarım mı bunlar?»</p>

  <p>«Evet.» Oğlan elini Michael’in omzuna koyup utangaç gözlerle gözlerinin içine baktı. «Seni çok sevdim,» dedi.</p>

  <p class="yildiz">***</p>

  <p>Sabah erkenden havuz kenarında otururlarken Raleigh Tabaka makaleyi okudu.</p>

  <p>Okuması bitince uzun bir süre konuşmadı.</p>

  <p>«Özel bir yeteneğin var senin,» dedi sonunda. «Bu, kadar çarpıcı bir şey okumamıştım bugüne kadar. Bunu bastırmaya cesaret edemezsin.»</p>

  <p>«Bu ülkede olmaz. Ama Londra’da Guardian gazetesi istedi bunu.»</p>

  <p>«Orada etkisi büyük olur,» dedi Raleigh. «Seni kutlarım. Böyle bir yazı zorbanın kurşununu suya çevirir. Diziyi bir an önce bitirmelisin. Burada bir gece daha kal. Yazdığın kişilere yakın olunca çok daha iyi çalışırsın.»</p>

  <p>Michael uyandığında kendisini rahatsız eden şeyin ne olduğunu anlamadı. Uzanıp yanında yatan oğlana dokundu. Çocuk bir mırıltıyla döndü uykusunda. Kollarından biri Michael’in göğsü üstündeydi.</p>

  <p>Michael’i uyandıran ses bir daha duyuldu o sırada. Evin altlarında bir yerden gelen ses. Korkunç bir ıstırap çığlığı.</p>

  <p>Michael uyuyan çocuğun kolunu kaldırıp yataktan çıktı. Pencereden giren ayışığında donunu bulup giydi. Sonra sessiz adımlarla çıktı odadan. Merdiven başında bir an durup aşağı kulak verdi. Ses bir daha, bu kez daha yüksek olarak duyuldu. Bir deniz kuşunun yahşi çığlığıydı sanki. Ve çığlıklar arasında Michael’in ne olduğunu anlayamadığı bir kırılma sesi vardı.</p>

  <p>Merdivenden tam inmeye başlamıştı ki, bir ses onu yarı yolda durdurdu.</p>

  <p>«Michael. Ne yapıyorsun orada?» Raleigh Tabaka’nın ses’i sert ve suçlayıcıydı.</p>

  <p>Michael suçlu tavırla yukarı baktı. Raleigh’in üstünde robdöşambrı vardı.</p>

  <p>«Bir ses duydum. Sanki...»</p>

  <p>«Bir şey değildi. Odana dön Michael.»</p>

  <p>«Ama ben şey... »</p>

  <p>«Odana dön!» Raleigh hafif bir sesle konuşuyordu, ama bu bir emir olmamasına rağmen Michael boyun eğmezlik edemezdi. Dönüp yukarı çıktı. Yanından geçerken Raleigh uzanıp koluna dokundu.</p>

  <p>«İnsan geceleri bazen olmayan şeyleri duyar. Bir şey duymadın sen, Michael. Bir kediydi belki, ya da rüzgârın sesi. Git uyu şimdi. Sabaha konuşuruz.»</p>

  <p>Raleigh, Michael’in odasına girip kapısını kapatmasından sonra aşağı koşup mutfağa girdi.</p>

  <p>Victoria Gama Kara Evita, ulusunun annesi mutfağın ortasındaydı. Belinden yukarısı çıplaktı. Memeleri çok biçimliydi. Kadife kadar yumuşak, vizon kürkü kadar kara ve Kalahari çölünün olgun kavunları kadar iri.</p>

  <p>Sağ elinde suaygırı derisinden yapılma bir kırbaç vardı. Kırbaç Vicky’nin zarif parmaklan kadar ince ye kolu kadar uzundu. Öteki elinde de bir kadeh tutuyordu.</p>

  <p>Raleigh’in odaya girdiği anda içmekteydi. Cin şişesi arkasındaki musluğun yanındaydı.</p>

  <p>Mutfakta kadından başka Gama Atletizm Kulübünün iki, üyesi vardı. Kadının koruyucularının en yaşlı ve en irileriydi, bunlar. Her ikisi de on sekiz on dokuz yaşlarındaydı. Onlar da bellerine kadar çıplaktı. Uzun mutfak masasının iki ucunda, durmuşlar, masaya yatırdıkları çıplak birini sıkıca tutuyorlardı.</p>

  <p>Kırbaçlama uzun bir süredir devam ediyor olmalıydı. Kara derinin üstü kırbaç izleriyle kabarmış ve açılmıştı. Bazı yerleri kanıyor, kan masanın üstünden yere damlıyordu.</p>

  <p>«Çıldırdın mı sen?» dedi Raleigh. «Evde gazeteci varken hem, de?»</p>

  <p>«Polis casusu bu. Hainin biri. Ona bir ders vermek zorundayım.»</p>

  <p>«Yine sarhoşsun.» Raleigh elinin tersiyle vurunca kadeh kadının parmakları arasından uçup duvara çarpıp parçalandı. «Sarhoş olmadan oğlanlarının keyfini çıkaramaz mısın?»</p>

  <p>Kadının gözleri alev alevdi, kırbacı adamın yüzüne indirmek için kaldırdı. Raleigh onun bileğini yakaladı. Elinden kırbacı, alıp musluğun içine fırlattı. Kadının elini bırakmadan genç koruyucularına döndü.</p>

  <p>Masanın üstündeki genci gösterdi. «Götürün bunu buradan. Sonra da ortalığı temizleyin. Beyaz adam buradayken bir daha. böyle şeyler yok. Anlaşıldı mı?»</p>

  <p>Mutfakta yalnız kaldıklarında Raleigh Vicky'ye döndü. «Çok şerefli bir ad taşıyorsun. Eğer ona leke sürecek olursan seni kendi ellerimle öldürürüm. Odana git şimdi.»</p>

  <p>Kadın mutfaktan çıktı. İçtiği cine rağmen bir kraliçe gibi azametle yürüyordu.</p>

  <p>İçkiye olduğu kadar ününe ve basının övgülerine de dayanıklı olsaydı, diye düşündü Raleigh.</p>

  <p>Kadının birkaç yıl içindeki değişimini yakından izlemişti. Moses Gama ile evlendiğinde parlak ve saf bir alevdi, kocasına ve mücadelelerine adamıştı kendini.</p>

  <p>Sonra Amerikan solu keşfetmişti onu ve öyle bir övgü ve para yağmuru başlatmıştı ki, artık kadın bile bunlara inanır olmuştu.</p>

  <p>O noktadan sonra hızlı bir çözülme başlamıştı. Mücadele şiddetliydi kuşkusuz.</p>

  <p>Özgürlük kan ırmakları arasında kazanılacaktı. Ancak Victoria Gama için kan dökme bir görev değil bir zevk olmuş, kendini beğenmesi özgürlük çağrısını gölgelemişti.</p>

  <p>Onun hakkında yapılması gerekli olanı düşünme zamanı gelmişti artık.</p>

  <p>Michael’i hurda Valiant arabasını bıraktığı otoparka götürdüler yine. Michael arkadayken Raleigh Tabaka da et kamyonetinin önünde oturuyordu. Michael arabasını bıraktığı yerde bulunca şaşırmıştı.</p>

  <p>«Kimse çalma zahmetine girmemiş,» dedi.</p>

  <p>«Bizimkiler tarafından korunuyordu,» dedi Raleigh. «Biz bizden olanı kollarız.»</p>

  <p>El sıkıştılar, Michael gitmek üzere döndüyse de, Raleigh henüz onu bırakmaya hazır değildi.</p>

  <p>«Duyduğuma göre bir uçağın varmış, Michael.»</p>

  <p>«Eh, eğer hâlâ uçak denilebilirse.» Michael güldü. «Üç bin saatin üstünde uçmuş eski bir Centurion.»</p>

  <p>«Senden bir iyilik yapmanı isteyeceğim.»</p>

  <p>«Bunu sana borçluyum zaten. Ne istiyordun?»</p>

  <p>«Benim için Botswana’ya gider miydin?»</p>

  <p>«Bir yolcu mu götüreceğim?»</p>

  <p>«Hayır. Tek basına gidip geleceksin.»</p>

  <p>Michael bir an duraksadı. «Senin mücadelenle ilgili bir şey için. mi?»</p>

  <p>«Elbette. Benim her şeyim mücadelemiz içindir.»</p>

  <p>«Ne zaman gitmemi istiyorsun?»</p>

  <p>Raleigh yüzündeki rahatlama ifadesini saklamayı başardı.</p>

  <p>Belki de Londra’da baletin evinde çektikleri filmleri kullanmaya hiç gerek kalmayacaktı.</p>

  <p>«Birkaç günlüğüne ne zaman gidebilirsin?» diye sordu.</p>

  <p>Babası ve ağabeylerinin aksine Michael uçmayı genç yaşında öğrenmemişti.</p>

  <p>Geçmişi düşündüğünde bunun nedeninin onların uçaklara olan aşırı sevgisi olduğunu anlamıştı. İçgüdüsel bir tepkiyle babasının kendisine pilotluğu öğretmesine yanaşmamıştı. Onlar gibi olmak istemiyor, babasının kendisi için hazırladığı kalıba girmeyi reddediyordu.</p>

  <p>Daha sonraları aile etkisinden uzaklaşınca uçmanın zevkini kendi keşfetmişti.</p>

  <p>Centurion'u da biriktirdiği parayla almıştı. Uçak yaşlı olmasına rağmen hızlı ve rahattı. Saatte 210 mil hızla kuzey Botswana'daki Maun’a üç saatte varmıştı.</p>

  <p>Botswana’yı severdi. Tüm Afrika’nın tek gerçek demokrasisi buradaydı.</p>

  <p>1880'lerde Boer Cumhuriyetinin toprakları Tstvana kabilesinin elinden almaya kalkışmasına kadar İngiltere korumasında olmasına rağmen Avrupalı güçler tarafından sömürgeleştirilmiş değildi, İngiltere koruyuculuğu bırakıp ülkeyi halkına teslim ettiğinde Botswana bir anda tüm kıtaya örnek olacak bir modele dönüşmüştü. Genel ve düzenli seçimlerin yapıldığı çok partili bir demokrasi vardı ülkede. Hükümet gerçekten seçmenlere karşı sorumluydu. Diktatör diye bir şey yoktu. Afrika ölçülerine göre yolsuzluk pek azdı.</p>

  <p>Azınlıkta olan beyazlar nüfusun yararlı ve üretici bir bölümü olarak kabul ediliyordu.</p>

  <p>Irkçılık ve kabilecilik pek fazla değildi. Kısacası, ülke Michael’in bir gün kendi vatanının varacağını umduğu bir yerdi. Botswana’yı çok severdi ve oraya gittiği için mutluydu.</p>

  <p>Maun’da tek odalı gümrük binasında işlemlerini bitirdikten sonra Okavango deltasına yapacağı kısa yolculuk için yeniden havalandı.</p>

  <p>Centurion'u deltanın büyükçe adalarından birinin alanına indirdi. Oradan iki kürekçinin çektiği bir kayıkla anakaradaki kampa gitti.</p>

  <p>Kampın adı Gay Goose Lodge'du ve küçük, sevimli sazdan kulübelerde kırk konuğa hizmet vermekteydi. Bu insanların oraya gelmelerinde belirttikleri neden deltanın kuş ve balık türlerini incelemek ve resimlerini çekmekti. Konuklar her sabah ve akşam karaderili kayıkçılar tarafından deltada dolaştırılırlardı.</p>

  <p>Ancak konukların hepsi erkekti ve Gay Goose adı da özenle seçilmişti.</p>

  <p>Çalışanların hepsi özel bir nedenle seçilmiş yakışıklı genç Tswana delikanlılarıydı. Kampı Güney Afrikalı siyasal bir sığınmacı yönetmekteydi. Brian Susskind otuz otuz beş yaşlarında çok yakışıklı bir adamdı. Güneşten bembeyaz kesilmiş sarı saçları omuzlarına kadar iniyordu. Delinmiş kulaklarında küpeler, boynunda altın bir zincir, kolunda fildişi bilezikler vardı.</p>

  <p>«Sevgilim, seninle tanıştığıma ne kadar sevindim bilemezsin,» diye karşıladı Michael’i. «Raleigh öyle çok söz etti ki senden. Buraya bayılacaksın. Aramızda öyle neşeli insanlar var ki. Hepsi de seninle, tanışmak için can atıyorlar.»</p>

  <p>Michael, Gay Goose kampında uzun ve çok zevkli bir hafta sonu geçirdi. Ayrılma zamanı geldiğinde Brian Susskind kanoyla kendisini uğurlamaya geldi.</p>

  <p>«Çok eğlendik, Mickey.» Michael’in elini iki eli arasında sıktı. «Sanırım bundan sonra sık sık görüşeceğiz. Uçağı ayarlamayı unutma. Kalkışta kuyruk biraz ağır gelebilir.»</p>

  <p>Michael yolcu koltuklarının altındaki gizli bölmeye bakmadan havalandı. Brian’ın yüklediği yük epey ağır olmalıydı. Ona dokunmaması ya da incelemeye kalkışmaması söylenmişti.</p>

  <p>Lanseria Havaalanında gümrük muayenesi yapılırken sinirleri çok gergindi. Ama kaygılanmasına gerek yoktu. Gümrük memuru kendisini önceki seferlerinden çok iyi tanıdığı için, değil bagajını kontrol etmek, uçağı incelemek için odasından bile çıkmamıştı.</p>

  <p>O gece hangarın karaderili işçilerinden biri uçağın gizli yükünü yerinden çıkartıp telörgünün öteki tarafında bekleyen küçük mavi kasap kamyonetinin sürücüsüne verdi.</p>

  <p>Nobs Hill'deki mutfakta Raleigh Tabaka dikkatle inceledi sandığın mühürlerini. El sürülmemişti. Yüke kimse müdahale etmemişti. Raleigh memnun bir tavırla başını sallayarak sandığın kapağını açtı. İçinde yetmiş adet İncil vardı. Michael Courtney bir sınavı daha başarıyla vermişti.</p>

  <p>Michael beş hafta sonra kampa bir daha gitti. Bu kere dönüşündeki yükü Rus malı yirmi mayınlık bir sandıktı. Bundan sonraki iki yılda kampı daha dokuz kere ziyaret etti. Her seferinden dönüşte Lanseria’da Güney Afrika gümrüğünden daha iç huzuruyla geçiyordu.</p>

  <p>Raleigh Tabaka ile tanışmasından beş yıl sonra Michael’e Afrika Ulusal Kongresinin askeri kanadı olan Umkhonto we Siztve'ye, 'Ulusun Mızrağına' üye olması teklif edildi.</p>

  <p>«Bunu çoktandır düşünüyorum,» dedi Michael. «İstemeyerek de olsa kimi zaman kalemimin yeterli olmadığı sonucuna vardım. Tâ içimdeki inançlara ters düşse de bir an geldiğinde bir insanın eline kılıcı alması gerektiğini anladım. Bir yıl önce olsaydı bu teklifini redderdim ama şimdi vicdanımın sesini kabul ediyorum. Silahlı mücadeleye hazırım.»</p>

  <p class="yildiz">***</p>

  <p>«Pekâlâ, Bella.» diyerek Centaine Courtney-Malcomess başını salladı. «Sen sokağın öteki ucundan başlayacaksın, ben bu ucundan.» Sonra sürücüye döndü.</p>

  <p>«Klonkie, bizi köşede bırak, öğle saatinde gelir alırsın.»</p>

  <p>Klonkie sarı Daimler arabayı kaldırımın kenarına çekti.</p>

  <p>İki kadın indikten sonra uzaklaşan arabanın arkasından baktılar. «Seçmenlerin seni sürücülü lüks bir arabada görmeleri doğru olmaz,» dedi Centaine. «Kıskançlık insanın içini kemiren, bir duygudur ve buna toplumun her kesiminde rastlanır.» Sonra dönüp torununu tepeden tırnağa kadar iyice süzdü.</p>

  <p>Isabella’nın saçları şampuanla yeni yıkandığı için güneşin altında yakut gibi parıldıyordu. Ancak Centaine onun saçlarını ensesinde sıkı bir topuz olarak toplamasında ısrar etmişti. Makyajı da yok denecek kadar azdı, dudaklarını bile boyamamıştı.</p>

  <p>Centaine başını sallayarak bakışlarını aşağı kaydırdı. Bella'nın üzerinde klasik bir kaşmir takımıyla ayağında alçak topuklu ayakkabılar vardı. Centaine bir kere daha tatmin olmuşcasına başını salladı.</p>

  <p>«Tamam, Bella. Bu sabahki hedefimiz kadınlar olacak.» Ziyaretlerini erkeklerin dışarda, çocukların okulda ve orta sınıf evkadınlarının da evişlerini geride bıraktığı bir saate denk getirmişlerdi.</p>

  <p>Isabella bir önceki akşam Sea Point Mason Derneğinde çoğunluğu erkek olan bir dinleyici topluluğu önünde konuşmuştu. Bunların çoğu meraklarından gelmişlerdi: Ulusal Parti ilk kez kendi seçim çevrelerinde bir kadını aday göstermekteydi.</p>

  <p>Önünde bulundukları on iki numaralı evin bahçesi sadece beş adımlık bir yerdi ama çiçekler içindeydi. Isabella kapının, önündeki köpeği sert bir sesle susturdu.</p>

  <p>Köpekler ve atlarla arası oldum olası iyiydi.</p>

  <p>Evin hanımı kapıyı açtı ve sinek teli arkasından kuşkuyla baktı Isabella’ya. Başında sarı plastikten bigudiler vardı.</p>

  <p>«Evet? Ne istiyorsunuz?»</p>

  <p>«Adım Isabella Courtney, gelecek ayın ara seçiminde Ulusal Partinin adayıyım. Sizinle bir iki dakika konuşabilir miydik?»</p>

  <p>«Bir dakika.» Kadın içeri gitti ve az sonra bigudilerinin üstüne bir eşarp örtmüş olarak döndü.</p>

  <p>«Biz Birleşik Partiyi tutarız.» Ancak Isabella kadının direnişini kırmayı başardı.</p>

  <p>«Ne güzel çiçekler bunlar!»</p>

  <p>Bu mahalle muhalefetin kalelerinden biriydi. Isabella ise politikanın acemisiydi.</p>

  <p>Kendi partisi garanti alacağı bir milletvekilliği için onu aday göstermezdi. Buraları değerlerini kanıtlamış olanlara ayrılırdı. Zaten şimdiki bu boşuna çabaya girebilmek bile Nana’nın bütün etkinliğiyle ikna yeteneğini ve Isabella’nın kişiliğini ortaya koymasıyla başarılabilmişti. Isabella'dan beklenen iyi bir mücadele ve yenilgiyi cesaretle kabul etmesiydi. Nana hedeflerini belirlemişti. Son seçimde Birleşik Parti bu bölgede beş bin fark yapmıştı.</p>

  <p>«Bu farkı üç bine indirebilirsek o zaman bir dahaki seçimde sana daha iyi bir seçim bölgesi vermelerini sağlayabiliriz.»</p>

  <p>Şimdi de Isabella çiçeklerinden övgüyle söz ederken kadın birden yumuşamıştı.</p>

  <p>«İçeri girebilir miyim?» Isabella en sevimli gülümsemesiyle baktı kadına. Kadın istemeye istemeye yana çekildi.</p>

  <p>«Eh, bir iki dakikalığına buyrun.» «Kocanız ne iş yapar?»</p>

  <p>«Motor ustasıdır.»</p>

  <p>«Ticaretin bölüştürülmesi ve karaderililerin işçi sendikaları hakkında ne düşünüyor?» Isabella ani bir darbe indirmişti, kadın birden ciddileşti. Isabella aile yaşamının devam etmesinden ve çocuklarının ekmeğinden söz ediyordu.</p>

  <p>«Size bir fincan kahve ikram edebilir miyim, Bayan Courtney. Isabella on beş dakika sonra kadının elini sıkıp evden ayrıldı. Nana’nın düsturunu uygulamıştı. «Güçlü ol ama uzun konuşma.»</p>

  <p>Isabella’nın kazandığı başarıdan yüzü kızarmıştı. Kadın kesin bir 'hayır’la başlamış, ama Isabella’nın ikna edici mantığı karşısında 'belki'ye dönmüştü. Isabella seçmen listesine adının karşısına böyle yazmıştı.</p>

  <p>«Biri tamam, iki bin tane daha kaldı,» diye söylendi.</p>

  <p>Karşı kaldırıma geçip on bir numaranın kapısını çalınca karşısına bir çocuk çıktı, «Annen evde mi?»</p>

  <p>Kıvırcık sarı saçlı, çilli yüzlü küçük oğlanın elinde yansı yenmiş bir dilim reçelli ekmek vardı. Beş yaşında falan olmalıydı. Isabella Nicky'yi hatırlayınca kararlılığı bir kat daha arttı.</p>

  <p>Kapıya gelen kadına, «Adım Isabella Courtney,» dedi. «Gelecek ayın ara seçiminde Ulusal Parti adayıyım.»</p>

  <p>Üçüncü evden sonra bu işten bayağı zevk almakta olduğunu farketmişti. Hayatın varlığını hayal bile etmediği bir yanını görüyordu. Bu sıradan ve basit insanlara bir yakınlık duymaya, onların sorunlarına, korkularına ve kendisininkinden çok farklı olan yaşam biçimlerine anlayışla bakmaya başlamıştı.</p>

  <p>«Ayrıcalığın sorumlulukları vardır,» derdi babası. Bunun üzerinde pek düşünmüş değildi ama kavramı anladığım sanıyordu. Kuşkusuz o konuda bir şey yapacak değildi ama. Şu ana kadar hayatı çok dolu geçmişti. Kendi ihtiyaç ve arzuları bunlar gibi önemsiz insanlar için tasalanmayacağı kadar üstün gelmişti.</p>

  <p>Şimdi ise kendini onlara yakın hissediyordu. Onlara karşı gerçek bir sıcaklık, bir yakınlık, onları anlama ve koruma arzusu duyuyordu.</p>

  <p>Belki de analık beni biraz yumuşattı, diye düşündü ve hemen ardından da kaybının acısıyla yüreği kopacak gibi oldu. Bu şimdi hissettiği o kaybının yerini alacak, analık içgüdülerini başka yere yöneltecek bir yol muydu yoksa? Bunu bilmiyordu ve umursadığı da yoktu. Önemli olan şimdi yapmakta olduğu şeyi yapmasıydı. Bu insanlara gerçekten yardım etmek istiyordu. Parlamentoya girmek, zamanını ve yeteneğini iyi ve bencil olmayan şeylere harcamak istiyordu.</p>

  <p>Sekizinci ziyaretinden sonra saatine bakıp da Nana'yla buluşma vaktinin geldiğini görünce gerçekten üzülmüştü.</p>

  <p>Centaine kendisini köşebaşında bekliyordu. Canlı bir hali vardı, yaşından çok genç bir kadın gibiydi.</p>

  <p>«Nasıl gitti bakalım, Bella? Kaç eve gidebildin?»</p>

  <p>«Sekiz. İki evet ve bir belki. Ya sen, Nana?»</p>

  <p>«On dört ev ve beş evet. Ben belkileri falan saymam. Hiçbir zaman da saymadım.»</p>

  <p>Arabaları kendilerini almak için kaldırıma yanaşırken torununun koluna girdi.</p>

  <p>«Şimdi eve gider gitmez hepsine kendi elyazınla birer not göndereceksin, umarım çocukların yaşlarını adlarını ve her birinin özelliklerine dikkat etmişsindir.»</p>

  <p>«Hepsine yazmam gerekli mi?»</p>

  <p>«Elbette. Evetlere de hayırlara da belkilere de. Ondan sonra seçimden birkaç gün önce yine birer not göndereceğiz.»</p>

  <p>«Nana, amma da iş çıkarıyorsun başıma.»</p>

  <p>«Değerli hiçbir şey çalışmadan elde edilemez, küçük hanım. Ve bu akşamki toplantıyı unutma. Yapacağın konuşmayı yazdın mı? Birlikte bir kere üstünden geçelim.»</p>

  <p>«Nana, babam için yapmam gereken bir sürü iş var daha.»</p>

  <p>«Çalışmak aklını yaramazlıktan korur. Weltevreden’e dönüyoruz, Klonkie.»</p>

  <p>Isabella yine de küçük bir sahtekârlık yaptı. O gün ziyaret ettikleri evlere mektubunu sekreterine daktiloda yazdırdı ama hepsini tek tek kendisi imzaladı. Böyle küçük zaman tasarruflarıyla hem politik özlemleri için çalışabiliyor, hem de babasının, masası üstüne yığdığı işlerin altından kalkabiliyordu.</p>

  <p>Shasa kendisine Centaine House'un köşe odalarını vermişti. Isabella’nın yeni sekreteri Courtney Şirketinin yirmi yıllık emektarlarından biriydi. Sekreter dıştaki büroda oturuyordu. Isabella’nın odası ise Shasa’nın Sea Point’de yeni bir apartman yapılması için yıkılan iki yüz yıllık bir binadan kurtarabildiği lambrilerle kaplıydı.</p>

  <p>Tahtanın şahane bir yağ sarısı rengi vardı. Shasa özel koleksiyonundan dört de tablo vermişti. Raflardaki kitaplar maroken kaplıydı.</p>

  <p>Dairesinden park ve St. George Katedrali, daha geride de Masa Dağı görülüyordu.</p>

  <p>İnsanın penceresinden dağı görmediği takdirde gerçek Cape Town’lı sayılamayacağı söylenirdi.</p>

  <p>Isabella müstakbel seçmenlerine yazılan mektupları imzalayıp sekreterinin odasına götürdü. Sekreterin odası boş, yazı makinesinin üstü örtülüydü. Isabella saatine baktı.</p>

  <p>«Vay canına! Saat beşi geçmiş!»</p>

  <p>Zamanın bu kadar çabuk ve acısız geçmesi karşısında ani bir duygusal rahatlama duydu içinde. Nicky'yi kaybettiğinden beri bu hep böyleydi. Kaybının büyük acısına dayanabilmek için çok ve uzun saatler çalışmaya vermişti kendini.</p>

  <p class="yildiz">***</p>

  <p>Weltevreden’de akşam yemeği saat tam sekiz buçuktaydı; kokteyller de ondan yarım saat önce içilirdi. Daha zamanı olduğu için yine masasına döndü. Shasa hazırladığı bir rapor taslağını, üzerine 'Bu yarın sabaha yetişsin. Seni seviyorum, baban' diye yazıp masaya bırakmıştı.</p>

  <p>Elçilikte yaşadıkları yıllarda Isabella babasının yazdığı raporları ve yapacağı konuşmaları dil bakımından kontrol etmek gibi bir alışkanlık edinmişti. Shasa’nın aslında böyle bir yardıma ihtiyacı yoktu. Ancak bu her ikisine de zevk vermekteydi ve Shasa kimi zaman aşırılığa kaçıp uygunsuz bir benzetme falan da yapardı. Ayrıca en azından kızının övgülerinden pek hoşlanırdı.</p>

  <p>Isabella on iki sayfalık raporu dikkatle okuduktan sonra sadece bir yerinde düzeltme yaptı. Kâğıdın altına, «Ne de akıllı bir baba seçmişim!» diye yazarak raporu alıp halı kaplı uzun koridorun ucundaki babasının odasına götürdü.</p>

  <p>Kilitli kapıyı kendisindeki ikinci anahtarıyla açıp içeri girdi.</p>

  <p>Shasa’nın odası kendi odasının dört katı büyüklükteydi. Masanın Versaille Sarayının Veliaht dairesinden geldiği söylenirdi. Bunu kanıtlamak için elinde 1791 tarihli bir açık arttırma satış belgesi bile vardı.</p>

  <p>Isabella raporu masanın üstüne bıraktıysa da daha sonradan fikrini değiştirdi.</p>

  <p>Rapor sadece başbakan ve kabine üyeleri tarafından okunacaktı. Yazılanların bazıları çok gizliydi ve ulusal güvenliği ilgilendiriyordu. Shasa zaten raporu kendi masasına öyle açıkta bırakmamalıydı. Ancak babası çoğunlukla çok dikkatsiz davranırdı.</p>

  <p>Isabella raporu alıp babasının özel kasasına götürdü. Kasa bir kitap rafının arkasındaydı. Mekanizması da kitaplığın üstündeki abajura monte edilmişti. Ampulü bir meşale gibi tutan bronz melek heykelciği tutulup hafifçe çekildi mi, kitaplık sessizce yana kayar ve yeşil boyalı kocaman çelik kasa kapısı ortaya çıkardı.</p>

  <p>Shasa’nın şifresinde de hiçbir özellik yoktu. Kendi doğum tarihinin tersten okunmasıydı. Shasa’nın dışında sadece özel yardımcılığını yüklenen Isabella bilirdi şifreyi. Nana ve Garry'ye bile söylemiş değildi.</p>

  <p>Isabella ağır çelik kapıyı açıp bir mağara gibi olan odaya girdi. Babasına sık sık burasını düzenli tutmasını söylerdi. Şimdi de iki yeşil Armscor dosyasının masanın üstüne rastgele atıldığını görünce yine başını salladı. Kasa odasını elinden geldiği kadarıyla düzene soktu, kapıyı kilitledi ve babasının odasından çıktı.</p>

  <p>Mini arabasına oturunca derin derin içini çekti sonra. Çok uzun bir gün geçirmişti ve akşam yemeğinden sonra da seçim toplantısı vardı. Geceyarısından çok sonra yatabilecekti ancak.</p>

  <p>Bir an Weltevreden’e kestirmeden gitmeyi düşündü. Ama yine de araba sanki kendi iradesiyle dağa doğru tırmanmaya başladı ve on beş dakika sonra Canıps Bay postanesinin arka sokağındaydı.</p>

  <p>Posta kutusuna doğru yürürken midesindeki o alışık olduğu ağırlığı duydu yine.</p>

  <p>Haftalardır olduğu gibi boş mu olacaktı bu kere de? Nicky'den bir daha asla haber alamayacak mıydı?</p>

  <p>Kutunun kapağını açınca yüreği göğüs kafesinden fırlayacakmış gibi oldu. Bir hırsız gibi zarfı kapıp ceketinin cebine soktu. .</p>

  <p>Her zaman olduğu gibi kıyı yolunda ağaçların altında park edip zarfı açtı, dört satırlık talimatı korku ve beklenti karışımıyla okudu.</p>

  <p>Yeni bir şeydi bu.</p>

  <p>Kendisine verilen talimata uyarak mektubu ezberledi ve sonra yakıp küllerini savurdu.</p>

  <p>Isabella mektubu aldıktan üç gün sonra, cuma sabahı Mini arabasını Claremont mahallesindeki yeni Pick and Pay süpermarketinin otoparkında bıraktı.</p>

  <p>Kapıyı kilitledikten sonra verilen talimata uygun olarak sol, ön camı iki parmak açık bırakmıştı. Kalabalık süpermarketin arka kapısından içeri girdi. Ayın son cuması olduğu için on binlerce memur ve işçinin maaş günleriydi. Çıkış kasalarının önünde uzun kuyruklar vardı.</p>

  <p>Isabella ön kapıdan mahallenin anacaddesine çıktı ve sola saptı. Kalabalık kaldırımlardan güçlükle geçip yeni postane binasına girdi. Sol yandaki telefon kulübelerinin birincisinde iki genç kız vardı. Kıkır kıkır gülüyorlar, karşı taraftaki oğlanın söylediklerini birlikte dinlerlerken gözlerini yuvarlayıp uzun küpelerini sallıyorlardı.</p>

  <p>Isabella saatine baktı. Saat başına beş dakika kalmıştı. Ani bir heyecan dalgası kapladı vücudunu. Sabırsızlıkla cam kapıya vurdu. Kızlardan biri dilini çıkarıp kendisiyle alay ettikten sonra konuşmasına devam etti.</p>

  <p>Isabella bir dakika sonra yine tıklattı kapıyı. Kızlar suratlarını asarak telefonu kapatıp kulübeden çıktılar. Isabella hemen içeri dalıp kapıyı kapattı. Telefonu açmamış, çantasında bozukluk para arıyormuş gibi yapıyordu. Saatine bakıyordu bir yandan da. Saat başı olduğu anda telefon çaldı. Hemen açtı.</p>

  <p>«Kırmızı Gül.» dedi.</p>

  <p>«Hemen arabana dön,» dedi bir ses. Hat kesilmişti. Isabella o şaşkınlığı arasında bile yaklaşık üç yıl önce kendisini Thames kıyısında kamyonete alan o iri yarı kadının aksanını tanıdığından emindi.</p>

  <p>Isabella telefonu kapatıp koşa koşa çıktı dışarı. Otoparka üç dakikada varmıştı.</p>

  <p>Kapıyı açarken sürücü koltuğundaki zarfı gördü. Len Deighton ve Le Carre romanlarını okuduğu için durumu hemen anlamıştı.</p>

  <p>O anda gözetlenmekte olduğundan emindi. Kaçamak bakışlarla çevresine bakındı. Otopark en az iki dönümlük bir alanı kaplıyordu ve çevresinde yüzlerce araba vardı. İnsanlar alışveriş sepetlerini arabalarına sürüyorlar, orada burada dilenciler ve çocuklar dolaşıyordu. Arabalar sürekli bir akış halinde girip çıkıyorlardı parka. Bu kalabalığın arasında kendisini gözetleyeni seçmesi olanaksızdı.</p>

  <p>Isabella direksiyon başına geçip Weltevreden’e döndü. Mektup postayla gönderilmeyecek kadar önemli olmalıydı. Yatak odasının kapısını kilitledikten sonra açtı zarfı.</p>

  <p>Nicky’nin yakınlarda çekilmiş renkli bir fotoğrafı düştü yere. Çocuğun üstünde mayo vardı. Neredeyse üç yaşına basacak olan sağlıklı ve iri yapılı, bir çocuk olmuştu. Arkasında masmavi bir denizin uzandığı beyaz bir kumsalda duruyordu.</p>

  <p>Resmin yanındaki mektup ise kısaydı:</p>

  <p><i>Armscor tarafından Cape yarımadasında Silver Mine deniz karargâhına monte edilmekte olan yeni Siemens bilgisayar bağlantılı radar ağının tam bir teknik dökümünü mümkün olduğu kadar kısa sürede elde edeceksin.</i></p>

  <p><i>Planlar eline geçer geçmez bize haber ver. Bunları teslim etmenden sonra oğlunla ilk görüşmenin yapılması sağlanacaktır.</i></p>

  <p>İmza yoktu.</p>

  <p>Isabella mektubu yakıp tuvalete attı ve sifonu çekip küllerini boşalttı. Sonra tuvaletin kapağını kapatıp üstüne oturdu ve karşısındaki duvara baktı.</p>

  <p>Sonunda olmuştu işte ve böyle olacağını bekliyordu. Üç yıldır kendisini yasadışı bir işe itmelerini beklemişti.</p>

  <p>O ana kadar babasının sırdaşı olması emredilmişti sadece. Onun sağ kolu olması istenmişti ve o da bunu başarmıştı. Ulusal Partiye girip milletvekilliğine adaylığını koyması istenmişti. Nana’nın yardımı ve yol göstermesiyle onu da yapmıştı.</p>

  <p>Ama bu çok farklı bir şeydi. Dönüşü olmayan noktaya vardığını anlıyordu. İhanet etmeyebilir ve oğlunu terkederdi ya da tehlikeli bilinmeyene doğru yürürdü.</p>

  <p>«Tanrım, yardım et bana,» diye söylendi. «Ne yapabilirim? Ne yapmam gerek?»</p>

  <p>Korku ve suçluluğun gövdesine dolanan bir yılan gibi kendisini sıkıştırdığını hissediyordu. Sorusunun yanıtının ne olacağını biliyordu çünkü.</p>

  <p>Siemens radar tesisinin bir kopyası o anda babasının Centaine House'daki kasa odasındaydı. Dosya pazartesi günü özel bir kuryeyle Silver Mine dağının içinde yapılmış olan nükleer bir saldırıya dayanıklı deniz kuvvetleri karargâhına götürülecekti.</p>

  <p>Ne var ki, babası haftasonu Camdeboo'daki koyun çiftliğine gidecekti. Isabella çok işi olduğunu sürerek onunla gidemeyeceğini söylemişti. Cumartesi ve pazar günleri Nana, Cape av köpekler yarışmasında hakemlik edecekti. Garry karısı ve çocuklarıyla Avrupa'daydı. Centaine House'un üst katı böylece bütün haftasonu Isabella’ya kalmış oluyordu. Kapıdaki nöbetçiler kendisini iyi tanıdıklarından içeri girmesi bir sorun olmazdı.</p>

  <p class="yildiz">***</p>

  <p>Rüzgâr kuzeyden esiyordu. İlk kar taneleri kurşuni gökyüzünde gümüş gibi parıldıyordu.</p>

  <p>Mezarın başında sekiz on erkek vardı. Bir tek kadın bile yoktu. Joe Cicero'nun şimdi ölümünde olduğu gibi, yaşamında da hiçbir kadın olmamıştı. Gelenler hepsi bölüm memurlarıydı. Bu görev verilmişti kendilerine. Tek bir sıra halinde kaskatı duruyorlardı. Hepsinin üstünde kaputları ve kızıl çizgili resmi tören şapkaları vardı. Burunları acıdan çok soğuktan kıpkırmızı kesilmişti. Joe Cicero'nun arkadaşı yoktu. Meslektaşları arasında hayranlık ve korku dışında başka bir duygu uyandıramamıştı.</p>

  <p>Şeref kıtası bir adım ileri çıktı, tüfekler havaya kalktı. Bir el ateş edildi. Sonra yeni bir emirle sürgüleri kapatıldı, kıta geri çekildi ve sert adımlarla mezarın başından uzaklaştı.</p>

  <p>Resmi yas tutucular da birbirlerinin ellerini sıkıp kendilerini bekleyen arabalara yürüdüler.</p>

  <p>Mezarın başında bir tek Ramon Machado kalmıştı. Onun da üzerinde KGB albayının tören üniforması vardı.</p>

  <p>«Demek sonunda oyun sona erdi, ama sahneyi boşaltman çok uzun sürdü.»</p>

  <p>Ramon iki yıldır bölüm başıydı ama Joe Cicero hayattayken mevkiini tam olarak hak ettiğine inanamıyordu.</p>

  <p>Yaşlı adam yavaş yavaş ölmüştü. Acı dolu uzun aylar boyunca boğuşmuştu kanserle. Lubyanka'daki odasını son güne kadar terketmemişti. Bölüm başkanlarının her toplantısında bulunmuş, iradesi ve düşmanlığı en son dakikaya kadar hep bir duvar gibi dikilmişti Ramon'un önüne.</p>

  <p>«Elveda, Joe Cicero. Seni şeytana bırakıyorum artık.» Ramon gülümsedi.</p>

  <p>Dudakları soğuktan parçalanacak gibiydi.</p>

  <p>Arabası ağaçlar altında tek basına kalmıştı artık. Ramon yeni rütbesiyle şimdi siyah bir Chaika ve onbaşı bir sürücüye sahipti. Sürücü kapıyı açtı. Ramon arka koltuğa yerleşirken eldivenli eliyle omuzlarındaki karları süpürdü.</p>

  <p>«Büroya,» dedi.</p>

  <p>Ramon Moskova’yı severdi. Stalin’in Büyük Yurtsever Savaşından sonra yaptırttığı geniş bulvarları, bazı binaların klasik hatlarıyla Stalin’in tepelerine birer kızıl yıldız oturttuğu gökdelenlerin ortaya çıkardığı çelişkiyi severdi. Sovyetlerin büyüklük kavramı kendisini heyecanlandırıyordu. Halk kahramanlarının dev boyutlu bronz heykelleri önünden, makineli tüfekler, orak ve çekiçler taşıyan ve sosyalist bayraklarıyla kızıl yıldızı göklere kaldıran kadın ve erkek heykellerinin önünden geçtiler.</p>

  <p>Ticari reklamlar, koka-kola ya da Marlboro içmek için milleti özendiren reklamlar yoktu burada. Kapitalist Batı ile Rusya Ananın kentleri arasındaki en çarpıcı fark buydu. İnsanların iştahlarının böyle gereksiz şeylere kabartılması ve ulusun üretici kapasitesinin gerekli olandan gereksize kaydırılması Ramon’a çok itici geliyordu.</p>

  <p>Chaika'sının arka koltuğundan Rus halkına bakıyor ve onları yürekten takdir ediyordu. İşte düzenli ve devlet yararına kendilerini adamış insan topluluğu. Tek tek kişilerin değil, tümün daha iyiye gitmesi için çalışan bir topluluk. Otobüs duraklarında, yiyecek kuyruklarında düzenle ve sabırla bekliyorlardı.</p>

  <p>Onları bir de Amerikan halkıyla kıyasladı. Açgözlülüğün en büyük erdem sayıldığı, herkesin kendi başının çaresine baktığı, sabrın en büyük kötülük olarak görüldüğü Amerika. Kişisel özgürlük ve hakların, toplumun diğer kesimine bir zorbalık olarak geliştirildiği böyle sapık bir demokrasi idealine sahip başka bir ülke var mıydı yeryüzünde? Suçlularını Bonnie ve Clyde, Al Capone, Billy the Kid, Mafya, zenci uyuşturucu kralları böylesine göklere çıkaran başka bir ulus var mıydı? Rusya ya da aklıbaşında herhangi bir devlet hiç tahsisat ve bütçe konularını açık tartışmaya konu ederek silahlı kuvvetlerini böyle zayıflatır mıydı?</p>

  <p>Araba trafik ışıklarında durdu. İki otobüs dışında geniş caddede tek araba kendisininkiydi. Amerikalıların hepsinin birer arabası olması karşısında Rusya’da böyle bir mülkiyet savurganlığı yoktu. Ramon yayaların arabanın önünden düzenle geçişlerine baktı. Gördüğü yüzler yakışıklı ve akıllı, ifadeleri sabırlı ve sakindi. Giyim kuşamları herhangi bir Amerikan sokağında rastlanan derbederlikten uzaktı.</p>

  <p>Bu kültürlü ve eğitilmiş insanlar yanında Amerikalılar cahil sayılırdı. Rus tarlalarındaki köylüler bile Puşkin'den bir şey söyleyebilirlerdi. Karaborsada en çok aranan şeylerden biri de klasik eserlerdi. Leningrad'daki Alexander Nevsky mezarlığına ne zaman, gitsen Dostoyevsky ve Tchaikovşki’nin mezarlarının hep sıradan insanların getirdikleri çiçeklerle dolu olduğunu görürdün. Buna karşılık Amerikan lise mezunlarının yarısı, özellikle de zenciler, bir resimli romanın başlıklarını bile güç söker İşte altmış yıllık sosyalist devrimin ödülüydü bu. Düzenli ve korunmuş bir toplum.</p>

  <p>Rus ekonomisi bile Batılı gözler için aldatıcıydı. Amerikalılar gıda maddesi almak için oluşturulan kuyruklara ve dev Gum mağazalarındaki tüketim maddeleri eksikliklerine bakarak kendi saf ve basit kafalarına göre bunu başarısız ya da en azından bozuk bir düzenin işareti olarak görürlerdi. Oysa askeri üretim mekanizmasının iç ekonomisini bilemezlerdi.</p>

  <p>Ramon uzaya fırlatılmak üzere roketin kapsülünde bekleyen Amerikalı astronotun hikâyesini hatırlayıp gülümsedi. Yer kontrolünden adama heyecanlı olup olmadığı sorulduğunda şöyle demişti: «Eksiltmede en düşük fiyatı vermiş bin şirketin ürününün tepesinde otursaydın sen nasıl hissederdin kendini?» Rus silah sanayiinde fiyat düşürme diye bir şey yoktu. Her şeyin sadece en iyisi vardı.</p>

  <p>Ramon araba Dzerzhinsky Meydanına girerken oturduğu yerde doğruldu. Sürücü arabayı merkez binasının arkasındaki dar sokağa sokup diğer KGB arabalarının arasındaki yerine park etti. Ramon adamın kapıyı açmasını bekledi, sonra inip ağır dökme demir kapılar arasından geçerek binaya girdi.</p>

  <p>Bürosuna girip kaputunu asarken sekreteri ayağa kalkıp kendisini selamladı.</p>

  <p>«Günaydın, albay yoldaş.» Ramon kadının saçlarını gece sardığını farketti. Oysa o dağınık bırakmasını yeğlerdi. Katrina’nın badem gözleri çok eski bir Tatar atasının mirasıydı. Yirmi dört yaşındaydı. Kocası yeni MİG27 uçaklarının birinin denemesini yaparken ölmüştü.</p>

  <p>Katrina masasının üstündeki karton kutuyu gösterdi. «Bunları ne yapayım, albay yoldaş?»</p>

  <p>Ramon kadının kapağını açtığı kutuya baktı. General Cicero'dan geriye kalanlardı bunlar. Kadın çekmeceleri temizlemişti. Masa artık gerçekten kendisinindi.</p>

  <p>Altın kaplama Parker tükenmez kalem ve deri cüzdan dışında kutuda özel bir eşya yoktu. Ramon cüzdanı alıp açtı. İçinde beş altı tane fotoğraf vardı. Joe Cicero ile Nyerere, Kaunda ve Nkrumah gibi Afrika liderlerinin fotoğrafları.</p>

  <p>Cüzdanı kutuya bırakırken eli Katrina’nın yumuşacık ve bembeyaz parmaklarına değdi. Kadın hafifçe titredi, Ramon onun soluğunun tutulur gibi olduğunu farketti.</p>

  <p>«Arşive götürürsün. Bir makbuz al karşılığında.»</p>

  <p>«Başüstüne, albay yoldaş.»</p>

  <p>Katrina dar belli, geniş kalçalı, sakin ve çekici bir kadındı. Güvenlik soruşturması tam olarak yapılmıştı ve Ramon ilişkilerini günlüğüne titizlikle kaydederdi. Bölüm başkanının onayıyla ilişkiye girmişti kadınla. Moskova’da bulunduğu zamanlarda kadının evi kendisi için elverişli bir yerdi. Her ne kadar iki odasını yaşlı ana-babası ve üç yaşındaki oğluyla paylaşıyor olsa da.</p>

  <p>«Masanızın üstünde yeşil etiketli bir mesaj var, albay yoldaş.» Kadının yüzü o hafif el temasından kıpkırmızıydı hâlâ. Ramon geceyarısı Moskova'dan ayrılacağı için hafif bir pişmanlık duydu. Genelde ayda ancak birkaç gün kalırdı Moskova’da.</p>

  <p>Katrina’yı o kadar az görürdü ki, aradan iki yıl geçmesine rağmen kadın kendisi için hâlâ çekiciliğini koruyordu.</p>

  <p>Katrina aklından geçenleri okumuş gibi alçak sesle, «Bu akşam gitmeden evde yemek yer misin?» diye sordu. «Annem nefis bir sucukla bir şişe votka bulmuş.»</p>

  <p>«Pekâlâ, küçüğüm.» Ramon odasına girdi.</p>

  <p>Yeşil etiketli kutu masasının üstündeydi. Şifre bölümünün mührünü söktü.</p>

  <p>Şifreyi okurken Kırmızı Gül adı birden nabzını hızlandırmıştı. Buna da canı sıkıldı.</p>

  <p>Kırmızı Gül elinin altındaki yüzlerce ajanın sadece biriydi. Kişilikleri işin içine soktuğu takdirde kendi etkinliği zarar görürdü bundan. Yine de kutudan Kırmızı Gül dosyasını alırken bir İspanyol ırmağı başında kayarım üstüne uzanmış çıplak kızın hayali canlandı gözlerinin önünde.</p>

  <p>Dosyayı açınca istediği Güney Afrika deniz radar zinciri raporunun gelmiş olduğunu gördü. Londra'dan diplomatik çanta içinde getirilmişti. Memnun olmuşcasına başını sallayıp önündeki ajandaya baktı. Sonra telefonu açıp kayıt bürosunun numarasını çevirdi.</p>

  <p>«Bilgisayardan bir rapor istiyorum. Referans Protea. Sayı 1178. Acil, lütfen.»</p>

  <p>Raporun gelmesini beklerken kalkıp pencereden baktı. Kafası hâlâ Kırmızı Gül raporunun uyandırdığı anılarla doluydu. Geceyarısı Sheremetyevo Havaalanından başlayacak olan yolculuğun sonunda kendisini bekleyecek olan çocuğu düşündü.</p>

  <p>İki aydır görmemişti Nicholas’ı. Epey büyümüş olmalıydı, çok daha rahat konuşuyordu herhalde. Zaten yaşına göre aşırı bir sözcük hazinesi vardı. Babalık gururu bir burjuva duygusuydu ve Ramon bunu bastırmaya çalıştı. Yapacak o kadar işi varken pencere önünde hayale dalmanın anlamı yoktu. Saatine baktı. Kırk sekiz dakika sonra bir toplantı yapılacaktı. Bu toplantıların sonucu, bundan sonraki mesleğinin on yılını etkileyebilirdi.</p>

  <p>Masasına dönüp toplantı notlarını bir daha gözden geçirdi. Katrina çift aralıklı satırlarla yazmıştı konuşmasını. Ramon tüm konuşmayı ezbere biliyordu. Şimdi üzerinde daha fazla duracak olursa konuşmasının etkileyiciliği kaybolurdu. Kâğıdı yerine bıraktı.</p>

  <p>O anda kapı vuruldu, Katrina kayıt memurunu içeri soktu. Ramon kayıt defterini imzalayıp gelen zarfı aldı. Katrina ile memur çıktıktan sonra da açtı.</p>

  <p>Protea Güney Afrikalı ajanlarından birinin kod adıydı. Adamın gerçek adı Dieter Reinhardt'tı. 1930’da Dresden’de doğmuş bir Alman. Babası Doenitz’in denizaltılarından birinin başarılı komutanıydı. Almanya’nın bölünmesinden sonra Reinhardt Demokratik Alman Cumhuriyetinin donanmasına katılmış, iki yıl sonra da KGB saflarına geçmişti.</p>

  <p>Berlin Duvarından Batıya 'kaçışı' Joe Cicero tarafından hazırlanmış bir senaryoydu. Reinhardt ile karısı 1960’da Güney Afrika’ya göç etmişlerdi. Güney Afrika yurttaşlığını kazandıktan sonra da Güney Afrika deniz kuvvetlerine katılmış ve yarbaylığa kadar yükselmişti. Halen Silver Mine karargâh komutanlığında muhabere dairesi başkanıydı.</p>

  <p>Bilgisayardan gelen yazı da onun üç hafta önce radar zinciri hakkında gönderdiği rapordu.</p>

  <p>Ramon iki raporu satır satır karşılaştırmaya başladı. On dakika sonra her ikisinin de genelde ve ayrıntılarında birbirlerinden farksız olduklarını saptamıştı.</p>

  <p>Protea on yıl boyunca sürekli sınanmış ve sonunda l. Sınıf diye nitelendirilerek en yüksek kategori kaynakları arasına girmişti.</p>

  <p>Kırmızı Gül de şimdi ilk güvenlik sınavından geçmiş oluyordu. Artık kendisine aktif gözüyle bakılabilir ve 3. Sınıf derecesi verilebilirdi. Ramon dört yıl süren dikkatli bir hazırlık döneminden sonra artık Kırmızı Gül'ü ajan olarak kabul edebilirdi.</p>

  <p>Katrina özel hattından kendisini aradı. «Albay yoldaş, altı dakika sonra yukarda bekleniyorsunuz.»</p>

  <p>«Teşekkür ederim, yoldaş. Lütfen belgelerin yok edildiğine tanıklık etmek üzere buraya gel.»</p>

  <p>Ramon Protea raporunu kâğıt parçalayıcısına atarken kadın başında durdu, durumu ajandaya işleyip imzaladıktan sonra ona toplantı notlarını verdi.</p>

  <p>«İyi şanslar, albay yoldaş.» Kadın yüzünü erkeğe çevirdi.</p>

  <p>«Teşekkür ederim!» Ramon ona dokunmadan dışarı çıktı. Büroda asla yakınlık olmazdı.</p>

  <p>Ramon üst kattaki toplantı odasında tek başına bekledi. Orada on dakika beklettiler onu. Odanın duvarları beyaza boyalı ve çıplaktı. Bir mikrofonun saklanabileceği hiçbir şey yoktu. Lenin ve Brejnev’in asılması gerekli portreleri dışında herhangi bir süs de yoktu. Uzun toplandı masası çevresinde sekiz on iskemle vardı ve Ramon tam on dakika bekledi masanın en uzak ucunda.</p>

  <p>Sonunda müdür odasının kapısı açıldı.</p>

  <p>General Yuri Borodin dördüncü dairenin başkanıydı. Ramon yeni rütbesiyle doğrudan doğruya ona rapor verirdi. Yetmiş yaşlarında iriyarı, beyaz saçlı, parlak takım elbiseli adama hayrandı Ramon.</p>

  <p>Onun arkasından gelen adam daha da büyük bir saygıya lâyıktı. Borodin'den daha gençti, elli elli beş yaşlarında ancak vardı ve daha şimdiden Yüksek Sovyet Prezidyumu üyesi ve Dışişleri Bakan yardımcısıydı.</p>

  <p>Ramon'un raporu beklediğinden büyük bir tepki görmüştü. Tezini Rusya’nın en önemli yüz kişisinden biri önünde savunmaya çağırılmıştı.</p>

  <p>Aleksei Yudenich kısa boylu ve zayıf olmasına rağmen bir mistiğin ateşli ve delici bakışlarına sahipti. Ramon'un elini kısaca sıktıktan sonra Borodin kendilerini tanıştırırken gözlerinin içine baktı. Sonra iki yanında iki yardımcısı olduğu halde masanın başına oturdu.</p>

  <p>«Çok özgün fikirlerin var, genç adam,» diye söze başladı. Seçtiği sıfatlar pek kompliman sayılmazdı. Dışişleri Bakanlığı geleneksel ve denenmiş politikalara olan düşkünlüğünü gençlere göstermezdi. «Güney Afrika'daki özgürlük hareketlerinden Afrika Ulusal Kongresi ile Güney Afrika Komünist Partisinden ve genel olarak Güney Afrika'daki silahlı mücadeleden desteğimizi çekmemizi istiyorsunuz.»</p>

  <p>«Yoldaş müdür size karşı saygım büyüktür ama ben böyle bir şey önermemiştim.»</p>

  <p>«O zaman ben raporunu yanlış anlamış olmalıyım. AUK’nin çağdaş tarihin en beceriksiz ve en verimsiz gerilla örgütü olduğunu belirtmemiş miydiniz?»</p>

  <p>«Bunun nedenlerini de anlatmış ve geçmiş yanlışların nasıl düzeltilebileceğine de işaret etmiştim.»</p>

  <p>Yudenich homurdanarak elindeki rapora baktı. «Devam edin. Cezayir’de olduğu gibi Güney Afrika’da silahlı mücadelenin, neden başarılı olmayacağını açıklayın bana.»</p>

  <p>«Temelde farklılıklar vardır, efendim. Cezayir’e yerleşen beyazlar Fransızlardı ve Fransa Akdeniz’in hemen öte yanındaydı. Beyaz Afrikaander’in böyle bir kaçış yolu yoktur. Sırtını Atlantik Okyanusu'na dayamıştır. Savaşmak zorundadır. Afrika onun anayurdudur.»</p>

  <p>«Devam edin,» diye Yudenich başını salladı.</p>

  <p>«Cezayir'deki FLN gerillaları ortak bir dil ve ortak bir dine sahiptiler. Bir cihad ilân etmişlerdi. Öteki yandan karaderili Afrikalılarda böyle bir şey söz konusu değildir. Dil ve kabile düşmanlıklarıyla parçalanmışlardır. Örneğin Afrika Ulusal Kongresi hemen hemen tümüyle bir Xhosa kabile örgütüdür ve en kalabalık, en güçlü kabile olan Zulu ulusunu safları arasına almamaktadır.»</p>

  <p>Yudenich Ramon'un sözünü kesmeden on beş dakika dinledi. Gözleri bir an bile ayrılmamıştı karşısındaki adamın yüzünden. Ramon sonunda sözünü bitirince, «Peki, sizin önerdiğiniz seçenek nedir?» diye sordu.</p>

  <p>«Seçenek değil.» Ramon başını salladı. «Hiç kuşkusuz silahlı mücadele devam etmelidir. Saflara Raleigh Tabaka gibi daha genç, kendilerini davalarına daha çok adamış insanlar katılmaktadır. Onların aracılığıyla ilerde büyük başarılar görebiliriz. Benim önerdiğim silahlı mücadeleye ekonomik bir faktör katmak, bir dizi boykot ve ambargo...»</p>

  <p>«Bizim Güney Afrika ile ekonomik ilişkimiz yok zaten.»</p>

  <p>«Ben bizim baş düşmanımızın bu işi üstlenmesini öneriyorum. Amerika ve Batı Avrupa’da Güney Afrika ekonomisini çökertmek için bir kampanya başlatmamızı öneriyorum. Düşmanlarımız tarlayı hazırlasınlar bizim için, ihtilal tohumlarını onlar eksinler. Biz de ürünü kaldırırız.»</p>

  <p>«Peki sizce bunu nasıl yapabiliriz?»</p>

  <p>«Amerikan Demokrat Partisi içine çok iyi nüfuz ettiğinizi biliyorsunuz. Amerikan iletişim araçlarına da en yüksek düzeyde girebilme olanağına sahibiz. Güney Afrika ve ırk ayrımı konularını Amerikan solu için bir birleşme noktası yapalım diyorum ben.</p>

  <p>Onlar kendilerini birleştirecek bir dava arıyorlar. Biz bu davayı verelim onlara. Güney Afrika, Amerika Birleşik Devletleri’nin bir iç politika konusu olsun. Amerikalı zenciler buna katılacaklar ve onların oylarını sağlama bağlamak için Demokrat Parti de arkalarından koşacaktır. Amerika’nın gettolarında ve kampüslerinde Güney Afrika ekonomisini çökertecek kararlar alınması için büyük bir kampanya düzenleyebiliriz.</p>

  <p>Ekonomiyle birlikte hükümet de çökünce biz müdahale eder ve kendi seçtiğimiz hükümeti iktidara geçiririz.»</p>

  <p>Bir süre konuşmadan bu şaşırtıcı olayı hayal ettiler. Aleksei Yudenich öksürdü.</p>

  <p>«Bu iş parasal olarak kaça malolur?» diye sordu.</p>

  <p>«Milyarlarca dolara.» Yudenich’in yüzündeki ifade sertleşince, «Milyarlarca Amerikan doları, bakan yoldaş,» diye ilâve etti. «Bizim yapacağımızı Demokrat Parti yapacak ve faturayı da Amerikan halkı ödeyecek.»</p>

  <p>Bakan Yudenich o öğleden sonra ilk kez gülümsedi. Yuri Borodin yaverini çağırmak için zile basana kadar iki saat daha konuştular.</p>

  <p>«Votka getir.»</p>

  <p>Votka gümüş tepsi içinde geldi. Şişenin dışı buz tutmuştu.</p>

  <p>Aleksei Yudenich kadehini kaldırdı.</p>

  <p>«Amerika Demokrat Partisi şerefine!» Kahkahalarla gülerek içtiler içkilerini, el sıkışıp birbirlerinin sırtlarını okşadılar.</p>

  <p>Müdür Borodin hafifçe yana kayarak Ramon Machado ile omuz omuza durdu. Bu hareket hiçbirinin gözünden kaçmış değildi. Müdür bu parlak genç astının yanında olduğunu kanıtlamaya çalışıyordu.</p>

  <p class="yildiz">***</p>

  <p>Katrina’nın dairesi kentin güzel mahallelerinden birindeydi. Yatak odasından Gorky Parkı görünüyordu. Ramon çarlık Rusya'sından kalan rokoko biçimli binanın asansörü olmadığı için altıncı kata kadar yürüyerek çıkmak zorunda kalmış, ancak bu egzersiz de kafasındaki votka dumanlarını dağıtmıştı.</p>

  <p>Katrina’nın annesi domuz sucuğunun yanına lahana yapmıştı. Hep lahana pişirirdi. Tüm apartman hep haşlanmış lahana kokardı. Katrina’nın ana-babası Ramon’a saygıyla yaklaşırlardı. Katrina kadehini doldururken annesi de sucuğun iri parçasını ona verdi. Yemek bittikten sonra yaşlılar çocukları alıp komşuya televizyon seyretmeye gittiler.</p>

  <p>Katrina onu küçücük odasına sokup da eteğini indirirken, «Seni özleyeceğim, lütfen çabuk dön,» dedi.</p>

  <p>Ramon'un havaalanına gitmesinden önce bir saatleri vardı Kadının teni sımsıcak ve kadife gibiydi. İri pembe meme başlarının çevresinde mavi damarlar yayılıyordu.</p>

  <p>Ramon'un kadını mutlu kılmak için yeterli zamanı vardı.</p>

  <p>Ramon odadan çıkarken kadının ayakta duracak hali kalmamıştı artık. Saçları karışmış, incecik sabahlığı kusursuz omuzlarından dökülüyordu.</p>

  <p>Kapıda erkeğe sarılıp uzun uzun öptü. «Lütfen çabuk dön bana! Lütfen!»</p>

  <p class="yildiz">***</p>

  <p>Gecenin o saatinde havaalanı yolunda birkaç askeri kamyon dışında hiç trafik yoktu. Yol yarım saat bile sürmemişti. Ramon o kadar sık yolculuk yapardı ki, saat farkının ters etkisini en aza indirmek için özel yöntemler geliştirmişti. Uçuş sırasında ne yemek yer ne de alkollü içki alırdı; herhangi bir koşul altında uyuyabilirdi de. Kırk iki derece sıcak altında Etiyopya’da bir kayanın üstünde ya da bir Orta Amerika yağmur ormanında üzerinde kırkayaklar dolaşırken uyuyabilen bir insan İlyushin yolcu jetinin rahatsız, koltuğunda da uyuyabilirdi. Güneş anormal bir parlaklıkla insanı yakar ve kısa kollu gömleği sırılsıklam olurken Havana’nın Jose Marti Havaalanında uçaktan indiğinde kendi hesabına göre bir Karayipler öğlesinde değil de, kış Moskova'sının geceyarısındaydı. Oradan yere bir pervaneli uçakla Cienfuegos’a uçtu.</p>

  <p>Havaalanından bavulunu kendi taşıyarak çıktı, sırada duran köhne taksilerden biriyle sıkı bir pazarlıktan sonra Buena vantura askeri kampına gitti.</p>

  <p>Taksi onu kampın kapısı önünde bıraktığında artık akşam da olmak üzereydi.</p>

  <p>Günlük eğitim sona ermiş, Che Guevara paraşütçü alayı birlikleri kışlalarına dönüyorlardı. Kahverengi savaş giysili bu usta birlikler dünyanın herhangi bir yerinde savaşmak üzere eğitilmişlerse de, Havana’da Politbüro'nun son toplantısından bu yana Afrika eğitimi görmekteydiler.</p>

  <p>Ramon durup baktı. Genç erkek ve kadınlar Sierra Maestra’nın o acı günlerinden, çok iyi hatırladığı devrimci marşlardan birini okuyarak geçiyorlardı. O kadar geçmişte kalmış olmasına rağmen' 'Vatansızların Vatanı' şimdi bile tüylerini diken diken etmişti.</p>

  <p>Evli subaylar bölümünün kapısında kimliğini gösterip içeri girdi.</p>

  <p>Ramon'un üstünde spor bir gömlekle ince bir pantolon, ayağında burunları açık sandallar vardı ama nöbetçi assubay adını ve rütbesini görümce hemen selama durdu. Ramon seksen iki kahramandan biriydi. Adları okullarda ezberlenir, hikâyeleri meyhanelerde anlatılırdı.</p>

  <p>Ramon'un evi birbirinin eşi olan iki yatak odalı, düz çatılı, kerpiç duvarlı bir sıra evden biriydi. Palmiye ağaçları arasında Domuzlar Körfezinin sakin suları parıldıyordu.</p>

  <p>Adra Olivares daracık ön verandayı süpürmekteydi, ama Ramon daha otuz kırk metre uzaktayken başını kaldırdı ve onu gördü.</p>

  <p>«Hoşgeldiniz albay yoldaş,» dedi sakin bir sesle. Bakışlarını yere indirdiyse de, gözlerindeki korkuyu saklayamamıştı.</p>

  <p>«Nicholas nerede?» diye soran Ramon bavulunu beton zemine bıraktı. Kadın sorusuna yanıt olarak bakışlarını kumsala çevirdi.</p>

  <p>Deniz kıyısında oynayan çocukların neşeli çığlıkları palmiye yapraklarını sallayan rüzgârı bile bastırıyordu. Çocukların hepsi mayoluydu ve vücutları güneşten kararmış ve ıslaktı.</p>

  <p>Nicholas diğerlerinden ayrı duruyordu, Ramon oğlunu tanıyınca birden yüreğinde bir kıpırtı hissetti. Ancak geçen yıl onu evladı olarak düşünmeye başlamıştı. Ondan önce hep 'çocuk'tu ve raporlarında da «Kırmızı Gül'ün çocuğu»ydu. Ama hiç farkında olmadan kafasının içinde 'benim oğlum' oluvermişti. Ancak bu sözcük ne yazılmış ne de yüksek sesle söylenmişti.</p>

  <p>Ramon evin verandasından inip palmiyeler arasından kumsala yürüdü. Alçak duvarın üstüne oturup oğlunu seyretmeye başladı.</p>

  <p>Nicholas üç yaşındaydı. Yaşına göre epey gelişmişti. Uzun boylu olacaktı. Bir kalçasını ileri atmış, ağırlığını tek bacağına vererek eli kalçasında duruşu Ramon’a Michelangelo'nun 'Davud’unu hatırlatıyordu.</p>

  <p>Ramon çocukla, ancak aşırı zeki olduğu ortaya çıktıktan sonra ilgilenmeye başlamıştı. Kampın anaokulu öğretmeninin raporları çok umut vericiydi. Oğlanın konuşması ve resimleri kendisinden çok daha büyük bir çocuğa aitti sanki. Ramon o ana kadar oğlanın yetiştirilmesinde aktif bir rol almış değildi. Adra Olivares ve Nicholas'ın bulundukları bu kampı da Havana’da DGA aracılığıyla bulmuştu. Adra şimdi devlet güvenlik örgütünde teğmendi.</p>

  <p>Ramon ayarlamıştı onu da. Buenaventura evlerinden birinde oturmak, Nicholas’ın askeri kreş ve anaokuluna gidebilmesi için kadının subay olması gerekiyordu.</p>

  <p>Ramon ilk iki yıl, Kırmızı Gül’e notlar hazırlarken askeri klinik ve eğitim dairesinin raporlarının elinden geçmesine rağmen çocuğu görmüş değildi. Bu rapor ve fotoğraflar zamanla ilgisini uyandırmış ve başkentten Buenaventura’ya gitmişti.</p>

  <p>Çocuk sanki kendisini ilk görüşte tanımış gibiydi. Adra'nın bacakları arkasına saklanıp korkuyla bakmıştı Ramon’a. Babasını en son o beyaz çini taşlı ameliyathanede kendisinin boğulma sahnesini hazırlarken görmüştü. Nicholas o zamanlar henüz birkaç haftalıktı. Bu olayı hatırlıyor olması olanaksızdı, yine de, Ramon’a gösterdiği tepki bir rastlantı olamayacak kadar sertti.</p>

  <p>Ramon ise çocuğun bu korkusuna olan kendi tepkisini hiç beklemiyordu.</p>

  <p>İnsanların kendisinin önünde korkmalarına alışkındı. Çevresindekilere korku aşılamak için o acımasız gösterilerinden birine başvurmaya pek seyrek olarak gerek duyardı, ama bu kere çok değişikti.</p>

  <p>Annesi ve kuzeni Fidel dışında insanlara derin bir yakınlığı olmuş değildi. En güçlü yanlarından birinin de bu olduğunu düşünürdü. Bu tutumu kararlarım vermekte ve eylemlerini tümüyle mantıklı yargılara dayandırmasına olanak tanırdı. Gerektiğinde eski bir dostunu gözünü kırpmadan ve sonraları pişmanlık duymadan feda edebilirdi, Güzel bir kadınla bencillik duymadan, zevk vererek sevişir, ancak bir saat sonra da öldürülmesini emredebilirdi. Bütün insan zayıflıklarının üstünde olmak üzere yetiştirmişti kendini. Lenin’in çelik insanlarından biri gibi kendini hazırlamış, gücünün ve kararlılığının uçlarını bileyerek parıl parıl ürkütücü bir silah, haline getirmişti ve sonra da ruhunun metalinde bu pürüzü bulmuştu.</p>

  <p>Parlak Karayipler güneşi altında oturmuş çocuğu seyrederken, çok küçücük bir pürüz, diye düşündü. Bıçağın çeliğinde saç teli kadar ince bir çatlak. O da benden bir parça olduğu için. Benim etim ve kanım, benim ölümsüzlük umudum.</p>

  <p>Çocuk eğilip yerden bir deniz kabuğu aldı. Kabuğu elinde evirdi çevirdi, parıltılı parçayı yakından incelemek için başını eğdi.</p>

  <p>Nicholas'ın saçları kıvırcık ve karaydı, denizin tuzuyla ıslak olmasına rağmen güneşte kızıl parıltılar saçıyordu. Annesinden aldığı çok şey vardı. Ramon o klasik burnu, çenenin o tatlı kıvrımını farkedebiliyordu. Ancak gözlerinin yeşili Ramon’dandı.</p>

  <p>Çocuk birden kolunu geri atıp kabuğu denize savurdu. Sonra dönüp su kıyısında tek başına yürümeye başladı. Ancak o anda ilerdeki çocuklar arasında bir çığlık koptu. Küçük kızlardan biri kargaşalıkta düşmüştü, şimdi bembeyaz kumların üzerinde yatmış ağlıyordu.</p>

  <p>«Nicholas!»</p>

  <p>Nicholas sabırlı bir iç çekişiyle dönüp kızı ayağa kaldırdı. Çok sevimli ve çok küçük bir kızdı. Eteği dizlerine düşmüş kıçı ortaya çıkmıştı.</p>

  <p>Nicholas kızın eteğini kaldırdı, sonra elinden tutup suyun kenarına götürdü. Kızın yüzündeki kumları temizledi, gözyaşlarını sildi. Kız son bir kere hıçkırdıktan sonra sustu.</p>

  <p>Kıyıya doğru yürürlerken Nicholas’ın elinden tutmuştu.</p>

  <p>«Şimdi seni annene götüreceğim,» diyordu Nicholas. Başını kaldırınca babasını gördü. Birden durup yüzüne baktı.</p>

  <p>Ramon oğlanın gözlerindeki korku parıltısının aniden saklandığını farketti.</p>

  <p>Nicholas meydan okur bir tavırla çenesini kaldırdı ve yüz ifadesi donuklaştı.</p>

  <p>Ramon gördüğünden hoşlanmıştı. Oğlanın korku duyması iyiydi, korku saygı ve itaatin temeliydi. Korkuyu saklayabilmek ise liderliğin başlıca niteliklerinden biriydi.</p>

  <p>Çocuk yaşının çok ötesinde bir güçlülük ve kararlılık gösteriyordu.</p>

  <p>Benim oğlum o, diye düşündü Ramon. Emredercesine elini kaldırdı.</p>

  <p>«Buraya gel, çocuk.»</p>

  <p>Küçük kız irkilerek oğlanın elini bıraktı ve bu kere annesini çağırarak koşmaya başladı. Ramon ona bakmadı bile. Çocuklar üzerindeki etkisi genellikle böyle olurdu.</p>

  <p>Nicholas gözle görülür bir biçimde kendisini hazırlayarak babasının yanına yürüdü. «Günaydın, baba.» Ciddi bir tavırla elini uzattı.</p>

  <p>«Günaydın, Nicholas.» Ramon uzatılan eli aldı. Çocuğa bir erkek gibi el sıkmasını öğretmişti. Ancak Adra da ‘baba' demesini öğretmişti. Buna izin vermemeliydi, ancak sonunda da memnun olmuştu. Hafif bir duygusallık veriyordu bu kendisine. Ve duygusal olduğu o kadar az şey vardı ki.</p>

  <p>«Otur bakalım.» Ramon duvarı gösterdi. Nicholas babasının yanına oturup bacaklarını aşağı sallandırdı.</p>

  <p>Bir süre hiç konuşmadılar. Ramon çocukça konuşmalardan hoşlanmazdı.</p>

  <p>Sonunda, «Neler yaptın bakalım?» diye sorduğunda Nicholas cevap vermeden düşündü.</p>

  <p>«Her gün okula gittim.»</p>

  <p>«Okulda neler öğretiyorlar?»</p>

  <p>«Eğitim yapıyoruz, devrim şarkıları öğreniyoruz.» Nicholas biraz daha düşündü.</p>

  <p>«Ve resim yapıyoruz.»</p>

  <p>Yine bir sessizlikten sonra, «Öğleden sonraları yüzüyor ve futbol oynuyoruz, akşamları da Adra’ya ev işlerinde yardım ediyorum, sonra da televizyon seyrediyoruz,» dedi.</p>

  <p>Daha üç yaşında, diye Ramon düşündü. Aynı soruya bir Batılı çocuğu, «Hiçbir şey,» diye karşılık verirdi. Nicholas bir büyük gibi konuşmuştu.</p>

  <p>«Sana bir armağan getirdim,» dedi.</p>

  <p>«Teşekkür ederim, baba.»</p>

  <p>«Ne olduğunu öğrenmek istemiyor musun?»</p>

  <p>«Bana göstereceksiniz, o zaman öğreneceğim.»</p>

  <p>AK 47 tüfeğinin plastik bir modelini getirmişti. Minyatür olmasına rağmen şarjörü çıkarılıyor ve içine madeni boyalı plastik mermiler yerleştiriliyordu. Ramon bunu Londra’ya son gittiğinde almıştı.</p>

  <p>Nicholas'ın gözleri parlamıştı silahı omzuna dayayıp kıyıya doğru nişan alırken.</p>

  <p>Ramon'un geldiğinden bu yana o korkudan gösterdiği ilk gerçek duyguydu bu. Tetiği çekince oyuncaktan gerçek bir silahmış gibi bir ses çıktı.</p>

  <p>«Çok güzel,» dedi Nicholas. «Teşekkür ederim, baba.»</p>

  <p>«Devrimin kahraman bir evladı için iyi bir oyuncak.»</p>

  <p>«Ben devrimin kahraman bir evladı mıyım?»</p>

  <p>«Bir gün olacaksın.»</p>

  <p>«Albay yoldaş, çocuğun banyo saati geldi.» dedi Adra.</p>

  <p>Nicholas’ı alıp eve götürdü. Ramon onları izleme arzusunu bastırdı. Böylesine burjuva bir sahneye katılması uygun olmazdı. Adra’nın üstüne bir sürahi limon suyuyla bir şişe rom koyduğu masaya doğru yürüdü.</p>

  <p>Kendine bir içki hazırlayıp kutudan bir puro seçti. Sadece Küba'dayken ve o zaman da sadece Miguel Fernandez Roig purosu içerdi. Adra bunu biliyordu.</p>

  <p>Yeryüzünün en iyi markasıydı bu. Ramon uzun kadehi ve puroyu alıp duvar üstündeki yerine dönerek batan güneşin körfez sularını kanlı bir altın rengine dönüştürmesini seyre koyuldu.</p>

  <p>Banyodan yıkanma sesleri ve oğlunun neşeli çığlıkları geliyordu.</p>

  <p>Ramon bir savaşçı ve bir gezgindi. Kendi evine ancak bu kadar sahip olacaktı, belki de bunu yapan çocuktu.</p>

  <p>Ramon yemekte oğlana, «Yakında benimle bir yolculuğa geleceksin,» dedi. «Denizlerin ötesine. Bunu ister miydin, Nicholas? &gt;</p>

  <p>«Adra da gelecek mi bizimle?»</p>

  <p>Soru Ramon'u rahatsız etmişti. Bu huzursuzluğunu kıskanç İlk olarak görmedi ama. Ters bir sesle, «Evet,» dedi.</p>

  <p>«O zaman isterim,» dedi Nicholas, «Nereye gideceğiz?»</p>

  <p>«İspanya’ya. Atalarının topraklarına ve senin doğduğun ülkeye.»</p>

  <p>Yemekten sonra Nicholas’a bir saat televizyon seyretme izni verildi. Gözleri kapanmaya başlayınca Adra onu odasına götürdü.</p>

  <p>Oturma odasına dönünce Ramon’a, «Bu gece beni istiyor musun?» diye sordu.</p>

  <p>Ramon başını salladı. Adra kırk yaşını aşmıştı. Ancak karnı dümdüz, bacakları sımsıkı ve güçlüydü. Hiç çocuk doğurmamıştı ve inanılmaz bir kas kontrolü vardı.</p>

  <p>Ramon'un isteği üzerine küçük bir numarayla sık sık heyecanlandırırdı erkeği. Ramon bir kurşun kalemi kadının vajinasına sokup ucundan tutar ve Adra’da kaslarının sert bir kasılmasıyla kalemi ikiye kırardı.</p>

  <p>Ramon'un seviştiği en doğal ve sezgili kadınlardan biriydi, ayrıca Ramon'dan korkardı ve bu da hem kendisinin hem de erkeğin birleşmeden aldığı zevki kat kat arttırırdı.</p>

  <p>Ramon sabahın ilk ışıklarıyla körfezin ucuna kadar yüzdü sonra oradan akıntıya karşı iki mil daha yüzdü çırpıntılı suda.</p>

  <p>Sudan çıktığında Nicholas okula gitmeye hazırdı, evin arkasında askeri bir ciple bir sürücü de kendisini bekliyordu. Ramon Rusların sırmalı ve sıra sıra madalya kurdelelerinden çok farklı olan sade devrimci paraşütçü üniformasını giymişti. Nicholas cipte, babasının yanında gururla oturdu büyük kapının yakınlarındaki anaokuluna kadar.</p>

  <p>Şekerkamışı hasadı yapıldığı için Havana’ya varmaları iki saat sürdü. Tepelerin üstünde gökyüzü yakılan ateşlerden kapkaraydı, yollar fabrikalara götürülen kamışlarla yüklü dev kamyonlarla doluydu.</p>

  <p>Kente varınca Ramon büyük Devrim Meydanının bir ucunda indi. Bu alanda bir milyondan fazla Kübalı Fidel Castro'nun konuşmalarını dinlerlerdi. Başkanın bürosu da, birinci sekreteri olduğu Küba Komünist Partisi Merkez Komitesinin binasındaydı.</p>

  <p>Castro'nun Ramon'u kabul ettiği oda devrimci prensiplerin öngördüğü biçimde sadeydi. Büyük tavan vantilatörünün altındaki masa raporlar ve belgelerle tıklım tıklım doluydu. Beyaz duvarlarda Lenin’in bir tek resminden başka hiçbir şey yoktu.</p>

  <p>Fidel Castro Ramon'u kucakladı.</p>

  <p>«Mi Zorro Dorado,» dedi gülerek. «Altın Tilkim benim. Seni gördüğüme sevindim.</p>

  <p>Çok uzun zamandır bizden uzaklardasın dostum. Çok uzun zamandır.»</p>

  <p>«Ben de döndüğüme çok memnunum, El Jefe.» Ramon gerçeği söylüyordu.</p>

  <p>Herkesten çok sevdiği ve saydığı insanın karşısındaydı. Lider diye çağırdıkları bu adamın iriliği hep şaşırtırdı onu. Castro, Ramon'dan bir baş uzundu ve Ramon onun kolları arasında kayboluyordu. Castro onu bir kol boyu uzaklaştırıp yüzüne baktı.</p>

  <p>«Yorgun görünüyorsun, dostum. Çok çalışmışsın.»</p>

  <p>«Ama mükemmel sonuçlarla.»</p>

  <p>«Gel, pencerenin yanına otur da, ahlat hepsini.»</p>

  <p>Castro masanın üstündeki kutudan 'iki Roig purosu seçip birini Ramon’a verdi.</p>

  <p>Önce onunkini sonra kendisininkini yakıp dik arkalıklı koltuğuna oturup dumanını savurarak öne eğildi.</p>

  <p>«Anlat bakalım Moskova'dan ne haberler var. Yudenich’i gördün mü?»</p>

  <p>«Gördüm, El Jefe, toplantı İyi geçti... » Ramon raporunu verdi. Havadan sudan söz etmeden doğruca ciddi konulara girmek ikisinin de tipik yanıydı. Ramon tam bir dürüstlükle konuşabilir, ne karşısındakini kırmaktan çekinir ne de kendi durumunu güçlendirmeye çalışırdı. Durumu sağlamdı. Kan ve can kardeşiydiler. Castro değişebilirdi ama. Sevgisi yön değiştirebilirdi. Seksen iki kahramandan biri olan Che Guevara için de öyle olmuştu. Castro'nun ekonomik politikasını uygun bulmayan Che gözden düşmüş ve. Castro'nun yakın çevresinden uzaklaşarak devrimin gezginci bir şövalyesi olmuştu. Evet, ama Che’nin basına gelen Ramon'un başına gelmezdi.</p>

  <p>«Yudenich yeni ihracat atılımımızı desteklemeye söz verdi.» Castro güldü: İkisi arasında bir şakaydı bu. Castro tutkulu hayallerini halk kitlelerine aşılayabilme yeteneğine sahip politik bir dehaydı. Ancak, okumuş bir insan, devrimden önce mesleğinde başarılı bir avukat olmasına rağmen ekonomist değildi.</p>

  <p>Ekonomi bilimi dünyası konusunda algılama yeteneği de çok azdı. Ödemeler dengesi, işsizlik ve verimlilik gibi şeylerle uğraşamazdı. Onun görüş alanı çok daha kapsamlıydı ve politikanın bu değersiz yanlarının çok üstündeydi. Cesur ve büyük şeylerden hoşlanırdı. Ramon tüm planı El Jefe’nin hoşuna gidecek biçimde kurmuştu.</p>

  <p>Çok cesur ve çok açık seçik bir plandı bu.</p>

  <p>Bütün sorun Küba adasının zenginliğinin üç ana maddeye dayanıyor olmasıydı, şeker, tütün ve kahve. Bunlar, Castro'nun değil kent yenileşmesi ve sosyal yardım planlan için gerekli dövizi sağlayacak, patlayan bir nüfusun artan istihdam sorununu bile çözmeye yeterli değildi.</p>

  <p>Devrimden bu yana nüfus iki katına çıkmıştı. On yıl içinde bunun da katlanacağı tahmin ediliyordu. Ramon'un planı bu sorunların üstesinden gelecek biçimde geliştirilmişti. Hem döviz sağlayacak, hem de adadaki işsizlik sorununu kökünden çözümleyecekti.</p>

  <p>‘Yeni ihracat hamlesi' sadece insan ihracıydı, savaşçı kadın ve erkekler ihracı.</p>

  <p>Bunlar dünyanın dört bir yanında devrimi sağlamak için onbinlerce paralı asker olarak gönderilecekti. Belki de adanın toplam işgücünün yüzde onu olan yüz bin kişi böylece gönderilebilirdi. Böylece bir darbede hem işsizliği sona erdirecekler, hem de paralı asker ordusunun aldıkları aylıklarla devlet kasalarını dolduracaklardı.</p>

  <p>Castro planı ilk duyduğunda hoşlanmıştı. İşte bu anlayıp takdir edebileceği ekonomi türüydü.</p>

  <p>«Yudenich bunu Brejnev’e tavsiye edecek,» dedi Ramon. Castro kara bir kediymiş gibi sakalını okşadı.</p>

  <p>«Yudenich tavsiye ediyorsa o zaman kaygılanacak bir durum yok. Ve ikimiz de onları nereye göndermek istediğini biliyoruz.»</p>

  <p>«Bu öğleden sonra Tanzanya büyükelçiliğinde toplantılarım var.»</p>

  <p>Havana’da, hepsi de sömürge baskısından yeni kurtulmuş on yedi Afrika sosyalist devletinin elçilikleri vardı.</p>

  <p>Julius Nyrere’nin başında olduğu Tanzanya bunlardan en marksistiydi. Nyrere bir dönümden fazla toprağa sahip olan herkesin 'kapitalist ve halk düşmanı' olduğunu ve devletçe bütün topraklarına elkonularak cezalandırılacaklarını ilân etmişti.</p>

  <p>Tanzanyalılar Afrika’nın geri kalan yerlerindeki sömürge devletlerinden özgürlüğü için çalışanlara destek sağlıyorlardı. Portekiz Angola'sı ve Mozambik'iyle ırkçı Güney Afrika ve Etiyopya İmparatoru Haile Selasiye’nin ortaçağ feodal devletinin özgürlük, savaşçılarına Tanzanya kucak açıyordu. Bütün bu ülkelerde Kübalı paralı askerlere iş çıkacaktı.</p>

  <p>«Kendilerini marksist sosyalizme adamış ve zorbayı devirmek için canlarını fedaya hazır olan Habeşistanlı subaylarla buluşacağım.»</p>

  <p>«Evet, Etiyopya olgunlaştı artık,» dedi Castro.</p>

  <p>«Kaderin sana bu güzel adanın kıyılarından çok ötelerde bir rol verdiğini ikimiz de biliyoruz. Afrika seni bekliyor.»</p>

  <p>Castro keyifle arkasına yaslanıp iri ellerini dizlerine yerleştirdi.</p>

  <p>«Afrikalıların Rusya’ya karşı doğal bir güvensizlikleri vardır.» diye devam etti Ramon. Kremlin’de ki Rusların hepsi Kafkas ırkındandır. Bütün diğer erdemlerine rağmen Rusların çoğunun ırkçı olması talihsiz bir gerçektir. .Afrika liderlerinin birçoğu, özellikle, de genç olanları. Rusya’da eğitim görmüşlerdir. Patrice Lumumba Üniversitesinin koridorlarından geçerken obezyana, yani 'maymun' diye fısıldandığını hepsi duymuşlardır. Ruslar beyaza ve ırkçıdırlar, Afrikalı tâ kalbinde hisseder onlara güvenilmeyeceğini.»</p>

  <p>Ramon purosunu tüttürdü. Bir süre konuşmadılar. Sonunda, sessizliği bozan Castro oldu.</p>

  <p>«Devam et.»</p>

  <p>«Diğer yandan, El Jefe, senin geçmişinde bir Afrikalı yatmaktadır...»</p>

  <p>Castro başını salladı.</p>

  <p>«Ben İspanyolum.»</p>

  <p>Ramon gülümseyerek devam etti. «Dedelerinin Havana’da köle olarak, satıldıklarını iddia edecek olursan, sana kim inanmazlık edebilir ki? Ve Afrika’da nasıl etkin olabileceğini hayal edebilir misin?»</p>

  <p>Castro bir an konuşmadan bu hayali düşünürken Ramon yumuşak bir sesle devam etti. «Sana bir tur hazırlamalıyız. Mısır'dan güneye doğru, ilişkide olduğun yirmi devleti kapsayacak bir tur. Burada Afrika halkına bağlılığını dile getirirsin. Afrika yanlısı olduğunu iki yüz milyon insana gösterebilirsen etki alanının ne kadar büyük olacağını düşün.» Ramon uzanıp Castro'nun bileğine dokundu. «Sıkıntılı küçük bir adanın başkanı değilsin o zaman. Amerika’nın oyuncağı değilsin. Dünya çapında etki ve gücü olan bir devlet adamısın.»</p>

  <p>«Altın Tilkim,» diye söylendi Castro. «Seni bu kadar sevmeme hiç şaşmamalı.»</p>

  <p class="yildiz">***</p>

  <p>Tanzanya büyükelçiliği geçici olarak kentin eski kesimindeki İspanyol sömürge binalarından birine yerleşmişti.</p>

  <p>Etiyopyalılar Ramon'u bekliyorlardı, imparator Haile Selasiye’nin ordusunun üç genç subayıydılar. Ramon Machado'yu içlerinden sadece biri ilgilendirmişti. Daha önce Addis Ababa’ya gittiğinde Yüzbaşı Getachew Abebe ile tanışmıştı.</p>

  <p>Etiyopya’da etnik çizgilerde bir kesinlik yoktur. Bin yıllık istila ve Kızıl Denizin öte yanındaki Kafkas ırkı kabileleriyle Afrika kıtasının içlerinden gelen kabilelerle karışma sonunda bir ayrım yapabilmek olanaksızdır. Gurulle ve Amhara gibi tanımlar kan bağından çok dil ve kültür gruplarını belirler.</p>

  <p>Ancak Yüzbaşı Getachew Abebe’de safkan Afrikalı etkisi hakimdi. Teni çok kara, dudakları iriydi. Addis Ababa Üniversitesi mezunuydu. Joe Cicero üniversiteye profesör olarak güçlü bir İngiliz ve Amerikalı marksist kadrosu yerleştirmeyi başarmıştı. Onların en parlak öğrencilerinden olan Abebe de tam bir marksist leninistti şimdi.</p>

  <p>Ramon onu yıllardır inceledikten sonra artık aradığı adamın o olduğuna inanmış bulunuyordu. Ababe en azından zeki ve acımasızdı ve kendini davaya adamıştı.</p>

  <p>Daha otuz beş yaşında olmasına rağmen Ramon'un şimdilik Etiyopya’nın bundan sonraki lider adayıydı.</p>

  <p>Tanzanya büyükelçiliğinin pancurları kapalı arka odasında el sıkışırlarken Ramon duvarları süsleyen bir dizi Afrika maskını gösterdi. Bunlardan herhangi birinde bir mikrofon saklı olabilirdi.</p>

  <p>Konuşmaları havadan sudandı ve yarım saat bile sürmemişti. Ayrılmak üzere el sıkışırlarken Ramon Abebe'ye yaklaşıp dört sözcük fısıldadı, bir yer ve bir saat.</p>

  <p>İkisi bir saat sonra eski kentin en ünlü ban olan Bodeguita del Medio’da bir daha buluştular. Yerlere talaş tozu serpilmiş, masalarla iskemleler eski ve yıpranmıştı.</p>

  <p>Delik deşik duvarlarda yazılar, ünlü ve sıradan İnsanların İmzaları vardı: Hemingway'den Spencer Tracy'ye ve Windsor Dükü Edward’a kadar pek çok kimse burada içmişti. Adi tahta çerçeveler içinde solgun fotoğrafları duvarlarda asılıydı. Uzun ve dar salonda dumandan göz gözü görmüyordu.</p>

  <p>İla adam en uzak köşede oturuyorlardı, önlerinde birer kadeh içki varsa da, ikisi de birer yudum bile almış değillerdi.</p>

  <p>«Yoldaş, zaman hemen hemen geldi çattı,» dedi Ramon. Abebe başını salladı.</p>

  <p>«Amhara aslanı yaşlandı ve dişleri döküldü; oğlu tembel ve zayıf bir budaladır.</p>

  <p>Millet onun baskısı altında inim inim inliyor ve son yüzyılın en büyük kuraklık ve kıtlığı yaşanıyor. Vakit tamamdır.»</p>

  <p>«Kaçınmamız gereken iki şey var,» dedi Ramon. «Birincisi silahlı bir ihtilal. Ordu ayaklanır da imparatoru hemen öldürecek olursa seni gözönüne alan olmayacaktır.</p>

  <p>Rütben çok küçük daha. Generallerden biri iktidarı ele alacaktır.»</p>

  <p>«Eee?» dedi Abe be. «Çözümü ne bunun?»</p>

  <p>«Yavaş bir ihtilal.» Abebe her ne kadar kabul edecek değilse de, bu terimi ilk kez duyuyordu.</p>

  <p>«Anlıyorum,» diye mırıldandı. Ramon adamı aydınlatmak için sözüne devam etti.</p>

  <p>«Derg Haile Selasiye'den hesap sorup tahtı terketmesini istemelidir. Dediğin gibi yaşlı aslanın dişleri döküldü artık. Tek başına kaldı. Boyun eğmek zorunda kalmalı.</p>

  <p>Sen Derg'deki bütün etkini kullanmalısın, ben de kendi hesabıma bunu yapacağım.»</p>

  <p>Derg bütün askeri ve kabile büyükleri, hükümet daire başkanları ve din büyüklerinden oluşan Etiyopya parlamentosuydu. Addis Ababa Üniversitesinin marksist ürünleri tüm parlamentoya yayılmıştı. Bunlardan çoğu da Ramon'un dördüncü bölümüne bağlıydılar. Hepsi de Geta chew Abebe'yi liderleri olarak kabul etmişlerdi.</p>

  <p>«Ondan sonra geçici olarak bir askeri cuntayı başa geçireceğiz ve ben de büyük bir Küba kuvveti getirmeyi ayarlayacağım. Bununla senin durumunu sağlamlaştıracağız. Onun ardından da sıra bir sonraki adıma gelecek.»</p>

  <p>«O nedir?» diye sordu Abebe.</p>

  <p>«İmparator ortadan kaldırılmalıdır. Krallık yanlısı bir karşı darbeyi önlemek için.»</p>

  <p>«İdam mı? »</p>

  <p>«İdamlar çok duygusal ve çok kamuoyunun, gözü önünde olan şeylerdir.» Ramon başını salladı. «Yaşlı ve hasta bir adam zaten. Bir gün ölecek ve.. »</p>

  <p>«Ve sonra seçim mi?» diye Abebe sözünü kesince Ramon sert bir bakışla adamın yüzüne baktı. Etiyopyalının kalın mor dudaklarındaki alaycı gülümsemeyi gördükten sonra, o da gülümsedi.</p>

  <p>«Beni korkuttun, yoldaş,» dedi Ramon. «Bir an ciddi konuştuğunu sandım. Yeni başkanı ve hükümet biçimini seçmeden kesinlikle seçim istemeyiz. Halk kitleleri hiçbir yerde kendilerini yönetememişlerdir bugüne kadar; o bir yana, kendilerini yönetecek insanları bile seçememişlerdir. Onlar için bu seçimi yapmak bizim görevimizdir. Daha sonraları, sen marksist bir sosyalist hükümetin başkanı ilân edildikten sonra seçimimizi onaylatmak için kontrolümüz altında olan bir seçime gideceğiz.»</p>

  <p>«Sana Âddis’te ihtiyacım olacak,» dedi Abebe. «Senin yol göstermene ve önümüzdeki tehlikeli ve heyecanlı günlerde mücadelemizi başarıya ulaştırmak için Küba’nın güçlü sağ eline ihtiyacım olacak.»</p>

  <p>«Orada olacağım, dostum. Sen ve ben birlik olarak dünyaya bir ihtilalin nasıl yapılması gerektiğini göstereceğiz.»</p>

  <p>Her zaman riziko vardır, diye düşündü Ramon, ama bunun gelecekte beklenen kazançlara göre değerlendirilmesi gerekir. Sonra da bu rizikoları azaltacak tüm önlemler alınmalıdır.</p>

  <p>Kırmızı Gül'ü çocuğuna yaklaştırma zamanı gelmişti, tıpkı doğumdan hemen sonra o ilk bağın kurulması için zaman tanındığı gibi. O zaman çocuğuna süt vermiş, onun küçücük vücudunu yakından tanımıştı ama bu üç yıl önceydi. Bağ zayıflamaya başlamış olmalıydı. Ramon o tehdit video gösterisini, fotoğrafları, klinik ve anaokulu raporlarını kadının analık içgüdülerini güçlendirmek için kullanmıştı. Ancak üç yıl çok uzun bir süreydi ve Kırmızı Gül üstündeki kontrolünün zayıfladığını, hissediyordu.</p>

  <p>Siemens radar raporunu teslim ettiği için ödüllendirilmeli ve kendisine açık olan tek yolun işbirliği olduğu öğretilmeliydi. Diğer yandan çılgınca bir şeye kalkışacak kadar da uyarılma malıydı. Kadının güçlü ve azimli bir kişiliği vardı. Tehlikeli bir ruha sahipti ve Ramon bunun parçalanması zor bir güç kaynağı olduğunu biliyordu.</p>

  <p>Korkutulabilirdi, ama tam olarak denetim altına alınabilir miydi? Bundan henüz emin değildi. Çok dikkatli davranmak zorundaydı.</p>

  <p>Nicholas'la bu buluşmasının bir gevşeme göstergesi olduğuna inanmaması gerekirdi. Çelik yaylı bir kapana kıstırılmış olduğunu anlamalıydı.</p>

  <p>Ramon bu ziyaretin yaratacağı bütün ters etkileri hesaplamıştı. Bunlardan en akla yatkını Kırmızı Gül'ün çocukla kaçabileceğini ya da çocuğu onların elinden kurtarabileceğini düşünmesiydi.</p>

  <p>Buna karşı da önlemler almıştı. Buluşma epey uzak bir çiftlikte gerçekleşecekti.</p>

  <p>Burası tüm ailesiyle tatilini geçirmek üzere New York’a gitmiş olan İspanya Komünist Partisinin bir üyesinindi. Ramon buluşmada bulunmak üzere bir KGB grubunu da sağlamıştı.</p>

  <p>Çiftliğin içinde ve çevresinde hepsi de silahlı on iki nöbetçi vardı. Silahlar, telsizler ve Kırmızı Gül'ün oğlunu görünce isteri nöbetine tutulması olasılığına karşı uyuşturucu ilaçlar diplomatik kuryeyle Madrid’e getirilmişti.</p>

  <p>İspanya’yı seçmesinin de iyi bir nedeni vardı. Kırmızı Gül Nicholas'ın nerede tutulduğunu asla bilmemeliydi. Ramon Courtney ailesinin gücünü ve etkinliğini çok iyi biliyordu. Kırmızı Gül babasına gittiği takdirde ve adam da oğlanın nerede olduğunu bilirse, çocuğu kaçırmak için ya paralı asker tutarlar ya da Güney Afrika güvenlik güçlerinden yararlanırlardı.</p>

  <p>Onun için Kırmızı Gül oğlunun İspanya’da yaşadığını sanmalıydı.</p>

  <p>Mantıklısı da buydu. Nicholas burada doğmuştu. Kırmızı Gül Ramon'un İspanyol olduğunu biliyordu. Çocuğu en son İspanya' da görmüştü. Okyanus ötesi bir ülkeye götürüldüğünü düşünmesi için hiçbir neden yoktu.</p>

  <p>Havana'dan Londra’ya Aeroflot uçağıyla gelmişler, oradan İspanya’ya ise İberya Havayollarıyla uçmuşlardı. Görüşmeden sonra Adra ile çocuk iki KGB koruyucusu eşliğinde aynı yolla dönecekler, Ramon ise Etiyopya’ya gidecekti.</p>

  <p>Ramon çiftliğin çan kulesinin penceresinin pancurları arasından yüzyıllık birikimin yosunuyla lekelenmiş kırmızı kiremitli çatıya baktı. Bina geleneksel mimariye göre inşa edilmişti. Ortadaki bir avlunun çevresinde beyaz badanalı duvarlar, bakımlı bahçenin tam ortasında da bir yüzme havuzu vardı. Havuzun iki kenarındaki palmiye ağaçlarının meyve yüklü zarif dalları suyun üzerine eğilmişti.</p>

  <p>Ramon bulunduğu yerden çiftliği çevreleyen tarla ve bağları da görebiliyordu.</p>

  <p>Ancak kendisi görülmüyordu. Bağları bölen kenarı duvarlı yollarda gizlenmiş olan arabalar telsizle vereceği bir emirle hemen bütün kaçış yollarını keseceklerdi. Ramon malikânenin çevresine ve avluya bakan pencerelere sekiz adam yerleştirmişti.</p>

  <p>Bunlardan biri tüfekli ve keskin nişancıysa da, gerçekte ona ihtiyacı olacağını sanmıyordu.</p>

  <p>Gerekli kadro ve uçak biletleriyle operasyon epey tuzluya malolmuştu. Ancak Madrid’deki Rus elçiliğinin nöbetçi ve araçlarını kullanmış, çiftlik sahibine de bir şey ödememişti. Ramon maliye dairesinin cimriliğini ve raporunu hazırlarken her bir masrafı haklı göstermek için nasıl saatlerce uğraştığını hatırlayarak her zamanki gibi midesinde yine bir yanına hissetti.</p>

  <p>Bir muhasebeci bir operasyonun gereklerini ve önceliklerini nasıl anlayabilirdi?</p>

  <p>Karşı karşıya kaldığı bu sürekli mali teftiş olmadan ne kadar çok şey elde edilebilirdi oysa. Sovyet sosyalizmi arasına kattıkları bir ulusa ne değer biçerlerdi?</p>

  <p>Telsiz çatırtısı düşüncelerini yarıda kesti.</p>

  <p>«Da? Evet?» Rusça konuşuyordu.</p>

  <p>«Üç numara konuşuyor. Araba göründü.» Malikânenin güneyindeki yolun en ucundaki nöbetçiydi bu.</p>

  <p>Ramon kulenin güneye bakan penceresine döndü. Bağların ötesinde yaklaşan bir arabanın ardında bıraktığı toz bulutu görülüyordu.</p>

  <p>«Çok iyi.» Tekrar eski yerine dönüp elçilikten gelen kadın muhabere memuruna başıyla işaret verdi. Kadın elektronik bir konsolun başında oturuyordu, mikrofon avluya çevrilmişti. Orada konuşulan her kelime kaydedilecek, görüntü videoya alınacaktı.</p>

  <p>Binada da Kırmızı Gül'ün girebileceği her odada gizli mikrofonlar ve kameralar vardı. Banyo ve tuvalette bile. Ramon bu malzemeyi Madrid’teki büyükelçilikten istemişti.</p>

  <p>Kordiplomatik plakalı mavi Cortina çiftlik kapısı önünde durdu.</p>

  <p>Arabadan önce Isabella Courtney, arkasından havaalanından bu yana kendisine eşlik eden kadın elçilik görevlisi indi. Isabella bir an durdu ve sanki orada olduğunu hissetmiş gibi çan kulesinin kapalı pancurlarına baktı. Ramon dürbünü alıp kadının yüzünü inceledi.</p>

  <p>Son gördüğünden bu yana dramatik bir değişim geçirmişti. O saçma sapan genç kızdan eser kalmamıştı. Olgun bir kadındı şimdi. Duruşunda bir ağırlık, bir kararlılık vardı. Yüz hatları sertleşmişti sanki. Zayıftı, çok zayıf. Gözlerinin altında kara lekeler vardı. Ramon o kadar uzaktan bile yaşamın sıkıntılarının ilk hafif izlerim, dudaklarının kenarındaki çizgileri seçebiliyordu. Kadında hoşuna giden bir acı çekmişlik havası vardı. Eskisi kadar güzel değildi, ama çok daha çekici ve ilginç görünüyordu.</p>

  <p>Ramon hiç beklenmedik bir anda onun Nicholas'ın annesi olduğunu düşündü ve içinde kadına karşı bir acıma duydu. Ancak bu duyguya kızmış ve hemen bastırmıştı.</p>

  <p>Daha önce, hatta Lubyanka altındaki sorgulama hücrelerinde ve Kongo'daki işkence odalarında bile böyle bir şey hissettiğini hatırlamıyordu. Öfkesini kendine, sonra da kadına yöneltti. O bir anlık zayıflığın suçlusu kadındı.</p>

  <p>Isabella pancurlar ardında bir kıpırtı görmüş olduğunu sandı, ama bunu sadece hayal etmiş de olabilirdi.</p>

  <p>Kendisine eşlik eden kadın koluna dokunup hafif aksanlı bir İngilizceyle, «Gel,» dedi. «İçeri girelim.»</p>

  <p>Isabella bakışlarını çan kulesinden önünde açılan tik ağacından kapıya kaydırdı.</p>

  <p>Bir kadın bekliyordu kendilerini. Isabella; gri tayyörünün düğmelerini sanki kendisini bir zırh gibi koruyacakmışcasına ilikledi. Omuzlarını geri atıp kapıdan içeri girdi.</p>

  <p>İçersi loş ve serindi. Taş döşeli yerlerde koyu renkli halılar vardı. Mobilyalar ağır, pencerelerin pancurları kapalıydı.</p>

  <p>«Bu tarafa!» Kadın kendisini büyük holün yanındaki küçük bir odaya soktu. Elinde Isabella’nın bavuluyla getirdiği büyükçe bir paketi taşıyan kadın da arkalarından geldi.</p>

  <p>Bavul ve paketi kaim meşe masanın üstüne bıraktıktan sonra kapıyı kilitledi.</p>

  <p>«Anahtarları ver.» Isabella çantasından çıkardığı anahtarları kadına uzattı.</p>

  <p>İki kadın sistemli bir hareketle bavulu aradılar. Bu görev için yetiştirildikleri belliydi.</p>

  <p>Her giyim eşyasını tek tek açıp astarlarını ve dikiş yerlerini kontrol ediyorlar, krem ve kozmetik kutularına dikiş iğnesi sokuyorlardı. Her tüpü tek tek elden geçirip Isabella’nın koltukaltlarını traş ettiği elektrikli traş makinesinin pillerini bile çıkardılar.</p>

  <p>Ondan sonra biri Nicholas’a getirdiği hediye paketini açarken ötekisi de elçantasını didik didik etti.</p>

  <p>«Elbiselerinizi çıkarın lütfen.» Isabella omuzlarını silkerek soyunmaya başladı.</p>

  <p>Üstünden çıkan her şey çok sıkı bir incelemeden geçiyordu. Omuz vatkaları ve sutyenin astarı da iyice kontrol edildi.</p>

  <p>Çırılçıplak kalınca kadınlardan biri, «Kollarını kaldır,» dedi.</p>

  <p>Diğeri eline bir cerrah eldiveni geçirip iki parmağım bir vazelin çanağına daldırınca Isabella’nın gözleri dehşetle açıldı.</p>

  <p>«Arkanı dön,» diye emretti kadın.</p>

  <p>«Hayır.» Isabella başını salladı.</p>

  <p>«Çocuğu görmek istiyor musun?» Kadın vazelinle parlayan iki parmağını kaldırdı.</p>

  <p>«Dön arkanı.»</p>

  <p>Isabella ürperdi, tüylerinin diken diken olduğunu hissetti.</p>

  <p>«Lütfen. Hiçbir şey saklamıyorum. Gereksiz bir şey bu.»</p>

  <p>«Dön arkanı.» Kadının sesi hiç değişmemişti, Isabella ağır ağır döndü.</p>

  <p>«Öne eğil. Ellerini masaya daya.»</p>

  <p>Isabella öne eğilip masanın kenarını tuttu.</p>

  <p>«Bacaklarını iki yana aç.»</p>

  <p>Isabella isteyerek küçük düşürüldüğünü anlıyordu. Bütün bunların oyunun bir parçası olduğunu biliyordu. Hiçbir şey hissetmemeye çalıştı ama kadının parmakları içine girerken elinde olmadan hafifçe bağırıp çekilmeye çalıştı.</p>

  <p>Isabella dudaklarını ısırıp gözlerini kapattı. Muayene pek uzun sürdü.</p>

  <p>«Tamam.» Kadın geriledi. «Giyin şimdi.»</p>

  <p>Isabella yanaklarından yaşlar süzüldüğünü farketti. Çantasından mendilini alıp kuruladı. Öfke gözyaşlarıydı bunlar.</p>

  <p>«Burada bekle.» Kadın eldiveni elinden sıyırıp çöp sepetine attı.</p>

  <p>Sonra ikisi birden çıkıp kapıyı kapattılar.</p>

  <p>Isabella giyinip bir iskemleye oturdu. Elleri titriyordu. Yumruklarını sıkıp ellerini ceketinin ceplerine soktu.</p>

  <p>Onu bir saat beklettiler orada.</p>

  <p>Ramon video kameranın küçük ekranından seyretmişti.</p>

  <p>Kamera öyle yerleştirilmişti ki, tüm muayene sırasında Isabella’nın yüzünü seyretmişti. Kadının yüz ifadesinde kendisini huzursuzluğa yöneltecek şeyler vardı.</p>

  <p>Onun tam bir teslimiyet içinde olacağını ummuşsa da, bunu gerçekten beklememişti.</p>

  <p>Oysa gözlerinde buz gibi bir öfkeyi, sıktığı çenelerinin sert inatçı çizgisini görmüştü.</p>

  <p>Ekrana yaklaşarak dikkatle incelemişti kadını, öfke dışa mı yoksa içe mi dönüktü?</p>

  <p>Öldürmeye mi yoksa intihar etmeye mi hazırdı? Bundan emin olamadı.</p>

  <p>Tam o anda Isabella başını kaldırıp gizli kameraya baktı. Kameranın ne olduğunu anlamış ve hemen kendini toparlamıştı. O lacivert gözlere bir perde inmiş, yüz ifadesi boş bir kaygısızlığa dönüşmüştü. .</p>

  <p>Ramon doğruldu. Derin bir göğüs geçirdi. Tâ baştan beri kuşkulandığı gibi bu insan belirli bir noktadan öteye gitmeye zorlanamazdı. O noktanın da çok yaklaşmış olduğunu hissediyordu. Kadın isyanın eşiğindeydi. Taktik değiştirilmesi gerekiyordu şimdi. Pekâlâ; ona da hazırlıklıydı.</p>

  <p>Değişiklik genellikle iyi bir yöntemdi; insanı şaşırtır, kararsızlığa iterdi.</p>

  <p>Ramon odaya dönüp, «Çocuğu getirin,» dedi.</p>

  <p>Adra yan odadan elinden tuttuğu Nicholas'la geldi.</p>

  <p>Ramon anasını olduğu gibi çocuğu da dikkatle inceledi. Adra o sabah oğlanın saçlarını yıkamıştı. Lüle lüle saçları alnına düşüyordu. Basit bir kısa kollu beyaz gömlekle kısa pamuklu pantolon giymişti. Kolları bacakları güneşten yanmıştı, dudakları pembeydi ve karakaşları iri gözleri üstünde kalın kalındı. Her ananın yüreğini parçalayacak bir çocuktu.</p>

  <p>«Sana söylediklerimi hatırlıyor musun, Nicholas?»</p>

  <p>«Evet, baba.»</p>

  <p>«Çok iyi bir kadınla tanışacaksın az sonra. Seni çok seven bir hanım. Sana bir armağan getirdi. Ona iyi davranacaksın ve kendisine 'anne' diyeceksin.»</p>

  <p>«Beni Adra'dan alacak mı?»</p>

  <p>«Hayır, Nicholas. O seninle biraz konuşup bir armağan vermeye geldi. Sonra da gidecek. Ona iyi davranacak mısın? Eğer sözümü dinlersen Adra bu akşam bir Woody Woodpecker filmi seyretmene izin verecek. Bunu istersin, değil mi?»</p>

  <p>«Evet, baba,» Nicholas mutlu bir gülümsemeyle baktı babasına, «Haydi git şimdi.»</p>

  <p>Ramon pancurlar arasından aşağı baktı. Avluda KGB kadınlarından biri Isabella’yı güneşe çıkarıyordu. Yüzme havuzunun yanındaki bir sırayı gösterdi. Gizli mikrofonlardan sesi odanın içinde duyuldu.</p>

  <p>«Burada bekleyin lütfen. Çocuk size gelecek.»</p>

  <p>Kadın döndü, Isabella sıraya oturdu, çantasından çıkardığı güneş gözlüğünü taktı.</p>

  <p>Kara camların altından sezdirmeden çevresini inceledi.</p>

  <p>Ramon telsizinin düğmesine bastı.</p>

  <p>«Tüm istasyonlar, Bir Numara konuşuyor. İlişki başladı.»</p>

  <p>Elektronik gözetleme aygıtları dışında şimdi Isabella’ya 7.62'lik bir tüfekle küçük ok atıcı bir tabanca doğrultulmuştu. Tabancada, mermi yerine Tentanyl vardı ve bir insanı iki dakika içinde hareketsiz hale getirirdi. Ramon panzehir olarak, iki tane 10 miligramlık Nalorphine ampulünü de hazır bekletiyordu. Son bir çare olarak uyuşturucuya başvursa da, Kırmızı Gül gibi gelecekte değerli olabilecek bir ajanı kaybetmek istemezdi.</p>

  <p>Isabella birden ayağa fırlayıp avlunun öte yanına baktı. Ramon da aşağı baktı.</p>

  <p>Kulenin hemen altında Adra ile Nicholas görünmüştü.</p>

  <p>Isabella koşup oğlunu kucaklama isteğine güçlükle engel oldu. Böyle bir hareketin çocuğu şaşırtıp korkutacağını biliyordu. Her oğlan çocuğun bebek muamelesi görmekten nefret ettiği yaştaydı. Isabella çocuk kitaplarını didik didik etmişti oraya gelene kadar.</p>

  <p>Gözlüğünü çıkarıp kıpırdamadan bekledi. Nicholas, Adra’nın elini bırakmadan ilgiyle süzdü annesini.</p>

  <p>Isabella onu görmeye hazırlıklı olduğunu sanıyordu. Kendisine gönderilen son fotoğrafı sadece iki ay önce çekilmişse de, gerçek bambaşka bir şeydi. Resimde oğlanın gerçek renkleri, o teni, o gözleri asla canlandırılamazdı. Hele o gözleri!</p>

  <p>«Tanrım, dünyanın en güzel çocuğu bu!» diye mırıldandı. «Tanrım, ne olur sevsin beni.»</p>

  <p>«Buenos Dias, Senyorita Bella,» dedi Adra. İspanyolca konuşuyordu. «Nicholas yüzmeyi çok sever. Onunla yüzmek isterseniz ikiniz için de kabinde birer mayo var. Orada üstünüzü değiştirebilirsiniz.»</p>

  <p>Sonra Nicholas’a baktı. «Annene hoş geldin de.» Oğlanın elini bıraktı, ikisini avluda yalnız bırakarak dönüp gitti.</p>

  <p>Nicholas ne gülümsemiş ne de bakışlarını Isabella’nın yüzünden ayırmıştı. Şimdi bir adım öne çıkıp sağ elini uzattı.</p>

  <p>«Günaydın, anne. Benim adım Nicholas Machado ve seninle tanıştığıma çok sevindim.»</p>

  <p>Isabella diz çöküp olanca gücüyle oğlunu kollan arasında sıkmak isterdi. 'Anne' sözcüğü bir bıçak darbesi gibi girmişti yüreğine. Oğlanın elini tutup sıktı.</p>

  <p>«Çok esaslı bir gençmişsin, Nicholas. Anaokulunda da çok başarılı olduğunu duydum.»</p>

  <p>«Evet. Gelecek yıl da genç öncülere katılacağım.»</p>

  <p>«Bak bu çok iyi olacak senin için. Genç öncüler kimdir, Nicholas?»</p>

  <p>«Bunu herkes bilir.» Annesinin cahilliğinin oğlanın hoşuna gittiği belliydi.</p>

  <p>«Devrimin kız ve erkek evlattandır onlar.»</p>

  <p>«Çok güzel,» diye Isabella aceleyle devam etti. «Sana bir armağan getirdim. »</p>

  <p>«Teşekkür ederim, anne.» Nicholas'ın bakışları elinde olmadan pakete kaydı.</p>

  <p>Isabella sıraya oturup armağanı verdi. Nicholas da annesinin önünde çömelip dikkatle açtı kâğıdı. Sonra birden durdu.</p>

  <p>«Beğendin mi?» diye Isabella endişeyle sordu.</p>

  <p>«Bu bir futbol topu,» dedi Nicholas.</p>

  <p>«Evet. Beğendin mi?»</p>

  <p>«Bana verilen en güzel armağan bu.» Oğlan başını kaldırıp bakınca Isabella onun o resmi konuşmasına rağmen bunu içten söylediğini anladı. Ne kadar kendine hakim bir küçük adam bu, diye düşündü. Nasıl korkunç olaylar ve karabasanlar onu böyle yaptı acaba?</p>

  <p>«Ben hiç futbol oynamadım,» dedi Isabella. «Sen bana oynamasını öğretir misin?»</p>

  <p>«Ama sen kızsın.» Nicholas kuşkuluydu.</p>

  <p>«Yine de bir denemek isterim.»</p>

  <p>«Peki.» Nicholas topu kolunun altına sıkıştırmıştı. «Ama ayakkabılarını çıkarmalısın.»</p>

  <p>Aradan birkaç dakika geçince çocuğun tüm çekingenliği uçup gitmişti. Topun ardından koşarken heyecanla bağırıyordu. Bir tarla faresi kadar atikti, Isabella onun arkasından koşuyor, verdiği talimatları yerine getiriyor, onunla birlikte gülüyordu.</p>

  <p>Sıranın ayakları arasına beş göl atmasına da izin verdi.</p>

  <p>Sonunda ikisi de çimenlerin üstüne serildiklerinde Nicholas soluk soluğa, «Bir kız için... çok iyisin,» dedi.</p>

  <p>Sonra mayolarını giydiler. Nicholas annesine becerilerini gösterdi. Önce havuzun boyunca kurbağalama yüzdü. Annesinin övgüleri o kadar çoktu ki, «Havuzu enine suyun altından da geçebilirim. Bak,» dedi. Gerçekten de öteki uca varana kadar suyun altından yüzüp ağzından suları püskürterek, kıpkırmızı bir yüzle çıktı dışarı.</p>

  <p>Suyun alçak yerindeki basamaklarda oturan Isabella oğlunu en son suyun içinde gördüğü zamanı hatırlayınca bir tiksinti duymuş, ama yine de gülmeyi başarmıştı.</p>

  <p>«Aferin sana, Nicholas.»</p>

  <p>Oğlan hâlâ soluk soluğa annesinin yanına geldi ve aniden kucağına atladı.</p>

  <p>«Çok güzelsin. Seni sevdim.»</p>

  <p>Isabella, çok değerli bir kristali kırmaktan korkarcasına dikkatle kollarıyla sardı oğlunu. Islak ve sıcak vücuduna yaslanınca kendi kalbinin kopacakmış gibi attığını hissediyordu.</p>

  <p>«Nicholas,» diye mırıldandı. «Yavrum benim. Ne kadar çok seviyorum seni! Nasıl da özlüyorum seni!»</p>

  <p class="yildiz">***</p>

  <p>O öğleden sonra göz açıp kapayıncaya kadar geçti. Adra oğlanı almaya geldi.</p>

  <p>«Nicholas'ın yemek saati geldi. Siz de onunla birlikte yemek ister misiniz, Senyorita?»</p>

  <p>Adra’nın bahçede kurduğu sofrada yediler yemeklerini. Nicholas portakal suyu, Isabella şeri içiyordu.</p>

  <p>Nicholas dondurmasını bitirmek üzereyken Isabella’nın başı dönmeye başladı.</p>

  <p>Kulaklarında bir uğultu duydu, Nicholas'ın başı irileşmeye ve bulanıklaşmaya başladı sanki.</p>

  <p>Adra kadını iskemlesinden devrilmek üzereyken yakaladı. Ramon evden çıktı. İki KGB kadını arkasındaydılar.</p>

  <p>«Aferin sana, Nicholas,» dedi Ramon. «Haydi şimdi Adra'yla git yat.»</p>

  <p>«O iyi hanıma ne oldu öyle?»</p>

  <p>«Bir şey olmadı: Çok uykusu gelmiş. Senin de uykun geldi zaten, Nicholas.»</p>

  <p>«Evet, baba.» Çocuk esneyip gözlerini ovuşturdu. Adra oğlanı götürünce Ramon bekleyen kadınlara işaret etti. «Onu odasına götürün.»</p>

  <p>Kadınlar Isabella’yı iskemleden kaldırırlarken Ramon boş şeri kadehini aldı ve uyku ilacının izlerini mendiliyle sildi.</p>

  <p>Isabella yabancı bir yatak odasında uyandı. Kendini dinlenmiş ve huzurlu hissediyordu. Sabah güneşinin ilk ışıkları pancurlar arasından giriyordu odaya.</p>

  <p>Uykulu uykulu gözlerini kırpıştırarak çarşafla çıplak omuzlarını örttü. Nerede olduğunu merak ediyordu.</p>

  <p>Birden çarşafın altında çırılçıplak olduğunu farketti. Başını kaldırdı. Elbisesi açık banyo kapısının yanındaki iskemlenin üzerinde katlanmış duruyordu. Bavulu yerindeydi.</p>

  <p>Birden gözucuyla bir hareket farkedince iyice uyandı. Odada bir erkek vardı.</p>

  <p>Bağırmak için ağzını açarken adam susmasını işaret etti.</p>

  <p>«Ram...» Ama Ramon iki adımda yanına gelip eliyle ağzını örttü.</p>

  <p>Isabella şaşkın bir halde bakıyordu. Sevinmişti de. Ramon! Bir bahar seli gibi neşe yükseliyordu içinde.</p>

  <p>Ramon onun yanından ayrılıp yatak odasının duvarına yürüdü. Duvarda Goya üslubunda yapılmış koyu renkli bir tablo vardı. Ramon tabloyu kaldırınca altında duvara monte edilmiş bir mikrofon göründü.</p>

  <p>Ramon bir daha ses çıkarmamasını işaret ederek yanına döndü. Yatağın yanındaki abajurun üstünü çıkarıp ikinci mikrofonu da gösterdi.</p>

  <p>Sonra sıcak soluğu yüzünü yalayacak kadar yaklaştı kadına.</p>

  <p>«Gel.» Çarşafın üstünden çıplak omzuna dokundu. Aradan o kadar uzun zaman geçmişti ki, Isabella mutluluğuna rağmen onun karşısında utanıyordu.</p>

  <p>«Açıklayacağım, gel.» Erkeğin gözleri öylesine bir acıyla doluydu ki, Isabella sevincinin karardığını hissetti.</p>

  <p>Ramon onun çarşafı tutan elini yakalayıp yataktan çekti. Sonra çırılçıplak olduğu halde banyoya sürükledi. Isabella çıplaklığının farkında değildi, aldığı uyuşturucunun yan etkisiyle hâlâ sendeliyordu.</p>

  <p>Ramon banyoda sifonu çekti, muslukları ve duşu açtı.</p>

  <p>Sonra onun yanına döndü. Isabella ona dokunmaya korkarak geriledi. Çıplak sırtı soğuk çinilere yapışmıştı.</p>

  <p>«Neler oluyor bize? Sen de onlardan biri misin, Ramon? Kafam çok karışık. Lütfen neler olup bittiğini anlat bana.»</p>

  <p>Ramon'un yakışıklı yüz hatları acıyla kasıldı. «Ben de senin gibiyim. Nicky için onlarla işbirliği yapmak zorundayım. Şu anda anlatamam, bizden çok büyük güçlerin elindeyiz. Üçümüz de kapana kıstırıldık. Sevgilim, seni kucaklayıp her şeyi anlatmak isterdim, ama o kadar az zamanım var ki.»</p>

  <p>«Ramon, bana beni hâlâ sevdiğini söyle.»</p>

  <p>«Seni her zamandan çok seviyorum, sevgilim. Nasıl bir cehennem hayatı yaşadığını biliyorum. Bu hayatın her bir anını paylaştım ben de. Benim için neler düşündüğünü tahmin ediyorum. Bir gün gelecek yaptığım her şeyin Nicky ve senin için olduğunu anlayacaksın.»</p>

  <p>Isabella erkeğe inanmak istiyordu, onun söylediklerinin doğru olmasını istiyordu.</p>

  <p>Ramon kadının yüzünü avuçları içine aldı. «Çok yakında birlikte olacağız. Üçümüz. Sen ben ve Nicky. Bana güvenmelisin.»</p>

  <p>«Ramon!» Isabella kollarını erkeğin boynuna dolayıp olanca gücüyle sarıldı.</p>

  <p>Hiçbir nedeni ve mantığı olmamasına rağmen ona inanıyordu.</p>

  <p>«Sadece bir iki dakikamız var. Daha fazla kalamayız. Çok tehlikeli olur bu. Nicky’nin ne korkunç bir tehlikede olduğunu bilemezsin.»</p>

  <p>«Senin de.»</p>

  <p>«Benim hayatımın önemi yok. Ben sadece Nicky'yi... »</p>

  <p>«İkiniz de. İkiniz de çok değerlisiniz.»</p>

  <p>«Nicky'ye zarar verecek bir şey yapmayacağına söz ver bana,» dedi Ramon.</p>

  <p>«Lütfen ne derlerse yap. Pek uzun sürmeyecek. Bana yardım edersen bu beladan kurtulacağız. Ama bana güvenmelisin.»</p>

  <p>«Sevgilim benim. Kalbimin tâ içinde biliyordum bunu. Bir neden olduğunu. Elbette sana güveniyorum, sevgilim.»</p>

  <p>«Hepimiz için güçlü olmalısın.»</p>

  <p>Isabella’nın yanaklarından gözyaşları süzülüyordu. «Söz veriyorum,» dedi.</p>

  <p>«Tanrım, nasıl da seviyorum seni; Bunu o kadar uzun bir süre bastırdım ki.»</p>

  <p>«Biliyorum sevgilim, biliyorum.»</p>

  <p>«Lütfen seviş benimle, Ramon. O kadar uzun zamandır sensizim ki. Kurudum gittim artık. Gitmeden önce seviş benimle.»</p>

  <p>Sevişmeleri çok kısa sürmüştü ama yine de sanki bir kasırga geçmiş gibi oldu Isabella’nın üstünden.</p>

  <p>Ramon son bir öpücükten sonra gittiğinde artık bacakları kendisini taşıyamıyordu. Sırtı duvara yapışık olarak ağır ağır yere kaydı. Musluklardan sular akıyor, duşun buharı banyoyu dolduruyordu. Hiçbir şey anlamıyordu Isabella. Anlamak zorunda değildi ve bundan sonra da umursamıyordu. Önemli olan sadece Nicky'le Ramon'du.</p>

  <p>«Tanrıya şükürler olsun,» diye mırıldandı. «Doğru değilmiş. O karabasanların hiçbiri doğru değilmiş. Ramon hâlâ seviyor beni. Üçümüz biraraya geleceğiz yine. Her nasılsa. Bir gün.»</p>

  <p>Güçlükle doğruldu sonra. «Kendimi toparlamalıyım şimdi. Hiçbir şeyden kuşkulanmamalılar... » Duşun altına girdi.</p>

  <p>Kapı açılıp da içeri havaalanından kendisini oraya getiren o korkunç kadın girdiğinde donuyla sutyenini henüz giymişti. Kadın Isabella’nın vücuduna öyle bir baktı ki, Isabella’nın tüyleri ürperdi, hemen eteğini giydi.</p>

  <p>«Ne istiyorsun?»</p>

  <p>«Yirmi dakika sonra havaalanına gidiyorsun.»</p>

  <p>«Nicky nerede? Oğlum nerede?»</p>

  <p>«Çocuk gitti.»</p>

  <p>«Onu görmek istiyorum. Lütfen.»</p>

  <p>«Olanaksız. Çocuk gitti.»</p>

  <p>Isabella Ramon'la geçirdiği birkaç dakikanın uyandırdığı umudun uçup gitmekte olduğunu hissetti.</p>

  <p>Ramon’a güvenmeliyim. Güçlü olmalıyım.</p>

  <p>Havaalanına giderken kadın Isabella’nın yanında oturuyordu. Hava çok sıcaktı, arabanın havalandırma tertibatı yoktu. Kadının bir erkek kadar keskin kokusu vardı.</p>

  <p>Isabella kusacağını anlayınca camı indirip havayı yüzüne çarptırdı.</p>

  <p>Sürücü havaalanı terminali önünde durup da bagajdan Isabella’nın bavulunu çıkarırken kadın çiftlikten ayrıldıklarından bu yana ilk kez ağzını açtı.</p>

  <p>«Senin bu.» Isabella’ya üstü yazısız kapalı bir zarf uzattı.</p>

  <p>Isabella zarfı çantasına koydu. Kadın oturduğu yerde ön camdan dışarı bakıyordu. Isabella arabadan inip bavulunu aldı. Sürücü yerine geçti, araba uzaklaştı.</p>

  <p>Isabella terminalin önündeki turistler arasında yapayalnız hissetti kendini. Nicky'le Ramon'u görmeden önce olduğundan daha yalnız ve daha çok korku içinde.</p>

  <p>«Ona güvenmeliyim,» diye mırıldanarak içeri girdi.</p>

  <p>Birinci sınıf bekleme salonunda tuvalete gidip kapıyı kilitledi. Ancak ondan sonra açtı zarfı.</p>

  <p>Kırmızı Gül, Armscor ve Pelindaba'daki nükleer araştırma enstitüsün deki nükleer patlayıcının gelişme aşamasını öğreneceksin. Seçilen deneme yerini ve tarihini bildireceksin.</p>

  <p>Bu bilgiyi vermenden sonra oğlunla bir daha görüşmen sağlanacaktır. Bu ikinci görüşmenin süresi vereceğin bilginin kapsamına bağlıdır.</p>

  <p>Her zamanki gibi imza yoktu ve mesaj adi bir kâğıda daktiloyla yazılmıştı.</p>

  <p>Görmeyen gözlerle baktı Isabella.</p>

  <p>«Giderek daha çok batıyorum, diye mırıldandı. «Önce radar raporu.» O iş o kadar kötü gelmemişti. Radar bir savunma silahıydı. Ama bu? Bir atom bombası mı? Bunun sonu gelmeyecek miydi? Başını salladı. «Bunu onlara söyleyemem.»</p>

  <p>Babası Pelindaba Enstitüsüyle ilişkisi olduğunu ima bile etmemişti. Nükleer patlayıcı konusunda tek bir yazı ya da dosya görmüş değildi. Basında Pelindaba’da ülkenin uranyum üretimi konusunda araştırma yapıldığını ve nükleer reaktör planları hazırlandığını okumuştu. Başbakan Güney Afrika’nın atom bombası geliştirmeye çalışmadığını tekrar tekrar söylemişti. Buna rağmen kendisinden üretimin başlayıp başlamadığını öğrenmesi isteniyordu. Bunu bir gerçek olarak kabul etmişlerdi. İlk denemenin nerede yapılacağım öğrenmesini istiyorlardı.</p>

  <p>Isabella sinirli hareketlerle kâğıdı yırtmaya başladı.</p>

  <p>«Yapamam,» diye söylendi. Kalkıp tuvaletin kapağını kaldırdı, kâğıt parçalarını atıp sifonu çekti.</p>

  <p>«Onlara bunu yapamayacağımı söylerim.» Ama kafası bir yandan da çalışmaya başlamıştı.</p>

  <p>Babamın üzerinde çalışmam gerek, diye düşündü ve hemen; bir plan kurdu.</p>

  <p>Isabella İspanya’da sadece beş gün kalmıştı. Yine de Nana seçim kampanyasının tam ortasında böyle sudan bir mazeretle ülke dışına çıkmasına çok kızmıştı. Seçimden önceki cuma günü Başbakan John Vorster Ulusal Parti adayını desteklemek için Sea Point belediye binasında bir toplantıda konuştu.</p>

  <p>Ona bu konuşmayı yaptırmak için tüm kurnazlığını kullanmıştı Centaine Courtney-Malcomess. Parti Sea Point’in rakiplerinin bir kalesi olduğunu ve boşuna çabalamakta olduklarını biliyordu. Ağır toplarını ileri sürmekte pek istekli değillerdi ama her zaman olduğu gibi yine Centaine kazandı.</p>

  <p>Başbakanın konuşacağı duyulunca toplantı salonu tıklım, tıklım dolmuştu, önce Isabella konuştu. Konuşmasını on dakikayla sınırlamıştı. Tüm kampanya boyunca yaptığı en iyi konuşma oldu bu. Geçmiş haftalarda çok değerli deneyimlere sahip olmuş ve kendine güveni gelmişti. İspanya yolculuğu da onu canlandırmış gibiydi. Nana ve Shasa yapacağı konuşmayı dikkatle incelemişler ve daha önce onların önünde konuşmuştu. Bu iki eski kurnaz politikacı kendisine çok değerli fikirler vermişlerdi.</p>

  <p>Kalabalığın önündeki Isabella’nın gençliği ve güzelliği dinleyicilerin yüreklerine akmıştı sanki. Konuşması bitince ayağa kalkıp alkışladılar, yanıbaşındaki John Vorster’de iri kırmızı suratını sallayarak, alkış tutarak kendisini onayladığını gösterdi.</p>

  <p>Ertesi çarşamba akşamı seçim sonuçları alındı. Herhangi bir sürpriz olmamıştı.</p>

  <p>İlerici Parti yine eskisi gibi milletvekilliğini almıştı, ancak bu kez Isabella aradaki farkı bin iki yüze indirmişti. Sanki kaybeden değil de kazanan oymuş gibi taraftarları kendisini omuzlar üstünde taşıdılar salondan dışarı.</p>

  <p>Bir hafta kadar sonra John Vorster Isabella’yı parlamentodaki bürosuna çağırdı.</p>

  <p>Isabella binayı iyi bilirdi. Babası Hendrik Verwoerd’in kabinesinde bakanken odası başbakanın odasından iki kapı ötedeydi.</p>

  <p>Shasa bakanlığı sırasında Isabella’nın odasını istediği gibi kullanmasına izin vermişti. O da Cape Town’a geldiğinde burasını buluşma yeri olarak kullanırdı. Şimdi geniş koridordan geçerken bütün o eski anılar canlanıyordu gözlerinin önünde.</p>

  <p>Başbakan kendisini sadece birkaç dakika bekletti. Odasına girdiğinde de karşılamak için masasının ardından çıktı.</p>

  <p>«Beni görmek istemenize çok mutlu oldum. Oom John,» dedi Isabella kusursuz Afrikaan diliyle. Adamın onayını almadan böyle bir hitap şekli kullanmaması gerekirdi.</p>

  <p>Ancak 'Oom' ya da 'Amca' en büyük bir saygı sözcüğüydü. Kumarı da kazanmıştı.</p>

  <p>Vorster’in mavi gözleri kızın bu cesaretini takdir ettiğini gösteren bir parıltıyla doldu.</p>

  <p>«Sea Point için seni kutlamak istiyordum, Bella.» Isabella bu kabul edilme belirtisi karşısında heyecanlandı. Adının bu kısaltılmış biçimini kullanması olağanüstü bir takdirdi.</p>

  <p>«Kahve içmek üzereydim,» diye Vorster sehpanın üstündeki gümüş ve porselen takımı gösterdi. «İkimize de birer fincan doldurur muydun acaba?»</p>

  <p>Kahvesini yudumlarken de, «Eee, genç hanım, şimdi ne yapacaksın bakalım?» diye sordu. «Milletvekili olamadığına göre.. »</p>

  <p>«Oom John, babamın yanında çalışıyorum...»</p>

  <p>«Bunu biliyorum,» diye sözünü kesti Vorster. «Ama böyle taze politik yetenekleri başıboş bırakamayız. Senato üyeliğini düşündün mü hiç? &gt;</p>

  <p>«Senato mu?» Isabella yutkundu, kahve boğazım yaktı. «Hayır, Sayın Başbakanım, hiç düşünmedim. Kimse bana... »</p>

  <p>«Eh, şimdi ben söylüyorum işte. Yaşlı Kleinhans gelecek ay emekli olacak. Onun yerine bir aday göstermek zorundayım. Mecliste sana garanti bir yer bulana kadar orada kalırsın.»</p>

  <p>Isabella fincanını bırakıp dili tutulmuş gibi baktı adama. Bir yandan da bu yeni gelişmeyi düşünmeye çalışıyordu.</p>

  <p>«Adaylığı kabul eder misin?» diye sordu Vorster.</p>

  <p>Müthiş bir başarıydı bu, hiçbirinin hatta Shasa ile Nana'nın bile akıllarına gelemeyen bir şey.</p>

  <p>Hendrik Verwoerd politikaya Senatoda başlamıştı. Yirmi sekiz yaşında bir Isabella hiç kuşkusuz Senatonun en genç, en zeki ve kesinlikle en güzel senatörü olacaktı.</p>

  <p>Senatörlüğün arkasından çeşitli komisyon üyelikleri gelecekti. Isabella sahip olduğuna inandığı yeteneğin yansına bile sahip olsa Ulusal Partinin kendisini partinin başlıca feminist politikacısı yapacaklarını biliyordu. İktidar güçlerinin arasına girmesi uzun sürmeyecek, en gizli devlet sırlarını öğrenebilecekti.</p>

  <p>«Bana büyük bir şeref verdiniz, sayın Başbakanım.» Sesi bir fısıltıydı sanki.</p>

  <p>«Senin vatanına daha büyük bir şerefle hizmet edeceğinden hiç kuşkum yok.»</p>

  <p>Vorster elini uzattı. «Sizi kutlarım, Senatör.»</p>

  <p>Isabella adamın elini sıkarken sırtından aşağı buz gibi bir suçluluk parmağının inmekte olduğunu hissetti. İhanet ve sahtekârlığın ürpertisi. Ama buna engel oldu.</p>

  <p>Kırmızı Gül'ün efendileri için şimdi paha biçilmez bir değerde olduğunu düşündüğü anda birden ferahladı. Artık koşulları kendisi ileri sürebilir, istediği ödülü kendisi tayin edebilirdi.</p>

  <p>Nicky ile Ramon, diye düşündü. Ramon ile Nicky, az kaldı. Tahmin edebileceğimizden de az. Yine birlikte olacağız.</p>

  <p class="yildiz">***</p>

  <p>Isabella Karoo'nun o sert görkemliliğine hayrandı.</p>

  <p>Kendisi henüz bir çocukken Shasa almıştı bu büyük koyun çiftliğini. Babasıyla o büyük sürüngenler döneminde geniş bir bataklık olan topraklarda fosil avcılığı yapmış, buldukları taşlaşmış kemik ve dişlerin büyüklüğü karşısında şaşkına dönmüştü. Evleri adını o korku veren yaratıklardan ve dağlardan birinin eteğinden fışkıran tatlı sudan almıştı: Canavar Pınarı. Yemyeşil çimenleri ve rengârenk bahçeleriyle evin üstünde kızıl bir kayadan duvar yükselirdi. Kayanın çatlakları arasında kartallar ve akbabalar yuva yaparlardı.</p>

  <p>Koyun çiftliği altmış bin dönümdü. Merinos türü koyunlar arasında antilop sürüleri dolaşırdı. Hem koyunlar hem antiloplar dikenli çöl canlarıyla beslenirler ve bu da etlerine hafif bir baharatlı lezzet verirdi.</p>

  <p>Shasa kışları av mevsiminin basında yıllık antilop avı için Canavar Pınarına dostlarını davet ederdi. Karoo’da on santimden fazla yağmur alındığı yıllar iyi bir yıl sayılırdı ve böyle bir mevsimde antiloplar iki kere doğum yaparlardı. Sonuç, sayılarının kontrol altına alınması gereken bir sürü bolluğu olurdu. Böyle bir yılda çölün pek zayıf olan bitki örtüsünü korumak için bin tane antilop avlanması gerekirdi.</p>

  <p>Garry arkadaşlarıyla ailelerini Johannesburg'dan getirmişti. Canavar Pınarı pisti yeni Lear jetinin inip kalkabilmesi için uzatılmış ve asfaltlanmıştı. Konukların geri kalanını Shasa. Cape Town'dan getirmişti.</p>

  <p>Senato tatile girene kadar Isabella Cape Town'dan ayrılamamıştı. Sonra babasının yirmi dokuzuncu doğum günü armağanı olan gümüş rengi Porsche'yle yola çıkmıştı. Yanında Nana vardı. Yaşlı kadının hikâyeleri yolda geçen uzun saatleri kısaltırdı. Shasa’nın aksine Nana hız göstergesine bakmazdı. Beaufort West'ie çiftlik arasındaki düzlükte bir ara saatte 160 mile çıktıysa da Nana'dan hiçbir protesto sesi yükselmemişti.</p>

  <p>Canavar Pınarının mutfağının önünde durduklarında öğleden sonraydı.</p>

  <p>Hizmetçiler ve köpekler koşa koşa fırladılar kendilerini karşılamak için. Isabella sonunda odasına kaçabildiğinde Nanny banyonun, suyunu doldurmuş, bavullarını boşaltıyordu. .</p>

  <p>«Aman tanrını, çok yoruldum, Nanny. Bir hafta uyuyabilirim doğrusu.»</p>

  <p>«Tanrının adını boş yere ağzına almayacaksın,» dedi kadın.</p>

  <p>«Bırak bu ağızları, Nanny. Sen Müslümansın.»</p>

  <p>«Kurallarımız aynıdır,» diye homurdandı Nanny.</p>

  <p>Isabella yatağa attı kendini. «Erkekler nerde?»</p>

  <p>«Avlanıyorlar kuşkusuz.»</p>

  <p>«İçlerinde işe yarayanı var mı, Nanny? »</p>

  <p>«Var, ama hepsi evli. Sen kendi erkeğini getirmeliydin, Bayan Bella.» Nanny duraksadı. «Bak, karısı olmayan yeni bir tane var ama.» Sonra başını salladı. «Ama onu da sen beğenmezsin.»</p>

  <p>«Neden?»</p>

  <p>«Kafasında tek tel saç yok,» diyen Nanny neşeyle güldü.</p>

  <p>Nanny haklıydı. Adamın sevimli ve duygulu bir yüzü, çok güzel iri Yahudi gözleri olmasına rağmen Isabella’yı pek etkilememişti. Güneşte yanmış kafası çıplak ve çilliydi, ensesinde bir tutam saç vardı sadece. Garry ile konuşmaktaydı.</p>

  <p>Isabella yemek öncesi kokteyle indiğinde pek keyifli hissediyordu kendini. Sıcak banyodan sonra bir saat uyumuştu. Üzerinde aldatıcı derecede sade mavi bir ipekli elbise vardı. Epey açık olan dekoltesi evli olsun olmasın her erkeğin bakışını üzerinde topluyordu.</p>

  <p>Isabella doğruca Garry’nin yanına gitti. Ağabeyini aylardır görmemişti. «Benim koca ayıcığım,» diyerek kucakladı.</p>

  <p>Garry kolunu kızkardeşinin belinden çekmeden adamla tanıştırdı. «Bella, Profesör Aaron Friedman'la tanıştırayım seni. Aaron, bu da benim kızkardeşim, Senatör Doktor Isabella Courtney.»</p>

  <p>«Aman Garry,» diye unvanlarının böyle sıralanmasına itiraz eden Isabella Aaron Friedman'ın elini sıktı. Adamın ince kemikli ama güçlü bir eli vardı, bir piyanistin ya da bir cerrahın eli gibi.</p>

  <p>«Aaron Kudüs Üniversitesinden izinli olarak burada bulunuyor.»</p>

  <p>«Kudüs’e bayılırım,» dedi Isabella. «Aslında İsrail’i çok severim. Öylesine canlı, öylesine tarih ve din dolu bir yer ki.»</p>

  <p>Adamla bir dakika daha meşgul olduktan sonra babasını bulmaya gitti. Babası konuklarının karılarından en güzel üçünü çevresine toplamış espriler yapıyordu.</p>

  <p>«Benim güzel babam.» Isabella babasını öpüp koluna girerek yanındaki yerini aldı. Birlikte ne kadar uyumlu bir çift oluşturduklarım bilirdi. Çok geçmeden her zamanki gibi zarif bir topluluğun merkezi oldular.</p>

  <p>Gösterişli bir Karoo günbatımı ortalığı ve bulutları kızıla boyarken şampanyalarını yudumladılar.</p>

  <p>Erkeklerden biri söz arasında, «Giyinirken radyoyu dinliyordum,» dedi.</p>

  <p>«Etiyopyalılar Haile Selasiye’yi tahttan çekilmek zorunda bırakmışlar.»</p>

  <p>«Lanet fırça kafalılar ve haydut yığını,» dedi bir diğeri. «Savaşta Altıncı Tümenle oradaydım. Bizim işimiz güçtü, Shasa Huricane’i ile uçarken biz aşağıda taban tepiyorduk.»</p>

  <p>Shasa göz boşluğunu örten kara bez parçasına dokundu. «O zamanlar Habeşistan'dı ülkenin adı. Herifleri gözaltında bulunduralım derken gözün birini orada bıraktık.»</p>

  <p>Gülüştüler. Bir başkası, «Haile Selasiye esaslı adamdı aslında.» dedi. «Şimdi ne olacak, merak ederim doğrusu.»</p>

  <p>«Kara Afrika’nın başka yerlerinde neler oluyorsa o olacak elbette, karışıklık ve komünizm, cinayetler ve marksizm.»</p>

  <p>Hepsi bunu onayladıklarını belirtmek için başlarını salladıktan sonra güneşin batışının son görkemli anlarını seyretmeye koyuldular.</p>

  <p>Gece bir sahne perdesi hızıyla inmiş ve hemen o anda akşam serinliği başlamıştı.</p>

  <p>Yemek gongu da tam zamanında çaldı. Centaine terasın ucundaki koltuğundan kalkıp konuklarını mum ışıklarının gümüş ve kristal takımları aydınlattığı, cilalı ceviz ağacının antika bir ışıltı verdiği sofraya götürdü.</p>

  <p>Isabella, adı yazılı kartın Garry ile Aaron Friedman arasına yerleştirilmiş olduğunu gördü.</p>

  <p>Lanet olsun, diye düşündü. Garry’nin tanıştırmasından sonra adamın hep kendisine baktığına dikkat etmişti. Nana’nın topluluğun tek bekâr erkeğini yanına oturtması doğaldı.</p>

  <p>Aaron koşup oturması için iskemlesini tuttu. Isabella otururken hoşsohbet davranmaya karar verdi. Erkeğin iyi konuşması ve kendine özgü bir mizah yeteneğine sahip olması da hoşuna, gitmişti. Artık çıplak kafasını görmüyordu.</p>

  <p>Garry öteki yanındaki kadınla konuşmaktaydı, birden dönüp Isabella’nın yanındaki Aaron'la konuşmaya başladı.</p>

  <p>«Aaron, pazartesi öğleden sonra mutlaka Pelindaba’ya dönmek zorundaysan ben seni uçakla götürürüm.»</p>

  <p>Isabella yanaklarının kızardığını hissetti. Nükleer araştırma enstitüsü vardı Pelindaba’da.</p>

  <p>Garry kaygıyla bakıyordu kızkardeşine.</p>

  <p>«İyi misin, Bella?»</p>

  <p>«İyiyim elbette.»</p>

  <p>«Bir an çok garip göründün de.»</p>

  <p>«Saçmalıyorsun, Garry. Hayal görüyorsun galiba.» Ama Aaron'la Garry nasıl gideceklerini konuşurlarken düşünmeye başlamıştı. Garry yine yanındaki kadına döndüğünde artık kendini toparlamıştı. .</p>

  <p>«Size ne öğrettiğinizi sormayı ihmal ettim, profesör?»</p>

  <p>«Bana Aaron deyin, doktor.»</p>

  <p>Isabella gülümsedi. «Siz bana Isabella derseniz, profesör.»</p>

  <p>«Ben bir nükleer fizikçiyim, Isabella. Korkarım çok sıkıcı bir meslektir.»</p>

  <p>«Kendine haksızlık ediyorsun, Aaron.» Isabella hafifçe erkeğin bileğine dokundu.</p>

  <p>«Savaşta olsun, barışta olsun, geleceğin bilimidir fizik.»</p>

  <p>Isabella hâlâ adamın bileğini tutarak bir omzunu ona çevirdi ve hafifçe öne eğildi.</p>

  <p>Dekoltesini örten ipekli kumaş birden açılıvermişti. Isabella sutyen giymemişti.</p>

  <p>Erkeğin bakışları yön değiştirip gözleri birden irileşince memebaşlarına bakmakta olduğunu anladı. Kendini toparlayıp gösteriyi sona erdirmeden iki saniye kadar öylece kaldıktan sonra adamın bileğini bıraktı. .</p>

  <p>Aaron Friedman o iki saniye içinde müthiş bir değişime uğramıştı. Artık büyülenmiş bir insandı.</p>

  <p>«Karın nerede, Aaron?»</p>

  <p>«Karımla beş yıl önce boşandık.»</p>

  <p>«Ooo, çok üzüldüm.» Isabella sesini boğuk bir mırıltıya döndürdü ve üzüntüsünü gözleriyle gösterdi.</p>

  <p class="yildiz">***</p>

  <p>O gece yatmaya hazırlanır, makyajını silerken aynada kendisine baktı.</p>

  <p>«İsrail, Pelindaba, nükleer fizik...» diye mırıldandı. «Bunun sonu büyük bir patlamadır ancak.»</p>

  <p>Bu iki yıl içinde efendilerine bir bilgi göndermediği bir ay bile geçmemişti.</p>

  <p>Bunlardan çoğu sıradan raporlar ve toplantı tutanaklarıydı. Ama bu olay Nicholas'la yeniden buluşmasını çabuklaştırabilirdi.</p>

  <p>Aaron yemekte attan ve binicilikten çok hoşlandığını söylemişti, ama Isabella’nın hoşuna gideceğini bilse kutup yolculuklarından ve jilet yemekten de aynı derecede hoşlandığını anlatacağından hiç kuşku yoktu. Eh, yakında at üstünde nasıl durduğunu görecekti. Ertesi sabah gezintiye çıkmayı kararlaştırmışlardı.</p>

  <p>«Ne kadar ileri gideceksin?» diye sordu Isabella aynadaki aksine. Sorusunu yanıtlamadan uzun uzun düşündü. «Çok da tatlı ve eğlenceli biri, ayrıca çıplak kafalı erkeklerin seks, güçlerinin de müthiş olduğu söylenir.» Sonra aynada kendisine bakıp yüzünü buruşturdu. «Tam bir Mata Hari olma yolundasın, değil mi?»</p>

  <p>Ama bu şaka perdesi altında Nicky ve Ramon için her şeyi yapacağını biliyordu.</p>

  <p class="yildiz">***</p>

  <p>Ertesi sabah ahırlara indiğinde gün daha yeni ağarmaya başlamıştı. Aaron. giyinmiş olarak bekliyordu. Kendi binici takımı ve çizmeleri olması yüreklendirici bir şeydi.</p>

  <p>Atlar biraz ısındıktan sonra Isabella kendi kısrağını dörtnala kaldırıp kurumuş nehir yatağından baraja doğru sürdü. Kıyıya vardıklarında bir Mısır kazı sürüsü havalandı başlarının üstünde.</p>

  <p>Isabella eyerden kaydı, ipekli eşarbının ucuyla gözünü sildi. Aaron da telaşla atladı atından.</p>

  <p>«Bir şey mi oldu, Isabella?»</p>

  <p>«Gözüme bir şey kaçtı galiba.»</p>

  <p>«Bakabilir miyim?»</p>

  <p>Isabella yüzünü erkeğe çevirdi. Aaron kadının yüzünü avuçları içine alıp gözünün içine baktı. «Bir şey göremedim.»</p>

  <p>Isabella uzun kara kirpiklerini kırpıştırdı, sabah güneşinin ilk ışıkları gözbebeklerinin derinliğinde binlerce parçaya kırılıyordu.</p>

  <p>«Emin misin?» Erkeğin soluğu tatlıydı, vücudu da temiz ve erkekçe kokuyordu.</p>

  <p>Gözlerinin içine baktı. Yanık bal kadar parıltılı ve koyuydu gözleri.</p>

  <p>Aaron kadının gözünün altını ovuşturdu.</p>

  <p>«Şimdi nasıl?» Isabella yine kırpıştırdı gözlerini.</p>

  <p>«Tılsımlı bir elin var. Çok daha iyiyim şimdi. Teşekkür ederim.» Sonra da ıslak ve aralık dudaklarla öptü erkeği.</p>

  <p>Aaron birden ürperdi, sonra kendini hemen toplayıp kadını belinden kavradı.</p>

  <p>Isabella karnını erkeğe doğru iterek onun diliyle bir an ağzının içini araştırmasına izin verdi. Sonra onun kasıklarındaki kabartıyı farkedince geri çekildi.</p>

  <p>«Ahıra kadar yarışa var mısırı?» diyerek atına atladı sonra.</p>

  <p>Bundan sonraki üç gün Aaron Friedman'ın hayatı zevkli bir işkenceye dönüşmüştü. Isabella masanın altından bacağına dokunuyordu. Yüzme havuzunda sutopu oynarlarken erkeğin kendisini iyice ellemesine ses çıkarmadı. Çimenlikte uzanmışlar ve Aaron ona Shelley'den şiirler okurken bikinisinin üstünü gözlerinin önünde düzeltti. Ava gitmek için cipe binerlerken o gün özel olarak giydiği saydam donunu görmesini sağladı. Terasta dans ederlerken kasığını erkeğe dayayıp ağır ağır sürtünüyordu. Aralarında bir kriket sopası gibi sert bir şey vardı.</p>

  <p>Aaron'un Garry'yle gideceği günün gecesi kendisini yatak odasının kapısına kadar geçirmesine izin verdi. Aaron kadını öperken sırtını sıkıca duvara dayamıştı ve Isabella’nın eteği beline kadar çıkmıştı.</p>

  <p>Isabella da neredeyse onun kadar soluksuz kalmıştı. Durmasını istemiyordu. İlk sezgileri doğru çıkmıştı, o parmaklarla bir konser piyanisti olmalıydı erkek.</p>

  <p>«Bu akşam kapını kilitleme,» diye mırıldandı Aaron. Isabella içine düştüğü şehvet dalgasından çırpınarak kurtuldu.</p>

  <p>«Çıldırdın mı sen?» Titreyen parmaklarla eteğini indirdi. «Bütün ailem burada, babam, ağabeyim, babaannem...»</p>

  <p>«Evet, çıldırdım artık. Beni sen çıldırtıyorsun. Seni seviyorum. Seni istiyorum. Bu bir işkence, Bella. Buna daha fazla dayanamam.»</p>

  <p>«Biliyorum. Ben de öyleyim. Johannesburg’a gelirim.»</p>

  <p>«Ne zaman? Söyle ne zaman, sevgilim?»</p>

  <p>«Ben sana telefon ederim. Numaranı ver bana.»</p>

  <p class="yildiz">***</p>

  <p>Isabella memur emeklileri soruşturmasıyla ilgili bir Senato komisyonu üyesiydi, iki komisyon üyesiyle birlikte bir ay sonra Transvaal’a bulgularını götüreceklerdi.</p>

  <p>Porsche'siyle Johannesburg’a gitti. Garry ve Holly'yle Sandton'daki yeni evlerinde kaldı ve sabah ilk iş olarak Pelindaba Enstitüsünde Aaron'u aradı.</p>

  <p>Onu gidip işinden aldı ve birlikte sevimli bir lokantada yemek yediler. Isabella üstükapalı olarak nükleer araştırma enstitüsündeki işi hakkında sorular sormaya başladı.</p>

  <p>«Aslında çok sıkıcıdır. Anti parçacıklar ve kuvarklar.»</p>

  <p>«Ne kadar ilginç.» Isabella masanın altından erkeğin baca gına dokundu, Aaron onun elini tuttu. «Yaptığın iş çok güç olmalı.»</p>

  <p>«Evet öyledir.» Aaron kadının elini biraz daha yukarı çekti.</p>

  <p>«Çok, hem de.»</p>

  <p>«Ne demek istediğini anlıyorum.» Isabella’nın gözleri irileşti. «Yemekten sonra gerçekten dansa gitmek istiyor musun?»</p>

  <p>«Kahvelerimizi benim evimde içerdik.»</p>

  <p>«0 kadar aç değilim. Bu deniz ürünleri kokteyli de epey doyurucuydu. Başka bir şey yemeyelim,» dedi Isabella.</p>

  <p>«Garson. Hesap lütfen.»</p>

  <p>Aaron'un enstitü arazisindeki mahallede bir dairesi vardı. Güvenlik asıl araştırma ve reaktör alanındaki kadar sıkı olmasa da, yine de kapıda giriş belgesini göstermiş, Isabella da onunla birlikte güvenlik odasına gidip konuk defterini imzalamak ve adıyla adresi ve telefon numarasını vermek zorunda kalmıştı. Güvenlik memuru konuk kartını verirken bilmiş bilmiş bakmıştı yüzüne.</p>

  <p>Çok uzun zamandır aşksız yaşamıştı Isabella ve Aaron müthiş tatmin edici bir erkekti. İlk başlarda sabırlı ve nazikti. Sonra dudakları ve usta parmakları altında kadının ihtirası arttıkça sert ve buyurucu olmuştu. Isabella’yı beş altı kere doyum noktasına kadar getirmiş ama her seferinde zevkten çığlıklar atana kadar uçurumun ağzında tutmuştu.</p>

  <p>Sonunda ikisi birlikte doyuma ulaşmışlar, ama o kadını bırakmamış, mutluluktan kendinden geçene kadar okşayıp tatlı sözler söylemişti.</p>

  <p>«Sen hangi burçta doğdun?» diye sordu Isabella.</p>

  <p>«Akrep.»</p>

  <p>«Hiç şaşmamak gerekir, akrep burcunda doğanlar çok ateşli âşıklardır. Ayın kaçında?»</p>

  <p>«Yedi kasım.»</p>

  <p>Sabah birlikte kahvaltı ettiler. Isabella erkeği işine gitmek üzere kapıya kadar geçirdiğinde üstünde sadece onun pijamasının üstü vardı.</p>

  <p>«Ben kapıdaki nöbetçiye haber veririm,» dedi Aaron. «Gitmek için acele etmene gerek yok.» Kadını öptü. «Doğrusunu istersen öğlen geldiğimde seni burada bulursam memnun bile olurum.»</p>

  <p>«Olanaksız.» Isabella başını salladı. «Bugün işim var.»</p>

  <p>Erkek gider gitmez Isabella kapıya çifte kilit vurdu. Kasa çalışma odasındaydı. Bir gece önce içeri girer girmez ilk dikkat eniği şey bu olmuştu. Herhangi bir tablonun arkasına falan gizlenmiş değildi. Masasının yanında duruyordu. Altı numaralı bir şifresi olan pahalı bir kuyumcu kasasıydı.</p>

  <p>Isabella kasanın önüne oturdu.</p>

  <p>«Yedi kasım... kırk üç kırk dört yaşlarında... 1931 ya da 1932 demek. »</p>

  <p>Dördüncü denemesinde açtı kilidi. Aaron, Shasa kadar bile tedbirli davranmamış, doğum tarihini tersten yazmayı düşünmemişti.</p>

  <p>Böyle parlak zekâlı insanlar nasılda bu kadar saf budalalar olabiliyor, diye düşündü. Kaim çelik kapıyı açmadan parmağıyla dörtkenarını yokladı.</p>

  <p>Menteşelerden birinin altında küçücük bir seloteyp parçası vardı. «O kadar da budala değilmiş,» diye söylendi.</p>

  <p>Aaron'un evde çalışmaktan hoşlandığı belli ölüyordu. Kasanın içi, çoğu Armscor yeşili olmak üzere dosyalarla doluydu.</p>

  <p class="yildiz">***</p>

  <p>Kırmızı Gül Madrid Havaalanında bu görevi aldığından bu yana Isabella nükleer silahlar ve gelişmeleri hakkında çalışmalar yapmaya başlamıştı.</p>

  <p>Londra’da iki gün kalmış ve British Museum kitaplığında bulduğu her şeyi okumuştu. Öğrencilik günlerinden kalma giriş kartı hâlâ vardı. İki not defteri doldurmuştu orada. Sıradan biri için şu anda insanın lanet zekâsının keşfettiği en korkunç işlemin esrarı hakkında pek çok şey biliyordu.</p>

  <p>Üstteki yeşil Armscor dosyasının kapağında en yüksek derecede güvenlik damgası vardı. Sadece sekiz tane olan dosyalardan dördüncüsüydü bu. Diğerlerinin kimlerde olduğu da yazılıydı. Savunma Bakanı, Başkomutan, Armscor'un Başkanı; olarak babası, Profesör A. Friedman ve dört bilim adamı daha. Isabella bunlardan birinin "Weltevreden’e sık sık gelen Armscor' un elektrik başmühendisi olduğunu gördü. Babasının bu dosyaları görmesine izin vermemesine şaşmamak gerekirdi.</p>

  <p>Yeşil kabın üstündeki kod adı 'Skylight Projesi'ydi. Isabella s kasadaki diğer eşyaya dokunmamaya çalışarak dikkatle çıkardı dosyayı. Açıp içindekileri gözden geçirmeye başladı. Tezine hazırlanırken hızlı okuma tekniğini öğrendiği için şimdi sayfaları birbiri ardından çeviriyordu.</p>

  <p>Dosyama büyük bir bölümü, o kadar çalışma yapmış olmasına rağmen kendisi için anlamsız denecek kadar teknik konulardaydı. Ancak Pelindaba’da adi uranyum izotopunu Uranyum 235'le çok zenginleştirecek bir işlem üzerinde büyük gelişmeler kaydedildiğini anlamıştı. Nükleer silah üretiminin ilk adımının da bu olduğunu biliyordu.</p>

  <p>Raporlar tarih sırasına göre dizili olduğundan daha son sayfaya gelmeden, üç yıl önce her biri elli kilotonluk 200 bombaya yetecek kadar Uranyum 235 üretildiğini anlamıştı. Uranyum üretimi konusundaki teknik yardımı nedeniyle bunun büyük, bir kısmının İsrail’e gönderildiği de anlaşılıyordu. Isabella okurken şaşkınlıkla kırpıştırıyordu gözlerini. Yirmi kilotonluk Hiroşima bombası bunların bir tanesinin ancak yarısı gücündeydi.</p>

  <p>Isabella dosyayı bırakıp bir başkasını aldı. Dosyaların kasa içinde nasıl durduklarına iyice dikkat etmişti, yerine koyduğunda karıştırıldığı anlaşılmamalıydı.</p>

  <p>Okumaya devam etti. Skylight Projesi’nin başlıca amacı sadece uçaklar tarafından değil yer topçusu tarafından da kullanılabilecek değişik güçlerde bir dizi taktik nükleer başlık geliştirmekti.</p>

  <p>Armscor'un G5 adı altında 40 kiloluk bir mermiyi deniz düzeyinde 39 kilometre uzağa fırlatacak 155 milimetrelik bir havan topu yapmakta olduğunu biliyordu.</p>

  <p>Nükleer bir başlık için idealdi bu. Rapor da G5 için nükleer mermi geliştirilmesine öncelik vermekteydi.</p>

  <p>Isabella heyecanla okudu raporları. Geliştirme ekibinin kendilerini işlerine adamaları karşısında garip bir gurura kapılmıştı. Karşılaşılan güçlüklerin üstesinden gelinmesine ve projenin hızlanarak hedefine doğru gitmesinde babasının etkisini de zaman zaman görür gibi oldu okurken.</p>

  <p>Son rapor beş gün öncesinin tarihini taşıyordu. Arka arkaya birkaç kere okudu onu. İlk Güney Afrika atom bombası iki aydan kısa bir süre sonra denenecekti.</p>

  <p>«Ama nerede?» diye umutsuzca mırıldandı. Açtığı bir sonraki dosya bu sorusunu yanıtlamıştı.</p>

  <p>Dosyaları yine bulduğu gibi bıraktı, kasanın menteşesi kenarına yine bir seloteyp parçası yerleştirdi ve şifreyi eski sırasına soktu.</p>

  <p>Deneme alanının seçilmesi tam iki yıllık bir çalışma sonucuydu. En önemli konu radyoaktif serpintiydi.</p>

  <p>Güney Afrika’nın Antartika’da Gough Adasında bir meteoroloji istasyonu vardı.</p>

  <p>Burayı düşünmüşler ama hemen vazgeçmişlerdi. Nükleer bulaşmayı önlemek hem çok güç olacaktı, hem de denemeden önce ve sonra bunun saptanacağı, kesindi.</p>

  <p>Dünyanın altındaki bu ıssız ve güzel kıtayla ilgilenen pek çok insan, özellikle de Avustralyalılar vardı.</p>

  <p>Testin güvenlik açısından ya ulusal topraklarda ya da Güney Afrika hava sahası içinde yapılması gerekliydi. Ama hava denemesi fikri de hemen bir yana atıldı. Bunun da saptanması çok ciddi bir tehditti ve bulaşma tehlikesi çok büyüktü.</p>

  <p>Sonunda yeraltı denemesi yapılması kararlaştırılmıştı. Güney Afrikalılar altmış yıldır derin madencilik tekniklerinde liderdiler ve madencilik de yanında derin Sondaj bilimini getirmişti.</p>

  <p>Courtney Şirketleri arasında sondaj uzmanı olan Orion Araştırma vardı. Orion'daki yaşlı sihirbazlar yeryüzünün iki mil derinine kadar bir delik açıp orada kaya örnekleri çıkartabilirlerdi. Bunlar deliği dümdüz açtıkları gibi istedikleri açıda da açabilirler, hatta bir buçuk mil derine indikten sonra kırk beş derecelik bir açı bile verebilirlerdi.</p>

  <p>Parlak güneşli bir günün ortasında deneme alanında çevresindeki dev delgi makineleri arasında duran Shasa Courtney’i derin bir saygı duygusuyla dolduran bu inanılmaz ustalıktı işte.</p>

  <p>Tüm sondaj aletleri tekerlekliydi. Büyük bir itfaiye arabası boyundaki kamyonda jeneratör bulunmaktaydı. Bu, bir transatlantiği hareket ettirecek boyda bir dizel motoruydu. Başka bir kamyonda kontrol odası ve elektronik izleme aletleri vardı. Bir üçüncüsü sondaj takımını taşıyordu. Dördüncüsüyse çelik uçları kaldırıp indirecek bir vinçti.</p>

  <p>Sondaj bölgesi bir dizi ikmal aracı ve karavanla çevriliydi. Çelik boruların yığıldığı alan dönümlerce bir araziyi kaplıyordu. Geceleri tüm alan aydınlatılır, çalışma hiç durmaksızın devam ederdi. Tamamlandığında deliği açmak üç yüz bin dolara mal olacaktı.</p>

  <p>Hava çok sıcaktı. Shasa şapkasını çıkarıp elinin tersiyle alnındaki terleri sildi.</p>

  <p>Burası Kalahari çölünün bir ucuydu. Bölgede yaşayan pek azdı. Sondaj aletinin şimdi üzerinde durduğu yüz elli bin dönümlük bir alan Courtney Madencilik Şirketine aitti. Alanın çevresi dikenli telle çevriliydi. Her giriş yolu ve kapıda nöbetçiler vardı. Şirket dışında kimse bu kampı göremeyecekti, görseler de. ... eh, yeni bir maden arama çabasından başka bir şey değildi ki.</p>

  <p>Shasa başını kaldırdı. Masmavi gökte bir tek bulut bile yoktu. Kalahari’nin bu kısmı yasak askeri bölge olduğundan ticari ve özel uçakların üstünden geçmeleri yasaktı.</p>

  <p>Bin iki yüz mil güneyde olan Kimberley'deki topçu ve tank okulu burada sık, sık askeri manevralar yapardı.</p>

  <p>Shasa yine de kaygılıydı. Denemeye yedi gün vardı. Delik hafta sonuna kadar bitirilmeliydi. Cumartesi gecesi çok sıkı korunma önlemleri alınmış bir konvoy Pelindaba'dan yola çıkıp pazar öğlen deneme alanına varacaktı. Konvoyda bilim adamlarıyla bomba olacaktı.</p>

  <p>Deneme bombası pazartesi gecesine kadar deliğe yerleştirilecek, Savunma Bakanıyla General Malan da denemeden bir gün önce uçakla Cape Town'dan geleceklerdi.</p>

  <p>«Her şey yolunda,» deyip başını sallayarak kontrol odasının çelik merdivenini çıktı.</p>

  <p>Başmühendis on iki yıl Orion’da çalışmıştı. Oturduğu yerden kalkıp nasırlı elini uzattı.</p>

  <p>«Nasıl gidiyor, Mick?»</p>

  <p>«Mükemmel, Bay Courtney. Bu sabah dokuzda üç bin metreye ulaştık.»</p>

  <p>Ekranı gösterdi sonra. Deliğin patlamanın şiddetini azaltacak olan eğimi ekranda görülüyordu.</p>

  <p>«Ben sana engel olmayayım, işine devam et sen.» Shasa mühendisin yanına oturdu.</p>

  <p>Mick tüm dikkatini kontrol tablosuna verdi yine.</p>

  <p>Shasa bir puro yakıp oturduğu yerin altında toprağın ISISInın bir fırın ısısına yakın olduğu magma tabakasına doğru yol alan o esnek çelik solucanı hayal etmeye çalıştı.</p>

  <p>Telefon çaldığında bu hayaline o kadar dalmıştı ki, telefonu açan bir teknisyen kendisine iki kere seslenmek zorunda kaldı.</p>

  <p>«Bay Courtney, sizi istiyorlar.»</p>

  <p>«Kim olduğunu sor. Not al.»</p>

  <p>«Bay Vorster, efendim. »</p>

  <p>«Hangi Bay Vorster?»</p>

  <p>«Başbakan, efendim.»</p>

  <p>Shasa telefonu adamın elinden kaptı. Birden kötü bir önsezi belirmişti içinde.</p>

  <p>«Evet, Oom John?»</p>

  <p>«Shasa, son bir saat içinde İngiliz, Amerikan ve Fransız büyükelçileri devletlerinin birer notasını ilettiler.»</p>

  <p>«Hangi konuda?»</p>

  <p>«Bu sabah saat dokuzda bir Amerikan uydusu deneme alanının fotoğrafını çekmiş. Ons in die kak boğazımıza kadar boka battık. Her nasılsa Skylight’i öğrenmişler ve denemeyi derhal iptal etmemizi istiyorlar. Cape Town’a ne zaman dönebilirsin?»</p>

  <p>«Uçağım hazır bekliyor. Dört saat sonra oradayım.»</p>

  <p>«Bakanlar Kurulunu topluyorum. Onlara durumu anlatmanı istiyorum.»</p>

  <p class="yildiz">***</p>

  <p>Shasa John Vorster’i hiç bu kadar kaygılı ve öfkeli görmemişti. El sıkışırlarken, «Seninle konuşmamızdan bu yana Ruslar Güvenlik Konseyini acil toplantıya çağırdılar,» diye homurdandı. «Denemeye devam edecek olursak zorunlu yaptırım uygulama tehditleri savuruyorlar.»</p>

  <p>Shasa hepsinin kaygıya düşmek için çok geçerli nedenleri olduğunu düşündü.</p>

  <p>«Amerikalılar ve İngilizler denemeyi yaparsak bizi kurtarmak için veto haklarını kullanmayacaklarını bildirdiler.»</p>

  <p>«Herhangi bir şeyi kabullenmediniz, değil mi, Sayın Başbakan?»</p>

  <p>«Elbette ki, hayır. Ama deneme alanını görmek istiyorlar. Havadan çekilen fotoğraflar var ellerinde, Skylight adını da biliyorlar.»</p>

  <p>«Şifre adını biliyorlar mı?»</p>

  <p>«Evet, dostum, biliyorlar.»</p>

  <p>«Bunun ne demek olduğunu anladınız mı, Sayın Başbakan? Üst düzeyde bir hain var aramızda. Hem de çok üst düzeyde.»</p>

  <p>Birleşmiş Milletler’de Üçüncü Dünya ve tarafsız ülkeler temsilcileri birbiri ardından kalkıp Güney Afrika’yı ve nükleer kulübe üye olmak çabalarını kınadılar. Suçlama yapıldığı anda suçlu bulunmuştu. Geçen bir iki yıl içinde Hindistan ve Çin de nükleer bomba denemeleri yapmışlardı, ama o başkaydı. Güney Afrika başbakanının denemenin yapılmadığı konusunda güvence vermesine rağmen İngiliz ve Birleşik Devletler büyükelçileri deneme alanında inceleme yapmakta ısrar ettiler. İki yetkili bir hava kuvvetleri uçağıyla Kalahari'ye götürüldüler. Oraya vardıklarında tüm sondaj aletleriyle kamyonlar alandan uzaklaştırılmıştı. Sadece üzeri taze çimentoyla örtülü bir delik vardı.</p>

  <p>İngiltere büyükelçisi Shasa’ya, «Bu sondajın amacı neydi?» diye sordu. Sir Percy Weltevreden’de yemek yemiş, Canavar Pınarında avlanmış eski bir dosttu.</p>

  <p>«Petrol arama» dedi Shasa. İngiliz kaşını kaldırdı ama bir şey söylemedi. Üç gün sonra İngiltere Güvenlik Konseyinin gündeme alınmasını istediği yaptırımları veto edince fırtına, hafiflemeye başlamıştı.</p>

  <p>Aaron Friedman Isabella’ya telefon edip ani olarak İsrail’e gitmek zorunda olduğunu söyledi. Onun da kendisiyle gelmesini istiyordu. Ancak Kudüs’e çağırılması İçin Birleşik Devletlerin İsrail hükümetine büyük baskılar yaptığını söylememişti.</p>

  <p>«Senden hoşlanıyorum, Aaron ve bunu çok isterdim, ama senin ayrı yaşamın var benim ayrı. Belki bir gün yine karşılaşırız.»</p>

  <p>«Seni hiç unutmayacağım, Bella.»</p>

  <p>Güney Afrika, Devlet Güvenliği Bürosu hiçbir sonuca varmadan aylarca ülkede bir hain aradı. Sonunda, hepsi de ülkeden, çıkmış olan dört İsrail bilim adamının bu sızıntıdan sorumlu olacağına karar verildi.</p>

  <p>Shasa soruşturmanın gizli raporunu okuyunca sevgili kızının Pelindaba’ya girmiş ve profesörün konuğu olarak geceyi orada geçirdiğini öğrenince çok şaşırdı.</p>

  <p>Durumu annesine söyleyince Centaine, «Kızın bakire olduğunu mu sanıyordun yoksa?» dedi.</p>

  <p>«Öyle bir şey yok, ama yine de böyle bir şeyin ortaya çıkması insanın hoşuna gitmiyor.»</p>

  <p>«Ortaya çıkmış bir şey yok. Bella, pek âdeti olmamasına rağmen bu kere gizli bir iş kaçamak yapmış anlaşılan.»</p>

  <p>«Yine de adamın gitmiş olması iyi bir şey.»</p>

  <p>«Esaslı bir damat olabilirdi,» diye alay etti Centaine. Shasa dehşete düşmüştü.</p>

  <p>«Ne diyorsun sen! Babası olacak yaştaydı!»</p>

  <p>«Bella otuzuna geldi,» dedi Centaine. «Evde kaldı bile sayılabilir.»</p>

  <p>«O kadar oldu mu sahiden?» Shasa şaşırmış görünüyordu. «Yılların nasıl akıp gittiğini unutuyorum zaman zaman.»</p>

  <p>«Ona artık ciddi olarak bir koca aramalıyız.»</p>

  <p>«O kadar da acelesi yok,» Shasa kızını kaybetmek istemiyordu. Durumun olduğu gibi devanı edip gitmesine çok alışmıştı.</p>

  <p class="yildiz">***</p>

  <p>Isabella’nın ödülü gelmekte gecikmedi. Aradan birkaç ay geçmeden Nicky’yle bir tatil yapabileceği ve iki hafta süreyle memleketinden uzaklaşabilmek için hazırlanması bildirildi.</p>

  <p>«İki hafta! Bebeğimle hem de! İnanamıyorum.»</p>

  <p>Sevinci Skylight olayının dünya basının manşetlerinden inmediği süre boyunca duyduğu o suçluluk duygusunu da silip atmıştı. Nükleer tehlike, tırmanmasının azaltılmasına yardımcı olduğunu ve ihanetinin uzun vadede insanlık için yararlı sonuçlar doğuracağını düşünerek vicdanını rahat ettirmeye çalıştı.</p>

  <p>Ailesiyle ya da parlamentoda diğer senatörlerle olayı konuşurken yurtseverce bir öfke gösteriyorsa da, geceleri gerçeğin pençesinde kıvranmaktaydı. Vatanına ihanet etmişti ve bunun cezası ölümdü.</p>

  <p>Nana ile Shasa’ya Harriet Beauchamp'le Zürih’te buluşacağını söyledi. Bir araba kiralayıp iki hafta İsviçre’de dolaşacaklar, kayak yapacaklardı.</p>

  <p>«Dönüşüme kadar benden haber falan beklemeyin,» dedi.</p>

  <p>«Yeterli paran var mı, Bella?» diye sordu Shasa.</p>

  <p>«Çok saçma bir soru bu, baba.» Isabella onu öptü. «Bana o fonu ayıran, her aybaşında Senatodan aldığımın iki katı parayı veren sen değil misin sanki?»</p>

  <p>«Parasız kalman olasılığına karşılık sana Lozan’da Credit Suisse’de bir adres vereceğim.»</p>

  <p>«Çok tatlısın, ama on altı yaşında değilim artık.&gt;</p>

  <p>«Kimi zaman öyle olmanı istemiyor değilim, yavrum.»</p>

  <p class="yildiz">***</p>

  <p>Isabella Zürih’e giden Swissair uçağına bindi ama uçaktan Nairobi’de indi. Norfolk Oteline yerleşip ertesi sabah Weltevreden’e telefon etti. Nana'yla konuşurken Zürih'ten aradığını söyledi.</p>

  <p>«Keyfine bak ve bir milyoner bul,» dedi Nana.</p>

  <p>«Sana mı, bana mı, Nana?»</p>

  <p>«Terbiyesizlik ediyorsun, küçük hanım.»</p>

  <p>Isabella aldığı talimata uygun olarak Air Kenya uçağıyla Zambia’da Lusaka’ya uçtu ve havaalanı otobüsüyle terminalden Ridgeway Oteline, gitti. Talimatı bu kadardı.</p>

  <p>Yemekten önce yüzme havuzunun yanına oturup bir cin tonik ısmarladı. Birkaç dakika sonra barın önünde oturan uzun boylu, yakışıklı bir zenci yaklaştı yanına, «Kırmızı Gül,» dedi adam.</p>

  <p>«Oturun.» Isabella’nın kalbi hızla çarpmaya, elleri terlemeye başlamıştı.</p>

  <p>«Adım Paul.» Isabella’nın ikram ettiği içkiyi reddetti. «Sizi gereğinden fazla rahatsız edecek değilim. Lütfen yarın sabah dokuzda hazır olur musunuz? Sizi otelin kapısından alacağım.»</p>

  <p>«Beni nereye götüreceksiniz?»</p>

  <p>«Bilmiyorum,» dedi adam ayağa kalkarken. «Sizin de sormamanız gerekir.»</p>

  <p>Ertesi sabah Paul onu hurda bir Volkswagen'le havaalanının askeri kesimine götürdü, Zambia’nın MİG avcı uçaklarının kalıntıları pistin üstündeydi. Sadece geçen ay dört kaza olmuştu. Zambia’lı pilotların hem Doğu Almanya’da gördükleri eğitim yetersizdi, hem de sesötesi uçuşlara pek uyum sağlayamamışlardı. Ayrıca Zambia’ya satılan MİG'ler Doğu Avrupa’da en az yirmi yıl hizmet görmüşlerdi. Zambia’nın bakıra bağlı ekonomisi bakır fiyatlarının düşmesiyle altüst olmuş durumdaydı. Avcı filosunun bakımı için masraftan kaçınılmıştı bu yüzden. Uçaklara 'Uçan Bombalar' denilirdi halk arasında.</p>

  <p>Avcı uçaklarının arkasında dört turbo motorlu, kuyruğu iki katlı bir ev yüksekliğinde, üzerinde hiçbir işaret taşımayan bir uçak vardı. Isabella her ne kadar uçağı tanımıyorsa da, bu, Rus askeri ağır nakliye uçağı İlyushin 11 76'ydı.</p>

  <p>Paul kapıdaki nöbetçilerle konuşup çantasından çıkardığı bir belgeyi gösterdi.</p>

  <p>Nöbetçilerin komutanı belgeyi inceledikten sonra kulübesine girip amirine telefon açtı.</p>

  <p>Sonra kâğıtları geri verip kapıyı açtı, kendilerini selamladı.</p>

  <p>Büyük uçağın başında tulum giymiş iki pilot yakıt ikmali yapılmasına nezaret ediyorlardı. Paul Volkswagen’i hangarın önünde park edip uçağa gitti. Pilotlardan biriyle konuştuktan sonra Isabella’ya kendisini izlemesini işaret etti. Kadının bavulunu taşımakta güçlük çektiğini görmelerine rağmen kendisine yardım etmek için bir hareket yapmamışlardı.</p>

  <p>«Uçakla gideceksin,» dedi Paul.</p>

  <p>«Eşyalarım ne olacak?» Baş pilot omuzlarını silkerek aksanlı bir sesle, «Burada bırak. Ben bakarım. Gel,» dedi.</p>

  <p>Isabella çevresine bakındıysa da, Paul'un arabaya dönmek üzere uzaklaştığını gördü. Pilotun arkasından uçağa girdi.</p>

  <p>Uçağın içi yüzlerce sandıkla doluydu. Sandıkların üzerinde Kiril harfleriyle yazılar vardı. Pilot onu uçuş bölmesine götürüp arka taraftaki portatif koltuklardan birine oturttu.</p>

  <p>Uçak bir saat sonra hiçbir formaliteden geçmeden havalandı.</p>

  <p>Isabella pilotun önündeki camdan dışarsını görüyordu. Saatine baktı. Bu kuzeybatı yönünde ne kadar gideceklerini merak ediyordu. Hayalinde kıtanın haritasını canlandırmıştı. Uçağın hız göstergesi 475 mil üzerinde titriyordu.</p>

  <p>Bir saatlik bir uçuştan sonra Zambia'dan Angola’ya geçtiklerini tahmin ederek hafifçe ürperdi. Tatilini geçirmek isteyeceği bir yer değildi Angola. Kısa bir süre önce Senatonun Afrika Komitesine seçildiği için Angola hakkında bütün özel bilgileri edinmişti. Ayrıca askerlerin ülke konusundaki gizli raporlarını da okumuştu.</p>

  <p>Angola uzun bir süre Portekiz İmparatorluğunun incisi olmuştu. Güney Afrika'dan sonra Afrika ülkelerinin en zengini ve en güzeliydi. Batı Afrika’nın Atlantik kıyısında bin mil boyunca uzanan ülke deniz kaynakları bakımından çok zengindi. Doğal limanları balık sürüleriyle kaynardı. Amerikan şirketlerinin denizde yaptıkları sondaj çalışmaları sonunda büyük bir petrol ve doğal gaz rezervi bulunduğu saptanmıştı. İç bölgelerde geniş nehirler arasında çok verimli ovalar ve vadiler, geniş ormanlar vardı. Afrika’da su petrol kadar değerli bir doğal kaynaktı. Angola petrol dışında altın, elmas ve demir madenlerine de sahipti. İklimi ılımandı.</p>

  <p>Bütün bu zenginliklerine rağmen on yıldır çok vahşi bir iç savaşın, içindeydi ülke.</p>

  <p>Afrikalı halk beş yüz yıllık efendilerinin boyunduruğundan kurtulmaya çalışıyordu.</p>

  <p>Bu özgürlük çabasında bir beraberlik de yoktu. Çeşitli ordular Portekizlilerle olduğu kadar birbirleriyle de çarpışıyorlardı. MPLA, FNLA ve UNITA'dan başka daha bir sürü özel ordu ve gerilla hareketi vardı.</p>

  <p>Portekizliler inatla tutunuyorlardı sömürgelerine. On binlerce Portekizli genç Afrika’ya gelmişler ve pek çoğu kurşun, mayın ya da tropikal hastalıklarla vatanlarından çok uzakta canlarını vermişlerdi. Sonra Portekiz’de askeri cuntanın beklenmedik bir sol darbesi gelmişti. Portekiz Angola’ya bağımsızlığını vereceğini, serbest seçim yapılacağını, yeni bir hükümetin seçilip, anayasanın yazılacağını ilân etmişti.</p>

  <p>Şimdi seçimlere çok az bir süre kala ülke eskisinden daha korkunç bir iç savaşın içindeydi. Isabella raporlardan başkent Luanda’da neler olup bittiğini tam olarak kimsenin bilemediğini öğrenmişti.</p>

  <p>Darbeden sonra genel vali olarak atanan Amiral Rosa Coutinho, ya da diğer adıyla Kızıl Amiral, Augistinho Neto'yle 'temizlenmiş' MPLA'sını yeğliyor gibiydi. Bu temizleme hareketiyse partinin bütün muhaliflerinin işkenceyle öldürülmesi demek oluyordu. İnsanın başının çevresine geçirdikleri tahta bir mengeneyi sıkarak kafatasını parçalarlardı.</p>

  <p>ClA’nin ise en zayıf olan FNLA’yı desteklediği ve onlara ABD Senatosundan gizli para yardımı yaptığı biliniyordu. Çinliler ve Kuzey Koreliler de FNLA üzerine oynamaktaydılar.</p>

  <p class="yildiz">***</p>

  <p>Siyah Chaika'lardan oluşan konvoy köprüyü geçip Borovits kaya Kulesi kapısından Kremlin’e girdi.</p>

  <p>Öndeki arabada iki Kübalı general vardı. Senen Casa Requerion Küba ordusu genelkurmay başkanıydı. Yanında da ordu lojistik başkanı vardı. Tümgeneral Ramon Machado Başkan Fidel Castro ile ikinci arabadaydı. Konuk devlet başkanına evsahipliği ve çevirmenlik yapmaktaydı.</p>

  <p>Etiyopya’da İmparator Haile Selasiye’nin tahttan indirilmesi, imparatorluğun kaldırılması ve Etiyopya Derg’i tarafından resmen bir marksist sosyalist devlet ilânına yardımcı olduktan sonra dönüşünün ardından Ramon terfi etmişti.</p>

  <p>Şimdi tüm Rus silahlı kuvvetlerinin ikinci, KGB’nin ise en genç tümgeneraliydi.</p>

  <p>Gizli serviste kendisinden kıdemli olan kişi elli üç yaşındaydı. Selefi Joe Cicero ise generalliğe ancak emekliye ayrılması sırasında terfi etmişti. Ramon'un Rus doğumlu olmaması gözönüne alındığında, daha olağanüstü bir nitelik kazanıyordu bu rütbesi. Yurttaşlık belgelerini alalı daha sekiz yıl olmuştu.</p>

  <p>Etiyopya bir zafer olmuştu onun için. İhtilalin ilk aşamasını görünürde bir Rus gücü olmadan ve en önemlisi de, birkaç milyon rubleye başarmıştı.</p>

  <p>Bunun ardından Angola’da Luanda’ya gizli ve çok başarılı bir ziyaret yapıp Kızıl Amiral Rosa Coutinho'yla görüşmüştü. Coutinho Portekiz Komünist Partisi üyesiydi.</p>

  <p>Şimdi Portekiz’i yöneten solcu askeri komite kendisini Angola genel valiliğine getirmişti. Eski Portekiz kolonisi Angola’ya bağımsızlığını verecek olan genel seçimleri yapmakla görevlendirilmişti. Ramon adamla yüzyüze gelince onun tam bir politik benzeri olduğunu gördü. «Her ne olursa olsun genel seçimlerin yapılmamasını garantilemeliyiz.» dedi Coutinho. «Buna izin verirsek Ovimbundular ülkenin en kalabalık kabilesi olduğundan Jonas Sawimbi Angola’nın ilk başkanı olacaktır.»</p>

  <p>«Bunu kabul edemeyiz,» dedi Ramon da. Fazla konuşmasına gerek yoktu. Jonas Saimbi tüm Angola gerilla liderlerinin en cesuru ve en başarılısıydı. UNITA ordusu on yıldır büyük bir ustalık ve inatla Portekizlilerle savaşmıştı. Adam zeki, okumuş ve iradeliydi. Politik bağlılıklarını açıklamamış olsa da, marksist hatta belki de sosyalist bile değildi. Onun iktidara gelmesi kumarını oynayamazlardı.</p>

  <p>«Tek çözüm senin, ülkenin içinde bulunduğu karışıklığı bahane ederek seçim yapılmasının olanaksızlığını ilân etmendir,» diye devam etti Ramon. «Ondan sonra da MPLA’nın hükümetin dizginlerini ele alabilecek tek parti olduğunu ilân edersin.</p>

  <p>Ancak bu yolla Lizbon'un. Agostinho Neto ile MPLA’ya iktidar transferi yapmaya ikna edilebileceğini söylersin.»</p>

  <p>Neto Sovyetlerin seçimiydi. Hilekâr, zayıf, zalim ve kolayca yönetilebilen bir insandı. Kontrol edilebilirdi, oysa Sawimbi için böyle bir şey sözkonusu değildi.</p>

  <p>«Aynı fikirdeyim,» dedi Coutinho. «Ancak Rusya, ve Küba’nın tam desteğine güvenebilir miyim?»</p>

  <p>«Söz veriyorum.» Kızıl Amiralin uzattığı eli büyük bir zafer duygusuyla sıktı Ramon.</p>

  <p>İki ülkeyi Sovyet egemenliği altına sokmak üzereydi. Afrika’da kimse kendisinin yaptığını başaramamıştı o güne kadar.</p>

  <p>«Buradan doğruca Havana’ya gidiyorum,» dedi. «Birkaç güne kadar Küba ve Moskova arasında eri üst düzeyde konuşmaların başlayacağını tahmin ediyorum. İstediğiniz yanıtı size ay sonuna kadar vermiş olacağız.»</p>

  <p>Coutinho ayağa kalktı. «Olağanüstü bir insansın General Yoldaş. Bir sorunun ana çözümünü bu kadar açıkça gören ve bunu sağlamak için bir cerrahın usta bıçak darbesinden kaçınmayan biriyle çalışmak benim için büyük bir onurdur.»</p>

  <p class="yildiz">***</p>

  <p>Ramon şimdi Sovyet sosyalizmin kalesine girerlerken Fidel Castro'nun yanında oturmaktaydı. Kapıda kendilerini karşılamak üzere bir şeref kıtasıyla sekiz on siyasi ve askeri yetkili vardı.</p>

  <p>Bakan yardımcısı Aleksei Yudenich öne çıkarak Castro'yu kucakladı ve Bakanlar Kuruluna götürdü. Castro Aynalı Salonda uzun bir masanın başındaki yerinde konuşmasına başladı.</p>

  <p>Çok açık seçik konuşuyor, her cümlenin sonunda çevirmenine kendisine yetişme fırsatı veriyordu. Eski ve yakın silah arkadaşı Ramon bile onun Afrika durumunu kavrayışına ve kendilerine açık olan seçenek ve rizikoları değerlendirişine şaşıyordu.</p>

  <p>Ramon verdiği brifingin tek sözcüğünü bile kaçırmamış</p>

  <p>«Batı Avrupalılar bölünmüş ve korkaktırlar. NATO askeri bakımdan Amerika’ya bağlıdır. Bizim Angola’ya yerleşme kararlılığımız karşısında herhangi bir örgütlenmiş karşılık veremeyeceklerdir. Onları ciddi olarak düşünmekle vakit kaybetmemeliyiz.»</p>

  <p>«Ya Amerika?» diye sordu Yudenich.</p>

  <p>«Amerika hâlâ Vietnam’da uğradığı yenilginin yarasını sarmakla meşgul.</p>

  <p>Senatoları Afrika’ya Amerikan askeri gönderilmesine karşı çıkacaktır. Amerikalılar kötü bir kötek yediler. Hâlâ kuyruklarını bacakları arasına sokmuş titreyip duruyorlar.</p>

  <p>Onlardan gelecek tek tehdit kendi yerlerine ortaya başka bir ordu sürmeleri olabilir.»</p>

  <p>«Güney Afrika,» diye Yudenich ondan önce davrandı.</p>

  <p>«Evet. Afrika’nın en tehlikeli ordusu Güney Afrika ordusudur. Kissinger onları kandırıp Angola üzerine gönderebilir.»</p>

  <p>«Güney Afrikalılarla savaşmayı göze alabilir miyiz? Onların ikmal yolları bizimkinden on bin mil daha kısadır ve askerlerimin Afrika’nın en usta gerilla savaşçıları olduğu söyleniyor. Eğer Amerika tarafından, teçhiz edilecek olurlarsa...»</p>

  <p>«Onlarla savaşmak zorunda kalmayacağız,» dedi Castro. «Sının geçtikleri anda Amerika ve Güney Afrika yenileceklerdir. Küba ve Sovyet askeri gücü tarafından değil ama beyaz azınlık hükümeti ve ırk aynım politikası tarafından.»</p>

  <p>«Bunu lütfen açıklayın, Sayın Başkan,» dedi Yudenich.</p>

  <p>«Batının Amerikan liberalleri ve Avrupa’nın ırk ayrımı karşıtı hareketleri istediklerini elde etmek için Güney Afrika'daki beyaz rejimi yıkmaya hazırlar. Güney Afrika’nın bir tek askerinin sınırı aşması halinde savaşı kazanmış olacağız. Amerikan Demokrat Partisinden ve Avrupa'daki sözümona demokrasi yanlılarından öyle bir ses yükselecektir ki, Güney Afrika savaşa falan zaman bulamayacaktır. Dünyanın kınaması karşısında geri çekilmek zorunda kalacaklardır. Onların bu müdahale çabası durumu bizim lehimize sonlandıracaktır. Angola bizim olacaktır.»</p>

  <p>Bütün bakanlar ve generaller onu onaylarcasına başlarını sallıyorlardı. Castro o konuşma gücüyle bir kere daha şaşırtmıştı Ramon'u. Ramon zaten onun Moskova’ya gelmesini o yüzden istemişti. Castro'nun bakanlarından ya da generallerinden hiçbiri başaramazdı bunu.</p>

  <p>Bana Altın Tilki diyor, diye düşündü Ramon. Ama kendisi bütün tilkilerin kralıdır., Ancak Castro'nun sözü bitmemişti henüz. Zamanlaması müthişti. Sakalını sıvazlayarak uzun masanın boyunca bakışlarını gezdirdi. «Angola bizim olacak, ama bu sadece bir başlangıç,» dedi. «Angola'dan sonra en büyük ödül Güney Afrika’nın kendisidir.»</p>

  <p>Hepsi kan kokusu almış bir kurt sürüsü gibi gözleri parıldayarak öne eğildiler.</p>

  <p>«Angola’yı elde ettikten sonra Güney Afrika’nın çevresi sarılmış olacak. Karaderili özgürlük savaşçılarımız korkusuzca saldırabilirler ondan sonra. Güney Afrika tüm Afrika’nın hazinesi ve ekonomik enerji santralıdır. Onu elde ettikten sonra kıtanın tümü kucağımıza düşecektir.»</p>

  <p>Castro iri ellerini masaya dayadı.</p>

  <p>«Bu iş için gerekli askerleri ben sağlayacağım. Gerekirse yüz bin kişi. Siz bunların naklini ve silahlarını sağlarsanız olgun bir meyve var önümüzde. Bunu yapacak mıyız, yoldaşlar? Bu cesur ve kahramanca adımı birlikte atacak mıyız?»</p>

  <p class="yildiz">***</p>

  <p>Bir ay sonra Kızıl Amiral Coutinho’ya sadık bir grup Portekizli subay Saurimo'daki stratejik askeri hava üssünü Küba hava kuvvetleri lojistik başkanı olan Albay Angel Botello’ya teslim ettiler. Saurimo başkent Luanda'dan beş yüz mil kadar içerde olduğundan CLA ve diğer Batılı ajanların gözetiminden uzak İlk İlyushin Candid nakliye uçağı bundan yirmi dört saat sonra Saurimo’ya indi.</p>

  <p>Uçakta askeri malzemeyle elli Kübalı 'danışman' vardı. Aynı uçakta bulunan Rus askeri gözlemcisi Tümgeneral Ramon Machado'ydu.</p>

  <p>Bu, Ramon için yorucu ama heyecan verici bir dönemdi. Adı ve ünü tüm kıta boyunca hızla yayılmaktaydı. Lakabını Küba birliği Havana'dan getirmişti.</p>

  <p>«El Zorro,», diyorlardı. «El Zorro geldi. Şimdi neler olacak göreceksiniz.»</p>

  <p>Ramon adını aldığı tilki gibi sürekli hareket halindeydi. Aynı yatakta arka arkaya iki gece yattığı pek olmuyordu. Zaten genellikle yatak yerine sazlardan bir kulübenin toprak zemininde, küçük bir uçağın daracık koltuğunda, ıssız bir Afrika nehrinin bataklıklarında yol alan küçük bir teknenin pis güvertesinde uyumaya çalışıyordu.</p>

  <p>El Jefe her zaman olduğu gibi haklı çıkmıştı yine. Kübalıların askeri varlığına karşı Batıdan ortak bir tepki yükselmemiş ti. Amiral Coutinho bir iki çekingen soruyu karşılamış, Batılı gazetecilerin bir kanıt elde etmeleri önlenmişti. Silah ve askerler ya uçakla Saurimo’ya indirilmiş, ya da Kongo’da Brazaville’e götürülmüş, oradan hafif uçaklar ve nehir tekneleriyle nakledilmişti.</p>

  <p>Angola Ramon'un aynı anda yürüttüğü operasyonlardan sadece bir tanesiydi.</p>

  <p>Bunun yanısıra Etiyopya ve Mozambik'le casuslarının oluşturduğu ağ ve Güney Afrika özgürlük savaşçılarının eylemlerinin koordinasyonu da onun üzerindeydi.</p>

  <p>Angola, özgürlük hareketleri için çok elverişli yeni bir sıçrama tahtasıydı. Ramon Güneybatı Afrika Halk Örgütü SWAPO ile Afrika Ulusal Kongresi AUK için de eğitim kampları kurmuştu.</p>

  <p>Bu iki örgütün karargâhları ülkenin ayrı bölümlerindeydi. Güneydeki SWAPO birlikleri Güneybatı Afrika'sı Namibia'ya kolaylıkla nüfuz edip orada kendi kabileleri olan Ovahimbo ve Ovambolar arasında çalışabiliyorlardı.</p>

  <p>Ancak Ramon AUK'ye özel bir ilgi duymaktaydı. Güney Afrika’nın tüm kıtanın kapısı olduğunu ve AUK’nin de Güney Afrika özgürlük savaşçıları olduğunu asla akıldan çıkarmıyordu. Londra'dan eski dostu olan Raleigh Tabaka Angola'daki AUK’nin lojistik başkanlığına getirilmişti. İki adam aralarında Kuzey Angola'daki ana AUK üssünün yerini de saptamışlardı.</p>

  <p>Antonov askeri uçağıyla birlikte yüzlerce saat uçmuşlar, operasyonları için uygun bir yer bulana kadar Kongo kıyılarını boydan boya taramışlardı.</p>

  <p>Burası Chicamba nehrinin deltasındaki bir adanın balıkçı köyüydü. Adanın ağzı Atlantik’e açıktı ve deniz yükseldiğinde iki yüz tonluk tekneler nehre girebiliyordu.</p>

  <p>Ayrıca birkaç mil içerde tarlalar vardı. İç savaşın sürdüğü on yıl boyunca bakımsız kalan tarlalardan şimdi kolaylıkla uçak pisti olarak yararlanabileceklerdi. Balıkçı köyü iç savaşta terkedilmiş olduğundan boşaltılacak ya da ortadan kaldırılacak bir nüfus da yoktu.</p>

  <p>Bölgenin en önemli yanı Güney Afrika üslerinden ve sınırlarından uzak olmasıydı.</p>

  <p>Güney Afrikalılar güçlü düşmanlardı. İsrailliler gibi onlar da gerillaları kovalarken sınır falan tanımazlardı. Chicamba Güney Afrika helikopterlerinin de menzili dışındaydı.</p>

  <p>Arada binlerce kilometrelik vahşi ormanlar olduğu için de Boerlerin karadan bir sefer yapması sözkonusu olamazdı. Üsse Tercio adını verdiler.</p>

  <p>Raleigh Tabaka ilk beş yüz kişilik AUK birliğini Tercio üssüne Luancla'daki bir Portekiz şirketinin Amiral Coutinho tarafından el konulan balıkçı teknesiyle götürdü.</p>

  <p>Hemen pist inşasına ve kamp kurulmasına başlandı. Ramon on gün sonra oraya gittiğinde pistin bitmek üzere olduğunu gördü.</p>

  <p>Üssü ikinci ziyaretinde bölgenin uzaklığı ve ıssızlığı kendisini öylesine etkilemişti ki, nehrin ağzında ikinci bir yer kurmaya karar verdi.</p>

  <p>Burası özel karargâhı olacaktı. Çok gizli KGB eğitimi ve planlaması için, yakalananların sorgularını ve ortadan kaldırılmalarının herhangi' bir müdahale olmaksızın yapılabilmesi için çok emniyetli bir üsse ihtiyacı vardı.</p>

  <p>Raleigh Tabaka’nın adamlarına kendi yerinin öncelikle inşası, için, emir verdi. Bir sonraki ziyaretinde alanın etrafının çevrildiğini, subay evleriyle sorgulama binasının yapım hazırlıklarının iyice ilerlemiş olduğunu gördü.</p>

  <p>Havana’ya döndüğünde gerekli haberleşme ve elektronik aygıtları sağladı ve bunları da ilk uçakla Tercio üssüne gönderdi.</p>

  <p>Ramon Havana ve Moskova’yı sık sık ziyaret ediyor ve yürütmekte olduğu tüm Afrika projelerini yakından izliyordu. Bunlar içinde onu kişisel olarak ilgilendireni yalnızca. Kırmızı Gül operasyonuydu.</p>

  <p>Yıllar önce Londra ve İspanya’da kızı nasıl ağına çektiğini hatırlayınca Kırmızı Gül'ün bir gün ne kadar değerli olacağını tam olarak tahmin edemediğini anlıyordu.</p>

  <p>Kadın Güney Afrika Senatosuna girdikten sonra beş komisyonda görev almıştı.</p>

  <p>Bu komisyonların ilgi alanına giren tüm konular hakkında geniş ve kapsamlı bilgiler aktarmıştı.</p>

  <p>Sonra 1975 Şubatında Senatonun Afrika İşleri Danışma Kurulu üyeliğine getirilmişti. Ramon, Başkan Ford ile Henry Kissinger’in CIA aracılığıyla Güney Afrika’nın Angola’nın güneyine yapacakları askeri bir müdahaleye göz yumacaklarını bildirmelerini, bu onayın verilmesinden ancak birkaç saat sonra Kırmızı Gül'den öğrenmişti. Aynı şekilde CIA’nın Güney Afrika’ya Luanda yolunda diplomatik destek ve askeri malzeme de vereceğini de ondan öğrenmişti.</p>

  <p>Lubyanka'daki üstlerini uyardıktan sonra Fidel Castro'yla konuşmak üzere Havana’ya uçmuştu.</p>

  <p>«Sen haklıymışsın, El Jefe,» dedi. «Amerikalılar pis işlerini yaptırmak için Boerleri gönderiyorlar.»</p>

  <p>«Kafalarını tuzağa sokmalarını beklemeliyiz,» dedi Castro. «Senin derhal Angola’ya dönmeni istiyorum. Benim özel emirlerimi götüreceksin. Bizim birliklerimizi geri çekip başkentin güneyindeki nehirler boyunca bir savunma hattına sokacaksın.»</p>

  <p>Güney Afrika birlikleri ekim ayında Cunene nehri sınırını geçtiler. Hızlı Panhard zırhlı araçlarıyla birkaç günde başkente yüz elli kilometre yaklaşmışlardı. Çok iyi eğitim görmüş, moralleri çok yüksek gençlerden kurulu üstün bir orduydu. Ancak nehirleri aşacak köprü araçları ve ağır topçuları yoktu.</p>

  <p>Birlikler nehre varınca Ramon Havana’ya bir haber gönderdi.</p>

  <p>«Şimdi halıyı çekeceğiz altlarından,» dedi Ramon. «Zırhlıları gönder.» Rus T54 tankları ve saldırı helikopterleri Güney Afrikalıları durdurmuştu. Ramon Güney Afrika birliklerinin Angola topraklarında olduğunu Batılı gazetecilere haber verdi ve Castro'nun tahmin ettiği gibi ondan sonra da diplomatik bir kıyamet koptu.</p>

  <p>Güney Afrika'dan sonra kıtanın en güçlü devleti olan Nijerya haberin yayılmasından birkaç gün sonra desteğini çekti. Sawimbi'yle UNITA hareketini desteklemeyi bırakıp Sovyet desteğine sahip. MPLA hükümetini tanıdı. Nijerya yeni durumunu vurgulamak için de Luanda’da Augustinho Neto hükümetine otuz milyon dolar yardım yapmıştı.</p>

  <p>Birleşik Devletler Senatosunda Iowa'dan Demokrat temsilcisi Dick Clark Angola'daki Güney Afrika birliklerinin destek görmemesi için harekete geçti. ClA’yı Güney Afrika'yla yasadışı bir işbirliğine girmekle suçladı. Genelkurmay başkanları Amerikan desteğinin derhal çekilmemesi halinde istifa edeceklerini bildirdiler. Aralık ayında Clark yasası Senatodan çıktı ve Angola’ya Amerikan askeri yardımı kesildi Her şey Castro'nun planladığı gibi olmuştu.</p>

  <p>Bir Afrika ülkesi daha Sovyet egemenliğine geçmiş ve milyonlarca karaderili Angolalı yeni bir vahşi iç savaşın içinde bulmuşlardı kendilerini. Moskova’da Tümgeneral Ramon Machado'ya Lenin madalyası Genel Sekreter Leonid Brejnev tarafından bizzat verilmişti.</p>

  <p>Ramon aniden Etiyopya’ya çağırıldı o sırada. Sinsi ihtilal son aşamasına gelmişti.</p>

  <p>İlyushin uçağı Addis Ababa’ya inerken Ramon pilotun hemen arkasında oturuyordu. Önlerinde uzanan vahşi dağlık araziyi tam olarak görebiliyordu böylece.</p>

  <p>Yüzyıllar boyunca başkentin çevresindeki ağaçlar odun olarak kullanılmak üzere kesildiğinden tepeler çırılçıplaktı şimdi. Sisli mavi uzaklıklarda Ambas diye anılan garip düz tepeli dağlar uzanıyordu. Ambas’ın yanları binlerce metrelik yarlardı ve bunların dibinde de büyük su kitleleri kızıl toprağı biraz daha derinlemesine kazıyordu.</p>

  <p>Çok eski bir ülkeydi burası. Mısır firavunları köle ve fildişi için ordularını göndermişti zamanında.</p>

  <p>Etiyopyalılar gururlu ve savaşçı bir ulustu; çoğunluğu Hıristiyandı, ancak kökeni Mısır'daki İskenderiye’de yatan Kopt Kilisesine bağlıydılar.</p>

  <p>Ülke 1930'dan beri Büyük İmparator Negus Negust Halie Selasiye tarafından yönetilmekteydi. Selasiye dünyanın son mutlak hükümdarıydı. Bütün fermanları soylular ve büyük kabile reislerinden oluşan Derg tarafından resmen onaylanırdı.</p>

  <p>Selasiye öyle mutlak bir güce sahipti ki, en önemli devlet kararlarından orta düzey memurların atanmasına kadar her şeyde tek söz sahibiydi.</p>

  <p>Ancak bu mutlak gücüne ve hükümetinin feodal görünümüne rağmen azizlere yakışır erdemleri ve yolsuzluğa kesinlikle karşı oluşu yüzünden halkı tarafından gerçekten sevilen bir insandı. Kısa boylu, ince yapılı, çok küçük el ve ayakları, çok ince hatları olan bir insandı.</p>

  <p>Devlet törenleri dışında çok basit giyinir, pek az yemek yerdi. Diğer Afrika hükümdarlarının aksine büyük bir özel serveti de yoktu. Başlıca ve belki de tek kaygısı halkının refahıydı.</p>

  <p>İmparatorluk tacını giymesinden bu yana geçen kırk beş yıl içinde Etiyopya’yı isyanlardan, yabancıların işgalinden ve karmaşık zamanlardan sakin bir akıllılık ve görevine bağlılıkla çekip çıkarmıştı.</p>

  <p>Tahta çıkmasından henüz beş yıl sonra ülkesi Mussolini’nin generalleri tarafından istila edilmiş, imparator İngiltere'ye sığınmak zorunda kalmıştı. Ulusu direnmiş, modern uçaklara ve zehirli gazlara karşı namludan dolma tüfekler, kılıçlar ve çoğu zaman da elleriyle karşı koymuştu.</p>

  <p>Mihver kuvvetlerinin yenilgisinden sonra Haile Selasiye tahtına dönmüş ve ülkesini iyilikseverlikle yönetmişti. Ancak dünyada yeni güçler vardı artık. Ülkesini modernleştirme ve bu tarım toplumunu yirminci yüzyıla sokabilmek için Haile Selasiye bu mikrobun küçük krallığına girmesine göz yummuştu.</p>

  <p>İltihap Addis Ababa’da kurduğu yeni üniversiteyle başlamıştı. Uzun saçlı, çılgın bakışlı Avrupalılar genç öğrencilere bütün insanların eşit olduğunu, kralların ve soyluların tanrısal hakları olmadığını öğretmeye başlamışlardı. Yaşlanmakta olan İmparatorun gücü azaldıkça doğa güçleri bile kendisine karşı bir komplo içine girer olmuştu. Afrika buz gibi soğukların hemen ardından cehennem sıcaklarının, sel baskınları ardından kuraklığın geldiği, toprağın herhangi bir sıra ve neden izlemeyerek kâh verimli kâh düşman olduğu vahşi aşırılıklar kıtasıdır.</p>

  <p>Etiyopya’ya büyük bir kuraklık ve kıtlık geldi. Ürün olmadı, nehirler ve kuyular kurudu, toprak toza dönüşüp çöl rüzgârlarıyla savruldu. Hayvanların hepsi telef oldu, analarının kurumuş memelerinde bir deri bir kemik kalmış iri gözlü çocuklar vücutlarına göre çok büyük gelen başlarını taşıyamaz oldular.</p>

  <p>Afrika kıtlığı pek ilgi çekmeyen eski bir hikâyeydi ve Afrika çok uzaktı. BBC Richard Dimbleby'yi bir televizyon ekibiyle Etiyopya’ya gönderene kadar dünya orada olup bitenleri umursamadı bile. Dimbleby köylerdeki inanılmaz acıları filme aldı.</p>

  <p>Kendisi aynı zamanda Addis Ababa’da bir devlet şölenine de katılmıştı.</p>

  <p>Televizyoncu hesapçı bir kötü niyetle başında imparatorun ve çevresinde mor, beyaz, altın giysileri içinde soyluların oturduğu o tıklım tıklım dolu masa sahnelerinin arasına açlıktan ölmek üzere olanların bulunduğu sahneleri kattı.</p>

  <p>Dimbleby’in çok büyük bir izleyici kitlesi vardı. Dünya Etiyopya'yla ilgilenmeye başladı. Öğretmenlerince dikkatle eğitilmiş genç Addis Ababa üniversite öğrencileri sokaklara döküldüler. Kilise ve misyonerler bir tek kişide bu kadar büyük bir gücün toplanmış olması aleyhinde konuşmaya başladılar.</p>

  <p>Derg üyelerinden pek çoğu bu durumdan eski hesaplarını ödemek ve kişisel çıkar sağlamak için yararlanmak istediler. Bu sıralarda Etiyopya'yla hiç ilgisi olmayan diğer bir önemli gelişme de, Arap petrol üreticilerinin fiyatlarını iki katma çıkarması oldu.</p>

  <p>Etiyopya’da geçim sıkıntısı arttı, kıtlıktan aşırı etkilenmiş halkın üzerine katlanamayacağı kadar büyük bir yük bindi.</p>

  <p>Müthiş bir enflasyon başladı. İmkânları olanlar yiyecek stoku yapıyor, olmayanlar ise ya greve gidiyorlar ya da ayaklanıp yiyecek satılan dükkânları yağmalıyorlardı.</p>
</body>
</html>
