<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <title>Ayhan Hocha</title>
  <link href="../Styles/Style_ayh.css" rel="stylesheet" type="text/css" />
</head>

<body class="calibre">
  <p class="block_11" id="calibre_pb_7">RAMON</p>

  <p>Isabella sevinçle gülmeye başladı, uyandığındaki o hafiflik geri gelmişti yine. Notu bir kere daha okudu; kâğıt dümdüz ve mermer kadar serindi.</p>

  <p>Erkeğin teni gibi. Gecenin sahneleri gözünün önünden geçmeye başladı.</p>

  <p>Daha önce onun gibi bir erkeğe rastlamamıştı. Diğerleriyle, ne kadar deneyimli, sabırlı olsalar bile, onların ayrı bir vücutları ve varlıkları olduğunu, zevk vermeye ve almaya çalıştıklarını farketmişti. Oysa Ramon ile hiçbir ayrım olmamıştı. Sanki vücudu gibi ruhunu da almıştı. Birbirleri içinde erimişler, vücutları ve ruhları birleşmişti.</p>

  <p>«Âşığım,» diye mırıldandı. Vücuduna bakınca, bu kadar incecik bir kabın bu kadar mutluluk ve duyguyu taşıyabilmesine şaştı.</p>

  <p>O anda araba anahtarlarının yanında duran saat gözüne ilişti.</p>

  <p>«Aman Tanrım!» diye söylendi. Saat on buçuktu. «Babamın yemeğini unuttum!» Hemen ayağa fırlayıp banyoya koştu. Ramon musluğun yanına kendisi için plastik kutusu açılmamış bir diş fırçası bırakmıştı. Bu küçük incelik kızı altüst etmeye yetti.</p>

  <p>Bir banyo yapacak zamanı olduğuna karar verip suyu doldurdu. Sıcak suyun içinde yatarken Ramon'u düşünüyor, içinde hissettiği büyük boşluğu ancak onun doldurabileceğine inanı yordu.</p>

  <p>«Yeter bu kadarı, şımarık kız!» diyerek güldü kendi kendine. «Adam tılsımlı değneğini bir sallamasıyla utanmaz bir çılgına çevirdi seni.»</p>

  <p>Banyodan çıkıp havluyu aldı. Havlu hâlâ erkeğin vücudunun ıslaklığını taşıyordu.</p>

  <p>Burnuna bastırıp onun hafif ama belirgin kokusunu içine çekti. Yeni baştan heyecanlanmıştı.</p>

  <p>«Yeter!» dedi aynadaki görüntüsüne bakarken. «Bir saat sonra Trafalgar Meydanında olman gerek!»</p>

  <p>Tam sokak kapısından çıkıyordu ki, birden bağırıp banyoya koştu yine.</p>

  <p>Çantasından bir doğum kontrol hapı alıp ağzına attı, aynadaki görüntüsünü musluktan doldurduğu bir bardak suyla, selamladı.</p>

  <p>«Hayata, aşka ve özgürlüğe!»</p>

  <p class="yildiz">***</p>

  <p>Isabella Courtney kanlı sporlardan iğrenmezdi. Babası avcıydı. Umut Burnundaki evleri Weltevreden’in duvarları hep av anılarıyla doluydu. Aile şirketleri arasında Zambezi vadisinde büyük avlanma alanları kiralayan bir de safari şirketi vardı. Daha bir yıl önce lisanslı profesyonel avcı olan ve işi Courtney Şirketleri adına yöneten ağabeyi Sean Courtney'le hayal gibi bir on beş gün geçirmişti o büyülü yerde. Isabella, Harriet Beauchamp'ın davetlerine de katılıp pek çok kere tilki avına çıkmıştı. Babasının on yedinci doğum günü armağanı olan altın kakmalı Holland tüfeğiyle iyi bir nişancıydı da, O tüfekler Okavango Deltasında, Karoo’da, Zambezi’de ve babasıyla davet edildiği İngiltere'deki pek çok av partisinde sayısız hayvan vurmuştu.</p>

  <p>İsteyerek akıtılan kan kendisini rahatsız etmediği gibi ailesinin kumarbazlık huyunu da miras aldığından, şimdi bu yarışmadan büyük zevk duymaktaydı.</p>

  <p>Yarışmanın ikinci günündeydiler, ilk günün üç yüz yarışmacısından geriye sadece iki kişi kalmıştı. Yarışa giriş ücreti adam başına bin dolar olduğu için ortada çeyrek milyon dolar para vardı. Amerikalı atış yerine giderken gerilim artık son haddindeydi.</p>

  <p>Geriye bir tek Amerikalı ile Ramon Machado kalmıştı ve yirmi sekiz eldir berabereydiler. İspanyol hakemler yarışma galibini belirlemek için bundan sonra çifte kuş vurulmasını kararlaştırmışlardı.</p>

  <p>Amerikalı profesyoneldi. İspanya, Portekiz, Meksika ve Güney Amerika yarışmalarına katılmıştı. Henüz Isabella gibi, yirmi beş yaşında olmamasına rağmen yılda yüz bin dolar kazandığı söyleniyordu. Tüfeği yüz yıl önce efsanevi silah ustası James Manton tarafından yapılmış, namlusu daha sonra modern mermileri alabilecek biçimde değiştirilmişti. Ancak silahın dengesi hâlâ ilk yapıldığı günkü gibiydi.</p>

  <p>Amerikalının çiftesiyle üstünde durduğu yarım daire şeklindeki yerden otuz metre ötede beş hasır sepet, her sepette de bir güvercin vardı. Sepetler bir mekanizma tarafından rastgele olarak ve atıcı «Tamam» diye bağırdıktan beş saniye içinde açılırdı. Elleri terleyen, kalbi gümbürdeyen ve önünde kazanacağı ya da kaybedeceği on binlerce dolar olan bir insana beş saniye sonsuzluk kadar uzun gelirdi. 12 kalibrelik bir silahın etkili menzili kırk metre olarak kabul edilirdi. Sepetlerin durduğu yarım dairenin on metre berisinde yirmi santim yüksekliğinde ve beyaza boyanmış tahta bir duvar vardı. Burası da öldürme alanının sınırıydı. Atışın geçerli olması için kuşun ya da parçalara ayrılmışsa en büyük parçasının bu alçak duvarın önüne düşmesi gerekirdi. Bu yüzden atıcı kuşu sepetten havalanmasıyla duvarın ötesine geçeceği on metrelik alan içinde vurmak zorundaydı.</p>

  <p>Sepetler atıcının önünde kırk beş derecelik bir açıyla yerleştirilmişti ve hangisinin kapağının açılacağı, açıldıktan sonra da kuşun hangi yöne uçacağı belli değildi. Kuş sağa da uçabilirdi sola da ve en kötüsü doğruca atıcının yüzüne.</p>

  <p>Bunun yanısıra güvercinler hızla ve gürültüyle uçarlar, uçarken ani yön değiştirebilirlerdi. Şimdi de, hakemler bir kuş yerine aynı anda iki kuşun uçurulmasına karar vermişlerdi.</p>

  <p>Isabella ile Ramon üstü kapalı seyirci tribününün kulüp üyelerine ve yarışmacılara ayrılan ön sura koltuklarında oturuyor «Tamam!» diye bağırdı Amerikalı. Teksas şivesi sessizlikte örse vuran bir çekiç gibiydi.</p>

  <p>«Iskala!» diye mırıldandı Isabella. «Lütfen ıskala!»</p>

  <p>Bir saniye, sonra bir saniye daha hiçbir şey olmadı. Sonra ikinci ve beşinci sepetin kapakları açıldı ve arkalarından basınçlı havayla itilen iki kuş havaya fırladı.</p>

  <p>İki numaralı kuş alçaktan ve dümdüz bir hat üstünde müthiş bir hızla uçarken Amerikalı silahını kaldırıp omzuna koydu ve tetiğe bastı. Kuş sepetten beş metre ötede kanatlarını çırparken durdu, havada o anda öldü ve yemyeşil çimenlerin üstüne düştü.</p>

  <p>Amerikalı ikinci kuşa dönmüştü bile. O sağa doğru uçmuştu. Ancak silah sesini duyup ani bir dönüş yapınca Amerikalı nişanını düzeltecek zaman bulamadan ateş etti. Kurşun kalbe gireceği yerde kuşun sağ kanadını kırdı, ağır yaralanan hayvan ardında tüyler bırakarak uçtu.</p>

  <p>Kuş alçak beyaz duvarın bir karış içine düşünce tribündeki seyircilerden bir çığlık koptu. Kanadının biri kopuk olan kuş sağlam kanadını çılgınca sallayarak doğruldu birden. Tek kanadıyla çırpınarak duvara doğru sıçradı.</p>

  <p>Seyirciler ayağa fırlamışlardı. Amerikalı boş tüfeğiyle şaşkın şaşkın bakıyordu.</p>

  <p>Sadece iki mermi kullanmasına izin vardı. Silahını doldurup bir daha ateş etse diskalifiye olur, ödülde bir hakkı kalmazdı.</p>

  <p>Güvercin duvara varınca aşmak için çabaladı. Göğsü üstten bir santim aşağı vurdu, beyaz duvarda kan izi bırakarak yere düştü.</p>

  <p>Seyircilerin yarısı, «Öl!» diye bağırırlarken Amerikalıya karşı para yatırmış olanlar, «Haydi! Gayret, kuş, gayret!» diye bağırıyorlardı.</p>

  <p>Güvercin güçlükle doğruldu, bir kere daha duvara sıçradı. Bu kere üstünde durmuş, ileri geri sallanıyordu.</p>

  <p>Isabella da ayağa kalkmış herkes gibi bağırıyordu. «Atla!» diye yalvarıyordu.</p>

  <p>«Lütfen lütfen ölme, güvercin! Atla öteki tarafa, lütfen!»</p>

  <p>Ölüm halinde olan kuş birden kaskatı kesildi, boynu geriye düştü ve duvardan çimenlerin üstüne yuvarlandı.</p>

  <p>«Teşekkürler,» diyen Isabella derin bir soluk aldı.</p>

  <p>Kuş dairenin dışında ölmüştü. Hoparlörlerden Isabella’nın son iki günde yüzlerce kere duyup ezberlediği İspanyolca karar işitildi.</p>

  <p>«Bir isabet. Bir ıska.»</p>

  <p>«Kalbim bu heyecana dayanamayacak.» Isabella rol yaparmış gibi elini göğsüne götürdü. Ramon o buz gibi yeşil gözleriyle kıza bakıp güldü.</p>

  <p>«Şu haline bak!» diye bağırdı Isabella. «Buzdan mı yapılmışsın sen? Duygu diye bir şey yok mudur sende?»</p>

  <p>«Seninle yatmamın dışında, hayır,» diye mırıldandı Ramon. Isabella ona verecek uygun bir karşılık bulamadan hoparlörlerden yeni bir çağrı duyuldu.</p>

  <p>«Sıradaki! Yüz on numara!»</p>

  <p>Ramon kalkıp kulaklıklarını yerleştirirken hâlâ çok sakindi. Isabella’ya kendisine şans dilememesini öğretmişti. O yüzden yerini alırken kız bir şey söylemedi. Ramon silahını aldı, doldurdu. Ve ancak ondan sonra son iki gündür her atış yaptığında olduğu gibi dönüp kıza baktı. Isabella ona sıkılı yumruklarını gösterdi.</p>

  <p>Ramon önüne dönünce birden kıpırtısız kaldı olduğu yerde. Isabella ona bakınca vahşi bir leoparın o kendine özgü hareketsizliğini hatırladı yine. Ramon Amerikalı gibi çömelmedi, dimdik ayakta durarak hafifçe, «Tamam,» dedi.</p>

  <p>Her iki kuş da çılgıncasına kanat çırparak kafeslerinden fırladılar. Ramon silahı öyle kısıtlı bir hareketle omuzladı ki, görenler hiç acele etmediğini sanırlardı.</p>

  <p>Kuzeni Fidel Castro ile Meksika'dayken kuruluş aşamasındaki kurtuluş ordusunun kasalarını Guadalajara’da canlı güvercin vurma yarışlarında kazandığı paralarla doldurmuştu Ramon.</p>

  <p>Gözü keskin ve refleksleri sağlam bir profesyoneldi bu işte.</p>

  <p>Duvara doğru giden güvercin patlamış bir yastık gibi tüylerini saçarak düştü. Ötekisi ise daha önceki atışlardan kurtulmuş deneyimli bir kuştu. Bir an sepet düzeyinde uçtuktan sonra duvara gideceği yerde doğruca Ramon'un başına yöneldi. Atış menzili on metreye inmiş, atış kat kat güçleşmişti. Kuş gözlerine doğru gelirken Ramon'un kendini ayarlayacak sadece saniyenin yüzde biri kadar bir zamanı vardı ve bu mesafeden saçmalar dağılmayacağı için tek bir kurşun atıyormuş gibi olacaktı. Bir anlık bir hata ıska demekti.</p>

  <p>Kuşu tam kafasından vurdu ve hayvan havada paramparça oldu, sadece iki kanadı sağlam kaldı. Bunlar da döne döne tam ayakları dibine düştüler.</p>

  <p>Isabella bir çığlık atarak yerinden fırladı, önündeki alçak engeli atlayıp Ramon’a koştu.</p>

  <p>Kalabalık yarışmanın heyecanından zaten çok gergindi. Ramon ile Isabella’nın pistin ortasında kucaklaştıklarını görünce gülüp alkışlamaya başladılar.</p>

  <p class="yildiz">***</p>

  <p>Kente Isabella’nın havaalanında kiraladığı Mercedes'le gittiler. Ramon Banco de Espana’da bir hesap açtırıp yarışmada kazandığı parayı yatırdı.</p>

  <p>Paraya karşı tutumlarındaki benzerlik şaşılacak bir şeydi. Isabella bir şeyin fiyatını ya da değerini hiç önemsemez gibiydi. Ramon onun bir elbise ya da bir süs eşyasını beğendiği zaman bir kere olsun fiyatını sormadığına dikkat etmişti.</p>

  <p>Çantasındaki plastik kartlardan birini tezgâhın üstüne atar, kendisine uzatılan kâğıdı bakmadan imzalardı. Otel odasında çantasını boşaltırken de makbuzları okumadan buruşturup çöp sepetine fırlatırdı.</p>

  <p>Kolaylık olması için deri omuz çantasında bir tomar nakit para taşırdı. Ancak kaç İspanyol pesetasının bir sterlin ettiğini öğrenmek zahmetine de girmemişti. Bir kadeh şarap ya da bir fincan kahve parasını ödemek için çantasından boyunu ve rengini duruma uygun olarak gördüğü bir banknot çıkarıp masaya fırlatır, çoğunlukla da garson dilini yutmuş bir halde arkasından bakardı.</p>

  <p>Ramon'un da paraya karşı horgörüsü ondan farksızdı. Bir kere kapitalist düzenin sembolü ve temeli olarak nefret ederdi paradan. Yaşamını yıkmaya adadığı ekonomi ve servet yasaları tarafından yönetilmekten nefret ederdi. Görevini yapmak için Moskova'yla pazarlık zorunda kaldığında kendini küçülmüş ve kirlenmiş hissederdi. Ancak mesleğinin tâ başlarında kendi operasyonlarının parasını kendisi sağlandığında üstlerinin operasyonları daha kolaylıkla onayladıklarını görmüştü.</p>

  <p>Meksika’da canlı güvercinleri vurmuştu. Florida Üniversitesindeyken Güney Amerika'dan getirttiği uyuşturucuyu kampüste satmıştı. Fransa’da Cezayirlilere silah kaçırmıştı. İtalya'da döviz kaçakçılığı yapmış, dört adam kaçırma operasyonunu kârlı olarak kapatmıştı.</p>

  <p>Bu operasyonların kârları Moskova ve Havana’ya titizlikle rapor edilmişti. Sık aralıklarla terfi etmesi ve bu yaşta dördüncü bölüm başkanı olarak General Cicero'nun yerine seçilmiş olması onaylandığının kanıtıydı.</p>

  <p>Ramon General Cicero'nun uygun gördüğü bütçeyle Kırmızı Gül operasyonunda hiçbir şey yapılamayacağını daha ilk baştan görmüştü. O parayı mümkün olduğu kadar idare etmişti, İspanya’ya yaptıkları bu yolculuk da operasyonun ikinci aşamasını başlatmak için ideal bir fırsattı.</p>

  <p>O akşam Ramon'un kazanmasını kutlamak için turistlerin gezdikleri yerlerden uzak ve müşterilerin arasında tek yabancının Isabella olduğu küçük bir lokantaya gittiler.</p>

  <p>Isabella yerel şarabı tadıp beğendiğimi söyledikten sonra, «Aile topraklarına ne oldu?» diye sordu.</p>

  <p>«Franko iktidara geldikten sonra hepsini kaybettik.» Ramon sesini alçalttı.</p>

  <p>«Babam faşist aleyhtarıydı.»</p>

  <p>Isabella anlayış ve onayla başını salladı. Onun babası da faşistlere karşı çarpışmıştı. Kendisi, kuşağının, faşizmin antitezi olduğu evrensel barış ve tüm insanların iyi oldukları ilkesine inanırdı.</p>

  <p>«Bana babandan ve ailenden söz et,» dedi. Bir haftadır birlikte olmalarına rağmen onun hakkında, yemekte İspanyol ataşesinin söyledikleri dışında pek bir şey bilmediğinin farkındaydı.</p>

  <p>Ramon'un aile tarihçesini anlatmasını büyülenmiş gibi dinliyordu. Atalarından biri 1492’de Kristof Kolomb ile Amerika kıtasına gitmesinden sonra bu unvanı almıştı.</p>

  <p>Isabella onun geçmişinin bu kadar gerilere gitmesi karşısında çok etkilenmişti.</p>

  <p>«Bizim en eski atamız büyükbabamın büyükbabası Sean Courtney'dir,» dedi. «O da 1920'lerde ölmüştür.» Bunu söylerken, Ramon babası olduğu takdirde kendi oğlunun bir gün bu seçkin kanbağıyla gurur duyacağını ilk kez düşündü. O ana kadar Ramon ile birlikte olmak kendisine yetmişti, ama şimdi erkeğe eğilmiş mum ışığında gözlerine bakarken ufku birden genişletiverdi. Onu hayatında hiçbir şeyi istemediği kadar istiyordu.</p>

  <p>«İşte gördüğün gibi, Bella, bütün bunlara rağmen zengin bir insan değilim.»</p>

  <p>«Bunu kabul edemem. Bu öğleden sonra bankaya iki yüz elli bin dolar yatırdığını gördüm. En azından bana bir şişe şarap daha ısmarlayabilirsin.»</p>

  <p>«Yarın sabah Londra’ya dönmek zorunda olmasaydın o paranın bir kısmını seni Granada’ya götürmek için kullanırdım. Seni boğa güreşine götürür, Sierra Nevada'daki aile şatomuzu gösterir... »</p>

  <p>«Ama senin de Londra’ya dönmen gerekmiyor mu?»</p>

  <p>«Birkaç gün idare edebilirim sanıyorum. Seninle birlikte olmak için hiçbir fedakârlıktan kaçınmam.»</p>

  <p>«Ramon, senin ne iş yaptığını bile bilmiyorum henüz. Ekmeğini neyle kazanırsın sen?»</p>

  <p>«Ticari bankacılık. Özel bir bankada çalışıyorum, bankanın Afrika ilişkilerinden sorumluyum. Orta ve Güney Afrika'daki gelişmekte olan şirketlere kredi sağlarız.»</p>

  <p>Isabella’nın beyni motor gibi çalışıyordu artık. Ramon'un servet sahibi olmamasını görkemli geçmişi dengeliyordu, üstelik bankacıydı da.</p>

  <p>Courtney Sanayiin üst düzeylerinde bir bankacıya mutlaka bir yer bulunurdu. Her şey birden çok heyecan verici olmaya başlamıştı.</p>

  <p>«Ramon sevgilim, bu dünyada senin şatonu görmekten fazla isteyeceğim şey olamaz,» diye mırıldandı. Bir yandan da, şato kaç para eder acaba, diye düşünüyordu. Garry'yi bir kandırabilirsem. Ağabeyi Garry Courtney Sanayiinin başkanıydı. Ailenin diğer erkekleri gibi o da Isabella’nın büyüsü altındaydı. Yine ailenin büyük bir kısmı gibi züppeydi de. Bir markizin şatoya ihtiyacı vardı. Bunu yutabilirdi.</p>

  <p>«Ya baban?» diye sordu Ramon. «Ona pazartesi döneceğine söz verdiğini sanıyordum.»</p>

  <p>«Sen babamı bana bırak.»</p>

  <p class="yildiz">***</p>

  <p>«Bella, bu saatte yaşlı bir adam uyandırılır mı?» dedi. Shasa kızından gelen telefonu açınca. «Tanrı aşkına saat kaç?»</p>

  <p>«Altıyı geçiyor, biz denize girdik bile ve sen de yaşlı değilsin. Gençsin ve yakışıklısın, tanıdığım en yakışıklı erkeksin.»</p>

  <p>«Durumum kötü desene. Kompliman ne kadar aşırı olursa istek de o kadar büyük olur. Ne istiyorsun bakalım, küçük hanım? Ne işler peşindesin bu kez?»</p>

  <p>Isabella Ramon'un göğsündeki kıllarla oynarken, «Çok kuşkucusun, baba,» dedi.</p>

  <p>Ramon çırılçıplak yatıyordu yanıbaşında, vücudu denizden hâlâ ıslak ve tuzluydu.</p>

  <p>«Seni ne kadar sevdiğimi söylemek için telefon ettim.»</p>

  <p>Shasa güldü. «Ne kadar da görevini bilen bir kızmışsın. Seni iyi yetiştirmişim doğrusu.» O da yastığa yaslandı, kolunu yanında yatan kadının omzuna attı. Kadın uykusu arasında mırıldanıp ona biraz daha sokuldu.</p>

  <p>«Harriet nasıl?» diye sordu Shasa. Isabella’nın İspanya seferine Harriet'le gittiğini sanıyordu.</p>

  <p>«İyi. Yanımda şimdi. Çok eğleniyoruz.»</p>

  <p>«Ona sevgilerimi ilet,» dedi babası.</p>

  <p>«Olur.» Isabella telefonun ağızlığını eliyle kapatıp Ramon'un dudaklarını öptü.</p>

  <p>«O da sana sevgilerini gönderiyor, baba, ama bu sabahki Londra uçağına binmemekte ısrar ediyor.»</p>

  <p>«Ah!» dedi Shasa. «Şimdi bu evlat sevgisinin amacı anlaşıldı.»</p>

  <p>«Ben değilim, baba, Harriet. Granada’ya gitmek istiyor. Boğa güreşi varmış. Benim de onunla gitmemde ısrar ediyor.»</p>

  <p>«Sen benimle çarşamba günü Paris’e gideceksin. Unuttun mu yoksa? Club Dimanche'ta konuşacağım.»</p>

  <p>«Baba, sen konuşmasını çok iyi becerirsin; Fransız kadınları hayrandırlar sana. Bana ihtiyacın olmadığından eminim.»</p>

  <p>Shasa cevap vermedi. Bu şımarık kızını yola getirecek tek şeyin suskunluk olduğunu bilirdi. Telefonun ağızlığını kapatıp yanındaki kadına, «Kitty, çarşamba günü benimle Paris’e gelebilir misin?» diye sordu.</p>

  <p>Kadının gözleri açıldı. «Cumartesi günü DAU konferansı için Etyopya’ya gideceğimi biliyorsun.»</p>

  <p>«O zamana kadar geri getiririm seni.»</p>

  <p>Kadın dirseği üzerinde doğrulup erkeğe baktı. «Çekil karşımdan, şeytan,» dedi.</p>

  <p>«Baba, orada mısın?» diye Isabella’nın sesi aralarına girdi.</p>

  <p>«Demek kendi evladım beni terkediyor, öyle mi?» diye Shasa kırılmış bir sesle sordu. «Dünyanın en az romantik olan kentinde tek başıma kalacağım demek?»</p>

  <p>«Harriet’i kıramam. Sana bunu telafi edeceğime söz veriyorum.»</p>

  <p>«Vereceksin elbette, küçük hanım. Gelecek bir tarihte sana bu borcunu hatırlatacağım.»</p>

  <p>«Granada herhalde sıkıcı bir yerdir, seni de çok özleyeceğim, sevgili babam benim.» Isabella parmağını Ramon'un göbeğinin altındaki kıl demetine indirdi.</p>

  <p>«Ben de sensiz ne yapacağımı bilemiyorum, Bella.» Shasa telefonu kapatıp Kitty'yi hafifçe geri itti.</p>

  <p>«Şeytan, çekil karşımdan demiştim,» dedi kadın. «Üstüme çık demedim.»</p>

  <p class="yildiz">***</p>

  <p>Isabella Ramon'un tanıdığı herhangi bir erkek kadar hızlı sürüyordu arabayı.</p>

  <p>Ramon kiralık Mercedes’in koltuğuna yaslanmış onu incelemekteydi. Isabella bundan büyük bir zevk alıyor, yol düzleştiği zaman ya yan gözle ona bakıyor, ya da uzanıp eline veya bacağına dokunuyordu.</p>

  <p>Yıllar boyunca almış olduğu diğer görevlerin aksine Ramon bu kadın karşısında rolünü oynamayı hiç de güç bulmamaktaydı. Kızın içinde bir güçlülük, el değmemiş bir cesaret ve kararlılık kaynağı seziyordu.</p>

  <p>Bu sıcak yaz günü Isabella olabildiği kadar mutlu ve sevinçliydi. Âşıktı. Bunun hayatının en büyük aşkı olduğunda zerre kadar kuşkusu yoktu. Onun gibi biri olmamıştı ve bundan sonra da olamayacaktı. Ona hissettiği duyguları başka birine hissedecek değildi. Erkeğin yanında olması, kendisine çevrili o yeşil gözler, güneşi daha parlak, Sierra’nın kuru havasını daha tatlı yapıyordu.</p>

  <p>Geniş ovalar ve ötelerindeki dağlar kendi sevgili toprağına o kadar çok benziyordu ki. Bir anda büyük Karop'nun o uçsuz bucaksız ufuklarına dönmüş gibiydi, orada da aynı aslan rengi toprak ve sepya kayalar vardı. Bunları görünce biraz daha keyiflendi, sevinçle güldü ve «Ramon sevgilim, seni seviyorum. Bütün kalbim ve ruhumla sonsuza kadar seveceğim seni,» dememek için kendini güç tuttu.</p>

  <p>O başdöndürücü heyecanı içinde bile bunu ilk söyleyenin erkek olmasında kararlıydı. Böylece şimdiden doğru olduğunu bildiği şeyden iki kere emin olacaktı: onun da kendisini kendisinin onu sevdiği kadar sevdiğinden.</p>

  <p>Ramon bu dağları iyi tanıdığı için arka yollara saptırıyor, normal turistlerin göremedikleri güzellik ve görkemliliği gözlerinin önüne seriyordu. Küçük köylerden birinde durunca Ramon köylülerle kendi lehçelerinde konuştu. Bir somun köylü ekmeği, iri bir parça salam ve tatlı Malağa şarabıyla döndü sonra.</p>

  <p>Köyden çıktıktan sonra arabayı eski bir taş köprünün başına park edip yayan olarak dere boyunca Sierra Nevada’nın zeytinlikleri arasında yürüdüler. Sakallı bir keçi şaşkınlıkla yamaçtan kendilerini seyrederken çırılçıplak bir havuza daldılar. Sonra yine çıplak olarak yemeklerini bir kayanın üstünde yediler. Ardından da seviştiler.</p>

  <p>«İnanılmaz bir erkeksin sen,» dedi Isabella. «Bacaklarım tutmuyor artık. Beni arabaya taşımak zorunda kalacaksın sanırım.»</p>

  <p>Öğleden sonrası saatlerini orada geçirdiklerinden sonunda şatoyu gördükleri zaman güneş dağlara eğik vuruyor, karları parıltılı altına dönüştürüyordu.</p>

  <p>Şato Isabella’nın beklediği kadar büyük ve görkemli değildi. Köyün pembe kiremitli damları üstünde yükselen yamacın te pesinde karanlık bir yapıydı. Biraz daha yaklaştıklarında duvarların bir kısmının çökmüş olduğunu, bahçesinin bakımsızlığını gördü.</p>

  <p>«Burası kimin şimdi?» diye sordu.</p>

  <p>«Devletin.» Ramon omuzlarını silkti. «Birkaç yıl önce burasını otele dönüştürme lafı dolaşıyordu ama bir sonuç alınamadı.»</p>

  <p>Ramon'un ailesini hatırlayan şatonun bekçisi kendilerine alt katı gezdirdi. Bütün odalar boştu, mobilyalar aile borçlarını ödemek için satılmıştı, avizelerin hepsi örümcek ağıyla kaplıydı. Salonun duvarları çatıdan akan sularla lekeliydi.</p>

  <p>«Bir zamanlar o kadar güzel olan bir yerin bakımsızlıktan mahvolduğunu görmek ne acı,» diye mırıldandı Isabella. «Sen de üzülmedin mi?»</p>

  <p>«Gidelim mi?»</p>

  <p>«Evet. Bugün üzülmek istemiyorum.»</p>

  <p>Daracık yoldan köye inerken dağların yamaçlarına son ışıklarını gönderen güneşin yarattığı manzara o kadar güzeldi ki, Isabella yeniden neşesini bulmuştu.</p>

  <p>Köyün hancısı aile adını tanımıştı. İki kızına ön odadaki yatak takımlarım değiştirmelerini söyleyip karısını Endülüs'ün özel yemeklerini hazırlaması için mutfağa gönderdi.</p>

  <p>Ramon kızın kadehini doldururken, «İspanya’da halkın içkisi şeridir,» dedi. Hava soğuk olduğu için taş şöminede ateş yakılmıştı. Alevlerin parıltısında erkeğin yakışıklılığı inanılmaz derecede artmıştı.</p>

  <p>«Üç şeyden birini yapıyoruz hep,» diyen Isabella kadehine baktı. «Ya yemek yiyoruz, ya içiyoruz ya da...» Şarabını yudumladı.</p>

  <p>«Şikâyet mi ediyorsun yoksa?»</p>

  <p>«Zevkten dörtköşeyim aslında. Haydi, yemeğini ye ve şarabını iç, senyör, gücüne ihtiyacın olacak.»</p>

  <p>Isabella pencereden giren güneşle uyandığında bir an erkeğin yine gittiği korkusuna kapıldı. Ama yanındaydı işte. O uzak ve esrarlı ifadesiyle kendisine bakıyordu. Isabella bir anlık bir kuşkuya düştü, ama ona doğru uzanınca sevişmeye hatır olduğunu gördü.</p>

  <p>«Tanrım! İnanılmaz bir insansın sen!» Hiçbir erkek kendisini Ramon kadar istememişti. Yeryüzünün en çok arzulanan kadını gibi hissediyordu kendini.</p>

  <p class="yildiz">***</p>

  <p>Hancı avluda kendilerine keçi peyniri ve ballı incirlerden bir kahvaltı hazırlamıştı.</p>

  <p>Asmanın altına oturdular. Isabella uzun tırnaklı parmaklarıyla incirleri soyup erkeğin ağzına verdi. Bunu daha önce sadece babasına yapmıştı.</p>

  <p>Kızlardan biri bir güğüm buharları tüten kahve getirince Ramon izin isteyip odalarına çıktı. Banyonun küçük penceresinden avluda oturan Isabella’yı görüyor, öğrenmeye çalıştığı İspanyolcasını denerken attığı kahkahaları duyuyordu.</p>

  <p>Daha önce birlikte banyodalarken doğum kontrol hapı yuttuğunu görmüştü.</p>

  <p>Isabella bunu bir şakaya dönüştürmüş, bardağını kendisine doğru kaldırıp, «Doğum günün kutlu olsun!» demişti. Ancak haplar şimdi musluğun yanındaki tuvalet çantasında değildi.</p>

  <p>Ramon yatak odasına döndü. Yatak odanın yarısından çoğunu kaplıyordu, bavulları kapının yanında perdeyle ayrılmış bölmedeydi. Isabella’nın büyük deri omuz çantası bavulunun üstüne rastgele atılmıştı.</p>

  <p>Durup yeniden dışarı kulak verince kızın açık pencereden gelen sesini duydu.</p>

  <p>Çantayı yatağın üstüne alıp açtı. Kensington'daki o gece kız uyurken çantasını karıştırmış, hangi marka doğum kontrol hapı kullandığını öğrenmişti. Sonra da konuyu elçilik doktoruyla konuşmuştu.</p>

  <p>«Kadın ay döneminin onuncu günü hap almayacak olursa hamile kalması olasılığı artar,» demişti doktor.</p>

  <p>İlaç paketi çantanın altındaki krokodil para cüzdanının içindeydi. Ramon bir daha doğrulup dışarı kulak verdi. Avluda ses duymayınca pencereye koştu. Isabella hâlâ yerinde oturuyordu ve şimdi tüm dikkatini hancının kara kedisine vermişti. Hayvan kızın kucağına oturmuş, kulaklarının kaşınmasına ses çıkarmıyordu.</p>

  <p>Ramon yine odaya döndü. Paketin üzerindeki tarihli bölmelerinden yedisi boştu.</p>

  <p>Cebinden elçilik doktorunun verdiği aynı Ovanon paketini çıkardı. Yedi hapı çıkarıp tuvalete attı. Sonra iki paketi yanyana koyup kontrol etti. Şimdi ikisi de birbirinden farksızdı. Sadece kendi getirdiği pakette aynı tablet şekline sokulmuş aspirin bulunuyordu.</p>

  <p>Sahte paketi Isabella’nın çantasına, aslını bulduğu yere koydu, gerçek paketi cebine attı. Tuvaletin içinde hap kalmaması için sifonu çektikten sonra ellerini yıkayıp aşağı indi.</p>

  <p>Isabella artık Ramon’a sahip olduğu için dünyası daha parlak, daha neşeli bir yer oluvermişti.</p>

  <p>Kentlerin o en canlısı ve büyüleyicisi Londra kendini de aşmış, kız için yeryüzünde bir cennet olmuştu. Her şeyi altın parıltılı bir heyecan perdesi ardından görüyordu artık. Ramon'un yanında yaşanan her an bu altına gömülü değerli bir taş gibiydi.</p>

  <p>Üç yıl önce Londra’ya geldiklerinde Isabella okula devam etmiş ve üniversiteden mezun olmuştu. Onun bu çalışkanlığına şaşıran babası kızı doktora tezi için Londra Üniversitesinde Doğu ve Afrika Bilimleri Okuluna yazılması için ikna etmişti. Isabella «Sömürge Sonrası Afrika» konusunu seçmişti, tezi çok iyi ilerliyordu ve babasının elçiliği sona ermeden diplomasını almayı umuyordu.</p>

  <p>Ancak bütün bunlar Ramon'un yaşamına girmesinden önceydi. O günden sonra ders falan düşündüğü olmamıştı. İspanya'dan dönüşünden sonra ne öğretmenini görmeye gitmiş ne de kitabını açmıştı.</p>

  <p>Tezi üzerine çalışacağı yerde şafak sökmeden kalkıyor, Ramon'la parkta at binmeye ya da koşuya gidiyordu. Zaman zaman da Bloomsbury’de bir Macar göçmeninin açtığı jimnastikhanede çalışıyorlardı.</p>

  <p>Ramon burada ona judo ve kendini savunma sanatlarını öğretmeye başladı. Kimi günler de elele sanat galerilerini ve müzeleri dolaşıyorlardı. Isabella ona bankasında olacağı yerde nasıl olup kendisiyle bu kadar vakit geçirebildiğini sormuyordu. Onu olduğu gibi kabul etmekten memnundu.</p>

  <p>«Beni uyuşturucu düşkününe çevirdin,» dedi erkeğe. «Düzenli olarak seninle olmak zorundayım, aksi halde çıldıracak gibi oluyorum.»</p>

  <p>Gerçekten de, Ramon bankasının bir işi için Londra'dan sekiz gün uzaklaştığında Isabella hep surat asıp onu özlemiş, gerçekten hastalanmış, hatta sabahları kusmaya başlamıştı.</p>

  <p>Erkeğin evinde beş altı takım giyeceği, parfüm ve makyaj takımları vardı artık. Her gün eve taze çiçek getiriyor, buzdolabını dolduruyordu. Usta bir aşçıydı ve ona yemek yapmaktan zevk alıyordu.</p>

  <p>Elçilikteki görevlerini de savsaklamaya başlamıştı. Resmi davetlere katılmamak için binbir neden uyduruyor, aşçıyı ve uşakları kendi başlarına bırakıyordu.</p>

  <p>«Artık eve uğradığın yok, Bella,» dedi babası. «Hiçbir şey için güvenemiyorum sana. Nanny geçen hafta yatağında sadece iki kere yattığını söyledi.»</p>

  <p>«Nanny dedikoducunun ve de palavracının biridir.»</p>

  <p>«Neler olup bitiyor, küçük hanım?»</p>

  <p>«Baba, yirmi bir yaşımı çoktan geçtim. Özel yaşantım konusunda sana hesap vermeyeceğim de aramızda anlaştığımız konulardan biriydi.»</p>

  <p>«Ama yine anlaşmamıza göre arada sırada verdiğim davetlerde yüzünü gösterecektin.»</p>

  <p>«Haydi haydi, baba.» Isabella Shasa’yı öptü. «Bir iki aya kadar Cape Town’a dönüyoruz. O zaman benim için kaygılanmana gerek kalmayacak.»</p>

  <p>Isabella o akşam Ramon’a Shasa’nın Trafalgar Meydanındaki elçilikte ünlü Güney Afrikalı yazar Alan Paton'un Londra’ya gelişi nedeniyle verdiği kokteyl partiye gelmek isteyip istemediğini sordu.</p>

  <p>Ramon bir dakika kadar düşündükten sonra başını salladı.</p>

  <p>«Babanla tanışma zamanı gelmedi daha.»</p>

  <p>«Neden ama sevgilim?» O ana kadar Isabella için önemli değildi bu, ama şimdi erkeğin reddetmesi kendisini şaşırtmıştı.</p>

  <p>«Bunun birçok nedeni var.» Kimi zaman öyle esrarlı davranmaktaydı ki, Isabella onu içinden çekip çıkarmak isterdi ama boşuna uğraştığını da bilirdi. Kendisine direnebilen tek erkekti Ramon. O güzel cephenin ardında çelikten bir kılıf vardı.</p>

  <p>«Çekiciliğinin önemli yanı da bu,» diyerek kendi kendine güldü. Onu başkasıyla, hatta babasıyla bile paylaşmak istemiyordu aslında.</p>

  <p>Onunla yalnız olmaktan mutluydu.</p>

  <p>Evet, zaman zaman Lesaya'da Beyaz Fil’de Harriet ve başkalarıyla yemek yedikleri olmuyor değildi. Bir iki kere de yemekten sonra Annabel’de dans etmeye gitmişlerdi. Ancak çoğunlukla yalnız olabilmek için kaçarlardı ötekilerden. Ramon'un kendi arkadaşı yok gibiydi, varsa da Isabella’e birini bile tanıştırmamıştı. Bu da rahatsız etmiyordu kızı.</p>

  <p>Elçilik görevlerinden sıyrılabildiği hafta sonları Ramon'la çantalarını ve tenis raketlerini Mini Cooper’in arkasına atıp kentten kaçarlar, bir daha pazar gecesi geç saatte dönerlerdi.</p>

  <p>Ağustos başlarında alıştıkları düzeni bozup trenle İskoçya’ya gittiler. Av mevsiminin açılış günü Harriet Beauchampin aile malikânesinin konuklarıydılar. Dük geleneklere pek düşkün olduğu için açılış gününe kadınlar davet edilmezdi. Onların erkeklerin avladıkları kuşları toplamaya hakları vardı sadece. Dük yabancıları, hele İtalyan tüfeklerini yeğleyenlerini de pek sevmezdi.</p>

  <p>İlk atışta Ramon'u sıranın en ucuna koymuştu. Hiç beklenmedik bir anda sağ taraftan ağaçların arasından üç kuş sinüsü çıktı. Ramon her sürüden dört kuş vurdu.</p>

  <p>On iki atışa on iki kuş. Dük hemen geleneği bir kenara bırakıp ikinci atışlar için Ramon'u en gözde yer olan ortaya aldı. O gece yemekte yeri de değiştirilmiş, Düke biraz daha yakın oturtulmuştu. Haftasonu mükemmel başlamıştı. Harriet Isabella ile Ramon’a büyük evin en ucundaki yanyana iki odayı vermişti.</p>

  <p>«Babam uykusuzluk çeker,» dedi. «Senle Ramon işbaşındayken Ravel'in 'Bolerosu'nu çalan Berlin Filarmoni Orkestrasından «Çok adisin, Harriet.»</p>

  <p>«Ramon’a küçük sürprizinden söz ettin mi?»</p>

  <p>«Doğru zamanı bekliyorum.» Isabella hemen savunmaya geçmişti.</p>

  <p>«Benim engin tecrübeme dayanarak söylüyorum: bu tür haberin doğru zamanı diye bir şey yoktur.»</p>

  <p class="yildiz">***</p>

  <p>Harriet bir kere olsun haklıydı. O haftasonu Isabella bir fırsat bulamadı. Ancak Londra’ya dönüşte artık bunu söylemenin zamanını filan bekleyemedi. Neyse ki, birinci sınıf kompartman da kendilerinden başka kimse yoktu.</p>

  <p>«Sevgilim, geçen çarşamba doktora gittim, elçilik doktoruna değil de, Harriet’in salık verdiği birine. Bir test yaptı, cuma günü sonucu aldım... » Isabella durup erkeğin yüzündeki ifadeye baktı. Hiçbir değişiklik olmamıştı; kendisine hâlâ o uzak yeşil bakışla bakıyordu. Kız birden mantıksız bir korkuya kapıldı.</p>

  <p>Evet, birbirlerine olan duygularını hiçbir şey değiştiremez, aşklarının kusursuzluğunu hiçbir şey lekeleyemezdi, ama erkekte bir geri çekilme hisseder gibiydi.</p>

  <p>«İki aylık hamileyim. İspanya’da olmuş olmalı, Granada'daki o günde, boğa güreşinden sonra... » Soluğu kesilmişti, titriyordu. «Nedenini anlamadım. Haplarımı düzenli olarak alıyordum, sen de gördün... Çok kötü bir şey yaptığımı biliyorum, sevgilim, ama kaygılanmana gerek yok. Her şey yoluna girecek.</p>

  <p>Harriet de geçen yıl bir kazaya uğramıştı. Amsterdam’da bir doktora gitti. İşini sessizce halletti. Cuma akşam uçakla gitti, pazar günü Londra’ya dönmüştü bile.</p>

  <p>Doktorun adresini verdi, hatta elimi tutmak üzere benimle gelmeyi de önerdi... »</p>

  <p>«Isabella!» diye sert bir sesle Ramon kızın sözünü kesti. «Yeter! Kes artık! Beni dinle!»</p>

  <p>Isabella susup korkuyla baktı ona.</p>

  <p>«Sen ne konuştuğunun farkında değilsin. Korkunç bir şey bu yapmak istediğin!»</p>

  <p>«Özür dilerim, Ramon.» Isabella şaşırmıştı. «Senin canını sıkmamalıydım bu konuda. Harriet ile gidip... »</p>

  <p>«Harriet kafasız orospunun biridir. Benim çocuğumun hayatını onun ellerine bırakırsan sen de ondan farksız olursun,»</p>

  <p>Isabella erkeğe baktı. Ondan beklediği bu değildi.</p>

  <p>«Bu bir mucize, Isabella. Evrenin en büyük mucizesi ve sırrı. Sen onu yok etmekten söz ediyorsun. Bu bizim çocuğumuz, Isabella. Senin ve benim aşk içinde yarattığımız yeni bir canlı. Bunu anlamıyor musun?»</p>

  <p>Ramon uzanıp kızın ellerini avuçları içine aldı. Isabella onun gözlerindeki o soğuk ifadenin giderek yok olduğunu gördü. «İkimizin birlikte yaptığımız bir şey bu. Bizim eserimiz. İkimizindir o, aşkımızındır.»</p>

  <p>«Kızmadın mı yani? Bense senin kızacağını sanmıştım.»</p>

  <p>«Gururluyum. Seni seviyorum. Benim için çok değerlisin sen.» Kızın ellerini bileklerinden tutup karnının üstüne bastırdı. «Burada ne olduğunu biliyorum, o da benim için senin kadar değerlidir. Seni seviyorum.» En sonunda söylemişti işte.</p>

  <p>«Ramon!» Isabella’nın gözleri yaşarmıştı. «O kadar iyi, o kadar anlayışlısın ki. Senin gibi birine rastlamam bir mucize oldu benim için.»</p>

  <p>«Çocuğumuzu doğuracaksın, sevgili Bella'm.»</p>

  <p>«Elbette! Bin kere evet, sevgilim. Beni öyle mutlu, öyle gururlu yaptın ki.»</p>

  <p>Kızın bütün kuşkuları, kararsızlığı gitmiş, yerini her şeyi önemsiz kılan bir heyecan ve beklenti almıştı.</p>

  <p>Bu sevinç bundan sonraki günlerde Isabella’ya destek olmuştu. Ramon’a olan sevgisi yeni bir özellik kazanmıştı; o güne kadar yoğun ama rastgele olan bir şeyin şimdi bir yönü ve amacı vardı. Isabella kaç kere durumunu Nanny'ye açacak olmuş, ancak kadının dilini tutamayıp yirmi dört saate varmadan haberi babası dahil, bütün elçiliğe duyuracağı aklına gelince son anda bundan vazgeçmişti. O zaman da serinkanlılıkla oturup yapılması gereken şeyleri düşündü.</p>

  <p>İki ayını geçmişti ve Nanny böyle şeyleri hemen anlardı. Isabella evdeyken kendisini Nanny yıkardı, kadının şimdiye kadar bir şey sezinlememiş olması gerçekten bir mucizeydi.</p>

  <p>Ramon o gece için Drury Lane tiyatrosundaki Flamenco Festivaline bilet almıştı.</p>

  <p>Ama Isabella onun bankadaki özel numarasına telefon etti.</p>

  <p>«Ramon, sevgilim, bu akşam çıkmak istemiyorum. Seninle başbaşa kalmak istiyorum. Yemeği ben hazırlarım. Sen eve döndüğünde hazır ölür, yeni von Karayan plaklarını dinleriz.»</p>

  <p>Erkeğin sesindeki isteksizliği duyabiliyordu. Ramon bir haftadır bu günü bekliyordu. Kimi zaman öyle İspanyol olurdu ki.</p>

  <p class="yildiz">***</p>

  <p>Hatta Isabella’nın İspanyolca öğrenmesi için ısrar etmiş, bir Linguafon dizisi de vermişti. Ancak Isabella’nın ısrarı karşısın da fazla tutunamadı.</p>

  <p>Isabella elçilikten erkeğin evine giderken babasının Berry Brothers içki mağazasındaki deposundan iki şişe şampanya, Harrods'un gıda bölümünden de iki düzine midyeyle pirzola aldı.</p>

  <p>Ramon köşeyi dönüp apartmana doğru yürürken Isabella penceredeydi. Yelekli takım elbisesiyle öyle bir İngiliz havası vardı ki. Londra'dayken elinden şemsiyesini, başından da melon şapkasını eksik etmezdi. Ne kadar değişik olursa olsun, o anda bulunduğu yere uyma konusunda müthiş yetenekliydi.</p>

  <p>Isabella şampanya şişesini açtı ve anahtarın kilitte döndüğünü duyar duymaz doldurduğu kadehleri gümüş tepsi üzeri de buza yatırdığı midyelerin yanına yerleştirdi. Sonra erkeğin kollarına atılma isteğini güç yenerek masanın başında karşıladı onu.</p>

  <p>«Özel bir şey mi var?» diye sordu Ramon midye tepsisiyle uzun şampanya kadehlerini görünce. Isabella kadehlerden birini alıp onun eline tutuşturdu, sonra kendi kadehinin üstünden baktı.</p>

  <p>«Evine hoşgeldin, Ramon. Benimle evlendiğinde nelerle karşılaşacağını şöyle bir göstermek istedim sadece.»</p>

  <p>Erkeğin gözlerinin kısıldığını farketti; daha önce hiç böyle bir şey olmamıştı. Ramon'un bakışları dürüst ve açıktı.</p>

  <p>Ramon şarabı tatmadan bir kenara bırakınca kız bir felaketle yüz yüzeymiş gibi durakladı.</p>

  <p>«Ne oldu, Ramon? »</p>

  <p>Ramon kadehi Isabella’nın elinden alıp masaya koydu.</p>

  <p>«Bella.» Dönüp onun ellerini tuttu. «Bella.» Ellerini açıp avuçlarını öptü.</p>

  <p>«Ne var, Ramon? » Isabella dizlerinin titrediğini hissediyordu.</p>

  <p>«Seninle evlenemem, sevgilim, en az şimdi evlenemem.»</p>

  <p>Isabella ellerini erkeğin ellerinden çekip döndü. Koltuğa gidip oturdu.</p>

  <p>«Neden?» Ramon kızın önünde dizleri üstüne çöktü. «Çocuğunu doğurmamı istiyorsun, neden evlenemezmişsin benimle?»</p>

  <p>«Bella, hayatta hiçbir şeyi senin karım olmam istediğim kadar istemedim, ama...»</p>

  <p>«Ama ne?»</p>

  <p>«Dinle beni, sevgilim. Anlatacaklarımı duyana kadar bir şey söyleme ama.»</p>

  <p>Kız gözlerini kaldırıp erkeğin yüzüne baktı. Yüzü bembeyazdı.</p>

  <p>«Dokuz yıl önce Miami’de Kübalı bir kızla evlendim.»</p>

  <p>Isabella titredi, gözlerini kapattı.</p>

  <p>«Evliliğimiz daha ilk gününden bir felaketti. Birkaç ay sonra ayrıldık, ama ikimiz de Katoliğiz... » Ramon susup kızın solgun yanağına hafifçe dokundu. Isabella geri çekildi.</p>

  <p>«Hâlâ onunla evliyim.»</p>

  <p>«Adı ne?» diye sordu kız gözlerini açmadan.</p>

  <p>«Bunu neden bilmek istiyorsun?»</p>

  <p>«Söyle.» Sesi titremiyordu.</p>

  <p>Ramon omuzlarını silkti. «Natalie.»</p>

  <p>«Çocuğun var mı? Kaç çocuğun var?»</p>

  <p>«Hiç. İlk çocuğumun annesi sen olacaksın.» Kızın yanakları pembeleşmişti yine.</p>

  <p>Bir an sonra gözlerini açtı; ama gözleri öyle gölgeliydi ki, mavileri kapkara olmuştu sanki.</p>

  <p>«Ramon! Ne yapacağız şimdi?»</p>

  <p>«Ben yapılması gerekenleri yapmaya başladım bile. İspanya'dan döndüğümüzde, daha bana hamile olduğunu söylemeden, senin mutlaka karım olmanı istediğime karar vermiştim.»</p>

  <p>«Ah, Ramon! » Isabella onun ellerin e sarıldı.</p>

  <p>«Natalie ailesiyle Miami’de oturuyor. Onunla ilişki kurabildim. Bir iki kere telefonda konuştuk. Çok dindardır. Benden asla boşanmayacağını söyledi.»</p>

  <p>Isabella çaresizlikle salladı başını.</p>

  <p>«Üç akşam arka arkaya telefon ettim sonra. Sonunda kendisi için Tanrısından daha önemli bir şey bulduk.»</p>

  <p>«Neymiş o?»</p>

  <p>«Para. O yarışmadan kazandığım paranın çoğu duruyor hâlâ. Elli bin dolar karşılığında Reno’ya gidip boşanma davası açmaya razı oldu.»</p>

  <p>«Sevgilim!» Isabella’nın gözlerine yeniden neşe parıltıları yayılmıştı. «Tanrıya şükürler olsun! Ne zaman peki? Ne zaman gidecek Reno'ya?»</p>

  <p>«Bütün sorun da burada işte. Biraz zaman alacak. Onu daha fazla sıkıştıramam.</p>

  <p>Natalie'yi tanırım. Seni duyar, neden boşanmak istediğimi öğrenirse avantajını sonuna kadar kullanmaya çalışacaktır. Gelecek aybaşında gitmeye söz verdi.</p>

  <p>Ailesini ve işini düşünmek zorundaymış. Annesi sağlıklı değildir.»</p>

  <p>«Peki, ama n e kadar sürecek?» diye Isabella sabırsızlık la sözünü kesti.</p>

  <p>«Nevada eyalet yasalarında boşanmak için Reno’da üç ay oturulması gerektiği hakkında bir madde vardır.»</p>

  <p>«O zamana kadar ben altı aylık olurum.» Isabella parmaklarını ısırdı. «Babamla Cape Town’a gidiyoruz biz! Ramon, ne pis iş bu böyle!»</p>

  <p>«Cape Town’a gidemezsin,» dedi Ramon. «Ben sensiz yaşayamam, üstelik ailen ve dostların hamile olduğunu anlarlar.»</p>

  <p>«Ne yapayım o halde?»</p>

  <p>«Boşanma gerçekleşene kadar benimle kal. Seni göndermeyecek kadar çok seviyorum. Oğlumun yaşamından bir günü bile kaçırmak istemem.»</p>

  <p>Sonunda gülümsedi Isabella. «Kesinlikle oğlan olacak, öyle mi?»</p>

  <p>«Elbette. Unvanımızın bir mirasçısı olmalı, değil mi? Benimle kalacaksın, ha Bella?»</p>

  <p>«Babama babaanneme ne söylerim peki? Babam kolay, ama babaannem... »</p>

  <p>Isabella gözlerini yuvarladı. «Centaine Courtney-Malcomess aile canavarıdır. Gerçekten ağzından alevler fışkırır ve kurbanların kemikleri çatırdar ağzında.»</p>

  <p>«Ben senin canavarını ehlileştiririm.»</p>

  <p>«Bak bunu yapacağına inanırım doğrusu.» Isabella rahatlamıştı, sevincinden uçacak kadar hafif hissediyordu kendini. «Nana’yı büyüleyecek tek kişi varsa, o da sensin, sevgilim.»</p>

  <p class="yildiz">***</p>

  <p>Centaine Courtney-Malcomess’in altı bin mil uzakta olması işi az da olsa kolaylaştırıyordu. Isabella önce babasını hazırlamaya koyuldu. Yeniden görevini bilen bir kız ve evsahibesi oldu bir gece içinde. Shasa Courtney’in elçiliğinin son haftalarının toplantılarını tüm gücüyle planlamaya başladı.</p>

  <p>Başarılı yemek davetlerinden birinin sonunda Shasa, «Kaybolduğun yer her neresiyse döndüğüne sevindim,» dedi «Seni özlemiştim.»</p>

  <p>Highveld’in kapısı önünde kolkola durmuşlar, son konuğu da götüren arabanın arkasından bakıyorlardı.</p>

  <p>«Saat da sabahın biri oldu. » Shasa saatin e bakarken Isabella elini tuttu.</p>

  <p>«Yatmak için çok erken daha.» Babasının kolunu sıktı. «Sana bir içkiyle puro vereyim. Bütün gece tek kelime konuşamadık.»</p>

  <p>Shasa meşin koltuğa oturdu. Daha önce şarap ve konyak içmiş olmalarına rağmen tek gözü hâlâ berrak ve parıltılıydı. Öteki gözündeki ipekli kara kumaş, boynundaki papyon kravat kadar kırışıksızdı.</p>

  <p>Kızını sanat eserleri koleksiyonunun bir parçası ya da ahırlarından safkan bir kısrakmış gibi zevkle seyrediyordu. Isabella bütün Courtney’lerin en güzeliydi.</p>

  <p>Shasa’nın annesi de gençliğinde ünlü bir güzeldi. Yıllar geçtikçe onun o güzel günlerini gözünün önünde tam olarak canlandıramıyorsa da, Weltevreden’in salonunda güzelliğinin doruğundayken Annigoni tarafından yapılmış bir portresi asılıydı. Ressamın o güzelliğe katkıda bulunduğu gözönüne alınsa bile olağanüstü bir kadın olmalıydı. Karakter gücü portrenin kara gözlerinden fışkırıyordu. Şimdi altmış dokuz yaşında olduğu hal1 de yine güzel ve canlı bir kadındı, ancak yaşamının hiçbir döneminde şimdi gençliğinin parlak öğle saatini yaşayan torunuyla boy ölçüşemezdi.</p>

  <p>Isabella puronun ucunu babasının masasından aldığı altın makasla kesti. Puroyu babasına verip şömineden aldığı bir korla yaktı. Sonra kristal bir kadehe bir parmak konyak koydu.</p>

  <p>«Profesör Symmonds bu sabah tezimin son yazdığım bölümünü okudu,»</p>

  <p>«Demek hâlâ varlığınla üniversiteyi şereflendiriyorsun; öyle mi?» Shasa şöminenin yumuşacık ışığında kızının çıplak omuzlarına baktı. Kız fildişi kadar pürüzsüz ve parlak tenini annesinden almıştı.</p>

  <p>«İyi olduğunu söyledi.»</p>

  <p>«Bana okuttuğun ilk yüz sayfa gibiyse Symmonds’a hak veririm doğrusu.»</p>

  <p>«Burada kalıp tezi bitirmemi istiyor.» Isabella babasına bakmıyordu. Shasa birden göğsünün daraldığını hissetti.</p>

  <p>«Burada Londra’da kendi başına mı?»</p>

  <p>«Kendi başıma ne demek? Beş yüz arkadaş, Courtney Sanayinin Londra bürosu, annem...» Konyağı babasına uzattı. «Yabancı bir kentte tek başına kalmak değil bu, baba.»</p>

  <p>Shasa içkisinden bir yudum aldı, kızının kendisiyle Cape’e dönmesinin daha iyi olacağını kanıtlayacak bir neden aradı.</p>

  <p>«Nerede kalabilirsin?» diye sordu.</p>

  <p>«Bak işte bunu başaramadın,» diyerek güldü kız. Puroyu babasının elinden alıp bir nefes çekti, dumanını yüzüne üfledi. «Cadogan Meydanında sana yaklaşık olarak bir milyon sterline mal olan bir daire var. Ve şimdi boş duruyor.» Puroyu geri verdi.</p>

  <p>Haklıydı. Elçilik evini kullandıkları için aileye ait olan daire boş kalmıştı. Shasa, köşeye sıkıştığını farkedip susarken Isabella son darbeyi indirmeye hazırlandı.</p>

  <p>«Doktora yapmam için o kadar ısrar eden sendin, baba. Şimdi beni bundan yoksun bırakmayacaksın, değil mi?»</p>

  <p>«Bunu bu kadar inceden inceye düşündüğüne göre babaannenle konuşmuş olmalısın,»</p>

  <p>Isabella eğilip babasının başına bir öpücük kondurdu.</p>

  <p>«Sevgili babacığım, Nana ile benim yerime sen konuşursun diye düşünmüştüm.»</p>

  <p>Shasa içini çekti. «Seni cadı seni! Kuyumu kendi elimle kazdırıyorsun bana!»</p>

  <p>Isabella babasının Nana’yı halledeceğinden emindi ama bir de Nanny vardı.</p>

  <p>Ancak Isabella onu da, Weltevreden’de heyecanla dönüşü bekleyen on yedi torununun adlarını ve erdemlerini tek tek sayarak bir iki gün önceden yumuşatmasını bildi. Nanny üç yıldır evinden uzaktı. Ve üç uzun İngiliz kışı geçirmişti Londra’da.</p>

  <p>«Düşün bir kere, Nanny. Gemi yanaştığında Cape’de bahar var ve Johannes seni rıhtımda bekliyor olacak. » Weltevreden’in baş seyisi olan Johannes Nanny’nin en sevdiği oğluydu. Yaşlı kadının gözleri parlamıştı. Isabella sonunda Londra’da kalacağını bildirdiğinde kadın ellerini havaya kaldırdı, şimdiki gençlerin görev duyguları olmadığından, nankörlüklerinden söz etti, bir iki gün surat astı, ama o kadarla kaldı.</p>

  <p>Isabella onları geçirmek için Southampton’a gitti. Shasa’nın yeni Astor Martin’i gemiye yüklendikten sonra hizmetçiler veda etmek için sıraya dizildiler. Isabella Malayalı aşçıdan, şoför Klonkie'ye kadar hepsini kucakladı. Nanny'yi öperken kadın hüngür hüngür ağlamaya başladı.</p>

  <p>«Bu yaşlı kadını bir daha hiç göremeyeceksin herhalde. Öldüğümde beni çok arayacaksın. Bebekken sana nasıl baktığımı</p>

  <p>«Haydi haydi, Nanny. Sen benim bebeklerime de bakacaksın daha,»</p>

  <p>«Çocuk, evine çabuk dön, anladın mı? Nanny’nin gözü önünde olmalısın sen. O ateşli Courtney kanıyla, sana temiz bir Güney Afrikalı genç buluruz,»</p>

  <p>Isabella babasına veda ederken hiç beklemediği bir anda ağlamaya başladı.</p>

  <p>Shasa ceketinin üst cebinden çıkardığı kolalı beyaz mendili verdi kızma. Isabella gözlerini kuruladıktan sonra mendili iade edince Shasa da gürültüyle burnunu sildi, sonra tek gözünü hafifçe kuruladı.</p>

  <p>«Lanet rüzgâr!» diye söylendi. «Gözüme kurum kaçtı.»</p>

  <p>Gemi rıhtımdan ayrılırken küpeşteye dayanmış duran babası öteki yolculardan ayrı, yapayalnızdı. Boşandıktan sonra bir daha evlenmemişti. Isabella onun hepsi de kibar ve yetenekli bir sürü kadınla görüştüğünü biliyordu. Ama hepsi yalnızdı.</p>

  <p>Hiç yalnızlık hissetmez mi acaba, diye düşünürken babası güvertede gözle seçilemeyen bir nokta olana kadar elini salladı.</p>

  <p>Londra’ya dönerken gözleri hep sulanıyordu.</p>

  <p>Bebek yüzünden dedi kendi kendine. Beni duygusal biri yaptı çıktı. Elini karnına götürüp bir şişkinlik aradı sonra. Ama karnı dümdüz ve taş gibiydi. Tanrım, ya yanılmışsam, diye düşündü.</p>

  <p>Bu olasılık sıkıntısını arttırmıştı yine.</p>

  <p>Ancak eve varınca kapı daha çalmadan açılıp da Ramon kendisini kucaklayınca her şeyi unuttu.</p>

  <p class="yildiz">***</p>

  <p>Cadogan Meydanındaki daire kırmızı tuğladan eski bir evin ilk iki katından oluşuyordu. Beş yatak odası vardı, duvarlar Madam de Pompadour'un yatak odasını süslediği rivayet edilen toz mavi ve yaldızlı antika bir ahşap kaplamaydı. Giriş holü dans eden çıplak orman perileriyle süslenmişti. Isabella babasını kızdırmak için bu dekoru 'Louise Quinze genelevi' diye tanımlardı.</p>

  <p>Isabella evi sadece bir adres olarak kullanıyor, cuma günleri mektuplarını almaya gidince evin kâhyasıyla oturup bir çay içiyordu. Araları iyi olduğu için adam Weltevreden'den gelen telefonlara çıkıp gerekli karşılıkları verirdi.</p>

  <p>Isabella Ramon'un küçük dairesini evi olarak benimsemişti. Ramon'un kendisine ayırdığı dolap yeterli gelmeyince eşyalarını orasıyla Cadogan Meydanındaki ev arasında paylaştırdı. Bir antikacı dükkânında bulduğu zarif bir kadın çalışma masası yatağın yanındaki köşeye tam uymuş ve böylece bir çalışma odası da olmuştu.</p>

  <p>Evli bir çift gibi yaşamaya başlamışlardı artık. Sabah şafak sökmeden kalkıp at binmeye ya da jimnastikhaneye gidiyorlardı; Isabella’nın doktoru koşmasını yasaklamıştı. Ondan sonra Ramon bankaya gidiyor, kendisi de masası başına geçip öğleye kadar tezi üzerinde çalışıyordu. Öğleüzeri Isabella bebek yüzünden içki içmediği için ya Justin De Blank’da ya da Harrods'un sağlık barında buluşuyorlardı.</p>

  <p>«Kurbağa gibi şişmeye hiç niyetim yok, seni iğrendirmek istemiyorum,» diyordu Isabella.</p>

  <p>«Sen yeryüzünün en arzulanan kadınısın, hamilelik seni bir çiçek gibi açtı.» Ramon kızın göğüslerine dokundu.</p>

  <p>«Doktora sordum, pek zararı yok dedi. Kendimizi tutmak zorunda değilmişiz.» Isabella kıkır kıkır güldü. «Beni hastaneye götürecek olan cankurtaranın sedyesi iki kişilik olsa da, yolda acele bir iş becersek.»</p>

  <p>Isabella yemekten sonra ya öğretmenine gidiyor ya da gününü British Museum'un kütüphanesinde geçiriyordu. Sonra Ramon’a yemek hazırlamak için acele eve dönüyordu. Babası kordiplomatik plakası taşımasını ayarladığından, neyse ki, kapının hemen önünde park edebiliyordu.</p>

  <p>Akşamları bir iki tiyatroya ya da Harriet ve en son sevgilisiyle yemeğe gitmek dışında dışarı daha az çıkıyorlardı. Genellikle yastıkları yere serip televizyon karşısında oturup konuşurlardı.</p>

  <p>Isabella’nın gergin karnı irileşmeye başlayınca ipekli sabahlığını açıp gururla gösterdi. «Hele bir yokla,» dedi Ramon’a. «Ne güzel değil mi?»</p>

  <p>Ramon ciddi bir tavırla dokundu karnına, «Evet, kesinlikle oğlan,» dedi.</p>

  <p>«Nereden biliyorsun?»'</p>

  <p>«İşte bundan.» Ramon onun elini tuttu. «Hissediyor musun?»</p>

  <p>«Bir kabarıklık var. Babasına benziyor olmalı. Bunu düşününce nasıl da hemen yatmak istiyorum ama.»</p>

  <p>«Uykun var mı?»</p>

  <p class="yildiz">***</p>

  <p>Shasa Harrods kredi kartını da bıraktığından Isabella bütün eşyasını oradan alıyordu. Doktorunun salık verdiği bir doğum öncesi kursuna da katılmıştı. Kursa devam edenlerin bir zamanlar sıkıcı bulacağı insanlar ve konuşmaları birdenbire çok hoşlandığı şeyler olmuştu.</p>

  <p>Ramon ayda bir kere banka işi için ülke dışına çıkar ve bir hafta kadar kalırdı.</p>

  <p>Ancak her fırsat bulduğunda telefon ederdi. Isabella onu, kendi kendine itiraf etmekten kaçındığı kadar çok izlemesine rağmen, döndüğünde sevinci bin kat artardı.</p>

  <p>Böyle bir yolculuktan sonra onu Heathrow Havaalanında karşıladı ve arabasıyla doğruca eve getirdi. Ramon bavulunu holde bırakıp ceketini iskemlenin arkasına geçirir geçirmez doğruca tuvalete gitti.</p>

  <p>Ceketinin iç cebindeki İspanyol pasaportu yere düşmüştü.</p>

  <p>Isabella pasaportu ahp sayfalarını karıştırdı. Fotoğrafı pek kötü değildi, ama hiçbir fotoğraf makinesi onu tam olarak kâğıda geçiremezdi. Sonra doğum tarihini gördü. Doğumgünü iki hafta sonraydı. Mayfair’de bir antikacıda Rene Lalique'den şahane bir cam çıplak kadın heykelciği görmüştü. Heykelin biraz abartılı uzun bacakları ve daracık kalçalarıyla vücudunu kendi vücuduna benzetmişti. Heykelciğin 1920'lerde Lalique ününün doruklarındayken yapıldığı bir kenara bırakılırsa, kendisinin modellik ettiği söylenebilirdi.</p>

  <p>Ancak fiyatı Isabella’yı bile korkutmuştu ve onu Ramon’a almak için hâlâ cesaretini toplamaya çalışıyordu.</p>

  <p>Pasaportun sayfalarını karıştırırken bir vize gözüne çarptı. 0 sabah Moskova’da mühürlenmişti. Şaşkınlıkla gözlerini kırpıştırdı.</p>

  <p>Banyonun kapısında, «Sevgilim,» diye seslendi. «Roma’da olduğunu sanıyordum. Bu Moskova da nereden çıktı? Güney Afrikalı olarak, öğrendiği her şey, Rusya’nın en büyük din düşmanı olduğunu yerleştirmişti kafasına. Pasaportun vizesindeki orak çekiçle Kiril yazısı bile tüylerini diken diken etmeye yeterliydi.</p>

  <p>Kilitli kapının ardında bir süre hiç ses gelmedi, sonra kapı birden sertçe açıldı, Ramon elindeki pasaportu kaptı. Yüzünde buz gibi bir öfke vardı. Isabella onun bakışlarını görünce dehşete düştü.</p>

  <p>«Bir daha benim işlerime sakın burnunu sokayım deme,» dedi Ramon.</p>

  <p>Daha sonraları bu olayı bir daha dile getirmediyse de, Isabella’nın onu bağışlaması için aradan bir hafta geçmesi gerekti. Öylesine korkmuştu ki, olayı zihninden silip atmaya kararlıydı.</p>

  <p>Kasım başlarında bir gün Cadogan Meydanındaki eve uğradığında mektuplarını aldı. Her zaman olduğu gibi babasının mektubu vardı, Isabella onun altında Johannesburg damgalı zarfta ağabeyi Michael’in elyazısını görünce sevindi.</p>

  <p>Üç ağabeyinden her biri karakter, kişilik ve görünüş bakımından öyle değişiktiler ki, içlerinden birini en sevdiği diye ayırmak olanaksızdı.</p>

  <p>En büyüğü Sean serüven düşkünüydü. Isabella, Ramon'la karşılaşıncaya kadar onun kadar yakışıklı bir erkek tanımamıştı. Sean asker ve avcıydı. Rodezya savaşında gösterdiği cesaret yüzünden Gümüş Haç nişanını almıştı. Terörist peşinde olmadığı zamanlar Courtney’lerin Zambezi vadisindeki geniş av alanlarını yönetirdi.</p>

  <p>Isabella ona hayrandı.</p>

  <p>Onun küçüğü Garry'di. Çocukluğunda hep 'Zavallı Garry' denilen çirkin, miyop ve astımlı ağabeyi. Çocuk sakat doğmasına rağmen Courtney’lerin ruh, kararlılık ve kurnazlığına tam olarak sahipti. Zayıf vücuduyla öylesine uğraşmıştı ki, şimdi fıçı gibi göğsü, çok güçlü kolları vardı. Kalın camlı gözlüğüne ve herhangi bir spor yeteneği bulunmamasına rağmen, çelik gibi iradesiyle usta bir polo ve golf oyuncusu, keskin bir nişancı ol muştu.</p>

  <p>Garry babasının yerine Courtney Şirketlerinin başına geçmişti. Daha otuzunda değildi ama milyarlarca dolarlık şirketleri aynı irade gücü ve yılmazlıkla yönetmekteydi. Ancak kızkardeşi nin doğumgününü bir kere bile unuttuğu olmamıştı, Isabella'nın önemsiz bir isteğine bile hemen karşılık verirdi. Isabella onu çok severdi.</p>

  <p>Sonra da Michael vardı; tatlı ve iyi Michael, ailenin denge sağlayan kişisi, düşünceli, merhametli, şair ruhlu ve babasıyla ağabeylerinin örneklerine rağmen hayatında bir tek kuş ya da hayvan öldürmemiş olan Michael. Biri şiirleri, diğer ikisi Güney Afrika tarih ve politikası hakkında üç başarılı kitap yazmıştı. Michael John Vorster’in Irkçı Afrikaaner hükümetiyle onun ayrımcılık politikasına karşı inatla karşı çıkan Golden City Mail İngilizce gazetesinin yazarı ve editör yardımcısıydı. Kuşkusuz, Courtney Şirketleri gazetenin yüzde seksen hissesine sahipti, aksi halde bu genç yaşında böylesine sorumlu bir yere gelemeyebilirdi.</p>

  <p>Isabella’nın çocukluğunda Michael hep kendisinin koruyucusu ve sırdaşı, Nana'dan sonra en sevdiği hikâye anlatanı olmuştu. Yeryüzünde Michael kadar güvendiği tek kişi yoktu. Şimdi zarfın üstündeki yazısına içini ısıtan bir sevgi ve hafif bir suçlulukla bakıyordu. Ramon'la tanıştığı altı aydan beri bir satır bile yazmamıştı ona.</p>

  <p>Mektubun birinci sayfasının ikinci paragrafı gözüne ilişince selam kısmını atlayıp orasını okudu.</p>

  <p>«Babam Cadogan Meydanına yerleşip tezine gömüldüğünü söyledi. Aferin sana, Bella. Ancak sanırım yatak odalarının beşini de işgal etmemişsindir. Bana da bir yer bulacağını umuyorum orada. Ayın on beşinden sonra üç hafta Londra’da olacağım.</p>

  <p>Şunu da belirtmekte yarar var, sabahtan akşama kadar dışarda olacağım. Bir sürü toplantım, randevum falan var, onun için sana ayakbağı olup çalışmalarını aksatmayacağıma söz v e Michael’in kaldığı süre boyunca Isabella’da evde kalmak zorundaydı. Ancak neyse ki, Ramon'un iç yolculuklarından biri de aynı zamana rastlıyordu. Isabella nasıl olsa yalnız kalacaktı.</p>

  <p>Şimdi hiç olmazsa Michael ile birlikte olacaktı.</p>

  <p>Johannesburg’a bir telgraf çektikten sonra Cadogan Meydanındaki evi elinden geldiğince yaşanan bir yer haline sokmaya koyuldu. Michael’in gelmesine daha bir hafta vardı.</p>

  <p>Ramon’a, «Birtakım açıklamalar gerekecek,» dedi elini hafifçe şişkin karnına bastırarak. «Neyse ki, Michael çok anlayışlıdır. Keşke onunla tanışabilseydin, çok iyi anlaşacağınızdan eminim.»</p>

  <p>«İşimi erken bitirip ağabeyin buradayken dönmeye çalışırım.»</p>

  <p>«Ramon, sevgilim. Ne iyi olur. Ne olur bunu yapmaya çalış.»</p>

  <p>Isabella el arabasıyla bavullarını iten ağabeyini görünce neşeli bir çığlıkla kucağına atıldı. Michael kızı kavrayıp havaya kaldırdı, ancak karnını hissedince yüz ifadesi değişti, abartılı bir dikkatle yere bıraktı.</p>

  <p>Isabella Mini'siyle kente dönerken yan gözle ağabeyini süzüyordu. Güneşten iyice esmerleşmişti insan Londra’da yaşarken bunu hemen farkediyordu saçlarım da uzatmıştı. Ancak gülümsemesi hâlâ çocukçaydı, mavi Courtney gözlerinde öteki Courtney’lerin hepsinde görülen o sert parıltıdan eser yoktu.</p>

  <p>Isabella hep evden haberler soruyordu, bunu hem merakını gidermek hem de sözü karnına getirmemek için yapıyordu. Babası Armscor başkanı olarak yeni görevlerine dört elle sarılmıştı. Nana her gün biraz daha, canlı ve korkusuz oluyor, Weltevreden’i demir bir yumrukla yönetiyordu. Sean terörist avlamaktaydı ve Rodezya’nın Ballantyne İzcileri alayında yedek yüzbaşılığa getirilmişti. Garry altıncı yıldır ortaklara rekor kârlar sunmaktaydı. Karısı Holly yine hamileydi. Bu kez kız olması için dua ediyordu bütün aile.</p>

  <p>Michael bunları anlatırken anlamlı bir bakışla kızkardeşi nin karnına bakıyordu ama Isabella bir açıklamadan kaçınmak için tüm dikkatini trafiğe verdi ve sonunda arabayı evin arkasındaki garaja soktu.</p>

  <p>Michael yorgun olduğu için Isabella ona bir köpük banyosu hazırlayıp bir viski getirdi. Ağabeyi banyoya uzanınca, kendisi de tuvaletin kapattığı kapağı üstüne oturdu. Sean ve Garry ile banyoyu paylaşmayı düşünemezdi bile, ama Michael ile kendisi arasında çıplaklık doğal ve üstünde durulmayan bir şeydi.</p>

  <p>«O saçma çocuk şarkısını hatırlıyor musun?» diye sordu sonunda Michael.</p>

  <p>«Nasıldı kuzum?»</p>

  <p>'Tam tam tam tararam, Baba dedi. «Peki, ama kızım Boğazından geçenden Çok fazlası var karnında.»</p>

  <p>Isabella hiç utanmadan güldü. «’Eğitilmiş gazeteci gözü' dedikleri şey bu mu yoksa? Gözünden de hiçbir şey kaçmıyor, Mickey.»</p>

  <p>«Kaçmak mı?» Michael bir kahkaha attı. «Eğitilmiş gazeteci gözümü çıkaracaktın neredeyse o karnınla!»</p>

  <p>«Güzel ama değil mi?» Isabella karnım ileri çıkarıp okşadı.</p>

  <p>«Müthiş! Babamla Nana seni görebilselerdi onların da aynı şeyi düşüneceklerinden eminim.»</p>

  <p>«Onlara söylemeyeceksin, değil mi, Mickey?»</p>

  <p>«Biz birbirimizin sırlarını kimseye açmayız. Bunu hiç yapmadık, asla da yapmayacağız. Peki ama şey... sonucu ne yapacaksın?»</p>

  <p>«Benim oğlum o, senin yeğenin, ona sonuç mu diyorsun yani? Utan, Mickey. Ramon ona yeryüzünün en büyük mucizesi ve esrarı diyor.»</p>

  <p>«Ramon! Demek suçlunun adı Ramon. Nana saçma dolu eski tüfeğiyle karşısına çıktığında umarım kurşungeçirmez yelek giymiş olur.»</p>

  <p>«Bir marki o, Mickey. Marki de Santiago y Machado, »</p>

  <p>«Bak bunun bir etkisi olabilir. Nana bundan etkilenecek kadar züppedir. Saçma yerine kurşunu tercih edebilir.»</p>

  <p>«Nana öğrendiğinde ben bir markiz olacağım.»</p>

  <p>«Demek bu Ramon seni namuslu bir kadın yapmakta azimli, öyle mi? Ne zaman?»</p>

  <p>«Eh, bir pürüz var.»</p>

  <p>«Yani, evli mi demek istiyorsun?»</p>

  <p>«Nasıl bildin bunu, Mickey?»</p>

  <p>«Karısı da boşanmaya razı gelmiyor.»</p>

  <p>«Mickey!»</p>

  <p>«Sevgilim, yeryüzünün en eski hikâyesidir bu.» Michael banyoda ayağa kalkıp havluya uzandı.</p>

  <p>«Onu tanımıyorsun, Michael. Öyle biri değil o.»</p>

  <p>«Bunu tarafsız bir görüş olarak kabul edebilir miyim?» Michael banyodan çıkıp kurulanmaya başladı.</p>

  <p>«Beni seviyor.»</p>

  <p>«Bunu görüyorum.»</p>

  <p>«Alay etme,»</p>

  <p>«Bana bir söz ver, Bella. Bir aksilik olursa önce bana geleceksin. Buna söz verir misin?»</p>

  <p>«Söz. Sen hâlâ benim en iyi dostumsun. Söz veriyorum, ama hiçbir aksilik olmayacak. Bekle görürsün.»</p>

  <p class="yildiz">***</p>

  <p>Isabella ağabeyini Walton Sokağındaki Ma Cuisine’e yemeğe götürdü. Lokanta öyle popülerdi ki, Isabella Michael’in Londra’ya geleceğini öğrendiği gün yer ayırtmamış olsaydı asla masa bulamazlardı.</p>

  <p>Yemekte Isabella ağabeyinden tezini okuyup fikir vereceğine söz aldı. Michael Londra’ya gelme nedeninin ırk ayrımı aleyhtarı hareketler ve İngiltere’de yaşayan Güney Afrikalı sürgünler hakkında bir dizi hazırlamak olduğunu anlattı.</p>

  <p>«Oliver Tambo, Denis Brutus gibi ileri gelen kişilerden randevu aldım.»</p>

  <p>«Bizim sansürcüler bunu yayınlamana izin verirler mi? Gazeteyi toplattıracaklardır yine, Garry de öfkeden küplere binecektir. Kârı etkileyen her şey Garry'yi çılgına çevirir.»</p>

  <p>Michael güldü. «Zavallı Garry. Yaşam kendisi için o kadar basit ki, ahlâklılığın karası ve beyazı yerine, banka hesaplarının kara ya da kırmızı mürekkeple yazılmış olması.»</p>

  <p>Yemeklerini bitirirken Michael, «Annem nasıl?» diye sordu. «Son günlerde gördün mü onu?»</p>

  <p>«Anne değil,» diye Isabella ağabeyini düzeltti. «Bu sözcüğü çok burjuva bulduğumu bilirsin. Ama sorunu yanıtlayayım, hayır, Tara’yı uzun bir süredir görmüyorum.»</p>

  <p>«O bizim annemiz, Bella,»</p>

  <p>«Babamı ve bizi terkedip karaderili bir ihtilalciyle kaçtığında ve ona melez bir piç doğurduğunda düşünseydi bunu,»</p>

  <p>«Piç doğurma konusunda biraz daha hoşgörülü olabilirsin,» Michael kızın kırıldığını okudu gözlerinde. «Özür dilerim, Bella. Senin durumun farklı. Ama onu da çok sert yargılamamalıyız. Babam dünyanın en kolay geçinilebilir erkeği değildir, oyunu Nana’nın kurallarına göre de çok az insan oynayabilir. Bence Tara daha ilk başından aileye uyum göstermedi. Asla bir seçkinci olamadı. Hep ezilenlerin yanındaydı, Moses Gama da yaşamına girince... »</p>

  <p>«Mickey, sevgilim,» Isabella masanın üstünden uzanıp ağabeyinin elini tuttu, «Sen dünyanın en anlayışlı, en merhametli insanısın. Yaşamını bizim için mazeretler uydurarak, bizi kaderden koruyarak geçirdin. Seni öyle çok seviyorum ki. Seninle kavga etmek, hatta tartışmak bile İstemem,»</p>

  <p>«Güzel.» Michael kızın elini sıktı. «O zaman benimle Tara'yı görmeye gelirsin. Annem bana sık sık yazar. Sana hayran o, Isabella ve seni çok özlüyor. Ondan kaçınman çok üzüyor kendisini.»</p>

  <p>«Mickey, seni şeytan seni! Bana tuzak hazırladın, değil mi?» Bir an düşündü.</p>

  <p>«Peki, bu halim ne olacak? Ben pek kimseye görünmemeye çalışıyordum.»</p>

  <p>«Tara senin annen ve seni seviyor. Ayrıca bizim Tara gibi açık fikirlisini de pek bulamazsın. Seni incitecek bir şey yapmayacaktır.»</p>

  <p>«Seni memnun etmek İçin,» diye Isabella kabul etti. «Sadece seni memnun etmek için.»</p>

  <p class="yildiz">***</p>

  <p>Ertesi cumartesi günü Brompton Road’da yürürlerken Michael adımlarını kızınkine uydurabilmek için zorlanıyordu.</p>

  <p>«Gelecek olimpiyatlara mı hazırlanıyorsun yoksa?» diye sordu.</p>

  <p>«Sen çok sigara içiyorsun.»</p>

  <p>«Tek kötü alışkanlığım.»</p>

  <p>Tara Courtney ya da şimdi kendisini tanıttığı gibi Tara Gama Cromwell Sokağının civarında küçük bir pansiyon işletiyordu ve müşterileri Afrika, Hindistan ve Karayipler'den sürgünler ve yeni göçmenlerdi.</p>

  <p>Böyle bir yerin Cadogan Meydanından sadece yirmi dakikalık yolda olması hep şaşırtırdı Isabella’yı. Lord Kitchener Oteli sahibesi kadar çökmüş bir yerdi. Isabella annesinin bir zamanlar büyük Welteverden şatosunun sahibesi olduğuna da bir türlü inanamazdı. Isabella’nın annesi hakkındaki ilk anıları onu yerleri süpüren sarı tuvaleti, dümdüz boynunda ve kulaklarında Courtney madenlerinden çıkarılma elmasları, tepesinde topladığı kestane rengi saçlarıyla bir kraliçe gibi geniş merdivenlerden inişiydi. O görkemli gösterişin altında nasıl bir mutsuzluk ve sıkıntı yattığını asla hayal bile edemezdi.</p>

  <p>Tara beyazlanmış saçlarını ucuz bir boyayla boyamıştı şimdi. Tüm ipeksi dokusuyla Isabella’nın miras aldığı teni bakımsızlıkla buruşmuş ve şişmişti. Takma dişleri ağzına büyük geliyor, dudaklarının o zarif hattını çarpıtıyordu.</p>

  <p>Kadın çevresine genizleri yakan bir kolonya kokusu yayarak otelin merdivenlerinden koşa koşa inip kızını kucakladı. Isabella suçlu bir vicdanın verdiği güçle sarıldı annesine.</p>

  <p>«Sevgili kızıma bir bakayım hele.» Bir adım gerileyip kıza baktı, bakışlarını hemen aşağı indirdi. «Sanki mümkünmüş gibi daha da güzelleşmişsin, Bella. Ama bunun nedeni ortada. Küçük bir sevinç ve neşe kaynağı taşıyorsun.»</p>

  <p>«Sen iyi görünüyorsun, anne, Tara yani.» Tara’nın üstünde militan bir solcunun sade üniforması vardı: dizlerine kadar uzanan basma entari üstüne gri bir hırka, ayağında bir erkek sandalları.</p>

  <p>«Aylar oldu, hatta yıl oldu,» diye yakındı Tara. «Üstelik yolun öteki ucunda oturuyorsun. Zavallı anneni nasıl bu kadar ihmal edebildin?»</p>

  <p>Michael araya girip annesini kucakladı. Tara sahneden alınma bir anne sevgisiyle döndü oğluna.</p>

  <p>«Mickey, çocuklarımın en tatlısı ve annesini en çok seveni Isabella’nın zoraki gülümsemesi dudaklarım acıtmaya başlamıştı. Orada ne kadar kalacaklarını ve ne zaman kurtulacaklarını düşünüyordu. Bunun kolay olmadığını, bu konuda Michael'den pek destek görmeyeceğini biliyordu. Tara çocuklarının kollarına girdi. Birlikte otele yürüdüler.</p>

  <p>«Size çay ve çörek hazırladım. Michael telefonla geleceğinizi bildirdiğinden beri kendimde değilim.»</p>

  <p>Cumartesi sabahı Lord Kitchener’in salonu Tara’nın konuklarıyla doluydu. Sigara dumanından göz gözü görmüyor, her yandan Swahili, Guajarati ve Xhosa dillerinde konuşmalar yükseliyordu. Tara, Isabella’nın daha önce geldiğinde çoğuyla tanışmış olmasına rağmen, hepsini bir daha tek tek tanıştırdı.</p>

  <p>«Güney Afrika’da Cape Town'dan oğlum ve kızım.» Isabella bu adı duyunca bazı gözlerin nasıl parladığını farketmişti.</p>

  <p>Aman hepsinin canı cehenneme, diye düşündü. Memleketteyken kendini liberal olarak görürdü, ama ülke dışındayken böyle bir tepkiyle karşılaştığında hemen bir yurtsever olup çıkmıştı.</p>

  <p>Tara çocuklarını sonunda bir köşeye oturtup çaylarını verirken salondaki herkesin duyacağı neşeli bir sesle, «Bella, şimdi de bebekten söz et bakalım,» dedi. «Doğum ne zaman ve babası kim?»</p>

  <p>«Bundan söz etmenin ne zamanı ne de yeri şimdi.» Isabella sapsarı kesilmişti, ama Tara güldü.</p>

  <p>«Biz burada hep bir aileyiz. Çekinmeden konuşabilirsin.»</p>

  <p>Michael hafif bir sesle, «Bella özel yaşantısını dünyanın bilmesini istemiyor, bunu sonra konuşuruz, Tara,» dedi.</p>

  <p>«Seni eski kafalı seni!» Tara Isabella’yı bir daha kucaklamak için eğilirken çayını basma entarisinin eteğine dökünce vazgeçti.</p>

  <p>«Burada hiçbirimiz burjuva görenekleriyle kafamızı yormayız.»</p>

  <p>«Yeter Tara,» dedi Michael sertçe. Sonra konuyu değiştirdi. «Benjamin nasıl, şimdi nerede?»</p>

  <p>«Ben benim gurur ve neşe kaynağımdır.» Tara zokayı yutmuştu. «Bir iki dakikalığına dışarı çıkmıştı. Bir ödevini vermek için okula kadar gitti. Öyle zeki bir oğlan ki, bu yıl A düzeyi sınavlarına giriyor. Daha on altı yaşında olmasına rağmen çok akıllı, başöğretmeni son on yılda Ryham Grammar Okulunda onun kadar zeki bir çocuğa rastlamadığını söylüyor. Kızlar bayılıyorlar ona. Öyle yakışıklı ki.» Tara durmadan konuşurken Isabella ağzını açıp bir şey söylemek zorunda kalmadığına seviniyordu.</p>

  <p>Isabella’nın annesinin yaşadığı bu öteki dünyada huzursuz olmasının bir nedeni de Benjamin Gama'ydı. Tara’nın Courtney ailesine getirdiği utanç o kadar büyük, yarattığı skandal o kadar zehirleyiciydi ki, adı Weltevreden’de asla anılmazdı. Nana yasaklamıştı bunu.</p>

  <p>Sadece Michael bu konuyu kendisiyle, ama çok genel olarak konuşurdu. «Bella, kusura bakma ama sana dedikoduları iletecek değilim. Bunu istiyorsan başkasına başvurmalısın. Ben sana sadece gerçekleri söyleyeceğim. Moses Gama tutuklanıp cezaevine konduktan sonra Tara Güney Afrika’yı terkettiğinde kendisine hiçbir suçlamada bulunulmamış ve bir suç işlediğine dam hiçbir kanıt bulunmamıştı.»</p>

  <p>«Ama babam aile şerefinin lekelenmemesi için ayarlamadı mı bunu?»</p>

  <p>«Neden babama sormuyorsun bunu?» Isabella bir kere babasına soracak olmuş, ama babası soğuk bir tavırla sorusunu yanıtlamaktan kaçınmıştı, Isabella babasının konuyu konuşmak istememesi karşısında bir bakıma rahatlamıştı. Isabella kendi korkaklığını tanıyacak kadar dürüst bir insandı. Annesinin ne kadar suçlu olduğunu bilmek istemiyordu. Sevgilisi Moses Gama’nın Güney Afrika parlamentosunu havaya uçurma girişimine katılıp katılmadığını bilmek istemiyordu.</p>

  <p>Bu girişim sonunda Tara’nın öz babası, kendi büyükbabası ölmüştü. Belki de annesi hem vatanına ihanet etmişti hem de baba katiliydi. En azından zina işlemişti ve Güney Afrika yasalarına karşı gelerek karaderili bir erkekle ilişki kurmuştu. Isabella bir kere daha şaştı orada ne aradığına.</p>

  <p>Tara’nın gözleri birden parladı, bir an için o kayıp güzelliğine kavuşmuş gibi oldu.</p>

  <p>«Ben!» diye bağırdı. «Bak bizi görmeye kimler gelmiş, Benjamin. Ablan ve ağabeyin. Ne hoş, değil mi?»</p>

  <p>Isabella oturduğu yerde döndü, üvey kardeşi Ben arkasında kapının önünde duruyordu. Son gördüğü bir yıldan bu yana boyu uzamıştı, erginlik çağından erkekliğe geçtiği belli oluyordu.</p>

  <p>Neşeyle, «Benjamin!» diye bağırdı. Ama gülümserken gencin çekingenliğini, kara gözlerindeki dikkatliliği sezmişti.</p>

  <p>Tara analık duygularına kapılmış değildi. Benjamin gerçekten yakışıklı bir gençti.</p>

  <p>Doğal Afrikalı zarafeti annesinin ince hatlarıyla uyum içindeydi.</p>

  <p>«Selam, Isabella!» Bu Afrikalının Güney Londralı aksam Isabella’yı hep şaşırtırdı. Onu kucaklamak için bir hareket yapmadı. İlk karşılaşmalarında aralarında sessiz bir anlaşma yapmışlardı: sahte sevgi gösterilerinde bulunmayacaklardı. El sıkıştılar ve sonra hemen birbirlerinden uzaklaştılar. Isabella söyleyecek bir şey düşünürken Benjamin Michael’e dönmüştü. Şimdi kusursuz dişlerini gösteren bir gülümsemeyle dudakları aralanmıştı, gözleri parlıyordu.</p>

  <p>«Mickey!» diyerek ağabeyine doğru yürüdü. Birbirlerinin omuzlarını tuttular.</p>

  <p>Isabella Michael’in çevresindeki herkese güven ve sevgi veren bu olağanüstü yeteneğine gıpta ederdi. Benjamin onu gerçekten bir kardeş gibi kabul eder ve Isabella’ya gösterdiği çekingenliği göstermezdi. Az sonra Tara, Ben ve Mickey heyecanla konuşmaya başlamışlardı. Isabella kendini onların o yakın çevresinden dışlanmış gibi hissediyordu.</p>

  <p>Sonunda Güney Afrikalı karaderili öğrencilerden biri yanlarına gelip Tara’ya bir şeyler söyledi. Tara canı sıkılmışcasına başını kaldırdı, sonra saatine baktı.</p>

  <p>«Hatırlattığın için teşekkür ederim, Nelson.» Öğrenciye dönüp gülümsedi. «O kadar dalmıştık ki, saati falan hepten unuttum.» Tara ayağa fırladı. «Haydi yürüyün bakalım! Trafalgar Meydanına yetişeceksek yola çıkma zamanı geldi.»</p>

  <p>Salondakiler dışarı çıkarlarken Tsabella Michael’e yanaştı.</p>

  <p>«Ne oluyor, Mickey? Sen olup biteni bilir gibisin. Bana da «Trafalgar Meydanında toplantı var.»</p>

  <p>«Aman Tanrım! Olamaz! O ırkçılık aleyhtarı gürültülerden biri ini yine? Neden bana söylemedin ki?»</p>

  <p>«O zaman buraya gelmemek için bir mazeret olurdu bu.» Michael kıza bakıp gülümsedi. «Neden sen de bizimle geliniyor»</p>

  <p>«Teşekkür ederim, istemem. Babam elçi olalı beri, üç yıldır bu saçmalıklarla yaşadım zaten. Sen bu komediye neden karışıyorsun ki?»</p>

  <p>«Benim işim bu, Bella şekerim. Londra’ya, senin bu komedi dediğin şeyleri yazmak için geldim. Haydi sen de gel bizimle.»</p>

  <p>«Bunu neden yapayım ki?»</p>

  <p>«Bir kere olsun dünyayı öteki tarafın gözüyle gör. Hem de benimle olmak için. Eğleniriz.» Isabella kararsızlık içindeydi.</p>

  <p>Konuyu sevmemesine rağmen ağabeyiyle olmak hoşuna giderdi. Birlikte gerçekten eğlenirlerdi ve Ramon olmadığından yalnızlık çekiyordu zaten.</p>

  <p>«Ama metroyla değil de, otobüsün üst katında gidersek gelirim. Otobüs yolculuğuna hayır diyemeyeceğimi bilirsin.»</p>

  <p class="yildiz">***</p>

  <p>Otelden aralarında öğrenci Nelson Litalongi de olan yirmi kişi yola çıktılar. Michael kırmızı otobüsün üst katında bir yer bulmuş, kendisiyle Nelson da kızın yanına sıkışmışlardı. Tara ile Benjamin önlerindeki koltuktaydılar, ama onlar da neşelerine katılmak için arkalarına dönmüşlerdi. Tsabella eğlenmekte olduğunu farketti. Michael tüm eğlencenin merkeziydi, az sonra Nelson'la bir şarkıya başladılar. Her ikisinin de sesi güzeldi.</p>

  <p>Nelson Harry Belafonte'yi çok iyi taklit ediyordu. Birbirlerini ilk gördükleri anda dost olmuşlardı.</p>

  <p>National Gallery önünde otobüsten indiklerinde göstericiler meydanda toplanmaya başlamışlardı bile. Geçici platform Güney Afrika evinin hemen önünde kurulmuş, kordonlarla ayrılan bir köşede birkaç yüz gösterici birikmişti. Tara plastik tor basından, elle çizilmiş bir yafta çıkartıp kaldırdı.</p>

  <p>«Irk ayrımı insanlık suçudur.»</p>

  <p>Isabella onun yanından uzaklaşıp akraba olduklarını belli etmemeye çalıştı.</p>

  <p>«Kendini ortaya atıp maskara olmaktan hiç korkmuyor, değil mi?» diye fısıldadı Michael’e.</p>

  <p>«Bu işin bütün amacı da budur.»</p>

  <p>Her şeye rağmen Isabella bu karışık topluluğun bir birimi olmaktan memnundu.</p>

  <p>Yolu karşısındaki elçilik binasının üst katından bunun gibi toplantıları küçümseyerek çok seyretmişti ama şimdi duruma yeni bir açıdan bakıyordu. Kalabalık sakindi. Dört üniformalı polis bir kenarda karışıklık çıkmamasına nezaret ediyorlar, konuşmacılar Londra’nın de Pretoria kadar kötü bir polis devleti olduğunu söylerlerken gülüyorlardı. Isabella bu kalabalıkla bir ilişkisi olmadığını göstermek için polislerden] en yakışıklısına eliyle bir öpücük gönderdi, adamın hoşgörülü gülümsemesi sevinçli bir kahkahaya dönüştü.</p>

  <p>Toplantı John VorSter ve yasadışı rejiminin derhal istifa ederek iktidarı Güney Afrika Demokratik Halk Hükumetine bırakmasına yönelik bir oylamayla sona erdi.</p>

  <p>Öneri oybirliğiyle kabul edildi. Toplantı bir futbol maçından daha sakin bir şekilde dağıldı.</p>

  <p>«Bir meyhaneye gidelim,» dedi Michael. «Faşist hükümetlerin böyle arka arkaya devrilmesi beni susattı doğrusu.»</p>

  <p>Nelson Litalongi, «Strand’da iyi bir yer var,» dedi.</p>

  <p>«Öne geç öyleyse.» Bar tezgâhının önüne vardıklarında ilk içkileri Michael ısmarladı.</p>

  <p>Isabella limonatasını içerken, «Boşuna zaman harcamaktı,» dedi. «İki yüz kişinin konuşmasıyla bir şey değişecek değil.»</p>

  <p>«Bundan o kadar emin olma.» Michael dudaklarındaki bira köpüğünü elinin tersiyle sildi. «Bu belki de baraj duvarını yalayan ilk dalgadır, yakında dalga büyür ve sonunda önüne çıkan her şeyi silip süpürebilir.»</p>

  <p>«Saçmalama Mickey. Güney Afrika aşırı güçlü ve aşırı zengindir. Amerika ile İngiltere’nin büyük anlaşmaları var ülkede. Bizden vazgeçemezler, bizim doğuştan hakkımız olan bir şeyi bir avuç Marksist vahşiye vermemizi bekleyemezler.» Isabella babasının son üç yıldır büyükelçi olarak söylediğini duyduğu gerçekleri tekrarlıyordu.</p>

  <p>Ancak annesinin, üvey kardeşinin. Nelson Litalongi ile Lord Kitchener Otelinin diğer yirmi karaderili sakininin kendisine karşı ileri sürdükleri mantıktan da rahatsız olmuştu. O akşam ağabeyiyle Cardigan Meydanındaki eve döndüklerinde epey sarsılmış ve düşünceliydi.</p>

  <p>«Mickey, hepsi de ne kadar öfkeli ve hınçlılar» dedi.</p>

  <p>«Yeni dalga bu, Bella. Bunu da anlatmak istiyorsak, onu anlamaya ve onunla uzlaşmaya çalışmalıyız.»</p>

  <p>«Kötü bir davranışla karşılaşıyor değiller ki. Nanny'yi, Klonkie'yi, Gamiet’i ve Weltevreden'dekileri düşün. Bu ülkedeki beyazların çoğundan iyi yaşıyorlar yani.»</p>

  <p>«Duygularını anlıyorum, Bella. Neyin haklı neyin haksız olduğunu düşünerek insan aklım kaçırabilir. Bizim gibi insanlar onlar da. Hatta çoğu bizden daha iyi insanlar. Doğduğumuz ülkenin sunduğu şeyleri onlarla paylaşmamamız için ne neden var?»</p>

  <p>«Teoride bunlar kulağa hoş gelir, ama bu öğleden sonra silahlı mücadeleden söz ediyorlardı. O da kadınları ve çocukları havaya uçurmak, kan ve ölüm demektir, Mickey. İrlanda’da olduğu gibi. Buna ne dersin?»</p>

  <p>«O konuda neler hissettiğimi bilemiyorum, Bella. Kimi zaman... Ama hayır!</p>

  <p>Öldürme, yaralama ve yakma asla haklı gösterilemez. Kimi zaman da, neden olmasın diye düşünüyorum. İnsan kendini ve hakkı olanı korumak için milyonlarca yıldır hemcinsini öldürüyor. Güney Afrika’da silahlı mücadele sözü karşısında gürleyen babam 1940'ta uçağına atladığı gibi Etiyopyalıları, İtalyanları ve Almanları kendi özgürlüğü olarak gördüğü bir şey için makineli tüfekle taramaya gitmedi mi? Özel mülkiyetin kutsallığı ve yasaların hakimiyeti konusunun en ateşli savunucusu olan Nana, insanlığın en korkunç cinayeti Hiroşima ve Nagazaki’de işlendiği zaman, 'Çok iyi olmuş,' demedi mi? Onun için bizim aileyle karşılaştırılınca Tara, Benjamin ve Nelson Litalongi ne kadar ahlâksız ve kana susamışlardır, ha? Hangisi haklı, hangisi haksız, ha?»</p>

  <p>«Başımı ağrıttın işte.» Bella ayağa kalktı. «Ben yatmaya gidiyorum.»</p>

  <p>Sabah saat altıda çalan telefonla uyandı Isabella. Ramon'un sesiyle birlikte yaşamının üstündeki kara gölge de uçup gitti.</p>

  <p>«Sevgilim, neredesin?»</p>

  <p>«Oo. Bense Heathrow’da olduğunu sanmıştım.»</p>

  <p>«İşim çıktı. En az üç gün daha buradayım. Neden geliniyorsun buraya?»</p>

  <p>«Atina’ya mı?»</p>

  <p>«Evet. BEA’nın ondaki uçağına yetişebilirsin. Üç gün birlikte oluruz. Ayışığında Akropol’e ne dersin? Adalara da gideriz. Tanışmanı istediğim bazı önemli kişiler de var.»</p>

  <p>«Evet!» diye bağırdı Isabella. «Neden olmasın? Bana telefon numaranı ver, yerimi ayırtır ayırtmaz seni ararım.» Uçak şirketinin bütün hatları meşguldü. Zaman da kalmamıştı. Michael onu arabayla Heathrow Havaalanına götürüp terminal önünde bıraktı.</p>

  <p>«Yerini ayırtana kadar burada beklerim,» dedi.</p>

  <p>«Hayır, Mickey, buna hiç gerek yok. Yılın bu mevsiminde bilet bulmakta güçlük çekmem nasıl olsa. Sen işine git şimdi, Ramon ile buraya dönmeden ben ararım seni.»</p>

  <p>Isabella terminale girdiği anda aşırı iyimser olduğunu anladı. Bekleme salonunda adım atacak yer yoktu. Sonunda enformasyon gişesine vardığında Fransız hava kontrolörlerinin ani bir grevinin bütün uçuşların beş saat gecikmesine yol açtığını ve Atina uçağının da dolmuş olduğunu öğrendi. Birinci sınıf için bile bekleme listesine adını yazdırmak zorundaydı.</p>

  <p>Isabella yine kuyrukta telefon sırasını bekledi ve Ramon'u Atina’da verdiği numarada buldu. Ramon da onun kadar düşkırıklığına uğramış gibiydi.</p>

  <p>«Gelmeni dört gözle bekliyordum oysa. Seni tanıştırmak istediğim kimselere öyle bir övmüştüm ki.»</p>

  <p>«Pes etmeyeceğim,» dedi Isabella. «Bütün gün burada bekleşeni de.»</p>

  <p>Günü gerçekten çok sıkıntılı ve çaresizlik içinde geçti. Saat beşte uçak anons edilip gişeye gittiğinde bekleme listesinde kendisinden önce beş altı kişinin olduğunu gördü.</p>

  <p>«Çok özür dilerim, Bayan Courtney,» dedi memur.</p>

  <p class="yildiz">***</p>

  <p>Ondan sonraki Atina uçağı ertesi gün saat ondaydı, ama o nun da gecikeceği kuşkusuzdu. Isabella sonunda yenilgiyi kabul edip Atina’ya bir daha telefon etti.</p>

  <p>Ramon orada değildi, berbat bir İngilizce konuşan birine mesajını bıraktı. Ramon'un yolculuktan vazgeçtiğini anlayacağını umuyordu.</p>

  <p>Dışarda taksi de yoktu. Kendisi gibi yüzlerce kişi pes etmişler ve evlerine dönmeye çalışıyordu. Isabella bavulunu yüklenip bir otobüs kuyruğuna girdi. Kente varıp da kendisini Cadigan Meydanına götürecek bir taksi bulduğunda saat sekiz olmuştu.</p>

  <p>Eve girerken sırtı ağrıyordu, neredeyse gözlerinden yaşlar boşanacaktı. Evde iştah kabartan bir yemek kokusu vardı. Bavulunu holde bıraktı, ayakkabılarını çıkartıp mutfağa girdi. Michael’in yemek hazırlamış olduğu belliydi. Köşedeki masada duran kirli tabaklar sıcaktı henüz, tencerelerde de epey kalmış yemek vardı. Kendisi gibi Michael de kusursuz bir aşçıydı. Isabella bir parça tavukla bir dilim pasta aldı. İki kirli şarap kadehiyle babasının boş bir şişe St. Georges 1961'ini de lavabonun yanında gördü. Bunun anlamını o anda kavrayamadı. Müthiş yorgun ve sıkılmıştı ve Michael’in kendisini neşelendirmesini istiyordu.</p>

  <p>Yukarda Michael’in odasından müzik sesi geliyordu. Isabella çoraplı ayaklarıyla yukarı çıktı, koridoru geçip ağabeyinin odasına girdi.</p>

  <p>Uzun bir an ne gördüğünü anlayamadı. En çılgıncasına hayallerinden bile uzak bir şeydi bu.</p>

  <p>Sonra birden Michael’in saldırıya uğramakta olduğunu sandı. Bir çığlık atacakken iki elini ağzına bastırdı. Gördüğünün ne olduğunu anlamıştı.</p>

  <p>Çırılçıplak olan Michael iki kişilik yatağın ortasında elleri ve dizleri üstündeydi.</p>

  <p>Saten yatak örtüsü buruşuk bir halde yere atılmıştı. Isabella onun mayosunun kapladığı yer dışında Afrika güneşiyle tütün yaprağı rengine dönüşmüş olan sırım gibi vücudunu iyi tanırdı.</p>

  <p>Nelson Litalongi de çırılçıplak bir halde yanındaydı. Onun vücudu da terden madenden yeni çıkarılmış kömür gibi parlıyordu.</p>

  <p>Michael’in o sevdiği yüzü derin ve özel bir acıyla kasılmıştı. Isabella bir an onun korkunç bir ölümle karşı karşıya olan yaralı bir hayvan olduğunu düşündü.</p>

  <p>Erkeğin bakışları birden kapıya çevrildi. Michael’in yüzü birden balmumundanmış gibi eridi Isabella’nın gözleri önünde, bir korku ve öldürücü bir utanç ifadesi yer aldı. Ani bir hareketle kendini tutan adamın ellerinden kurtulup ayağa fırladı, çıplaklığını örtmek için bir yastığa uzandı.</p>

  <p>Isabella dönüp odadan çıktı.</p>

  <p>Yorgunluğuna rağmen çok güç uyumuş, rüyasında Michael’in korkunç bir canavarın elinde çırpınmakta olduğunu görmüştü. Bir keresinde kendi çığlığıyla da uyandı.</p>

  <p>Daha şafak sökmeden artık daha fazla dayanamayıp aşağı mutfağa indi.</p>

  <p>Bulaşıkların yıkanmış ve kaldırılmış olduğunu gördü. Boş şarap şişesiyle kadehler de ortalarda yoktu. Mutfak tertemiz ve pırıl pırıldı.</p>

  <p>Kahve makinesini çalıştırdıktan sonra mektup kutusuna gitti. Ama gazetenin gelmeyeceği kadar erkendi saat, o yüzden dönüp bir fincan kahve doldurdu. Kafeinin bebek için zararlı olduğunu biliyordu ama bu sabah güçlü olmak zorundaydı.</p>

  <p>Kahvesinden daha bir yudum almıştı ki, bir sigara kokusu duyup başını kaldırdı.</p>

  <p>Michael, ağzından hiç eksik etmediği sigarasıyla kapı önünde durmuştu.</p>

  <p>«Kahve de mis gibi kokuyor doğrusu.» Michael’in üzerinde ipekli robdöşambr vardı. Gözlerinin altı şiş, gözlerinin mavisi suçlulukla gölgeliydi. «Seni Atina’da sanmıştım, özür dilerim,» dedi.</p>

  <p>Yüzyıl gibi gelen bir an birbirlerine baktılar. Isabella kalkıp ağabeyinin yanına yürüdü, parmaklan üstünde yükselip dudaklarından öptü.</p>

  <p>Sonra yanağını onun traşı uzamış yanağına dayadı.</p>

  <p>«Seni seviyorum, Mickey. Hayatımın en sevgili, en tatlı insanısın sen. Seni hiçbir art düşüncem olmadan severim.»</p>

  <p>Michael derin bir göğüs geçirdi. «Teşekkür ederim, Bella. Senin anlayışlı olacağını bilmeliydim, ama korktum yine de. Beni reddedeceğinden ne kadar korktuğumu anlatamam.»</p>

  <p>«Hayır, Mickey. Kaygılanmana hiç gerek yoktu.»</p>

  <p>«Sana söyleyecektim. Bunun için uygun bir an kolluyordum.»</p>

  <p>«Bana da başka birine de söylemen gerekmez. Bu sadece seni ilgilendiren bir şey.»</p>

  <p>«Hayır, senin bilmeni istiyordum. Aramızda hiç gizlimiz saklımız olmamıştı. Nasıl olsa öğreneceğini biliyordum. Tanrım öyle öğrenmemen için neler feda etmezdim! Senin için müthiş bir şok olmuş olmalı.»</p>

  <p>Isabella gözlerini kapattı ve ifadesini görmemesi için yüzü nü ağabeyinin yüzüne yapıştırdı. Gördüğü şeyi zihninden silip atmaya çalışıyordu.</p>

  <p>«Önemi yok, Michael. Bizim aramızda hiçbir şeyi değiştirmez bu.»'</p>

  <p>«Değiştirir, Bella.» Michael kızın yüzünü görmek için omuzlarından tutup itti.</p>

  <p>Orada gördüğü şey kendisini daha da üzmüştü. Kolunu kızkardeşinin omzuna atıp kahvaltı köşesine götürdü, kendisi de yanına oturdu.</p>

  <p>«Bilmiş olmanın yarattığı rahatlık çok garip,» dedi. «Bunu öğrenme biçiminden yine de nefret ediyorum, ama sonunda yeryüzünde yanında gerçek kimliğimle oturabileceğim biri var. Yalan söylemek, rol yapmak zorunda olmadığım biri var en sonunda.»</p>

  <p>«Bunu neden saklıyorsun, Mickey? 1969 yılındayız. Böyle ise, bunu neden açıklamayasın ki? Artık böyle şeylere aldıran yok.»</p>

  <p>Michael cebinden paketini çıkartıp bir sigara yaktı. «Bu, başkaları için geçerli olabilir, ama benim için değil.» Başını salladı. «Benim için değil. İstesen de, istemesen de, bir Courtney'im ben. Nana ile babam, Garry ile Sean var, aile var, adımız var.»</p>

  <p>Isabella buna karşı çıkmak istediyse de, boşuna olacağını biliyordu.</p>

  <p>«Nana ile babam,» diye mırıldandı Michael. «Bu öldürür onları. Bunu yapmayı düşünmedim sanma.»</p>

  <p>Isabella ağabeyinin elini sıktı, onun durumunu anlamaya başlamıştı. Haklı olduğunu biliyordu. Babası ile Nana’ya asla söyleyemezdi. Onlar için bu Tara'dan da beter olurdu. Tara bir yabancıydı. Michael’in damarlarında ise Courtney kanı dolaşıyordu. Buna dayanamazlardı. Yıkılırlardı ve Michael de bunu yapmayacak kadar iyi yürekli, bencillikten uzak ve sadık bir insandı.</p>

  <p>«Bu... bu huyunu ne kadardır biliyorsun?» diye sordu.</p>

  <p>«Ortaokuldan beri. Duşlardaki o ergenlik öncesi deneyler den beri... Kendime engel olmaya çalıştım. Kimi zaman aylarca, bir yıl hatta, ama içimde bir canavar var sanki, Bella, dizginleyemediğim bir canavar,»</p>

  <p>«Nanny’nin diyeceği gibi, o sıcak Courtney kanı, Mickey. Bu hepimizde var ve hiçbirimiz kontrol altına alamıyoruz. Ne babam, ne Sean ile Garry, ne de seninle ben.»</p>

  <p>«On beş yıldır yaşıyorum bununla. Sanırım bir elli yıl daha böyle yaşayacağım. Garip bir şey var ailemizi düşününce bu nu daha da ağırlaştıracak bir şey karaderililer çekiyor beni. Nana ile babamın gözünde bu suçumu kat kat arttırır ve memleketimizdeki mahkemeler tarafından Ahlak Yasasını çiğnemekle suçlandığımı düşün hele!»</p>

  <p>Michael ürperdi. Sigarasını söndürdü, hemen bir yenisini yaktı.</p>

  <p>«Karaderililerin beni neden böyle çektiklerini bilemiyorum. Bunu çok düşündüm. Bir bakıma Tara gibiyim herhalde. Belki de ırksal bir suçluluk bu, onların öfkelerini yatıştırmak için içgüdüsel bir istek.» Acı acı güldü. «Biz onları o kadar becerdik ki, şimdi neden aynı şekilde intikam almalarına razı olmayalım?»</p>

  <p>«Yapma! Öyle konuşarak kendini küçük düşürme, Michael. Sen iyi bir insansın. Hiçbirimiz içgüdülerimiz yüzünden sorumlu tutulamayız.»</p>

  <p>Isabella Michael’in çevresindeki herkese saygı ve sevgi gösteren çocukluğunu düşündü, o zaman bile hep hüzünlü bir ha vasi vardı. Şimdi o üzüntünün nedenini anlıyordu. Onun nasıl bir acı çekmekte olduğunu anlıyordu ve bu acıyı şimdi de çekmekteydi. Isabella’nın duyduğu son fiziki tiksinti de kaybolmuştu artık. Yukardaki odada gördüğü şeyden bir daha asla nefret etmeyeceğini biliyordu. Bu sevgili insanı bekleyen üzüntüyü düşünecekti sadece. Ona daha büyük bir korumayla sarılmak istedi.</p>

  <p>«Zavallı Mickey'ciğim,» diye mırıldandı.</p>

  <p>«Artık zavallı değilim. Senin sevgi ve anlayışınla artık asla zavallı değilim.»</p>

  <p class="yildiz">***</p>

  <p>İki gün sonra, Michael randevularından birine gitmiş ve Isabella kitap ve kâğıtlarını masanın üstüne yaymış çalışırken birden telefon çaldı.</p>

  <p>Isabella dalgın bir tavırla telefonu açtı, bir an ne o boğuk sesi tanıdı ne de söylenenlerden bir şey anladı.</p>

  <p>«Ramon, sen misin? Bir şey mi var? Neredesin? Atina’da mısın hâlâ?»</p>

  <p>«Burada Londra’da mı?»</p>

  <p>Isabella yoğun öğle trafiğine rağmen hızla sürdü arabasını, merdivenleri ikişer ikişer çıktı, kapı önüne geldiğinde soluğu kesilmişti. Çantasından anahtarı güçlükle çıkarıp kapıyı açtı.</p>

  <p>«Ramon!» Cevap gelmedi. Yatak odasına koştu. Bavulu yatağın üstünde açılmıştı, yerde buruşuk bir gömlek vardı. Gömlek kanlıydı, dut karası renginde kurumuş kanla daha parlak taze kan.</p>

  <p>«Ramon! Aman Tanrım! Ramon!» Banyo kapısı içerden kilitliydi. Isabella gerileyip ayağının topuğunu kilide indirdi. Ramon'dan öğrendiği bir judo oyunuydu bu. Kilit kırıldı, kapı açıldı.</p>

  <p>Ramon tuvaletin yanında yerde yatıyordu. Düşerken musluğun üstündeki rafa tutunmuş olmalıydı ki, Isabella’nın kozmetik şişeleri yere saçılmıştı. Ramon'un belinden yukarısı sargılar içindeydi. Isabella bunları saranın profesyonel bir el olduğunu ilk bakışta anladı. Gömlek gibi sargılar da kimi eski kimi yeni kan lekeleri içindeydi.</p>

  <p>Isabella yere çömelip erkeğin başını çevirdi. Bembeyazdı Ramon'un yüzü, terle kaplıydı. Başını kucağına yerleştirdi. Sonra kenarda duran havluyu aldı. Oturduğu yerden soğuk su musluğuna uzanabiliyordu. Havluyu ıslatıp yüzünü ve boynunu sildi.</p>

  <p>Ramon'un gözkapakları titredi, gözlerini açıp ona baktı.</p>

  <p>«Düştüm,» diye mırıldandı.</p>

  <p>«Sevgilim, ne oldu böyle? Yaralanmışsın.»</p>

  <p>«Yatağa gitmeme yardım et.»</p>

  <p>Isabella onu oturur duruma getirdi. Ata bindiği ve tenis oynadığı için bir erkek kadar güçlüydü, ama buna rağmen yardım edilmeden onu kaldıramayacağım biliyordu.</p>

  <p>«Senin dengeni sağlarsam kalkabilir misin?»</p>

  <p>Ramon kalkmaya çalıştı ama ancak doğrulmuştu ki, birden ani bir sancıyla kanlı sargıları kavradı.</p>

  <p>«Yavaş ol, bekle biraz.» Ramon bir süre öyle iki büklüm kaldı, sonra doğruldu. *</p>

  <p>«Tamam.» Isabella erkeğin yükünü omzunda taşıyarak onu yatağa götürdü.</p>

  <p>«Atina'dan buraya kadar bu durumda mı geldin?» diye sordu gözlerine inanamayarak.</p>

  <p>Ramon bu yalanı başını sallayarak doğruladı. Isabella’yı Atina’ya kuryelik yapması için çağırmıştı. Beklenmedik bir durum çıkmıştı ortaya. Hemen bulabileceği başka ajan yoktu, hem zaten kızın artık işe başlama zamanı da gelmişti. Olgunlaşmıştı artık. Emirlerini sorgusuz kabul ediyordu ve bu ilk işi de çok kolay olacaktı. Güzel ve hamile bir dişi olarak insanda ancak sempati uyandırırdı. Yeryüzünün haberalma örgütlerinin hiçbirinde kaydı yoktu.</p>

  <p>MOSSAD’da da. Mesleğin deyimiyle, bakireydi. Ayrıca Güney Afrika pasaportu vardı ve İsrail bu ülkeyle yakın ilişkiler içindeydi.</p>

  <p>Planına göre Isabella Atina'dan Tel Aviv’e uçacak, mesajı alacak ve aynı yoldan geri dönecekti. Ama Atina’ya gelemeyin ce iş bozulmuştu. Gidip mesajı almak çok önemliydi. İsrail ile Güney Afrika bilim adamları arasında taktik nükleer silahların geliştirilmesinin ayrıntıları vardı mesajda. İsrail gizli servisi MOSSAD tarafından tanınma olasılığının bulunmasına rağmen Ramon oraya gitmek zorunda kalmıştı.</p>

  <p>Kılığını mümkün olduğunca değiştirmiş ve doğal olarak yanına silah almamıştı.</p>

  <p>İsrail’e silah sokmaya çalışmak çılgınlık olurdu. Takma adlı Meksika pasaportunu kullanmıştı. Ancak ülkeye girdiğini Ben Gurion Havaalanında anlayıp ardına birini takmış olmalıydılar.</p>

  <p>Ramon arkasına takılan adamı görüp acil durum planına başvurmuşsa da, kendisini kıstırmışlardı. MOSSAD ajanlarından birinin boynunu kırmış, karşılığında da yaralanmıştı. O halinde bile Tel Aviv'deki Filistin Kurtuluş Örgütünün güvenli evine gidebilmişti. On iki saat sonra Suriye yoluyla kendisini ülkeden dışarı çıkarmışlardı.</p>

  <p>Ancak Londra’da güvenlik içinde olabilirdi oysa. Bütün tehlikelere ve yarasına rağmen Şam’da kalamazdı. Yerel KGB şefi kendisini Londra’ya giden Aeroflot uçağına bindirmişti. Isabella' ya telefon ettikten hemen sonra da bayılmış kalmıştı.</p>

  <p>«Bir doktor çağırayım,» dedi Isabella.</p>

  <p>«Doktor olmaz.» Zayıflığına rağmen Ramon'un sesi kızın alışmak üzere şartlandığı o emredici havaya sahipti.</p>

  <p>«Ne yapayım peki?»</p>

  <p>«Bana telefonu getir.» Isabella koşup oturma odasındaki telefonu getirdi.</p>

  <p>«Ramon, berbat bir haldesin. Hiç olmazsa sana yiyecek bir şey, bir tas çorba getireyim, sevgilim.»</p>

  <p>Ramon başını salladı ama telefonda çevirmekte olduğu numaradan başını kaldırmadı. Isabella mutfağa gidip bir kutu çorba açtı, ısıttı.</p>

  <p>Ramon'un telefonda birisiyle İspanyolca konuştuğunu duyuyordu. Linguafonla çalıştığı İspanyolcası konuşulanları anlayacak düzeyde değildi henüz. Ramon telefonu kapatırken o da çorbayı getirdi.</p>

  <p>«Sevgilim, ne oldu? Neden doktoru çağırmama izin vermiyorsun?»</p>

  <p>Ramon yüzünü buruşturdu. Bir İngiliz doktor o yarayı görürse polise bildirirdi.</p>

  <p>Küba elçiliği doktoru eve gelirse adresi öğrenilirdi. Bu yüzden başka bir yol bulmak zorunda kalmıştı. Ancak kızın sorusunu yanıtlamadı.</p>

  <p>«Hemen dışarı çıkmanı istiyorum. Sloane Meydanı metro istasyonunun batı peronuna git ve ucuna kadar ağır ağır yürü. Biri eline bir zarf sıkıştıracak... »</p>

  <p>«Kim? Onu nasıl tanıyacağım?»</p>

  <p>«Tanımayacaksın,» dedi Ramon sert bir sesle. «O seni tanıyacak. Onunla ne olursa olsun konuşmayacaksın. Zarfın içinde bir doktor reçetesi ve yaramın bakımı için gerekli talimat olacak. Reçeteyi Picadilly’de sabaha kadar açık olan eczanede yaptır ve ilaçları alıp buraya gel.»</p>

  <p>«Olur, Ramon, ama bana nasıl yaralandığını söylemedin.»</p>

  <p>«Sen sana söyleneni yapmayı öğrenmelisin, bu sıkıcı sorulara hiç gerek yok. Git haydi!»</p>

  <p>«Peki, Ramon.» Kız ceketini ve eşarbını aldı, sonra eğilip erkeği öptü.</p>

  <p>«Seni seviyorum,» diye fısıldadı. Merdivenden inerken birden yarı yolda durakladı. Belki de Nana dışında hiç kimse, çocukluğundan beri bu kadar sert konuşmamıştı kendisiyle. Babası bile emretmez, isterdi. Ama şimdi bir öğrenci gibi soluğu kesilmiş bir halde emir alıyordu. Yüzünü buruşturup sokağa koştu.</p>

  <p>Metro peronunun sonuna daha varmamıştı ki, birden bileğine bir el dokundu, zarf eline verildi. Omzu üstünden baktıysa da, kurye çoktan dönüp yürümeye başlamıştı.</p>

  <p>Üzerinde koyu renk bir pardesü, başında mavi yünden bir başlık vardı. Yüzünü göremedi.</p>

  <p>Eczacı reçeteyi görünce, «Ağır yaralı biri var galiba,» dedi.</p>

  <p>Isabella başını salladı. «Ben Doktor Alves’in resepsiyon memuruyum. Bilmiyorum.»</p>

  <p>Adam başka bir şey söylemeden paketi sardı.</p>

  <p>Ramon uyuyor gibiydi, ama Isabella içeri girdiği anda gözleri açıldı. Isabella onun yüzünü görünce yeniden korkmaya başlamıştı. Gözleri çökmüştü, teni iki günlük bir cesedin rengini almıştı.</p>

  <p>Isabella üniversitedeyken Kızıl Haçta ilkyardım kursu görmüştü. Weltevreden’de de karaderilileri haftada bir kontrola gelen doktorun yardımcılığını yapardı. Kolay kolay baygınlık geçilmeyecek kadar ezilmiş ayaklar ve kopmuş parmaklar görmüştü.</p>

  <p>İlaçları çıkarıp zarfın üstündeki talimatı okudu. Ellerini dezenfektanlı suyla yıkadıktan sonra Ramon'u yatakta oturtup sargılarım açmaya başladı.</p>

  <p>Kan kurumuş, sargı bezi yaranın kenarlarına yapışmıştı. Ramon gözlerini kapattı, alnında ince bir ter tabakası belirmişti kız uğraşırken.</p>

  <p>«Özür dilerim,» diye mırıldandı Isabella. «Canını acıtmama ya çalışıyorum.»</p>

  <p>Sonunda sargı çıkınca bağırmamak için kendini güç tutmuştu. Ramon'un göğsünün yanında bir delik vardı, sırtındaki deliğin kenarları da pıhtılaşmış kanla kapanmıştı. Yaranın çevresindeki deri kızarmış ve sıcaktı, insanın midesini bulandıran bir iltihap kokusu yayılmıştı ortaya.</p>

  <p>Isabella bunun ne yarası olduğunu bir bakışta anlamıştı.</p>

  <p>Ağabeyi Sean'ın Zambezi'deki av yerindeyken teröristlerin bastığı Batonka köyünden çağırmışlardı kendilerini. Kurşun yarasını ilk orada görmüştü. Ramon dikkatle yüzüne bakmakta olduğu için bir şey demeden yaranın kenarlarını temizledi, yeni sargı beziyle iyice sardı.</p>

  <p>Ramon yatağa yaslanırken, «Güzel,» dedi. «Ne yaptığını biliyorsun.»</p>

  <p>«İşim bitmedi daha. Sana bir de iğne yapmam gerek. Doktorun emri.» Sonra şakacı olmaya çalışarak, «Çevir kıçını bakalım.»</p>

  <p>Yatağın ucuna gidip erkeğin ayakkabılarını ve çoraplarını çıkardı, pantolonunu çekti.</p>

  <p>«Şimdi de donunu çıkaralım bakalım,» Donu sıyırınca yine rahatlamış gibi şaka yaptı. «Neyse ki, benim kıymetlilerime bir zarar vermemişsin. Yoksa çok kızardım, ha!» Ramon bu kez gülümseyerek dikkatle yana döndü.</p>

  <p>Isabella erkeğin kalçasına bir antibiyotik iğnesi yaptı, sonra üstünü örttü.</p>

  <p>«Şimdi şu haplardan iki tane yutacak ve istirahat edeceksin.»</p>

  <p>Ramon itiraz etmedi. Uyku haplarını içtikten sonra Isabella onu öpüp ışığı söndürdü.</p>

  <p>«Bana ihtiyacın olursa, içerdeyim.»</p>

  <p>Sabahleyin Ramon'un rengi epey düzelmişti, antibiyotiğin işe yaradığı belliydi. Ateşi de düşmüştü.</p>

  <p>«İyi uyudun mu?» diye sordu Isabella.</p>

  <p>«O haplar müthişmiş. Kütük gibi uyudum. Şimdi de yıkanmak istiyorum.»</p>

  <p>Isabella banyoyu doldurup içine girmesine yardım etti. Ramon oturunca da sargının kenarlarını dikkatle temizledi, sonra dikkati daha aşağılara kaydı, sabunlu süngeri daha bir beceriklilikle kullanmaya başladı.</p>

  <p>«Üst tarafın zarar görmüş olabilir ama alt tarafta her şey sağlam,» dedi.</p>

  <p>«Merak ettim de soruyorum, hemşire hanım, şu anda bir iş mi yapıyorsunuz yoksa zevkinizi mi tatmin ediyorsunuz?»</p>

  <p>«Doğrusunu istersen ikincisi birincisinden biraz daha fazla,» diye itiraf etti kız.</p>

  <p>Yatağa dönünce ikinci bir iğne daha yaptıktan sonra hazırladığı kahvaltıyı getirdi.</p>

  <p>Isabella erkeğe bakmaktan hoşlanıyordu. İlk kez ona emir veriyordu. Kendisi mutfaktayken onun telefonda yine İspanyolca konuştuğunu duydu.</p>

  <p>Telefon konuşması bitince yatağın üstüne oturup ayaklarını altına aldı.</p>

  <p>«Ramon, o bir kurşun yarası,» dedi.</p>

  <p>Erkeğin gözleri birden buz kesildi, ifadesiz bir yüzle ona baktı.</p>

  <p>«Nasıl oldu?» diye sordu Isabella. Ramon'un bakışları karşısında kararlılığının gerilemekte olduğunu hissediyordu.</p>

  <p>«Bankacı değilsin sen , »</p>

  <p>«Çoğunlukla bankacıyım.»</p>

  <p>«Peki diğer zamanlarda nesin?»</p>

  <p>«Bir yurtseverim. Yurduma hizmet ederim.»</p>

  <p>Isabella müthiş bir rahatlama hissetti içinde. Gece boyunca kötü kötü şeyler düşünmüştü; uyuşturucu kaçakçısıydı Ramon, banka soyguncusuydu ya da bir gangsterdi.</p>

  <p>«İspanya gizli servisinin elemanısın, öyle mi?»</p>

  <p>Ramon yine konuşmadan hesapçı bir bakışla bakıyordu yüzüne. Kız ağır ağır çekilmeliydi ağın içine, azar azar, ne istemez olacak ne de direnecekti, bir bal çanağının içine çekilen bir böcek gibi.</p>

  <p>«Eğer öyle olsa bile bunu sana söyleyemeyeceğimi anlaman gerekir, Bella.»</p>

  <p>«Elbette.» Isabella mutlulukla başını salladı. Bu tehlikeli ve heyecanlı casusluk dünyasından başka bir erkek daha tanımıştı. Ramon'dan önce âşık olduğunu sandığı kişiydi o. Güney Afrika güvenlik polisinden tümgeneraldi. Lothar de la Rey ile Johannesburg’da altı fırtınalı ay boyunca karıkoca gibi yaşamışlardı. Erkek ilişkiyi aniden kesince Isabella yıkılmıştı. Şimdi onun Ramon Machado’da bulduğuyla kıyaslanamayacak kadar boş bir ilişki olduğunu anlıyordu. «Çok iyi anlıyorum, Ramon sevgilim, bana güvenebilirsin. Bir daha aptalca sorular sormayacağım.»</p>

  <p>«Sana hayatımı emanet ettim. Yardıma çağırdığım ilk kişi sendin.»</p>

  <p>«Bununla gurur duyuyorum. İspanyol olduğun için, âşığım ve bebeğimin babası olduğun için ben de kendimi biraz İspanyol sayıyorum. Sana yardım etmek İsterim,»</p>

  <p>«Anlıyorum,» dedi erkek. «Bebeği ben de düşündüm.» Uzanıp kızın karnını okşadı. «Oğlumun İspanya’da doğmasını istiyorum, böylece o da İspanyol olacağı için resmen unvanıma sahip olur.»</p>

  <p>Isabella şaşırmıştı. Çocuğunu Londra’da doğuracağım sanıyordu. Doktoru bir hastanede şimdiden yer ayırtmıştı bile.</p>

  <p>«Benim için bunu yapar mısın, Bella? Oğlumu tam bir İspanyol yapar mısın?»</p>

  <p>Isabella bir an bile duraksamadı bunun üstüne.</p>

  <p>«Elbette, sevgilim. Nasıl istersen öyle olsun.» Uzanıp onu öptü. Sonra yaralarını incitmemeye çalışarak yanına yattı. «İstediğin buysa hazırlıkları yapmaya başlamalıyız ama.»</p>

  <p>«Ben yaptım bile,» diye itiraf etti Ramon. «Malaga dışında çok iyi bir özel klinik var. Bankanın Malaga'daki merkezinde bir dostum da bize bir ev ve bir hizmetçi bulacak. Merkeze nakledilmemi de sağladım, bebek doğduğunda ben de yanında olacağım.»</p>

  <p>«Çok heyecanlı bir şey,» dedi Isabella. «Bebek senin istediğin yerde doğacaksa, evleneceğimiz yeri de ben seçeceğim. Haklı değil miyim?»</p>

  <p>Ramon gülümsedi. «Haklısın,»</p>

  <p>«Ben Weltevreden’de evlenmek istiyorum. Malikânede yüz elli yıl önce yapılmış eski bir köle kilisesi var. Babaannem Nana orasını ağabeyim Garry’nin düğünü için yeniletti. Çiçekle doldurmuştu içini. Ben de düğünümde çok çiçek olsun isterim...»</p>

  <p>Ramon kızın sözünü kesmeyerek bundan sonra yapacağı açıklama için bir fırsat kolluyordu.</p>

  <p>«Ama Nana hazırlık yapmak için en az altı hafta isteyecektir,» dedi Isabella. «O zaman da ben ev kadar şişmiş olacağım.»</p>

  <p>«Hayır, Bella. Sen düğününde ipince olacaksın, çünkü hamileliğin bitmiş olacak,»</p>

  <p>Isabella birden doğruldu yatakta. «Ne demek istiyorsun, Ramon. Bir şey oldu, değil mi?»</p>

  <p>«Evet. Korkarım kötü haberlerim var. Natalie'den haber aldım. Hâlâ Florida’da. İnatçılık ediyor, hukuki ertelemeler.»</p>

  <p>«Ah. Ramon! »</p>

  <p>«Ben de senin kadar mutsuzum, inan bana. Elimden gelen bir şey olsaydı, hemen yapardım.»</p>

  <p>«Ondan nefret ediyorum,» diye mırıldandı Isabella.</p>

  <p>«Evet, kimi zaman ben de. Ama bu bir felaket değil, sadece bizi biraz geciktirecek, hepsi bu. Yine evleneceğiz, hem de köle kilisende ve çiçekler arasında. Ama oğlumuz bundan önce doğacak.»</p>

  <p>«Ramon serbest kalır kalmaz benimle evleneceğine söz ver, yemin et.»</p>

  <p>«Yemin ederim,»</p>

  <p>Ramon yarası yüzünden evden bir hafta çıkamamış ve bu arada kızla konuşacak zamanı olmuştu. Isabella ona Michael'den sözetti ve onun gösterdiği ilgiye pek sevindi.</p>

  <p>Michael’in erdemlerini, aralarında nasıl özel bir ilişki olduğunu anlattı. Ramon onu dinliyor ve daha çok konuşması için özendiriyordu. Isabella kendisinin bir uzantısı olarak görüyordu erkeği. Ona ailesini, kamuoyu önünde takındıkları maskenin ardında nasıl insanlar olduklarını, zayıflıklarını ve karıştıkları skandalları, Shasa ile Tara’nın boşanmalarını anlattı. Hatta Nana’nın bir zamanlar Afrika çöllerinde bir piç doğurduğu kuşkularından bile söz etti.</p>

  <p>Ramon sonunda sözü Michael’e getirdi. «Eğer burada Londra’da ise, neden tanıştırmadın bizi? Benden utanıyor musun»</p>

  <p>«Onu buraya getirebilir miyim gerçekten? Ona şenden, bizden biraz söz etmiştim. Seninle tanışmak istediğinden eminim, ondan çok hoşlanacağını da biliyorum. Tek gerçek tatlı ve iyi Courtney odur. Bizlerse... »</p>

  <p class="yildiz">***</p>

  <p>Michael babasının deposundan aldığı bir şişe şampanyayla geldi. «Çiçek getirecektim,» dedi. «Ama sonra bari işe yarayan bir şey getireyim diye düşündüm.»</p>

  <p>El sıkışırlarken birbirlerini süzdüler. Isabella her ikisine de heyecanla bakıyor, birbirlerinden hoşlanmalarını istiyordu.</p>

  <p>«Kaburgaların nasıl oldu?» diye sordu Michael. Isabella ona Ramon'un attan düşüp üç kaburgasını kırdığını söylemişti.</p>

  <p>«Kızkardeşin beni hapse tıktı burada. İyi bir kadeh şarabın geçirmeyeceği hiçbir derdim yok aslında.» Ramon kendini karşı konulmaz yapan o özel çekiciliğini gösteriyordu. Isabella’nın sevinçten başı dönmekteydi. Yeryüzünde en sevdiği ve önem verdiği iki insan birbirlerinden hoşlanacaklardı.</p>

  <p>Isabella bir şişe açacağı bulmak için mutfağa gitti. Açık şişe ve iki kadehle döndüğünde Michael yatağın yanındaki iskemleye oturmuş, hararetli bir konuşmaya dalmışlardı. Ramon, «Bankaya senin Golden City Mail gazeten gelir,» diyordu. «Mali ve ekonomik konulara yaklaşımınızı pek beğenirim.»</p>

  <p>«Mesleğin bankacılık demek,» dedi Michael. «Bella bana bunu söylememişti.»</p>

  <p>«Ticari bankacılık. Afrika’nın Sahra’nın altında kalan bölümünde uzmanız.»</p>

  <p>Bella ayakkabılarını çıkardı, blucinin paçalarını sıvadı, Ramon'un yanına oturdu.</p>

  <p>Konuşmaya karışmıyor ama dikkatle dinliyordu.</p>

  <p>Ramon'un Afrika gerçekleri hakkında bu kadar bilgili olduğunu, vatanının mozağini oluşturan o renkli yer ve olayları bu kadar yakından tanıdığını hiç bilmiyordu. Bu konuşmayla kıyaslanınca, onunla yaptığı bütün konuşmalar hep önemsiz ve yüzeysel kalmıştı. İkisinin konuşmalarını dinlerken yeni gerçekler öğreniyor, kendisi için yepyeni olan fikirlerin ileri sürüldüğünü duyuyordu.</p>

  <p>Görüldüğü kadarıyla Michael de kendisi kadar etkilenmişti. Kendi yorum ve inançlarını deneyebileceği bir zekâ bulması karşısında duyduğu sevinç belliydi.</p>

  <p>Saat gece yarısını geçmişti; Isabella’nın mutfaktan getirdiği şişenin de dibi görünmüştü. Yatak odası Michael’in sigaralarının dumanıyla mavi bir sis içindeydi.</p>

  <p>Isabella saatine bakınca, «Bir tek içki için çağrılmıştın, Michael,» dedi. «Ramon da hasta zaten. Haydi, yola düşsen iyi olur artık.» Ağabeyinin pardesüsünü almaya gitti.</p>

  <p>Michael giyinirken Ramon, «Politik sürgünler hakkında dizi hazırlıyorsan, Raleigh Tabaka'sız olmaz,» dedi.</p>

  <p>Mickey esefle güldü. «Esrarengiz Tabaka ile konuşmak için neler vermezdim. Ama mümkün değil bu. Rudyard Kipling’in dediği gibi, 'Sabah sisinin izini görebilirsen onu da bulursun,'»</p>

  <p>«Ben bankadaki çalışmalarım sırasında kendisiyle tanışmıştım. Müşterilerimizle ilişkimizi hiç kesmeyiz. Sana bir randevu ayarlayabilirim belki de.» Michael kolunun birini pardesüye geçirirken donup kaldı.</p>

  <p>«Ben beş yıldır onu bulmaya çalışıyorum. Eğer bunu yapabilirsen... »</p>

  <p>«Yarın öğle saati telefon et bana. Elimden geleni yapacağım.» Michael kapıdan çıkarken kızkardeşini öptü. «Bu gece eve gelmeyeceksin sanırım,»</p>

  <p>«Evim burası benim. Cadogan Meydanına seni etkilemek için gitmiştim, ama buna gerek kalmadı artık.»</p>

  <p>«Senin Ramon müthiş biri,» dedi Michael. Sanki başka bir kadın Ramon’a duyduğu sevgiyi paylaşıyormuş gibi ani bir kıskançlık duymuştu Isabella. Ama bunu bastırmaya çalıştı. Michael’e karşı duyduğu tek çirkin duyguydu bu. Odaya dönüp de Ramon'un, «Kardeşinden hoşlandım. Pek ender rastlanan üstün varlıklardan biri,» dediğini duyunca da, aynı şeyi hissetti.</p>

  <p>Isabella Michael’e olan duygularından utandı. Ramon'dan nasıl kuşkulanabilirdi? Erkekti Ramon; doğuştan erkek. Michael’i sadece aklı için sevdiğini biliyordu, ama yine de o pis ve sinsi duyguyu içinden kopartıp atamıyordu.</p>

  <p>Yatağa eğilip erkeği, kendisini bile şaşırtan bir tutkuyla öptü. O bir anlık şaşkınlıktan sonra ağızları aralandı, dilleri çiftleşen yılanbalıkları gibi birbirine dolandı.</p>

  <p>«Avrupa'larda haftalarca dolaşıp beni yapayalnız bıraktın, sonra da eve dönünce yatıp uyumaktan başka bir şey yaptığın yok,» dedi Isabella erkeğe duyduğu ihtiyaçla boğuklaşan bir sesle. «Hizmetçini ve hemşireni hiç düşündüğün yok. Eh, Ramon Efendi, sana artık hakkımı alma zamanının geldiğini söylüyorum «Biraz yardıma ihtiyacım olacak ama» dedi Ramon.</p>

  <p>«Sen kıpırdamadan yat. Kılını bile kıpırdatma. Hemşirenin emri. Ayrıntıların gereğine biz bakarız.»</p>

  <p>Isabella örtüyü çekip elini onun bacaklarına uzattı. «Biz ikimiz her şeyi yaparız, sen sakın kımıldama.»</p>

  <p>Sonra sargılı göğsüne dokunmamaya çalışarak üzerine çıkarken duyduğu ihtiyacın onun yeşil gözlerinde de yansıdığını görünce bütün kuşkusu kayboldu. Ramon sadece kendisine aitti.</p>

  <p>Daha sonra onun sağlam tarafına mutlulukla uzandı, karanlıkta uykuları gelene kadar konuştular. Isabella bir daha Michael'den söz ettiğinde vicdan azabı içindeydi. O kadar rahatlamıştı ki, Ramon’a da kendine olduğu kadar güveniyordu. Her şeyi ona açıklamak, onunla paylaşmak istiyordu.</p>

  <p>«Zavallı Mickey, bunca yıldır çektiği azabı hayal bile edemezdim,» dedi. «Dünyada ona en yakın olan benim, ama ben bile bir şey bilmiyordum. Bir iki gün önce, bir rastlantıyla onun eşcinsel olduğunu öğrendim...»</p>

  <p>Düşünmeden konuşmuş, sözcükler ağzından çıktığı anda da pişman olmuştu.</p>

  <p>Mickey güvenmişti kendisine. Ramon'un tepkisini ürpererek bekledi. Ancak beklediği olmadı.</p>

  <p>«Biliyordum.» dedi Ramon. «İnsanın yanılmasını olanaksız kılan bazı belirtiler vardır. İlk yarım saat içinde anlamıştım bunu.»</p>

  <p>Isabella büyük bir rahatlama duydu. Ramon işin farkındaydı, o halde kardeşine ihanet etmiş sayılmazdı.</p>

  <p>«Bunu tiksindirici bulmadın mı?»</p>

  <p>«Hiç de değil. Bu insanlardan çoğu yaratıcı, zeki ve üretken kişilerdir.»</p>

  <p>«Mickey de öyledir. İlk başta şok olmuştum ama şimdi bunun bir anlamı kalmadı benim için. Hâlâ sevgili ağabeyim o benim. Ama yakalanıp başı derde girecek diye ödüm patlıyor.»</p>

  <p>«Buna pek olasılık yok sanırım. Toplum bu davranışı kabul etmiş... »</p>

  <p>«Anlamıyorsun, Ramon. Michael karaderililerden hoşlanıyor ve Güney Afrika’da yaşıyor.»</p>

  <p>«Eh, bu bazı sorunlar yaratabilir,» dedi Ramon düşünceli bir sesle.</p>

  <p class="yildiz">***</p>

  <p>Michael öğleden az önce sokaktaki bir kulübeden telefon ettiğinde karşısına Ramon çıktı.</p>

  <p>«Haberler iyi,» dedi Ramon. «Raleigh Tabaka Londra’da ve senin hakkında bilgisi var. 1960'da 'Öfke' başlığı altında bir dizi yazı yazdın mı?»</p>

  <p>«Evet, Mail için altı yazılık bir dizi. Gazetenin polis tarafından toplatılmasına neden olmuştu.»</p>

  <p>«Tabaka onu okumuş ve beğenmiş. Seninle görüşmeyi kabul etti.»</p>

  <p>«Ramon! Sana ne kadar minnettar olduğumu anlatamam. Müthiş bir haber bu...»</p>

  <p>Ramon onun teşekkürlerini kısa kesti. «Seninle bu akşam görüşecek ama bazı koşulları var.»</p>

  <p>«Ne isterse yaparım.»</p>

  <p>«Görüşmeye yalnız geleceksin. Silah olmayacak tabii. Fotoğraf ve ses alma makinesi de. Sesinin ve görüntüsünün yayılmasını istemiyor. Shepherds Bush'ta bir birahane var, » Michael’e adresi verdi.</p>

  <p>«Saat yedide orada ol. Elinde bir demet karanfil olsun. Biri seni alıp randevu yerine götürecek.»</p>

  <p>«Tamam, anladım.»</p>

  <p>«Bir koşul daha var. Tabaka, yayınlanmadan önce yazdıklarını okumak istiyor.»</p>

  <p>Michael bir an durdu. Bu istek bütün gazetecilik ilkelerine aykırıydı. Bir tür sansürdü bu. Ancak karşılığı da, Afrika’nın en çok aranan kişisiyle röportajdı.</p>

  <p>«Kabul ediyorum,» dedi. «Sana borçluyum şimdi, Ramon. Yarın akşam gelip olanları anlatırım sana.»</p>

  <p>«Şarap getirmeyi unutma.»</p>

  <p class="yildiz">***</p>

  <p>Michael koşa koşa eve gitti, telefon başına oturup o günkü bütün randevularını iptal edip röportaj için stratejisini hazırlamaya koyuldu. Sorularını adamı konuya çekecek, ama ona itici gelmeyecek şekilde hazırlayıp bitirdiğinde saat de beş buçuk olmuştu. Pardesüsünü giydi, köşebaşından bir demet karanfil aldı ve yağmur altında bir taksi çevirdi.</p>

  <p>Birahane kalabalık olduğu için çok sıcaktı. Michael mavi sigara dumanı tabakası içinde elindeki demeti herkesin gözüne sokacakmış gibi tutuyordu. Aynı anda bara yaslanmış duran takım elbiseli bir Hintli kalabalığı yararak yanına geldi.</p>

  <p>«Adım Gowan, Bay Courtney.»</p>

  <p>«Natal'lisiniz.» Michael adamın aksanını tanımıştı.</p>

  <p>«Stanger'li.» Adam gülümsedi. «Ama altı yıl önceydi o.»</p>

  <p>Michael’in pardesüsüne baktı. «Yağmur dindi mi? Güzel, uzak değil, yürüyebiliriz o halde.»</p>

  <p>Birahaneden çıkıp yüz metre yürüdükten sonra daracık bir sokağa girdiler.</p>

  <p>Gowan adımlarını sıklaştırdı. Michael ona yetişmek için neredeyse koşmak zorunda kalmıştı. Sokağın öteki ucuna vardıklarında soluk soluğaydı.</p>

  <p>«Lanet sigara, azaltmam gerek artık.»</p>

  <p>Gowan caddeye çıkınca birden köşede durdu. Michael konuşacaktı ama Gowan kendisini susturmak için kolunu sıktı. Beş dakika öylece beklediler.</p>

  <p>İzlenmediklerinden emin olunca bıraktı kolunu.</p>

  <p>«Bana güvenmiyorsunuz,» diyerek gülümsedi Michael. Karanfil demetini bir çöp kutusuna attı.</p>

  <p>«Biz kimseye güvenemeyiz. Hele de Boer'lere. Boer'ler her gün yeni yeni kötülükler bulup uyguluyorlar.»</p>

  <p>On dakika sonra aydınlık bir caddede modern bir apartmanın önünde durdular.</p>

  <p>Kaldırım kenarında park etmiş Mercedes ve Jaguar'lar vardı. Apartmanın önündeki küçük bahçe bakımlıydı. Pahalı bir mahalle olduğu belliydi. «Sizi burada bırakacağım,» dedi Gowan.</p>

  <p>«İçeri girin. Holde bir kapıcı var. Ona 505 numaralı dairede Bay Kendrick’in konuğu olduğunuzu söyleyin.»</p>

  <p>Hol de apartmanın dışı gibiydi: yerler İtalyan mermeri, duvarlar ahşap kaplama asansör kapıları yaldızlı. Üniformalı bir kapıcı selam verdi kendisine. «Evet, Bay Courtney. Bay Kendrick sizi bekliyor. Lütfen beşinci kata çıkın.»</p>

  <p>Asansör kapıları açılınca asık yüzlü iki zencinin kendisini beklediğini gördü.</p>

  <p>«Buyrun, Bay Courtney.»</p>

  <p>Halı kaplı koridordan geçip 505 numaralı daireye girdiler. Kapı kapanır kapanmaz iki adam usta hareketlerle Michael’in üstünü aradılar. Sonra biri oda kapısını açarak, «Buyrun,» dedi. Salondaki koltuk ve kanepeler krem rengi deriyle kaplıydı. Duvardan duvara halı da açık kahverengi. Masalar ve kokteyl barı kristal vekromdandı.</p>

  <p>Duvarlarda dört büyük Hockney tablosu asılıydı.</p>

  <p>Her biri elli bin sterlin eder, diye düşündü Michael. Sonra odanın ortasında duran adamı gördü.</p>

  <p>Adamın son yıllarda çekilmiş hiçbir fotoğrafı olmamasına rağmen Michael onu Mail’in arşivlerindeki bulanık Sharpeville yılları resimlerinden hemen tanımıştı.</p>

  <p>«Bay Tabaka.» Adamın boyu Michael kadar vardı, ama omuzları daha geniş, beli daha dardı.</p>

  <p>«Bay Courtney.» Raleigh Tabaka yürüyüp elini uzattı. Bir boksör gibi ayakları üstünde salınarak, dengeli ve saldırgan bir yürüyüşü vardı.</p>

  <p>«Pek lüks bir yaşantınız var.» Michael bunu soru sorarmış gibi söylemişti. Raleigh Tabaka’nın kaşları çatıldı.</p>

  <p>«Bir sempatizanın dairesi bu. Benim böyle şeylerde gözüm yoktur.» Ancak bu itirazına rağmen saf yeni yünden bir elbise vardı üstünde, kravatı da Gucci'ydi.</p>

  <p>Etkileyici bir insandı.</p>

  <p>«Sizinle tanışma fırsatını bulduğuma sevindim,» dedi Michael.</p>

  <p>«'Öfke' dizinizi okudum. Halkımı anlıyorsunuz. Özlemlerini tarafsız bir gözle incelemişsiniz.»</p>

  <p>«Sizinle aynı fikirde olanlar çok değildir, hele Güney Afrika yetkilileri.»</p>

  <p>Raleigh gülümsedi. Dişleri düzgün ve beyazdı. «Size söyleyebileceklerim onları yine de pek rahat ettirmeyecektir. Ama önce bir içki ikram edebilir miyim?»</p>

  <p>«Bir cin tonik içerdim.»</p>

  <p>«Doğru, gazetecilerin akıllarını açan içki.» Raleigh’in ses tonu küçümseyiciydi.</p>

  <p>Bara gidip içkiyi doldurdu.</p>

  <p>«Siz içmiyor musunuz?» Raleigh’in kaşları çatıldı yine.</p>

  <p>«Yapacak bu kadar iş varken zihnimi bulandırmanın n e an lamı olabilir ki?»</p>

  <p>Saatine baktı. «Bir saatimiz var, ondan sonra gitmem gerek.»</p>

  <p>«Bir dakikasını bile boşa harcamayayım öyleyse.» Deri koltuklara karşılıklı oturdular. «Geçmişiniz hakkında öğrenmek istediklerimi biliyorum zaten,» dedi Michael. «Doğum yeriniz, doğum tarihiniz, Swaziland’da gittiğiniz Waterford Okulu, Moses Gama ile ilişkiniz, AUK'deki son mevkiiniz. Buradan devam edebilir iniyim?»</p>

  <p>Raleigh başını salladı.</p>

  <p>«Terörist terimi genellikle politik nedenlerle askeri olmayan bir hedefe şiddet hareketleri yönelten kimseler için kullanılır. Bu olaylardan da masum kişilerin yaralanma ve ölme olasılıkları çok yüksektir. Bu tanımı kabul ediyormusunuz, ve eğer ediyorsanız, 'terörist' etiketi Umkhonto we Sizwe'ye uygulanabilir mi?»</p>

  <p>«Güney Afrika’da masum kişiler yoktur,» dedi adam. «Bu bir savaştır. Kimse tarafsız olduğunu söyleyemez. Hepimiz savaşçıyız. »</p>

  <p>«Genç ya da yaşlı farketmez mi? Halkınızın özlemlerine sempati duyuyor olmaları da hiç mi farketmiyor?»</p>

  <p>«Masum tarafsızlar olamaz,» diye tekrarladı Raleigh. «Beşikten mezara kadar hep savaş alanındayız. İki kamptan birine gideriz, ezenler ve ezilenler.»..</p>

  <p>«Hiç kimsenin seçim hakkı olamaz mı?»</p>

  <p>«Bir seçim hakkı vardır, taraflardan birini seçme hakkı. Tarafsızlık bir seçenek değildir.»</p>

  <p>«Kalabalık bir süpermarkette bir bomba patlarsa, sizin insanlarınızdan bazıları ya da size sempati duyanlar da yaralanabilir veya ölebilirler. Bundan vicdan azabı duymaz mısınız?»</p>

  <p>«Vicdan azabı devrimci bir duygu değildir, tıpkı ırk ayrımını yapanların bir duygusu olmadığı gibi. Ölenler ya düşmanlardır ya da cesur ve saygın kurbanlardır. Savaşta ikisi de kaçınılmaz, hatta arzulanan bir şeydir.»</p>

  <p>Michael bu ürkütücü sözleri olanca hızıyla yazıyordu not defterine.</p>

  <p>Duyduklarından hem heyecanlanmış hem de kork muştu. Mum alevine çok yaklaşan bir pervane gibi bu adamın öfkesinin beyaz ateşinden yaralanacağı duygusu vardı içinde. Sözcükleri tam olarak kaydedebileceğini ama onların söylenişindeki o ateşli ruhu kâğıda iletemeyeceğini biliyordu.</p>

  <p>Ayrılan saat hızla geçmiş, Michael her saniyeyi tam olarak kullanmaya çalışmıştı.</p>

  <p>Raleigh sonunda saatine bakıp ayağa kalkınca mutsuz bir çabayla röportajı uzatmak istedi.</p>

  <p>«Çocuk savaşçılarınızdan söz ettiniz,» dedi. «Kaç yaşında bunlar.»</p>

  <p>«Size silah taşıyan yedi ve bölüm başkanı olan on yaşında çocuklar göstereceğim.»</p>

  <p>«Gösterecek misiniz? Mümkün mü bu?»</p>

  <p>Raleigh uzun bir an baktı karşısındaki adama. Ramon Machado'nun kendisine ilettiği bilgi doğru gibi görünüyordu. Yararlı bir araç vardı önünde. Kendi amacı için elinde oynatabileceği biri. Kendisini tam anlamıyla geliştirmek için harcanacak çabaya değer olabilirdi. Michael Lenin’in 'yararlı aptallarından biriydi ve farkında olmadan davaya hizmet edebilirdi. Daha sonraları durum değişecekti kuşkusuz. İlk başta kazma ve saban olacaktı, zamanı geldiğinde de bir kılıç.</p>

  <p>«Michael Courtney, size güveniyorum,» dedi. «Sizin aydın fikirli, dürüst bir insan olduğunuzu sanıyorum. Benim güvenime layık olursanız, size kimsenin varlığım hayal bile edemediği yerlerin kapılarını açabilirim. Sizi Soweto'nun sokaklarına ve izbelerine götürürüm. Halkımın yüreklerinin içine, evet, size çocukları göstereceğim.»</p>

  <p>«Ne zaman?» Michael zamanının tükenmek üzere olduğunu hissediyordu.</p>

  <p>«Yakında.» Tam o anda sokak kapısının açıldığını duydular.</p>

  <p>«Sizi nasıl bulacağım?» diye sordu Michael.</p>

  <p>«Ben hazır olduğumda sizi bulurum,»</p>

  <p>Salonun çifte kapısı açıldı, eşikte bir adam belirdi. Raleigh Tabaka’nın verdiği sözü düşünmekte olan Michael, sokak giysileri içinde de olsa, geleni tanımıştı. Zaten Kendrick adından uyanması gerekirdi.</p>

  <p>«Bu evin sahibi geldi İşte,» dedi Tabaka. «Oliver Kendrick, bu da Michael Courtney.»</p>

  <p>Michael kısık bir sesle, «Spartacus'ta dans ederken seyrettim sizi,» dedi. «Üç kere hem de.»</p>

  <p>Oliver Kendrick gülümseyerek bir baletin hafif adımlarıyla odaya girdi, Michael’e elini uzattı. Eh küçük ve soğuktu, kemikleri bir kuş kemiğiydi sanki. Boş yere 'Kara Kuğu' dememişlerdi kendisine. Boynu zarif ve uzun, gözleri, ayışığını yansıtan bir dağ gölü kadar ışıklıydı. Teninde de aynı kara parıltı göze çarpıyordu.</p>

  <p>Michael adamın bu kadar yakından sahnenin romantik ışıklarında olduğundan çok daha yakışıklı olduğunu görüyordu. Balet Michael’in elini bırakmadan Raleigh’e döndü. Batı Hintlilere özgü o melodik sesiyle. «Bu kadar acele etme, Raleigh,» dedi.</p>

  <p>«Gitmem gerek.» Raleigh başını salladı. «Uçağa yetişmem gerek.»</p>

  <p>Oliver hâlâ elini tuttuğu Michael’e döndü. «Berbat bir gün geçirdim. Bir yere kıvrılıp ölebilirim yani. Beni yalnız bırakma, Michael. Burada kal da eğlendir beni. Beni eğlendirirsin, değil mi, Michael?»</p>

  <p>Raleigh onları bırakıp daireden çıktı. Adamlarından biri kapı dışında kendisini bekliyordu, ancak binadan çıkmadılar.</p>

  <p>Adam Raleigh’i koridorun az ilersindeki başka bir kapıdan daha küçük ve sade döşenmiş bir daireye soktu. Raleigh iç odalardan birine geçti, orada yan duvardaki ışıklı pencerenin önünde oturan ikinci adamı oturduğu yerden kalktı.</p>

  <p>Raleigh adama oturmasını işaret edip pencereye yürüdü.</p>

  <p>Uzun ve dar pencere yerden tavana kadar uzanan bir ayna gibiydi. Camın bir yanı aynaydı.</p>

  <p>Pencerenin ötesindeki oda, Oliver Kendrick’in aynı derecede lüks döşenmiş yatak odasıydı. Oda yatak örtülerinden yerdeki halısına kadar soluk sedef rengindeydi. Gizli ışıklar tavanın aynalarında parıldıyordu. Oda boştu. Raleigh dikkatini cama çevrili olan kameraya çevirdi.</p>

  <p>Bu daire ve kamera da Oliver Kendrick'indi. Daha önce de Raleigh’e ödünç vermişti burasını. Kendrick’in ün ve yeteneğine sahip birinin böyle bir sahnede yer almayı kabul etmesi akıl alacak şey değildi. Ancak işi hem seve seve yapıyor hem de kameralarını ve kendisini Raleigh’in hizmetine veriyordu. Tek şartı Raleigh’in video ve fotoğrafların birer kopyasını çok geniş olan özel koleksiyonu için kendisine vermesiydi. Video kamerası da çok kaliteliydi. Bu loş ışıkta böyle sonuçlar elde edilebilmesi Raleigh’i çok etkilemişti.</p>

  <p>Raleigh bir daha saatine baktı. Bundan sonrasını koruyucularına bırakabilirdi. Bu işi daha önce de yapmışlardı. Ancak garip bir merakla biraz daha kalmaya karar verdi. Yatak odası kapısı açıldığında yarım saat geçmişti. Kendrick ile Michael Courtney içeri girdiler. Raleigh’in iki yardımcısı hemen yerlerini aldılar, biri video kamerasının, ötekisi Hasselblad fotoğraf makinesinin başına geçti.</p>

  <p>Öteki odada iki erkek birbirlerini kucaklamışlar, dudak dudağa öpüşüyorlardı.</p>

  <p>Video kamerası hafif bir mırıltıyla çalışıyor, Hasselbladin objektifi ise loş odada patlar gibi bir ses çıkararak açılıp kapanıyordu.</p>

  <p>Beyaz adam sedef örtülü yatağın ortasında beklentiyle yattığı bir sırada Kendrick çırılçıplak bir halde aynaya döndü. Vücudunu inceler gibi yapmasına rağmen, aslında yan odada kendisini izlediklerini bildiği insanlara bir gösteri yapıyordu.</p>

  <p>Aynaya küstahça bakarken, kulağındaki elmas küpeler parıldıyordu. Dilinin ucunu aralık dudakları üstünde dolaştırarak aynadan Raleigh Tabaka’nın gözlerinin içine baktı. Bu, Raleigh’in hayatında gördüğü en bayağı bir hareketti. Bir an için Ürpermekten kendini alamadı. Kendrick dönüp salına salına yatağa yürüdü. Kadife gibi kara kalçaları iki yana sallanırken yatakta adam kendisini kucaklamak için kollarını kaldırdı.</p>

  <p>Raleigh dönüp evden çıktı. Sokağa inince paltosuna iyice sarınıp temiz havayı içine çekti. Sonra yapacağı önemli işler olan bir insanın kararlı ve hızlı adımlarıyla yürüdü.</p>

  <p class="yildiz">***</p>

  <p>Michael Londra'dan ayrılırken bu son haftalarda Isabella'nın yaşamını dolduran o özel neşenin bir bölümünü de kapmış gibiydi.</p>

  <p>Kendisini havaalanına Isabella götürdü. «Hep birbirimize veda ediyoruz artık, Michael. Seni çok özleyeceğim.»</p>

  <p>«Düğününde görüşürüz.»</p>

  <p>«Ondan önce vaftiz töreni olacak sanırım,»</p>

  <p>«Bunu bana söylememiştin.»</p>

  <p>«Karısı,» dedi Isabella. «Ocak sonunda İspanya’ya taşınıyoruz. Ramon bebeğin orada doğmasını istiyor. İspanyol yasalarına göre orada evlat edinecek,»</p>

  <p>«Her nerede olursan ol, bana mutlaka haber ver ve verdiğin sözü unutma.»</p>

  <p>Isabella başını salladı. «Yardıma ihtiyacım olduğu anda ilk olarak seni çağıracağım.».</p>

  <p>Michael uçağa binerken dönüp eliyle bir öpücük yolladı kız kardeşine. Uçağa girdiğinde de Isabella bir yalnızlık duygusuyla ürperdi. Ancak İspanya güneşi altında bu duygusu bir anda uçup gitmişti.</p>

  <p class="yildiz">***</p>

  <p>Ramon Malaga'dan bir iki mil ötedeki bir balıkçı köyünde bir ev bulmuştu. Üst iki kat onlarındı ve camağaçları üstünden Akdeniz’i görüyorlardı. Ramon gündüzleri bankadayken Isabella terasın rüzgâr almayan bir köşesinde en küçük bikinisini giyip güneşlenirken tezinin son bölümünü yazıyordu. Afrika doğumlu olduğu için güneşin çocuğu sayılırdı ve Londra yıllarında güneşi çok özlemişti.</p>

  <p>Londra’da olduğu gibi Ramon banka işleri için sık sık yurtdışına çıkıyordu. Isabella onun bu gidişlerinden nefret ediyordu, ancak yanında kaldığı sürelerde de çok mutlu olmaktaydı. Ramon Malaga'dayken kimi günler öğleden sonraları izin alıyor, birlikte kıyıdaki ıssız koyları dolaşıyorlar, lokantalarda deniz ürünleri yiyip yerel şarap içiyorlardı.</p>

  <p>Yarası iyice kapanmıştı. Teni güneşten maun rengi almıştı, gözleri de daha bir yeşildi sanki.</p>

  <p>Ramon yokken Adra kendisine arkadaşlık ediyordu. Isabella Ramon'un kadını nereden bulduğunu bilmiyordu. Ancak Adra Olivares Nanny’nin ikiziydi sanki. Onun kadar hükmedici ve meraklı da olmadığından, ondan bile üstün sayılırdı bazı bakımlardan.</p>

  <p>Adra kırk yaşlarında güçlü kuvvetli, ama ince vücutlu bir kadındı. Ensesinde bir tenis topu gibi topladığı kapkara saçlarında bir iki tel beyazı da vardı. Esmer ve ciddi, ama aynı zamanda iyi yürekli ve neşeliydi. Ev işi yaparken güçlü olan elleri Isabella’nın ağrıyan sırtını ovarken ya, da şişmiş karnını yağlarken yumuşacıktı.</p>

  <p>Isabella’nın İspanyolca öğrenimini de kadın üstlenmişti, çok kısa zamanda ilerlemeleri Ramon'u bile şaşırtmıştı. Aradan bir ay geçtiğinde Isabella yerel gazeteleri rahatlıkla okuyor, tesisatçı ya da televizyon tamircisiyle başarılı tartışmalara giriyordu .</p>

  <p>Isabella’ya ailesi ve Afrika hakkında çok şey sormasına rağmen Adra kendi geçmişi hakkında pek suskundu. Isabella onun köyden biri olduğunu sanırken, bir sabah postadan kendisine Havana damgalı bir mektup çıkınca çok şaşırdı.</p>

  <p>«Mektup kocandan mı, yoksa ailenden falan mı geliyor, Adra?» diye sordu.</p>

  <p>«Küba'dan kimden geliyor bu mektup?»</p>

  <p>«Bir arkadaşım, hanımefendi. Kocam öldü.» O gün akşama kadar kadın çok suskun ve içine kapalıydı. Normale dönmesi ancak bir hafta sürmüştü ve Isabella da, bir daha Küba'dan gelen mektuptan söz etmemeye dikkat etmişti.</p>

  <p>Haftalar geçip de doğum zamanı yaklaştıkça Adra’nın olaya beklentisi de artmıştı.</p>

  <p>Isabella’nın hazırladığı bebek takımlarına çok yakın bir ilgi duyuyordu. Michael Johannesburg'dan altı bebek yatak takımı ve bir çift çok güzel bebek hırkası göndermişti. Isabella her gün koleksiyonuna bir şeyler ekliyor, Adra da seçim yapmasında kendisine yardımcı oluyordu. Isabella'nın Mini arabasıyla bir saatlik yoldaki her bebek mağazasını tek tek taramışlardı.</p>

  <p>Ramon iş yolculuklarından dönüşünde hep bebek için bir şeyler getirirdi. Bunların çoğu neredeyse beş altı yaşında bir çocuğa uyacak, kadar büyük olsa da, Isabella onun bu ilgisin den öylesine memnundu ki, ağzını açıp bir şey söylemiyordu. Ramon bir keresinde bir Rolls Royce'la kıyaslanabilecek bir çocuk arabası getirdi. Adra, büyükannesinin gelinliğinden olduğunu söylediği bir parça dantelle ipekli bir vaftiz elbisesi dikmişti.</p>

  <p>Isabella bunu görünce duygulanıp ağlamaya başladı. Hamileliği ilerledikçe artık sık sık gözleri doluyor ve hep "Weltevreden’i düşünüyordu. Babası ile Nana’ya telefon ettiğinde Ramon ve bebek hakkında bir şeyler söylememek için kendini güç tutuyordu. Onlar kendisinin tezini bitirmek için İspanya’da bir köşeye çekildiğini sanıyorlardı.</p>

  <p>Hamileliği uzun yolculuklara çıkmasını engelleyene kadar Ramon kendisinden bazı işler yapmasını istemişti. Isabella her seferinde Avrupa, Kuzey Afrika ya da Ortadoğu’da uçakla bir yerlere gitmiş, bir paket ya da zarf alarak dönmüştü. Tel Aviv’e gittiğinde Güney Afrika, Bingazi ve Kahire’de İngiliz pasaportunu kullanmıştı. Bu yolculuklar sadece bir gün bir gece sürüyor ve olaysız geçiyordu, ancak sıkıcı yaşantısında bir değişiklik oluyor ve bebek için alışveriş olanağı buluyordu. Bingazi'den dönüşünün haftasına Kral İdris bir darbeyle devrilip yerine Albay Muammer Kaddafi geçince Isabella az daha bir ihtilale karışmış olacağını anlayıp korkmuştu. Ramon da onun bu kaygısını paylaşmış, bebek doğana kadar bir daha böyle bir iş vermeyeceğini söylemişti. Isabella ona bir kere bile sormamıştı bu yolculukların bankacılıkla mı, yoksa yaşamının karanlık tarafıyla mı ilgili olduğunu.</p>

  <p>Haftada bir kere Ramon'un seçtiği bir klinikte kontrola gidiyordu. Adra da hep yanındaydı. Kadın doktoru kibar ve kültürlü bir İspanyoldu, ciddi ve soylu bir yüzü, muayene ederken tenine bir serinlik veren soluk ve usta elleri vardı.</p>

  <p>«Her şey yolunda, hanımefendi. Doğa görevini yapıyor, siz de genç, sağlıklı ve doğum için uygun yapıya sahip bir kadınsınız.»</p>

  <p>«Oğlan mı olacak acaba?»</p>

  <p>«Elbette, hanımefendi. Güzel ve sağlıklı bir oğlan. Size garanti ederim.»</p>

  <p>Eski bir Arap sarayı olan bina yenileştirilmiş, modern aletlerle donatılmıştı. Doktor kendisini dolaştırdıktan sonra Isabella Ramon'un ne kadar akıllı bir seçim yaptığını anlamıştı.</p>

  <p>Ziyaretlerinden birinde muayeneden sonra perdeli bölmede giyinirken doktorun Adra ile kendi durumunu konuştuğunu duydu. Konuşmanın belirli bir konuda ve teknik içerikli olduğunu anlayacak kadar ilerlemişti İspanyolcası. İki profesyonel insan konuşuyordu sanki. Isabella şaşırmıştı.</p>

  <p>Eve dönerlerken her zaman yaptığı gibi deniz kıyısındaki lokantalardan birinde durup dondurma yediler.</p>

  <p>«Bugün doktorla konuşmanı duydum, Adra,» dedi Isabella. «O kadar teknik terim bilmene bakılırsa bir zamanlar hemşirelik yapmış olmalısın,»</p>

  <p>Kadın yine o garip düşmanca tepkiyi gösterdi.</p>

  <p>«Ben o işlerden anlamayacak kadar aptalım, basit bir hizmetçiyim sadece,» dedi.</p>

  <p>Sonra da bir daha konuşmadı.</p>

  <p>Doktor bebeğin nisanın ilk haftasında doğacağını söylediği için, Isabella tezini o güne kadar bitirmeye çalışıyordu. Martın son günü son sayfayı da yazıp Londra’ya gönderdi. Aradan bir hafta geçmeden üniversiteden tezini kurul önünde savunmaya çağrıldı. Hamileliğinin ilerlemiş olmasına rağmen üç gün için Londra’ya gitti. Her şey umduğundan iyi gitmişti, ama Malağa'ya döndüğünde de yorgunluktan bitmişti.</p>

  <p>Ramon’a, «Bana ilk fırsatta haber vereceklerini söylediler,» dedi. «Başardım sanırım, ama sen yine de dua et benim için.»</p>

  <p>O günden sonra kendisini yalnız bırakmayacağına söz verdirtti Ramon’a. Böylece ilk sancı geldiğinde her ikisi de açık pencereden gelen serin havanın altında çırılçıplak yatıyorlardı yataklarında.</p>

  <p>Isabella Ramon'u uyandırmadan sancıların sıklığını kontrol etti. Artık doğumun başladığından emin olunca da, uyandırdı. Ramon hemen pijamasını giyip odası alt katta olan Adra’yı uyandırmaya gitti.</p>

  <p>Isabella’nın çantası hazırdı. Üçü birden Mini'ye binip kliniğe gittiler.</p>

  <p>Doktorun dediği gibi her şey normaldi. Bebek iri, Isabella'nın kalçaları dardı ama bu da bir sorun değildi. Doktor bacakları arasından son bir çaba göstermesini söylediğinde Isabella olanca gücüyle ıkındı ve içinden bir boşalma duydu.</p>

  <p>Kaygıyla dirseği üzerinde doğrulup terden sırılsıklam olmuş saçlarını gözü üzerinden kaldırdı. «Ne oldu?» dedi. «Oğlan mı?» Doktor kırmızı parlak vücudu kaldırdı, bebeğin cıyaklamasına hep birlikte güldüler.</p>

  <p>«İşte.» Doktor bebeği hâlâ ayaklarından tutarak görmesi için Isabella’ya çevirdi.</p>

  <p>Bebeğin yüzü kıpkırmızı ve buruşuktu, gözkapakları şiş, gözleri kapalıydı. Simsiyah saçları vardı. Isabella’nın yarım parmağı boyunda olan penisi dimdikti.</p>

  <p>«Oğlan!» dedi Isabella. «Bir oğlan ve tam bir Courtney!»</p>

  <p>Ramon ilk üç günü kliniğin o büyük ve güneşli odasında Isabella ve bebekle birlikte geçirdi. Onun çocuğa olan hayranlığını kendisi de paylaşıyormuş gibiydi. Daha önceki aylarda olduğu gibi ne ad koyacaklarını konuştular. Sonunda Isabella’nın tarafından Shasa ve Sean, Ramon'un tarafından da Huesca ve Mahon adlarını atmaya karar verdiler. Sonunda Nicholas Miguel Ramon de Santiago y Machado’da karar kıldılar. Miguel, Isabella’nın ısrar ettiği Michael’in İspanyolcasıydı.</p>

  <p>Ramon dördüncü gün odaya yanında hepsinin de eli çantalı, siyah elbiseli üç ciddi görünüşlü adamla geldi. Biri avukat, diğeri nüfus memurluğunun bir yetkilisi, üçüncüsü de bir yargıçtı.</p>

  <p>Isabella çocuğun vasiliğini Santiago y Machado markisine devrettiğini belirten belgeyi yargıcın önünde imzaladı, yargıç da kâğıdı mühürledi. Nüfus kâğıdında çocuğun babasının Ramon olduğu kayıtlıydı.</p>

  <p>Resmi memurlar anayla çocuğu birer kadeh seriyle kutlayıp gittikten sonra Ramon Isabella’yı kucakladı.</p>

  <p>«Oğlunun unvanda hakkı garanti artık,» dedi.</p>

  <p>«Oğlumuz,» diye fısıldadı Isabella. «Benim erkeklerim, Ramon ve Nicky.»</p>

  <p>Ramon ana oğulu hastaneden eve getirince Isabella Nicky'yi merdivenlerde kendisi taşımakta ısrar etti. Adra evin içini çiçeklerle doldurmuştu.</p>

  <p>Bebeği Isabella’nın kucağından aldı. «Altı ıslanmıştır. Ben hemen değiştiririm.»</p>

  <p>Isabella kendini yavrusu elinden alınmış dişi aslan gibi hissetti.</p>

  <p>Bundan sonraki günlerde iki kadın arasında dile getirilmeyen, ama yine de yoğun bir rekabet başladı. Isabella bebek konusunda Adra’nın çok belirgin olan uzmanlığını kabul ediyorsa da, onun kendi işine karışmasına katlanamıyordu. Nicky’nin sadece kendisine ait olmasını istiyor, bebeğin tüm ihtiyaçlarını önceden kestirip Adra'dan çabuk davranmaya çalışıyordu.</p>

  <p>Nicky’nin gözlerinin yeşili aynen Ramon'unkiler gibiydi. Isabella bunu evrenin en büyük mucizelerinden biri olarak kabul ediyordu.</p>

  <p>«Sen de baban kadar güzelsin,» diye mırıldandı bebeğini emzirirken. Hiç olmazsa Adra’nın yapamayacağı bir tek bu iş vardı.</p>

  <p>Köyde yaşadıkları aylar boyunca Isabella herkesin sevgilisi olmuştu. Güzelliği, rahatlığı, hamileliği ve dil öğrenmekteki ısrarıyla köy ve pazar esnafının gözünde özel bir yeri vardı.</p>

  <p>Onların yalvarmalarına dayanamayan Isabella, Nicky daha on günlükken arabasına yerleştirip köy içinde bir tur attı. Bir zafer turuydu bu, eve kulaklarında övgüler ve arabanın içinde küçük armağanlarla döndüler.</p>

  <p>Paskalya Günü evine telefon ettiğinde babaannesi sert bir sesle, «Weltevreden’e gelmeni engelleyecek kadar önemli ne varmış İspanya'da?» diye sordu.</p>

  <p>«Nana, sizleri çok seviyorum, ama olanaksız bu. Lütfen bağışlayın beni.»</p>

  <p>«Seni tanıyorsam, küçük hanım ve tanıdığımı sanıyorum, bir yaramazlık üstündesin ve pantolon giyen bir yaramazlık bu.»</p>

  <p>«Nana, nasıl böyle konuşabilirsin? Böyle bir şey yapacağımı nasıl düşünebilirsin?»</p>

  <p>«Yirmi yıllık deneyimime dayanarak,» dedi Centaine Courtney-Malcomess.</p>

  <p>«Başını daha fazla belaya sokmamaya çalış, çocuk.»</p>

  <p>«Söz veriyorum.» Isabella kucağındaki bebeğini sıkıca göğsüne bastırdı. Bir bilsen, diye düşündü. Pantolon giymiyor, şimdilik.</p>

  <p>Babası, «Tezin ne âlemde?» diye sordu. Isabella tezini teslim ettiğini söyleyemezdi, İspanya’da bulunmasının mazeretiydi bu.</p>

  <p>«Hemen hemen bitti,» dedi. Nicky doğduğundan bu yana bir kere bile aklına gelmemişti oysa.</p>

  <p>«Başarılar dilerim.» Shasa bir an sustu. «Konuşmamızı, bana verdiğin sözü hatırlıyor musun?» diye sordu. *</p>

  <p>«Hangisini?» Isabella onun neyi kastettiğini biliyordu.</p>

  <p>«Başın derde girerse yalnız başına çözümlemeye çalışmayacak, bana haber verecektin,»</p>

  <p>«İyi misin, Bella yavrum?»</p>

  <p>«Çok iyiyim, baba,»</p>

  <p>Shasa kızın sesinden mutluluğunu anlayınca derin bir soluk aldı.</p>

  <p>«Paskalyan kutlu olsun, benim güzel ve akıllı kızım.»</p>

  <p>Michael ile konuşmaksa büyük bir rahatlamaydı. Malaga'dan Johannesburg’a tam kırk beş dakika konuştular. Isabella dayısının sesini duyması için bebeği gıdıkladı.</p>

  <p>«Ramon1un boşanması haziranda kesinleşecek,» dedi. «Burada resmi nikâh yaptıktan sonra Weltevreden’de kilisede evleneceğiz. Seni her ikisinde de beklerim.»</p>

  <p>«Hele engel olmaya çalış,» dedi ağabeyi.</p>

  <p>Paskalya yemeğini en sevdikleri kıyı lokantasında yediler. Nicky’nin arabası da masanın yanındaydı. Lokantacının karısı oğlana bir hırka örmüştü.</p>

  <p>Adra da yanlarındaydı. Ailenin bir üyesi olmuştu artık. Eve dönerlerken bebek arabasını o sürüyordu. Isabella Ramon'un koluna girmişti. Kendini evli bir anne olarak hissediyordu ve yaşamı boyunca hiç bu kadar mutlu olmamıştı.</p>

  <p>Eve vardıklarında Adra çocuğun altını değiştirmeye gittiğinde Isabella ilk kez ona karşı bir öfke duymadı.</p>

  <p>Yatak odasında pancurları kapattıktan sonra Ramon'un yannıa geldi.</p>

  <p>«Nicky doğalı üç hafta oldu,» dedi. «Camdan yapılmış değinim, kırılmam, merak etme.»</p>

  <p>Ramon, Isabella’nın heyecanına karşılık çok sakin ve dikkatliydi. Isabella çok uzun zaman erkeksiz kalmıştı.</p>

  <p>«Bu işin nasıl yapıldığını unuttun galiba,» diyerek erkeği sırtüstü yatırdı. «İzin verirsen, bilgilerini tazeleyeyim biraz.»</p>

  <p>«Sakın bir yerini incitme,» dedi Ramon.</p>

  <p>«Burada bir yeri incinecek biri varsa, o da sen olacaksın, dostum. Şimdi emniyet kemerini bağla artık, uçuşa geçiyoruz.»</p>

  <p>Daha sonra sevişmelerinin teriyle birbirlerine sımsıkı sarılmış yatarlarken Ramon, «Haftaya dört günlüğüne gitmek zorundayım,» dedi.</p>

  <p>Isabella hemen doğruldu. «Ramon! Bu kadar çabuk mu?»</p>

  <p>Ama sonra mantıksız davrandığım farketti.</p>

  <p>«Bana her gün telefon edeceksin, değil mi?»</p>

  <p>«Daha da iyisini yapacağım. Paris’te olacağım ve senin de yanıma gelmeni sağlayacağım. Laserre’de yemek yeriz.»</p>

  <p>«Çok iyi olur ama Nicky ne olacak?»</p>

  <p>«Adra Nicky'ye bakar. Hiç merak etme sen. Adra da sabahtan akşama kadar oğlana sahip olacağı için memnun olur.» Güldü sonra.</p>

  <p>«Bilmem ki... » Bu müthiş başarısından bir saat bile ayrılmak güç geliyordu.</p>

  <p>«Sevgilim.» Isabella’nın sütü boldu. Nicky’nin bu kadar kısa sürede ihtiyacı olan sütü biritirebilirdi. «Ben de seninle olmak isterim elbette. Haklısın. Nicky ile Adra bensiz bir gece geçirebilirler. Beni çağırır çağırmaz geleceğim.»</p>

  <p class="yildiz">***</p>

  <p>«Kadın çocuğunu doğuralı bir ay oldu,» dedi General Joseph Cicero. «Bu gecikmenin nedeni ne? Operasyonu hemen sona erdirmeliydin. Masraflar bütün tahminleri aştı artık!»</p>

  <p>«General bu operasyonun masraflarım benim kendi bulduğum parayla karşıladığımı hatırlar herhalde,» dedi Ramon.</p>

  <p>Cicero öksürürken elindeki France Soir gazetesini yüzüne tuttu. Paris metrosunun ikinci mevki vagonunda yanyana oturuyorlardı. Cicero vagona Concorde istasyonunda binmiş ve Ramon'un yanına oturmuştu. Her ikisi de birbirlerini tanıdıklarını belli etmemişlerdi. Trenin yeraltına hızla ilerlerken çıkardığı gürültü konuşmalarının bir başkası tarafından duyulmasını olanaksız kılıyordu. Her ikisi de konuşurlarken gazetelerini yüzlerini örtecek biçimde kaldırıyorlardı. Kısa buluşmalarını hep böyle yaparlardı.</p>

  <p>«Ben sadece parayı konuşmuyordum,» dedi Cicero. «Bu proje için neredeyse bir yıl harcadın, bölümün başka işlerine engel olarak maliyetini yükselttin.»</p>

  <p>Ramon amirinin hastalığının bu kadar hızlı ilerlemesini şaşkınlıkla seyrediyordu. Her buluşmalarında Cicero biraz daha çökmüş gibiydi. Artık önünde yıllar değil, sadece aylar kalmıştı.</p>

  <p>«Bu bir iki aylık çalışma bize yıllarca, hatta belki de on yıllarca büyük kârlar sağlayacak.»</p>

  <p>«Çalışma, ha!» diye Cicero burun kıvırdı. «Kaşığınla bal çanağını karıştırma çalışma oluyor demek? O zaman zevki nasıl tanımlarsınız acaba, sayın marki? Ve operasyonu sona erdirmeyi neden bu kadar uzatıyorsun?»</p>

  <p>«Kadın bizim için değerli olacaksa, operasyonun bir sonraki aşamasına geçmeden çocuğa sımsıkı bağlanması kesinlikle gereklidir.»</p>

  <p>«Ne zaman olacak bu?»</p>

  <p>«Oldu bile. Meyve olgunlaştı artık. Her şey yerli yerine oturdu. Son karar için sizin işbirliğinize ihtiyacım var. O yüzden Paris’te buluşmamızı istedim,»</p>

  <p>«Devam et,» dedi Cicero.</p>

  <p>Ramon beş dakika kadar konuştu. Cicero hiç cevap vermeden dinliyorsa da, istemeyerek bile olsa, planın kusursuz olduğunu kabul ediyordu. Halefi, ilk başta ona duyduğu önyargıya rağmen, seçilmişti.</p>

  <p>«Pekâlâ,» dedi sonunda. «Devam etmeni onaylıyorum. İstediğin üzere bu taraftaki işleri ben yaparım.» Cicero gazetesini katlayıp kalktı ve metro Bastille istasyonunda durduğunda çıkıp arkasına bakmadan yürüdü.</p>

  <p>Londra Üniversitesinden mektup Ramon'un gittiği günün öğleden sonrasında gelmişti.</p>

  <p>«Londra Üniversitesi Rektörü ve öğretim üyeleri Isabella Courtney’e Siyasal Felsefe Doktoru unvanının verildiğini bildirmekten memnunluk duymaktadırlar.»</p>

  <p>Isabella hemen Weltevreden’e telefon etti. Malaga ile Cape Town arasındaki saat farkı yüzünden Shasa polo oynamakta az önce dönmüştü. Bahçeye bakan alt kattaki çalışma odasını açık pencereleri önünde telefona geldiğinde çizmelerini çıkarmamıştı henüz.</p>

  <p>«Yaşa!» Babasının hiç de huyu olmayan bu davranışı ne kadar sevindiğini gösteriyordu. «Kepini ne zaman giyeceksin?»</p>

  <p>«Temmuzdan önce değil sanırım. O zamana kadar burada kalmak zorundayım.»</p>

  <p>Isabella’nın uzun zamandır beklediği mazeretti bu.</p>

  <p>«Doğru. Ben o zaman gelirim.»</p>

  <p>«Baba, çok uzun yol.»</p>

  <p>«Saçmalama Doktor Courtney. Dünyada kaçırmam bunu Babaannen de gelmek isteyecektir herhalde,» Her nasılsa, b düşünce kendisini ürkütmemişti. Babasıyla Nana’nın Ramon ve Nicky ile tanışmaları için bundan iyi bir fırsat düşünülemezdi Yurdundan uzak bir Centaine o kadar ürkütücü değildi.</p>

  <p>Isabella o anın sevincini en çok Ramon'la paylaşmak isterdi, ama Ramon ne o akşam ne de ertesi gün telefon etti. Perşembe günü geldiğinde Isabella kaygıdan aklını kaçıracaktı artık. Ramon ayrı oldukları zaman genellikle her gün telefon ederdi.</p>

  <p>Telefon çaldığında küçük mutfakta Adra ile yemeğe ne kadar sarımsak konulması gerektiği hakkında ateşli bir tartışma içindeydiler.</p>

  <p>Isabella artık pek akıcı olan İspanyolcasıyla, «Sana fırsat verseler şırıngayla damarlarım sarımsak doldururdun,» dedi.</p>

  <p>«Burada paella yapıyoruz, İrlanda haşlaması değil.» Telefon çalınca Isabella elindeki kaşığı yere atıp koştu.</p>

  <p>«Ramon sevgilim, çok merak ettim.»</p>

  <p>«Kusura bakma, Bella.» Ramon'un sesi hemen yatıştırmıştı Isabella’yı.</p>

  <p>«Beni hâlâ seviyor musun?»</p>

  <p>«Paris’e gel de kanıtlayayım.»</p>

  <p>«Ne zaman?»</p>

  <p>«Şimdi. Air France'ın on bir uçağında sana yer ayırttım. Biletin havaalanında. Saat ikide burada olursun,»</p>

  <p>«Seni nerede bulacağım?»</p>

  <p>«Plaze Athenee’de. Bir daire ayırttım.»</p>

  <p>«Beni şımartıyorsun, sevgilim.»</p>

  <p>«Hak ettiğinden fazlası değil bu.»</p>

  <p>Isabella hemen çıktı evden. Ancak Air France uçağı kırk dakika gecikmeli kalkmıştı. Bu yüzden Paris’te bagajını tam bir saat bekledi. Bindiği taksi otelin önünde durduğunda saat beş olmuştu.</p>

  <p>Ramon'un kendisini mermer salonda bekleyeceğini umuyordu. Ama içeri girince göremedi. Resepsiyon masasının karşısındaki koltukta oturan uzun boylu, zayıf adama dikkat bile etmedi. Adam beyaz saçlı başını kaldırdı ve garip bir şekilde cansız kara gözleriyle uzun uzun baktı kadına. Sonra öksürerek dikkatini yine gazetesine çevirdi.</p>

  <p>Isabella hızlı adımlarla resepsiyon memuruna yaklaştı.</p>

  <p>«Marki de Santiago y Machado adında bir müşteriniz olacak. Ben eşiyim.»</p>

  <p>«Bir dakika, hanımefendi,» Üniformalı memur listesine baktı, başını salladı, kaşlarını çattı, bir daha baktı.</p>

  <p>«Özür dilerim, markiz. Marki şu anda burada kalmıyor.»</p>

  <p>«Belki de Bay Machado olarak yaptırtmıştır kaydını.»</p>

  <p>«O adda biri de yoktu.»</p>

  <p>Isabella şaşırmıştı. «Anlamıyorum. Bu sabah konuştum kendisiyle»</p>

  <p>«Bir sorayım.» Resepsiyon memuru içeri gidip hemen döndü. «Kocanız burada değil, hanımefendi, rezervasyon da yaptırtmamış.»</p>

  <p>«Bir yere takılmış olmalı.» Isabella kaygılanmamış görünmeye çalışıyordu.</p>

  <p>«Benim için bir odanız var mı?»</p>

  <p>«Otelimiz tümüyle dolu.» Ada m ellerini iki yana açtı. «Bahar mevsimi, bilirsiniz. Çok üzgünüm, markiz.»</p>

  <p>«Ama kocam herhalde buraya gelmek üzeredir. Kendisini salonda bekleyebilir miyim?»</p>

  <p>«Elbette, markiz. Garson size istediğinizi getirecektir. Bagajınızı da depoya alalım.»</p>

  <p class="yildiz">***</p>

  <p>Isabella Parislilerin kokteyl saatinde buluştukları salona doğru ilerlerken beyaz saçlı adam yerinden kalktı. Yaşlı ve hasta bir adam gibi yürüyordu, Isabella ondan yana bakmadı bile. Cicero sokağa çıkınca kapıcının çağırdığı taksiye binip Sovyet büyükelçiliğine gitti. İkinci kattaki askeri ataşe odasından Malaga’ya telefon açtı.</p>

  <p>«Kadın otelde bekliyor,» dedi. «Yarın öğleden önce dönemez. Kararlaştırdığımız gibi devam edebilirsin.»</p>

  <p>Saat yediye doğru resepsiyon memuru Isabella’nın yanına geldi.</p>

  <p>«Bir iptal oldu, markiz. Şimdi size bir oda ayırabildik. Bagajınızı yukarı gönderdim.»</p>

  <p>Isabella adamı öpebilirdi, ama çıkarıp yüz frank bahşiş verdi.</p>

  <p>Odadan Malaga’yı aradı. Ramon'un Adra’ya bir haber bırakmış olacağım umuyordu. Telefonu tam yüz kere çaldırdığı halde açan olmadı. Şimdi artık gerçekten paniğe kapılmıştı. Adra evde olmalıydı, telefon odasının hemen dışındaydı. Gece boyunca iki kere daha denedi, ama yine bir sonuç alamadı.</p>

  <p>«Hatlar bozuk olmalı,» diye kendini avuttuysa da, gece gözüne uyku girmemişti. Sabah havayolları açılır açılmaz hemen gidip Malağa uçağında yerini ayırttı.</p>

  <p>Uçakta bir saat kadar uyuyabilmişti. Malağa Havaalanına indiklerinde saat dörttü.</p>

  <p>Isabella yorgunluk ve heyecandan titreyen parmaklarıyla güçlükle soktu anahtarı kilide.</p>

  <p>Evin içinde tam bir sessizlik vardı.</p>

  <p>«Adra, ben geldim. Neredesin?»</p>

  <p>Adra’nın odasına giderken mutfağa baktı. Boştu. Koşarak yukarı çıkarken birden kapısı açık olan kendi yatak odası önünde durdu.</p>

  <p>Nicky’nin yatağı pencerenin karşısındaki köşedeydi. Ama örtüleri, yastığı ve çarşafı çıkarılmıştı. Oyuncaklarının durduğu masanın üstü de boştu.</p>

  <p>Isabella balkon kapısından dışarı baktı. Arabası da görünürlerde yoktu.</p>

  <p>«Adra!» diye bağırırken kendi sesindeki paniği farketti. «Neredesin?»</p>

  <p>Öteki odaları da tek tek dolaştı. «Nicky! Yavrum. Bebeğim! Tanrım! Nereye götürdün oğlumu?»</p>

  <p>Sonra dönüp boş yatağın başına geldi.</p>

  <p>«Ne oldu?» diye mırıldandı. «Ne olmuş olabilir?»</p>

  <p>Nicky’nin eşyalarını koyduğu çekmeceler de boştu. Önlükleri, bezleri ve hırkaları yok olmuştu.</p>

  <p>«Hastane.» Ağlıyordu artık. «Bebeğime bir şey oldu!»</p>

  <p>Aşağı koşup telefonu açarken üzerine tutturulmuş zarfı gördü. Telefonu bırakıp zarfı açtı. Kâğıdın üstündeki yazıları göremeyecek kadar titriyordu elleri.</p>

  <p>Ancak Ramon'un yazısını tanıyınca ani bir rahatlama hissetti, okumaya başladı:</p>

  <p>Nicholas benim yanımda. Şu an için güvendedir. Onu bir daha görmek istiyorsan talimatlarımı dikkatle yerine getirmelisin. Malaga’da kimseyle konuşma. Tekrar ediyorum, kimseyle konuşma. Evden hemen çıkıp Londra’ya dön. Cadogan Meydanında seninle ilişki kurulacak. Olanları kimseye, hatta Michael’e bile anlatmayacaksın. Bu talimata kesin olarak uy. Söz dinlememenin sonuçları Nicky için çok kötü olacaktır. Onu bir daha asla görmeyebilirsin. Bu notu hemen yok et.</p>

  <p>R.</p>

  <p>Isabella’nın bacakları tutmuyordu, yaslandığı duvara dayanarak yere yığıldı kaldı.</p>

  <p>Elindeki notu bir daha, ama hiçbir şey anlamayarak okudu.</p>

  <p>«Bebeğim,» diye mırıldandı. «Nicky'im benim,» Sonra o korkunç sözcükleri bir daha okudu. 'SÖZ’ dinlememenin sonuçlan Nicky için çok kötü olacaktır. Onu bir daha asla görmeyebilirsin,'</p>

  <p>Karşısındaki duvara boş bakışlarla bakıyordu. Tüm varlığı yok olmuştu sanki: Önündeki duvar kadar boş ve anlamsız hissediyordu kendini.</p>

  <p>Orada ne kadar oturduğunu bilemiyordu, sonunda büyük bir çaba harcayıp kalktı. Duvardan destek alarak tekrar ayakları üstünde durdu. Bir kere daha yatak odasına çıkıp Ramon'un dolabını açtı. O da boştu. Askılıklar bile götürülmüştü. Tek tek çekmeceleri açtı. Ramon geride hiçbir şey bırakmamıştı.</p>

  <p>Gidip yatağın önünde diz çöktü.</p>

  <p>«Yavrum, ne yaptılar sana?» diye mırıldandı.</p>

  <p>O anda gözüne bir şey çarptı. Yatağın parmaklıklarıyla şilte arasına bir şey sıkışmıştı. Çıkarıp baktı yavrusunun pembe ayakları için ördüğü yumuşacık çoraba. Yüzüne götürüp oğlunun bebek kokusunu içine çekti.</p>

  <p>Ancak ondan sonra ağlamaya başladı. Kendisini bitkin düşüren bir şiddetle ağladı uzun bir süre. Artık dışarda da karanlık olmaya başlamıştı. Son kalan gücüyle yatağa kadar sürüklendi, bebeğin çorabını yanağına bastırarak uyuyakaldı.</p>

  <p>Uyandığında hava hâlâ karanlıktı. Bir süre ne olduğunu anlamadığı bir sıkıntıyla kaldı öylece, sonra her şeyi birden hatırladı, doğrulup dehşetle baktı çevresine.</p>

  <p>Ramon'un notu komodinin üstündeydi. Alıp bir daha okudu bir anlam çıkarmak istercesine.</p>

  <p>«Ramon sevgilim, neden yapıyorsun bunları bize?» diye söylendi. Sonra talimatını yerine getirmek için banyoya gitti, kâğıdı yırtıp tuvalete attı, sifonu çekti. Orada yazılı olanların tek tek zihnine kazındığını biliyordu, o korkunç kâğıt parçasını saklamaya ne ihtiyacı ne de isteği vardı zaten.</p>

  <p>Sonra bir duş aldı, giyindi, kendine bir fincan kahve yaptı. Acele etmiyordu. Ağzı sanki kaynar sudan yanmış gibi duygusuzdu.</p>

  <p>Ardından bütün evi oda oda araştırmaya koyuldu. Adra’nın odasıyla başladı. Adra Olivares'ten tek iz yoktu odada, ne bir giyecek, ne banyosunda bir dişmacunu tüpü, ne de yastığında bir tel saç.</p>

  <p>Oradan salona ve mutfağa girdi. Kiralık eve ait kapkaçak ve mobilyalar dışında buralarda da kendilerine ait hiçbir şey bulamadı.</p>

  <p>Yatak odasına gitti yine. Ramon'un dolabının ardında küçük bir duvar kasası vardı. Ancak onun da çelik kayağı aralıktı ve Nicky’nin nüfus kâğıdı da içinde olmak üzere bütün belgeler alınmıştı.</p>

  <p>Isabella yatağa oturup düşünmeye çalıştı, bu çılgınlığın bir nedeni olmalıydı.</p>

  <p>Sonunda bir tek şey vardı. Ramon'un başı dertteydi. Gizli yaşantısının korkunç bir yanının etkisine girmiş olmalılardı. Nicky ile kaçmak için çok ağır bir baskı altında olmalıydı. Hayatının en önemli bu iki kişisi için elinden geleni her şeyi yapmak zorunda olduğunu anlıyordu. Verilen emirlere uymalıydı. Onların güvenlikleri ve belki de hayatları kendisine bağlıydı. Ama böyle de bırakıp gidemezdi. Başka şeyler de öğrenmeliydi; en küçük bir bilgi kırıntısı bile yararlı olabilirdi.</p>

  <p>Evin karşısında küçük bir fırın vardı, Isabella fırıncının karısıyla dost olmuştu.</p>

  <p>Kadın dükkânın kepengini açıyordu.</p>

  <p>«Evet,» dedi kadın. «Perşembe günü siz gittikten sonra Adra çocuğu arabasıyla sokağa çıkardı. Ben dükkânı kapatırken de döndüler. Yukarı çıktıklarını gördüm, ama ondan sonra bir daha görmedim.»</p>

  <p>Isabella sokaktaki bütün esnafa aynı şeyi sordu. Bazıları Adra ile Nicky’nin perşembe günü eve dönüşlerini görmüşlerdi, ama hiçbiri o günden sonra ikisini de görmüş değillerdi, Isabella en son parkın köşesindeki kundura boyacısı çocuğa gitti. Ramon ayakkabılarını hep onda boyatır, yüklüce bir de bahşiş verirdi. Isabella’nın sokakta en sevdiği insanlardan biriydi çocuk.</p>

  <p>«Evet, hanımefendi,» dedi çocuk. «Sinema dağılışını beklediğim için perşembe akşamları geç saatlere kadar çalışırım. Saat onda markiyi gördüm. İki adamla birlikte büyük siyah bir arabayla geldi. Arabayı sokakta bırakıp yukarı çıktılar.»</p>

  <p>«Adamları tanıyor musun? Daha önce görmüş müydün?»</p>

  <p>«Görmemiştim. Polisti sanırım. Polisi hiç sevmem. Yukarda çok kalmadılar.</p>

  <p>İndiklerinde hepsinin elinde büyük bavullar vardı. Adra da onlarla geldi. Bebek Nico kucağındaydı. Hep birden arabaya binip gittiler. Bir daha da hiçbirini görmedim.»</p>

  <p>Isabella haklıydı, Ramon baskı altındaydı. Kendisinin yapabileceği tek şey mektupta istenenleri yerine getirmekti. Eve dönüp eşyalarını toplamaya koyuldu. Artık işe yaramayan hamile giysilerini yığın halinde yerde bırakınca işe yarar eşyası ancak iki valizi doldurmuştu.</p>

  <p>Tuvaletinin çekmecesini açınca Nicky’nin doğumundan bu yana çektiği fotoğrafların yer aldığı albümün de alınmış olduğunu gördü. Negatifleri koyduğu zarf da yoktu. Bebeğinden kendisine elindeki çoraptan başka hiçbir şey hatta tek bir resim bile kalmadığını düşünmek yeni bir şok olmuştu.</p>

  <p>Valizlerini yüklenip aşağı indirdi, arabasının arkasına koydu. Sonra fırıncının karısına gitti.</p>

  <p>«Kocam gelir de beni ararsa Londra’ya döndüğümü söyleyin lütfen.»</p>

  <p>«Peki, ya Nico? Siz iyi misiniz, hanımefendi?»</p>

  <p>«Nico kocamla. Yakında Londra’da buluşacağız. Muchos gracias por su ayuda, senyora. Adios.»</p>

  <p>Isabella Cadogan Meydanına vardığında yağmur yağıyordu. Ev soğuk ve sıkıcıydı. Bavullarını boşaltırken babasına verdiği sözü hatırladı. Elindeki elbiseyi attığı gibi salona koştu.</p>

  <p>«Uluslararası mı? Güney Afrika’da Cape Town'la konuşmak istiyorum.»</p>

  <p>Gecenin bu saatinde bağlantı on dakikada sağlanmıştı, hattın öteki ucundaki telefonun zilini duyuyordu. Hizmetçilerden biri çıktı karşısına, tam babasını vermesini isteyecekti ki, Ramon'un tehdidi olanca ağırlığıyla üzerine çöktü. 'Söz dinlemenin sonuçları Nicky için çok kötü olacaktır.'</p>

  <p>Konuşmadan kapattı telefonu. Ve beklemeye başladı.</p>

  <p>Altı gün boyunca hiçbir haber alamadı. Evden çıkmıyor, telefondan uzak kalmaya cesaret edemiyordu. Kendisi de kimseyi aramıyor, kâhyadan başkasıyla konuşmuyor, okuyarak ya da televizyon seyrederek vakit geçiriyordu. İştahı da yoktu, yemek yiyemiyordu, üç gün sonra sütü de kesilmişti. Gözle görülür bir şekilde zayıflıyordu.</p>

  <p>Güzelliğinin en gösterişli yanı olan saçları matlaşıp kurumuştu. Aynadaki yüzü kurumuştu, gözleri çökmüş, Akdeniz güneşiyle bronzlaşan teni sıtmaya tutulmuş gibi sapsarı olmuş, pörsümüştü.</p>

  <p>Bekliyordu ve beklemek işkencelerin en büyüğüydü. Her bir saat katlanılmaz bir sonsuzluktu. Ondan sonra, altıncı gün telefon çaldı. Isabella ikinci kere çalışmasını beklemeden kaldırdı kulaklığı.</p>

  <p>«Ramon'dan bir mesajım var.» Orta Avrupalı aksanıyla konuşan bir kadındı karşısındaki. «Hemen çıkın evden. Bir taksiyle Royal Hospital Road ile Embankment kavşağına gideceksiniz.</p>

  <p>Orada taksiden inip kıyı boyunca Westmister’e doğru yürüyün.</p>

  <p>Biri size Kırmızı Gül diyecek. Onun dediklerini yapın. Bu talimatımı tekrar edin lütfen.»</p>

  <p>Isabella soluk almaktan çekinerek söylenenleri tekrarladı.</p>

  <p>Kadın, «Güzel,» diyerek telefonu kapattı.</p>

  <p>Isabella Thames nehri kıyısındaki yolda yüz metre ancak yürümüştü ki, aynı yönde giden küçük bir kamyonet ağır ağır geçti yanından. Kamyonet az ilersinde kaldırıma yanaşıp durdu, Isabella tam yanına geldiğinde arka kapısı açıldı. İçerde gri önlüklü, orta yaşlı bir kadın oturuyordu..</p>

  <p>«Kırmızı Gül,» dedi kadın. Isabella sesinden bunun telefonda konuştuğu kadın olduğunu anladı. «İçeri gir.»</p>

  <p>Isabella kamyonete girip kadının karşısındaki sıraya oturdu. Kadın, kapıyı kapatır kapatmaz kamyonet hareket etti.</p>

  <p>Kamyonetin ne penceresi vardı ne de başının üstündeki havalandırma deliği dışında başka bir açıklığı. Isabella bir süre arabanın sağa ya da sola sapışlarını izleyerek nereye gittiklerini anlamaya çalıştıysa da, az sonra şaşırdı ve vazgeçti.</p>

  <p>«Beni nereye götürüyorsunuz?» diye sordu kadına.</p>

  <p>«Konuşmak yok, lütfen.» Isabella yakasını kaldırdı, ellerini sırtındaki anorağın ceplerine soktu. Saatine göre yirmi üç dakika gittikten sonra durdular, kamyonetin arka kapısı açıldı.</p>

  <p>Bir garajdaydılar. Isabella sıvanmamış beton sütunlardan, alçak tavandan ve arkadaki rampadan bunun bir yeraltı otoparkı olduğunu anladı.</p>

  <p>Kadın kolunu tutup inmesine yardım etti. Isabella onun ne kadar güçlü olduğunu farketmişti. Bir goril pençesi gibiydi eli ve geniş omuzlarıyla kendisinden bir baş uzundu.</p>

  <p>«Buradan,» dedi kadın. Isabella’nın kolunu bırakmadan karşısındaki asansör kapısına doğru çekti. Isabella bu arada çevresine bakabilmişti. Kamyonetin yanında park etmiş sekiz on araba vardı ve bunlardan en iyisi kordiplomatik plakalıydı.</p>

  <p>Kadın açılan kapıdan içeri itti Isabella’yı. Tabloya bakınca Isabella düşüncesinde haklı olduğunu anladı. Işığı yanan düğme II. Bodrumu gösteriyordu. Kadın üçüncü kat düğmesine bastı, yukarı çıkınca da muşamba kaplı çıplak bir koridora çıktılar.</p>

  <p>Yanyana yürürken konuşmuyorlardı. Koridor boş, iki taraftaki kapılar kapalıydı.</p>

  <p>Koridorun sonuna yaklaşırlarken karşıdaki kapı yana kayarak açıldı. Slav yüz hatlı ve gri önlüklü başka bir iriyarı kadın kendilerini küçük bir sinema ya da konferans salonu olarak adlandırılabilecek bir odaya soktu. Karşı duvardaki perde ve yüksekçe bir platformun önünde iki sıra iskemle vardı.</p>

  <p>Isabella’nın yanındaki kadın onu ön sıranın orta iskemlesine oturttu.</p>

  <p>«Otur,» dedi. Isabella soğuk plastik iskemleye oturdu. İki kadın biri sağına biri soluna olmak üzere arkasına geçtiler. Bir süre çıt çıkmadı odada.</p>

  <p>Sonra platformun sağ tarafındaki küçük kapı açıldı, içeri bir adam girdi.</p>

  <p>Adam çok hastaymış gibi yürüyordu. Saçları bembeyazdı. Yüzü soluk ve sanki çok acı çekiyormuş gibi kırış kırıştı.</p>

  <p>Adam konuşmaya başladığında sesi o kadar alçak ve kısıktı ki, Isabella duyabilmek için öne eğilmek zorunda kaldı.</p>

  <p>«Isabella Courthey, bir daha bu adı asla kullanmayacağız aramızda. Bundan sonra senden Kırmızı Gül olarak söz edilecek ve sen de kendini ancak böyle tanıtabileceksin. Anladın mı?»</p>

  <p>Isabella konuşmaya cesaret edemeyerek başını salladı. Adam dudakları arasındaki sigaradan derin bir nefes çekti. Üflediği dumanlar arasından konuştu.</p>

  <p>«Sana video kaydı olarak bir mesajım var.» Adam platformdan inip Isabella'dan en uzakta olan iskemleye oturdu.</p>

  <p>O anda tavan ışıkları kısıldı, perde aydınlandı. Ortaya çıplak ve beyaz çini döşeli bir oda çıkmıştı, Isabella bir laboratuvar ya da ameliyathane diye düşündü.</p>

  <p>Odanın ortasında bir masa, masanın üstünde tropik süs balığı akvaryumunu andıran cam kenarlı bir kutu vardı. Cam kutu üstünde bir santim boşluk kalana kadar suyla doluydu. Masanın üstünde ayrıca elektronik bir kutu, tıbbi bazı aletler de vardı.</p>

  <p>Isabella portatif oksijen silindiriyle portatif oksijen maskesini tanımıştı. Maske çok küçük ya da bebeklere uyacak boydaydı.</p>

  <p>Masanın başında sırtı kameraya dönük bir adam bir şeyler yapmaktaydı. Üzerinde beyaz bir laboratuvar önlüğü vardı. Kamera dönünce Isabella onun yüzünde bir ameliyat maskesi olduğunu gördü.</p>

  <p>Adamın konuşmaya başladığında sesi Doğu Avrupalı aksanı taşıyordu. Doğrudan doğruya Isabella’ya hitap eder gibiydi.</p>

  <p>«Ne Malaga’da ne de başka bir yerde kimseyle konuşmamak için emir almıştın. Bu emirleri bile bile çiğnedin.»</p>

  <p>«Kusura bakmayın,» dedi Isabella sanki adam kendisini duyabilirmiş gibi. «O kadar kaygılanmıştım ki... »</p>

  <p>«Sus!» diye bağırdı arkasındaki kadınlardan biri. Bir el omzuna dokundu, çelik gibi parmaklar etine gömülürken gözlerinden yaş geldi.</p>

  <p>Ekrandaki adam hâlâ konuşuyordu. «Emirleri dinlememenin çocuğun için kötü sonuçlar doğuracağı konusunda uyarılmıştın. O uyarıya kulak asmadın. Şimdi bu emirlerin ne kadar ciddiye alınması gerektiğini kanıtlayan ilk gösteriye tanık olacaksın.»</p>

  <p>Adam kameradan görünmeyen birine bir işaret yaptı ve kenardan biri perdeye girdi. Onun da yüzünde ameliyat maskesi, başında başlık olduğu için erkek mi kadın mı olduğunu anlamak olanaksızdı. Sadece gözleri görünüyordu. Yere kadar inen beyaz önlüğü beyaz lastik botların içine sokulmuştu.</p>

  <p>Adam, «Bu olayı izleyecek olan bir doktordur,» dedi.</p>

  <p>Gelenin kucağında bohça gibi bir şey vardı. Bunu masaya bırakıp da bezler arasından küçük bir ayak gözükünce Isabella onun bir bebek olduğunu anladı. Doktor usta hareketlerle bezleri açtı ve kamera zoom yaparak masanın üstünde ayaklarını sallayan Nicky'yi gösterdi. Sessiz odada bebeğin gürültüleri duyuluyordu.</p>

  <p>Isabella parmaklarını ağzına soktu ve bağırmamak için olanca gücüyle ısırdı.</p>

  <p>Doktor Nicky’nin çıplak göğsüne iki küçük siyah plaka yapıştırdı. Plakaların ucundan çıkan telleri de elektronik kutuya soktu, kutunun düğmesini çevirdi. Dijital göstergede yeşil rakamlar belirdi.</p>

  <p>«Bebeğin kalp atışları ve soluması izlenecektir,» dedi.</p>

  <p>Doktor aletlerinden başını kaldırıp adama baktı. Adam masanın arkasına geçip kameraya baktı.</p>

  <p>«Sen Kırmızı Gülsün,» dedi. «Ve gelecekte bu ad altında sana verilen bütün emirleri yerine getireceksin.»</p>

  <p>Uzanıp Nicky’nin ayak bileklerini tek eliyle tutup çocuğu kaldırdı. Kanatsız pembe bir yarasa gibi başaşağı duran Nicky' den bir çığlık koptu.</p>

  <p>«Şimdi söz dinlememenin sonuçlarını göreceksin.»</p>

  <p>Çocuğu kaldırdı ve başaşağı olarak cam kutunun üzerinde tuttu. Nicky kıvranıyor, başını kaldırmaya çalışıyor, kollarını sallıyor, korku sesleri çıkarıyordu. Adam çocuğu başaşağı suya daldırınca sesi birden kesildi. Video kamera hemen cam kutu nun kenarına zoom yapıp çocuğun suyun içindeki başını gösterdi.</p>

  <p>Isabella çılgınlar gibi bağırarak yerinden fırlamaya çalıştı. İki kadın arkasından yakalayıp oturttular yine.</p>

  <p>Perdede Nicky çırpmıyordu. Suyun içinde yüzü kasılmış, burnundan gümüş renkli kabarcıklar çıkıyordu. Yüzü şişip morarmaya başlamıştı.</p>

  <p>Maskeli doktor kalp monitöründen başını kaldırıp İspanyolca, «Yeter yoldaş!» dediği sırada Isabella hâlâ bağırıp çırpınmaktaydı. Adam Nicky'yi hemen çıkardı sudan. Çocuğun açık ağzından ve burnundan sular boşanıyordu. Adam onu masaya yatırdı, doktor oksijen maskesini yüzüne takıp, elinin ayasını göğsüne bastırdı normal soluk almasını sağlamak için. Bir dakika sonra dijital göstergedeki rakamlar normale dönmüş, Nicky’nin hareketleri kuvvetlenmeye başlamıştı. Maskenin içinde ağlıyor, sesi her an biraz daha güçlü çıkıyordu.</p>

  <p>Doktor maskeyi çıkarıp masanın yanından uzaklaştı. Adam kameraya bakıp konuştu.</p>

  <p>«Bugünlük gösterimiz sona erdi. Bir daha böyle bir şeye tanık olmayacağını içtenlikle umarım. Anestezi yapılmadan çocuğun kolunun kesilmesini seyretmek senin için feci bir şey olacaktır. Ya da kamera önünde iple boğulmasını seyretmek.</p>

  <p>Tabii bunlar sadece sana ve bize sağlayacağın işbirliğine bağlı şey Ekran karardı sonra. Salonda Isabella’nın hıçkırıklarından başka ses yoktu.</p>

  <p>Sonunda biraz sakinleştiğinde ışıklar yandı ve Joseph Cicero kadının yanına geldi.</p>

  <p>«Bu tür sahnelerden hiçbirimizin özel bir zevk almadığını söylemek isterim,» dedi.</p>

  <p>«Böyle bir şeyi tekrarlamaktan kaçınacağız.»</p>

  <p>«Bunu nasıl yapabildi!» diye fısıldadı Isabella, «Bir insan bir çocuğa böyle bir şeyi nasıl yapar?»</p>

  <p>«Bu gereklilikten zevk almadığımızı söyledim sana. Bunun için kendini suçlamalısın, Kırmızı Gül. Oğlunun basına gelen rahatsızlığın sorumlusu sensin.»</p>

  <p>«Rahatsızlık mı! Masum bir bebeğe yapılan işkenceye siz ...»</p>

  <p>«Kendine hakim ol,» dedi Cicero sert bir sesle, «Çocuğun için bırak fau küstahlığı.»</p>

  <p>«Özür dilerim.» Isabella sesini alçaktı. «Bir daha olmayacak. Nicky'ye bir şey yapmayın, lütfen!»</p>

  <p>«Bizimle işbirliği yaptığın takdirde oğlunun bir daha acı çekmesine gerek kalmayacak. Çok uzman bir çocuk hemşiresi bakıyor kendisine. Senin bir daha ona veremeyeceğin bir bakım görecek. Daha sonra da bir çocuğun umabileceği en iyi öğrenimi yapacaktır.»</p>

  <p>Isabella yüzü acıdan çarpılmış bir halde baktı adama. «Onu bir daha görmeyecekmişim gibi konuşuyorsunuz.»</p>

  <p>Cicero öksürdü, başını salladı, güçlükle soluğunu toparlayabildi. «Öyle bir şey yok, Kırmızı Gül. Oğlunu görmek hakkını kazanmana fırsat verilecek. Bir kere onun durumu hakkında düzenli rapor alacaksın. Nasıl geliştiğini, kendi başına ilk olarak ne zaman oturduğunu, ne zaman emekleyip ne zaman yürüdüğünü video filmlerinde göreceksin.»</p>

  <p>«Olamaz!» diye mırıldandı Isabella. «Onu o kadar uzun süre benden uzak tutamazsınız. Aradan aylar geçmesi gerek.»</p>

  <p>Cicero onu duymamış gibi konuşmaya devam etti. «Daha sonraları yılın bazı günlerini birlikte geçirmene izin verilecek. Eğer davranışın bizi tatmin ederse, gelecekte tatillerini onunla geçirmene de izin verilebilir.»</p>

  <p>«Hayır! Bizi birbirimizden ayıracak kadar zalim olamazsınız.»</p>

  <p>«Kimbilir, belki de günün birinde bütün kısıtlamaları kaldırır ve onu istediğin zaman görmeni de sağlarız. Bunun olması için güvenimizi de minnetimizi de tam olarak kazanman gerekecektir.»</p>

  <p>«Kimsiniz siz?» diye sordu Isabella sakinleşmiş bir sesle. «Ramon Machado kimdir? Onu çok iyi tanıdığımı sanıyordum ama hiç tanımamışım. Ramon nerede? O da bu canavarsa...» Isabella daha fazla devam edemeyip sustu.</p>

  <p>«Bu tür düşünceleri asla aklına getirmemelisin. Bizim kim olduğumuz sorusunun yanıtını asla aramamalısın. Ramon Machado da bizim kontrolumuzdadır. Ondan yardım bekleme. Çocuk onun da çocuğu. O da senin gibi baskı altındadır.»</p>

  <p>«Ne yapmam gerek öyleyse? Ne istiyorsunuz benden?» Cicero memnun olmuşcasına başını salladı. Uzak da olsa, kadının inatçı ve denetim altına girmeyen biri olması olasılığı vardı. Psikiyatr raporunda bundan söz edildiyse de, Cicero buna pek kulak asmış değildi. Kadını astıkları çengel sert ve dikenliydi. Çocuk ölse bile, video oyunlarında onun yerine geçecek birini bulurlar, kadını sürekli kontrol altında, tutarlardı. Hayır, onun uysal olmasını beklemişti ve beklentileri gerçekleşmişti işte.</p>

  <p>«Önce doktoran için seni kutlarım, Kırmızı Gül. Bu, bizim için çalışmanı kolaylaştıracaktır.»</p>

  <p>Isabella adama baktı. Bu korkunç işkence ve casusluk dünyasından akademik çalışmalarına sıçrama yapabilmesi çok güçtü. Adamın dediklerini anlayabilmek için dikkatle dinliyordu.</p>

  <p>«İlk fırsatta Cape Town’a ailenin yanına döneceksin. Ama önce üniversitede diplomanı sen yokken yerine birini almasını ayarlayacaksın.»</p>

  <p>Isabella konuşmaya cesaret edemeyerek başını salladı.</p>

  <p>«Evine dönünce aile işlerine daha yakın bir ilgi duyacak, babanın sağ kolu haline geleceksin. Onun yardımcısı ve sırdaşı olacaksın, özellikle de silah şirketinin başı olarak yeni görevinde. Daha da ötesi, Güney Afrika politikasıyla daha faal olarak ilgileneceksin.»</p>

  <p>«Babam kendine yeterli bir insandır, bana ihtiyacı yoktur,»</p>

  <p>«Yanılıyorsun, Kırmızı Gül. Baban çok yalnız ve gerçekte çok mutsuz bir insandır. Annesi ve senin dışında hiçbir kadınla uzun süreli bir ilişki kuramamıştır. Bu ilişkiye çok ihtiyacı var ve bunu ona sen vereceksin.»</p>

  <p>«Öz babamı mı kullanmamı istiyorsunuz?» diye mırıldandı Isabella. Gözleri yepyeni bir dehşetle dolmuştu.</p>

  <p>«Oğlunun selameti için,» dedi Cicero. «Babana bir zarar gelmeyecek, ama bizimle işbirliği yapmadığın takdirde bunun bedelini oğlun ödeyecektir.»</p>

  <p>Isabella çantasından çıkardığı mendille burnunu sildi. «Milli silah programı hakkında bilgi edinip size iletmem için babamı n güvenini kazanmamı mı istiyorsunuz?»</p>

  <p>«Çok çabuk öğreniyorsun, Kırmızı Gül. Ancak hepsi bu kadar değil. Babanın Güney Afrika Nasyonalist rejimiyle siyasal bağlarını kullanarak parti içinde politik bir yer edineceksin.»</p>

  <p>Isabella başını salladı. «Ben politik bir insan değilim.»</p>

  <p>«Şimdi oldun artık. Politik kuramlar üstünde doktora yaptın. Baban seni iktidar koridorlarına sokacaktır.»</p>

  <p>«Babam politik açıdan gölgede şimdi. John Vorster iktidara geldiğinde yanlış ata oynadı. O yüzden burada büyükelçilik görevi verildi kendisine ortalıkta görünmemesi için.»</p>

  <p>«Baban Londra'daki başarısıyla yeniden göze girdi. Armscor gibi sorumluluk isteyen bir işe getirilmiş olması bunun kanıtıdır. Yakında partideki yerini tam olarak alacağından, eminiz. İki yıla kadar da kabine üyesi olacağına inanıyoruz. Sen, Kırmızı Gül, onun sırtında olacaksın. Bundan yirmi yıl sonra bir bakan bile olabilirsin.»</p>

  <p>«Yirmi yıl mı!» Isabella kulaklarına inanamıyordu. «O kadar süre mi köleniz olacağım?»</p>

  <p>«Sen hâlâ anlayamadım» Cicero başını salladı. «Anlatayım. Sen sonsuza kadar bize aitsin, Kırmızı Gül, sen, sevgilin ve de oğlun.»</p>

  <p>Isabella bir süre boş perdeye bakarak adamın kendisi için hazırladığı sahnenin dehşetini düşündü.</p>

  <p>Sessizliği Joe Cicero bozdu. Sesi neredeyse yumuşaktı. «Şimdi geri götürüleceksin. Seni aldıkları yere bırakacaklar. Emirleri yerine getirirsen, Kırmızı Gül, sonunda bu senin için de, oğlun için de iyi olacaktır.»</p>

  <p>İki kadın Isabella’yı kaldırıp kollarından tutarak dışarı çıkardılar.</p>

  <p>O gittikten sonra Ramon Machado yan kapıdan içeri girdi. «Seyrettin mi?» diye sordu Joe Cicero. Ramon başını salladı. «Seni kutlarım,» dedi Cicero. «Başarılı bir operasyon. Bundan çok şey elde edebiliriz. Çocuk nasıl?»</p>

  <p>«Kötü bir şey olmadı. Dadısıyla Havana’ya vardılar.»</p>

  <p>Joe Cicero bir sigara daha yaktı, öksürerek plastik iskemlelerden birine oturdu.</p>

  <p>Belki... diye düşündü, belki de bölümümü yetenekli ellere bırakabileceğim.</p>

  <p class="yildiz">***</p>

  <p>Centaine Courtney-Malcomess sadece atıcılık ve av köpekleri yarışlarını düzenlemekle kalmayıp ödül töreninin evsahibeliğini de yapıyordu, Malikânenin büyük polo alanında beş yüz kişilik açık bir çadır kurulmuştu.</p>

  <p>Yiyecekler Weltevreden'den geliyordu. Istakozlar Courtney Balıkçılık ve Konservecilik Şirketinin tekneleri tarafından avlanmıştı; hindiler Weltevreden’de yetiştirilmişti, lezzetli Karoo kuzusu Courtney’lerin Karoo'daki Cambedoo ovasındaki çiftliklerindendi; şaraplar ise polo alanına bitişik bağlardandı.</p>

  <p>Başbakan John Vorster ödülleri vermeye razı olmuştu. Centaine’in yıllar süren planlarının sonucuydu bu, dünyaya Courtney’lerin tükenmiş bir politik güç olmadığını, gölgede kaldıkları günlerin artık bittiğini üstükapalı olarak ilân etmesiydi. , Shasa Courtney, Verwoerd kabinesinin John Vorster’in başbakanlığına karşı çıkan kanadındandı ve bu nedenle politik sürgüne gönderilmiş, Londra büyükelçiliğine atanmıştı. Ancak oğlunun Londra’da bulunduğu yıllar boyunca Centaine parti içinde bütün incelik ve kurnazlığını kullanarak Shasa’nın tekrar göze girmesini sağlamıştı.</p>

  <p>Shasa’nın Londra’da çok başarılı olması da bunda çok yararlı olmuştu: Ancak Armscor başkanlığı sadece Centaine’in yılmak nedir bilmeyen çalışması, yenilgiyi kabul etmemesi, tüm politik ve mali gücünü oğlunun lehinde kullanması sayesinde elde edilmişti.</p>

  <p>John Vorster’in Weltevreden malikânesinde bulunması, Courtney'ler için yeni bir altın çağın başlangıcı olmasını sağlayacaktı. Bütün iktidar sahipleri çadırdaydılar işte.</p>

  <p>İçlerinden hiçbiri, oğlunun Londra’da bulunduğu sürede Centaine’i defterden silecek ya da kızdıracak kadar budalalık yapmış değildi. Bazıları daha soğuk davranmışlardı ama Centaine de şimdi çelik gibi bakışlarla kalabalık arasında bunlara bakıyordu, ilerki günlerde onları hatırlayacaktı.</p>

  <p>Güney Afrika Av Köpekçileri Birliği başkam kalkıp başbakanı selamladıktan sonra ödül kazananları tek tek çağırmaya başladı. Kupaların durduğu yeşil çuha kaplı masanın üstünde sonunda en büyük ve en süslü olan kupa kalmıştı.</p>

  <p>«Şimdi yarışmanın şampiyon köpeğine geliyoruz.» Adam çadırdakilere bakarak ailesi arasında arkalarda bir yerde duran Centaine’i gördü. «Ve bu şampiyonluk kupasını birkaç kısa yılda bu sporumuzu enerjisi ve heyecanıyla yükselten ve bu işe hayatlarını vermiş olanlardan daha az bir katkıda bulunmamış bir hanıma vermekle şeref duyuyorum. Bayanlar baylar, Bayan Centaine Courtney-Malcomess ve köpeği Dandy Lass.»</p>

  <p>Isabella köpekle çadırın dışında bekliyordu. İçeri girerken kalabalıktan bir alkış koptu. Isabella köpeği babaannesine verdi.</p>

  <p>Dandy Lass'ın üzerinde Centaine’in renkleriyle Courtney arması işlenmiş san bir örtü vardı. Centaine’e ayak uydurarak o da platforma doğru yürüdü. Kalabalıktan kahkahalar ve alkışlar yükseldi. Kadın da köpek de tam bir safkan çift oluşturuyorlardı.</p>

  <p>Platformda Dandy Lass başbakanın önünde kibarca bir selam verdi ve Centaine’in bir sözü üzerine sağ patisini uzattı. .John Vörster de elini uzatıp köpekle tokalaşınca kalabalıktan yeni bir alkış koptu.</p>

  <p>Başbakan gümüş kupayı Centaine’e uzatırken gülümsüyordu. Acımasız gücü ve çelik gibi iradesiyle ün yapmış bir insan için çocuk gibi neşeli bir gülümsemesi vardı.</p>

  <p>Centaine’in elini sıkarken kadına biraz daha yaklaşıp sadece onun duyabileceği bir sesle, «Yaptığınız her şeyde başarılı olmak sen ve ailen için biraz tekdüze olmuyor mu, Centaine?» dedi. Senli benli konuşmaya ancak geçen yıl başlamışlardı.</p>

  <p>«Buna katlanabilmek için cesur olmaya çalışıyorum, John Amca.»</p>

  <p>Başbakan kısa bir kutlama konuşması yaptıktan sonra usta bir politikacı gibi çadırı dolduranların arasına karıştı. Bir süre el sıkışıp şakalaştıktan sonra Centaine’in hayranlarını çevresine topladığı köşeye vardı.</p>

  <p>«Seni bir daha kutlarım, Centaine. Bu zaferini kutlamanda sana yardımcı olmak için daha fazla kalmak isterdim.» Saatine baktı.</p>

  <p>«Aslında bize fazla zaman ayırdın,» dedi. Centaine. «Ama gitmeden önce sana hiç tanımadığın bir torunumu tanıştırmak isterim.» Yakınlarda duran Isabella’nın yaklaşması için işaret etti. «Shasa Londra’da büyükelçiyken evsahibeliğini Isabella yapıyordu.»</p>

  <p>Isabella yanlarına gelirken Centaine gözlerini başbakanın yüzünden ayırmıyordu.</p>

  <p>Vorster’in çapkınlık yapmadığını biliyordu; öyle olsaydı partisinin o çelik Calvin'ci kuralları arasında bu yere gelemezdi. Ancak otuz yıldır mutlu bir evlilik yaşamı olmasına rağmen yine de bir erkekti ve hiçbir erkek Isabella Courtney’i ilk gördüğü an duygusuz kalamazdı. Centaine onun bakışlarının kaydığını, ani ilgisini o heybetli kaşçatışı ardında gizlediğini gözden kaçırmamıştı.</p>

  <p>Isabella’nın politikaya atılmak istediğini söyleyerek babasıyla babaannesini şaşırtmasından sonra Centaine ve Isabella bu karşılaşmayı dikkatle planlamışlardı.</p>

  <p>Shasa, «Bu hevesi de geçer,» demişse de, Centaine başını sallamıştı.</p>

  <p>«Bella çok değişti. Londra’da bir şeyler olmuş olmalı. Şımarık bir kız olarak gitti ama olgun bir kadın olarak döndü. Bundan da ötesi, çelikleşmiş sanki. Bir şey daha var.» Centaine bunu tanımlamaya çalışırken duraksamıştı. «Romantik hayat görüşünden sıyrılmış; sanki bir deney geçirmiş, acı çekip nefreti öğrenmiş gibi. Sanki çok ciddi bir bunalım geçirmiş ve ilerde olacaklar için kendini hazırlamış...»</p>

  <p>«Böyle hayaller kurmak senin pek âdetin değil ama» demişti Shasa. .</p>

  <p>«Sen beni iyi dinle, Bella yolunu bulmuş artık. Ve bizler kadar sert ve acımasız olacak bundan sonra.»</p>

  <p>«Herhalde senin kadar sert ve acımasız olamaz, anne.»</p>

  <p>«Sen istediğin kadar alay et, Shasa Courtney, ama zaman beni haklı çıkaracaktır.</p>

  <p>Bu kız çok yükselecek, Shasa, senin benim hayallerimi bile aşacak ve ben de ona yardım edeceğim.»</p>

  <p>Centaine bu buluşmayı böylece ayarlamıştı ve şimdi de torununu kendisinden beklediği gibi davranırken seyretmekteydi.</p>

  <p>Vorster Isabella’ya, «İngiliz kızlarıyla aranız nasıldı?» diye sordu. Havadan sudan bir yanıt beklediği belliydi, ama Isabella, «Harold Wilson'la tanışıp onun ve İşçi Partisi’nin Güney Afrika’da yaşayan hepimize karşı tutum ve kararlarını ilk elden öğrenmek için katlanmaya değerdi,» dedi.</p>

  <p>Bu güzelliğin ardında bir de işlek bir beyin olduğunu anlayınca Vorster’in bakışları değişti. Sesini alçalttı, bir iki dakika daha konuştular. Ondan sonra Centaine araya girdi.</p>

  <p>«Isabella Londra Üniversitesinde siyasal kuram konusunda doktorasını bitirip diplomasını aldı,» dedi.</p>

  <p>«Öyle mi?» Vorster başını salladı. «Yoksa aramızda yeni bir Helen Suzman mı yetişiyor?» Güney Afrika parlamentosunun, tek kadın üyesi ve Nasyonalist çoğunluk içindeki tek liberal diken olan insan hakları savunucusundan söz ediyordu.</p>

  <p>Isabella kadınlardan en çok nefret eden birini bile etkileyecek seksi bir kahkaha attı. «Parlamento üyeliği belki de en sonra düşüneceğim bir şeydir, ama yine de Bayan Suzman kadar saf olacağımı sanmıyorum, Sayın Başbakan. Benim politik görüşüm tümüyle babamın ve babaanneminkilerle uyumludur.»</p>

  <p>Bu da kendisini muhafazakâr sınıfına sokuyordu ve Vorster’in masmavi bakışları daha bir dikkatliydi şimdi.</p>

  <p>«Dünya değişiyor, Sayın Başbakan,» diye aralarına girdi Centaine. «Bir gün gelir kabinede sizin yerinizde de bir kadın olabilir, değil mi?»</p>

  <p>Vorster gülümseyerek İngilizce yerine Afrikaan dilinde konuşmaya başladı.</p>

  <p>«Doktor Courtney bile bunun çok uzak bir gelecekte olabileceği kanısında. Ancak böyle sevimli bir yüzün biz çirkin erkeklerin kararlarını yumuşatmak için pek yararlı, olacağını kabul etmeliyim. »</p>

  <p>Bu ani dil değiştirmesi bir sınamaydı. Güney Afrika’da politik gelecek düşünen hiç kimse politik egemenliği elinde tutan grubun dili olan ‘Afrikaan’ca konuşmadan ilerlemeyi düşünemezdi.</p>

  <p>Isabella da onun kadar kolaylıkla Afrikaanca konuşmaya başladı. Dil hazinesi zengin, grameri kusursuzdu, doğma büyüme Afrikaander olan biri için bile kulağa hoş gelen bir aksanı vardı.</p>

  <p>Vorster bu kez zevk aldığını belirterek bir daha gülümsedi ve saatine bakmadan önce birkaç dakika daha konuştu. Sonra Centaine’e döndü.</p>

  <p>«Artık gitmem gerek. Başka bir törene daha katılacağım.» Yine Isabella’ya döndü.</p>

  <p>«Totsiens, Doktor Courtney. Bir daha görüşene kadar. İlerlemenizi dikkatle izleyeceğim.»</p>

  <p>Centaine ile Shasa onu otomobiline kadar götürdüler.</p>

  <p>«Totsiens, Centaine.» Vorster kadının elini sıktı. «Torununu böyle yetiştirdiğin için kutlarım seni. Onda ancak senden almış olabileceği bazı şeyler gördüm.»</p>

  <p>Centaine çadıra dönünce çevresine bakındı. Isabella erkek; hayranlarının ortasındaydı. Babaannesinin baktığını görünce hemen yanına geldi. Centaine torununun koluna girdi.</p>

  <p>«Aferin, küçük hanım. Kırk yıllık politikacı gibi davrandım John Amca senden hoşlandı. Yola düştük sanırım.»</p>

  <p class="yildiz">***</p>

  <p>O akşam yemekte sadece aile olmasına rağmen Centaine en iyi gümüşlerle Limoges takımlarının çıkarılmasını istemişti. Sofra mumlar ve sarı güllerle süslenmişti.</p>

  <p>Bu aile yemeklerinde âdet olduğu üzere kadınlar tuvalet, erkekler smokin giymişti.</p>

  <p>Sadece Sean yoktu aralarında.</p>

  <p>Sean davet edilmiş, daha doğrusu Centaine gelmesini emretmişti, ama çok değerli bir müşterisiyle Rodezya’da avlanmakta olduğundan bağışlanmasını dilemişti. Centaine köpeğinin başarısını hepsiyle birlikte kutlamak istemesine rağmen işin her şeyden önce geldiğini kabul etmek zorunda kalmıştı.</p>

  <p>Sean'ın müşterisi olan Alman sanayici her yıl altmış üç günlük bir av mevsimi için günde beş yüz dolar ödemekteydi. Almanya'daki işleri avlanmaya yılda sadece iki hafta ayırmasına imkân verdiği halde bir fil yerine üç fil avlama hakkını kazanmak için tüm sürenin parasını öderdi. Adam gelişini ancak bir iki gün öncesinden haber verirse de, Sean onun gelmesi olasılığına karşılık hep hazır beklerdi.</p>

  <p>Centaine büyük torununu özlüyordu. Sean üçünün en yakışıklısı ve en vahşisiydi.</p>

  <p>Girdiği yerin havasına hemen bir heyecan ve canlılık katardı. Bu fırtınalı tabiatının kendisini içine soktuğu durumlardan kurtulması için babaannesi de ailesi de şimdiye kadar on binlerce dolar harcamışlardı! Centaine bu masrafları herkesin önünde en sert sözlerle kınarsa da, gizlice de sevinirdi. Tek korkusu Sean'ın bir gün Centaine’in bile kendisini kurtaramayacağı bir belaya çatmasıydı.</p>

  <p>Ama bu gece böyle sıkıntılı şeyler düşünme zamanı değildi.</p>

  <p>Uzun gümüş kupa masanın tam ortasında, sarı güllerin üstündeydi. Bu küçük şeyin kendisine verdiği tatmin ne garipti. Köpeği yetiştirmek için sayılmayacak kadar çok saat harcamıştı, ama yine de kupayı kazanmak bütün bunları haklı gösteriyordu.</p>

  <p>Oldum olası böyleydi zaten. Kanında vardı her şeyde birinci olmak. Bunu sevdiklerine de geçirebilmişti.</p>

  <p>Masanın öteki ucunda Shasa kristal kadehine gümüş kaşığıyla vurdu, konuşmalar kesilince de ayağa kalktı. Smokin ceketi ve siyah kravatıyla çok zarifti. Ün saldığı o konuşmalardan birine başladı sonra. Annesini övgülerle göklere çıkarıp odadaki herkesin dikkatini onun üzerinde topladığı halde Centaine öteki torunlarını düşünmekte olduğunu farketti, Hepsi de babaannelerinin kendilerini ölçüp biçtiğinden habersiz babalarının ağzına bakıyorlardı.</p>

  <p>Aile hiyerarşisinin gereği olarak Garry sağında oturuyordu. O miyop, zayıf ve astımlı çocuk ne kendisinden ne de bir başkasından yardım almadan böylesine bir güven ve güç anıtına dönüşmüştü. Şimdi Courtney Şirketlerinin başındaydı. Gerçek Chippendale iskemlesinin ince bacaklarını tehlikeye atacak kadar güçlü bir vücudu vardı Garry’nin, parmaklarını yeleğinin ceplerine sokmuştu. Geniş göğsü üzerinde bembeyazdı gömleği, adaleli boynuna dar geliyordu kolalı yakası. Kaim çerçeveli gözlüğü parıldıyordu mum ışığında. Kahkahası odayı dolduruyordu.</p>

  <p>Centaine bakışlarını Garry’nin karısına çevirdi. Holly masanın öteki ucunda Shasa’nın yanında oturuyordu. Garry'den on yaş büyüktü. Centaine bütün gücü ve kurnazlığıyla karşı koymuştu bu evliliğe. Ama engel olamamıştı. Şimdi kendi kendine buna kalkışmanın ciddi bir yanılgı olduğunu kabul ediyordu. Böyle bir girişimde bulunmasaydı Holly üzerinde daha etkili olabilecekti bugün. Oysa kadının kafasında belki de bir daha yıkılmayacak duvarların yükselmesine neden olmuştu.</p>

  <p>Holly hakkında yanılmıştı. Kadın Garry için kusursuz bir eş olmuştu. Holly onda hiçbirinin, hatta Centaine’in bile farketmediği nitelikleri görebilmişti. Onları günışığına çıkarmış, erkeğin kendine güvenini sağlamıştı. Garry’nin başarısı büyük bir ölçüde onun eseriydi. Kendisine güç ve destek vermişti. Onu sevmiş, mutlu etmiş, üç oğlanla bir kız doğurmuştu. Centaine yukarda uyuyan küçükleri düşünürken bir an gülümsedi, sonra içini çekerek kaşlarını çattı. Holly’nin kendisine karşı duygulan torununun çocuklarıyla arasında bir engeldi. Garry ile Holly Weltevreden'den bin mil uzakta, ülkenin mali merkezi olan Johannesburg’da otururlardı.</p>

  <p>Courtney Şirketlerinin merkezi de, borsa da oradaydı. Garry borsanın büyük oyuncularından olduğu için orada olmalıydı. Bu yüzden Weltevreden’i terk için nedenleri çoksa da, Centaine Holly’nin bunu çocuklarım ondan uzak tutmak için yaptığına inanırdı. Garry’nin pilotluğunu yaptığı şirket jetiyle aralarında sadece üç saat olmasına rağmen Centaine onları son günlerde pek seyrek görüyordu Weltevreden’de. Çocukları yetiştirmek ve etkilemek, babalarını yaptığı gibi korumak için yanında istiyordu, ama her şey Holly’nin elindeydi. Onu kendi yanına çekmek için çabalarım arttırmalıydı.</p>

  <p>Beni sevecek ve bana güveneceksin, dedi kendi kendine. Sonsuza kadar benden uzak kalamayacaksın. O çocuklar benim olacak. Bu aile benimdir, o çocuklar da.</p>

  <p>Onları benden daha fazla uzak tutamayacaksın.</p>

  <p>Böyle dalmışken Shasa kaçırdığı pek bir şey söylememişti. Arada sırada masadakiler kendisine bakıyorlar ve alkışlıyorlardı. Alkış sona erince Shasa yine sözlerine devam etti.</p>

  <p>«Bugün onun Dandy Lass’ı nasıl idare ettiğini görünce bunun olağanüstü bir şey olduğunu sanmışsınızdır. Başka bir kadın için öyle olabilirdi, ama bebekliğimde beni sırtına bağlamış olarak insan yiyen bir aslanın karşısına çıkan bir kadın için... » Shasa yine annesinin eski hikâyelerini anlatıyordu. Her önemli aile olayında bunların anlatılması gelenekleşmiş ve her biri hikâyeleri yüzlerce kere dinlemiş oldukları halde, ilk defa duyuyormuş gibi zevk alıyorlardı yine.</p>

  <p>Sofradakilerden sadece biri Shasa’nın bu aşırı övgüleri karşısında utanıyor gibiydi.</p>

  <p>Centaine memnuniyetinin bu ipekli örtüsünü dalgalandıran hafif bir sıkıntı esintisi hissetti. Torunları içinde en az yakınlık duyduğu Michael'di. Şimdi uzun masanın en gözde yeri olan ortasında oturmasının nedeni erkek torunlarının en küçüğü olması değildi. Michael, Centaine’in kafasındaki planlara uymazdı. Doğasında Centaine’in henüz giremediği gizli yerler vardı ve bu da kadının huzurunu kaçırıyordu.</p>

  <p>Michael’i annesinin elinden tam olarak alamamıştı. Tara Courtney’i düşünmek bile içinde bir nefret dalgasının dolaşmasına yol açıyordu. Centaine’in kutsal olarak kabul ettiği tüm ahlâk kavramlarım çiğnemişti Tara, Marksistti, zencilerle ilişki kurmuştu, vatan haini ve baba katiliydi. Centaine’in Tara’ya olan duygularından bir bölümü de bu oğluna aktarılmıştı işte.</p>

  <p>Bakışının sertliği Michael’in bunu farketmesine yol açmıştı. Birden başını kaldırınca Centaine’in bakışları altında sarardı ve hemen suçluymuşcasına başka yana döndü.</p>

  <p>Centaine’in itirazlarına rağmen Shasa’nın ısrarıyla aile, aralarında Golden City Mail gazetesinin de bulunduğu bir şirketin büyük bir hissesini satın almıştı. Shasa’nın amacı, Michael’e seçtiği bu meslekte en üst düzeyde bir yer sağlamaktı. Gazeteyi mantığın güçlü ve muhafazakâr sesi haline getirmek ve Michael’in de, deney kazandıktan sonra, yayımcı ve editörlüğünü üstlenmesiydi. O gün henüz gelmemişti, Michael hâlâ yazı işleri müdür yardımcısıydı. Shasa’ya kalmış olsaydı, Michael’i daha çabuk yukarı itecekti. Ancak Centaine ile Garry onun bu babaca hoşgörüsünü frenlemesini sağlamışlardı. Michael’in bu işe hazır olmadığım söylüyorlardı. Mali ve yönetici güdüleri henüz tam olarak gelişmemişti ve politik görüşü ham, hatta belki de biraz kusurluydu. Michael’in etkisiyle ortanın soluna doğru kaçtığından şimdi gazeteye ne hükümet güveniyordu ne de reklam parası ödeyen mali ve madencilik sektörleri.</p>

  <p>Mail üç kere hükümet emriyle kapatılmış, her seferinde bunun maliyeti Garry'yi küplere bindirmiş, prestij ve etkinlik kaybı da Centaine’in huzurunu kaçırmıştı. Michael’in yakışıklı yüzüne bakarken, gerçek bir Courtney değil, diye düşündü.</p>

  <p>Bella’nın küçük parmağında bile bunun tüm vücudunda olduğundan daha fazla sertlik var. Michael ailesi için değil, yabancılar ve ezilenler için kaygılanırdı. Centaine için bu, ihanetlerin en büyüğüydü. Bize değil de annesine benziyor. Bella’yı bile bozmaya çalıştı. Centaine iki torununun Trafalgar Meydanındaki ırk aleyhtarı gösteriye katıldıklarını biliyordu. Elçilik penceresinden Güney Afrika gizli servisi tarafından fotoğrafları çekilmiş, Centaine hükümetteki önemli bir tanıdığından bu konuda uyarı almıştı.</p>

  <p>Neyse ki, konuyu kapatabilmişti. Bella, Lothar De La Rey ile yaşadığı aşk ilişkisinde bir ara Güney Afrika gizli servisi için çalışmıştı. Lothar o sıralarda emniyet kuvvetlerinde albaydı. Şimdi de parlamento üyesi ve Adalet ve Düzen bakan yardımcısı.</p>

  <p>Centaine Lothar’a kendisi gitmişti. Adamın üzerinde çok büyük bir etkisi vardı; Lothar’ın babasıyla aralarında Lothar'ın sadece tahmin edebildiği pek çok gizli kalmış şey bulunuyordu. Ayrıca Lothar Bella’nın sevgilisi olmuştu ve Centaine onun kıza hâlâ âşık olduğundan kuşkulanmaktaydı.</p>

  <p>«Isabella’nın dosyasına toplantıda bulunmasının nedeninin tam bir açıklamasını koyacağım,» diye güvence verdi Lothar. «Onun yurtsever olduğunu biliyoruz, daha önce de bizim için çalışmıştı. Ama Michael için hiçbir söz veremem, Tantie.» Lothar sâdece 'Teyze' anlamını içermeyen saygılı hitap biçimini kullanıyordu. «Korkarım Michael’in dosyasında pek çok sakıncalı şey var.»</p>

  <p>Shasa’nın konuşması bitince herkes bir beklentiyle Centaine'den yana döndü.</p>

  <p>Centaine bir konuşmacı olarak en az oğlu kadar iyiydi, ancak sözcüklerini çok daha iğneleyici olarak seçer, dobra dobra konuşurdu. Şimdi de böyle bir parlama bekliyorlarsa da, düşkırıklığına uğradılar.</p>

  <p>Centaine bu akşam çok iyi bir anında olmalıydı. Onları kınamak yerine başarıları üstünde durmayı yeğledi. Garry’nin aldığı parasal sonuçları, Isabella’nın akademik başarılarını, Holly’nin Zululand kıyılarında yapımı başlanacak yeni Courtney Oteli için mimari planlarını övdü ve yaklaşan doğum gününden söz etti.</p>

  <p>«Holly şekerim, o gün bizimle olamayacağına gerçekten üzüldüm,» dedi.</p>

  <p>Michael bile, pek sudan da olsa, son kitabı için övgüden payına düşeni almıştı.</p>

  <p>«Mickey, insanın yazmak için nasıl bir çalışma yaptığım anlaması için ille de vardığın sonuçları ya da önerdiğin çözümleri kabul etmesi gerekmez.»</p>

  <p>Yemekten sonra Shasa gelip annesinin koluna girdi ve hep birlikte konyak ve puroların kendilerini beklediği salona geçtiler. Centaine erkekleri yemekten sonra purolarıyla başbaşa bırakmak göreneğini asla benimsememiş ti. Eğer konuşmaya değer bir şey varsa, kendisi de o tartışmaların bir parçası olmalıydı.</p>

  <p>Michael Isabella’nın yanına gitti.</p>

  <p>«Seni özledim, Bella. Neden mektuplarıma cevap vermedin? Ramon ile Nicky... »</p>

  <p>Kızın ifadesindeki değişikliği farkettiği anda da paniğe kapıldı.</p>

  <p>«Bir şey mi oldu, Bella?»</p>

  <p>«Şimdi olmaz, Mickey.» Altı aydır ilk kez konuşuyorlardı. Nicky’nin kaybolmasından bu yana. Isabella ona ne telefon etmiş ne de mektup yazmıştı, Ayrıca o sabah Weltevreden’e gelişinden beri yalnız kalmamaya da çalışmıştı.</p>

  <p>«Bir aksilik var,» diye ısrar etti Michael.</p>

  <p>«Gülümse!» diye emretti kız. Kendisi de gülümsedi. «Telaşlı davranma. Daha sonra odana gelirim. Şimdi bir şey sorma.» Ağabeyinin kolunu sıkarak neşeli bir kahkaha attı ve büyük şöminenin karşısındaki yerini alan Centaine’in yanına gitti.</p>

  <p>«Bu akşam kızlarımı istiyorum,» dedi Centaine. «Gel yanıma otur, Holly. Bella, sende bu yanıma geç bakalım.»</p>

  <p>Centaine hiçbir şeyi nedensiz yapmazdı, uşaklar kahvelerini dağıtıp, Shasa da erkeklere konyaklarını verdikten sonra kozunu hemen oynadı.</p>

  <p>Hepsinin dikkatini çeken bir sesle, «Bunu yapmak için bir fırsat kolluyordum, Holly,» dedi. «Sanırım doğum gününden daha iyi bir neden de olamaz. Benim en büyük kız torunum sayılırsın, onun için bu akşam küçük bir aile geleneği başlatacağım.»</p>

  <p>Centaine boynundaki en az bin kıratlık kusursuz sarı elmastan yapılma kolyeyi çıkardı. Her taş tek tek kendisi tarafından kuzeydeki Hani madeninden seçilmişti.</p>

  <p>Yıllar sürmüştü bu koleksiyonu yapması. Sonra da Londra’da Garrards firması taşları saf platin içine oturtmuştu.</p>

  <p>«Bu kadar güzel bir şeyi ancak çok güzel bir kadın takmalıdır.» Centaine’in gözlerindeki yaşlar gerçekti. «Ne yazık ki, benim o günlerim geçti artık, o yüzden bunu takma sırası şimdi sana geldi. Güle güle tak.» Kolyeyi Holly’nin boynuna geçirdi.</p>

  <p>Holly sersemlemiş gibi kalmıştı oturduğu yerde. O gerdanlığın Centaine için ne demek olduğunu hepsi bilirlerdi. Lloyd sigorta şirketinin biçtiği iki milyon sterlinden çok fazla değer verdiğini bilirlerdi.</p>

  <p>Holly gözlerine inanamayan bir ifadeyle elini uzatıp boynundaki parıltılı yıldızları okşadı. Sonra birden soluğu kesildi, hıçkırarak Centaine’e sarıldı.</p>

  <p>«Teşekkür ederim, Nana.» Ailenin sadece çok yakın kişileri Centaine’e Nana derlerdi ve Holly o güne kadar kadına böyle hitap etmiş değildi.</p>

  <p>Centaine onu kucakladı, yüzünü Holly’nin altın sarısı saçlarına gömdü dudaklarında zafer gülüşünü ve yaşlı gözlerindeki parıltıyı kimseye göstermemek için.</p>

  <p>Nanny Isabella’nın odasında bekliyordu.</p>

  <p>«Saat biri geçti,» dedi Isabella. «Sana beni bekleme demiştim.»</p>

  <p>«Ben yirmi beş yıldır bekliyorum seni.» Nanny kızın elbisesinin fermuarını açmaya başladı.</p>

  <p>«Ama beni çok kötü duruma sokuyorsun.»</p>

  <p>«Bense kendimi çok iyi hissediyorum. Senin neler yaptığını bilmezsem rahat edemem, küçük hanım. Şimdi banyoyu doldurayım, su soğumasın diye bekledim şimdiye kadar.»</p>

  <p>«Sabahın birinde banyo mu? Kesinlikle hayır!» Isabella döndüğünden beri Nanny’nin kendisini çıplak görmesine izin vermemişti. Yaşlı kadının gözleri çok keskindi. Çocuk doğurmanın vücudunda yarattığı küçük değişiklikleri görebilirdi.</p>

  <p>Nanny’nin bu davranışı karşısında kuşkulandığını görünce hemen konuyu değiştirdi. «Haydi, git yat artık, Nanny. Git de Bossie’nin yatağını ısıt artık.» Nanny şaşırmış görünüyordu. «Sana kim dedikodu yapıyor böyle?» diye sordu.</p>

  <p>«Weltevreden’de olup bitenleri sadece sen bilecek değilsin ya. Bossie yıllardır peşinde değil mi? Artık adama acı biraz. İyi bir insandır.» Bossie otuz beş yıl önce Centaine için çalışmaya başlamış malikâne nalbantıydı. «Haydi, git de adamın çekicini örse indir bakalım.»</p>

  <p>«Ne pis konuşma bu böyle,» diye Nanny burnunu kıvırdı. «Gerçek bir hanımefendi böyle ağzıbozuk değildir.» Nanny şaşkınlığını saklamaya çalıştı ama bir yandan da geri geri kapıya doğru yürüyüp çıktı. Isabella derin bir soluk aldı.</p>

  <p>Banyoya gidip makyajını temizledi, tuvaletini sabah Nanny’nin kaldırması için koltuğun üstüne atıp ipekli sabahlığını giydi.</p>

  <p>Mickey’ye ne söyleyeceğim? Bu soruyu kendi kendine üç gün önce sorsaydı yanıtı belliydi, ama bu arada çok şey değişmişti. Paket gelmişti.</p>

  <p>Joe Cicero'dan en son Londra'dan ayrılacağı gün haber almıştı. Eşyalarını toplamak üzereyken adam telefon etmişti.</p>
</body>
</html>
