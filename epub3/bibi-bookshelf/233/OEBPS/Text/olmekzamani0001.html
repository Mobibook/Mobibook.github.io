<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <title>Ayhan Hocha</title>
  <link href="../Styles/Style_ayh.css" rel="stylesheet" type="text/css" />
</head>

<body class="calibre">
  <p>&nbsp;</p>

  <p>&nbsp;</p>

  <p>Claudia iki saatten beri hiç kımıldamadan oturuyordu. Artık hareket etme ihtiyacı dayanılamayacak bir hal almıştı. Sanki vücudunun her kası kımıldama özlemiyle titreşiyordu. Kaba etleri uyuşmuştu. Av kulübeciğine girmeden önce mesanesini boşaltmasını salık vermişlerdi ona. Ama erkeklerin yanında utandığı ve Afrika'nın bu çalılık bölgesinde hâlâ gidip kendine özel bir yer bulamayacak kadar korktuğu için bu işi yapamamıştı. Claudia şimdi çekingenliği ve fazla iffetli davranışı yüzünden pişmanlık duyuyordu.</p>

  <p>Av kulübeciği otlardan yapılmış, kaba saba bir yerdi. Claudia dar gözetleme yerinden dışarı bakıyordu. Önünden, silahları taşıyan hamalların sık çalıların arasında açtıkları bir tünel uzanıyordu. Hamallar bu işi büyük bir dikkatle yapmışlardı, çünkü küçücük bir dal parçası bile saniyede dokuz yüz metre hızla ilerleyen bir kurşunun sekmesine neden olabilirdi. Tünel yaklaşık altmış metre uzunluğundaydı, tüfeğin teleskopik nişangâhının tamtamına ayarlanabileceği bir biçimde yapılmıştı.</p>

  <p>Claudia başını kımıldatmadan gözlerini babasına doğru kaydırdı. Albay Riccardo Monterro kulübecikte onun yanında bekliyordu. Tüfeğini önündeki bir dalın çatalına dayamış, elini de dipçiğe koymuştu. Nişan alarak ateşe hazırlanmak için dipçiği yanağına doğru birkaç santimi kaldırması yeterli olacaktı.</p>

  <p>Claudia o sıkıntısı arasında bile, babasının şu tehlikeli biçimde ışıldayan silahla ateş edeceği fikrine kızdı. Aslında adam kızında şiddetli ve birbirine zıt duygular uyandırıyordu. Riccardo Monterro, Claudia'nın yaşamına egemendi. Kız da bu yüzden babasından hem nefret ediyor, hem de onu seviyordu. Sürekli olarak onun etkisinden kurtulmaya çalışıyor ama Riccardo Monterro her seferinde hiçbir çaba harcamadan Claudia'yı yine yanına çekiveriyordu. Yirmi altı yaşında olmasına rağmen hâlâ evlenmemişti. Güzelliğine, olağanüstü başarılarına, sayısız erkeğin evlenme teklif etmesine, ayrı ayrı zamanlarda âşık olduğunu sandığı iki gencin önerilerine rağmen hem de. Bunun nedeni şimdi yanında oturan bu adamdı. Claudia o zamana kadar babasıyla kıyaslanabilecek bir erkekle karşılaşmamıştı.</p>

  <p>Albay Riccardo Monterro bir asker, mühendis, bilgin, multi milyoner işadamı, atlet, kadın avcısı, güzel yemeklerden anlayan ve yaşamın zevkini çıkaran bir adamdı. Pek çok tanım Riccardo'yo tamtamına uyuyordu. Ama bütün bunlar yine de Claudia'nın tanıdığı adamı tarifte yetersiz kalıyor, ona Riccardo'yu sevindiren o şefkat ve gücü açıklamıyordu. Ya da Claudia'nın babasından nefret etmesine yol açan o zalimlik ve acımasızlığı. Riccardo'nun, kızın annesinin sonunda bir kenara atılmış, içi bomboş bir alkolik haline gelmesine neden olan davranışlarını da tanımlayamıyordu bütün bu sözler. Claudia babasının kendisini ezmesine izin verirse adamın onu mahvedecek karakterde olduğunu biliyordu. Riccardo bir boğaydı, Claudia ise bir matador. Riccardo tehlikeli bir adamdı. O çekiciliğinin baş nedeni de buydu zaten.</p>

  <p>Vaktiyle biri kıza, «Bazı kadınlar her zaman gerçek köpoğlu köpeklere âşık olurlar;» demişti. Claudia o an onunla alay etmişti. Ama daha sonra düşünmüş ve bunda gerçek payı olduğunu kabul etmişti. Tanrı da biliyordu ya, babası gerçekten öyle bir adamdı. İriyarı bir köpoğlu köpekti. Latin atalarından o altınımsı kahverengi gözleri, ışıltılı beyaz dişleri ve sevimliliği almıştı. Caruso gibi şarkı söyler, Claudia'nın tabağına doldurduğu hamur işlerini yerdi. Ama Milano'da doğmuş olmasına rağmen yine de Amerikalı sayılırdı. Çünkü Claudia'nın büyükbabasıyla büyükannesi Riccardo çocukken Mussolini'nin İtalya’sından Seattle'a göç etmişlerdi.</p>

  <p>Kız, Riccardo'nun fiziksel özelliklerini almıştı: o gözleri, dişleri ve tatlı esmer teni. Ama Claudia babasının onu sinir eden her değer ölçüsünü reddetmeye çalışmış ve adamınkiyle taban tabana zıt bir yol seçmişti. Riccardo'nun yasaları hiçe sayan yanına acık açık meydan okuyan 'hukuk eğitimi görmüştü. Babası Cumhuriyetçi olduğu için de daha siyasetin ne anlama geldiğini anlayamadan, Demokratları seçmişti. Riccardo mala mülke ve zenginliğe önem verdiği için kız da Hukuk Fakültesini beşincilikle bitirdiği zaman kendisine önerilen iki yüz bin dolarlık işi reddetmiş ve İnsan Hakları Bürosunda çalışmaya başlamıştı. Oradan kırk bin dolar alıyordu. Babası Vietnam'da istihkâmcılardan oluşan bir kıtaya komuta ettiği ve hâlâ yerlilerden «acayipler» diye söz ettiği için Claudia da Alaska'daki Inuit kabilesiyle ilgilenmeye başlamıştı. Babasının hoşnutsuzluğu kızın bu işten aldığı zevki arttırıyordu, Riccardo, Eskimolardan da yine «acayipler» diye söz ediyordu. Ama işte Claudia şimdi babası istediği için Afrika'da, onun yanındaydı. Ve işin en korkunç yanı da Riccardo'nun buraya hayvanları öldürmek için gelmiş olmasıydı. Claudia da bir bakıma bu suça katılıyordu.</p>

  <p>Amerika'da, pek az olan boş zamanını Alaska Doğa ve Vahşi Hayvanları Koruma Derneğine adamıştı. Bu çalışmalarına karşılık bir ücret de almıyordu. Dernek daha çok petrol arama şirketleri ve onların çevreyi yağmalamalarına karşı savaşıyordu. Riccardo'nun olan Anchorage Alet ve Mühendislik Şirketi sondajcılara ve boru hattı döşeyen müteahhitlere malzeme sağlayan firmaların başında geliyordu. Kız bu seçimi mahsus ve uzun uzun düşündükten sonra yapmıştı.</p>

  <p>Ama işte Claudia şimdi yabancı bir ülkede çaresizce babasının güzel bir vahşi hayvanı katletmesini bekliyordu. Bu ikiyüzlülüğü midesini bulandırıyordu. Bu yolculuktan 'Safari' diye söz ediyorlardı. Claudia böyle iğrenç bir suça katılmayı aklının köşesinden bile geçiremezdi. Hatta babasının daha önceki yıllarda yaptığı çağrıları öfkeyle reddetmişti. Ama babasının davetinden birkaç gün önce öğrendiği o sır yüzünden buradaydı şimdi. Belki de Riccardo'yla son defa... gerçekten son defa böyle yalnız kalabilecekti. Bu düşünce şimdi katıldıkları bu pis işten daha fazla sarsıyordu onu.</p>

  <p>Claudia, Ah, Tanrım, diye düşündü. Onsuz ne yapacağım? Dünyam onsuz nasıl olacak?</p>

  <p>Bu düşünce kafasında belirdiği an başını çevirerek omzunun üzerinden baktı. İki saatten beri ilk kez kımıldıyordu. Duvarları sazdan yapılmış bu küçücük yerde Claudia’nın hemen arkasında bir adam daha oturuyordu. Profesyonel bir avcıydı. Babası bu adamla belki on iki defa ava çıkmıştı. Ama Claudia onunla daha dört gün önce Zimbabve'nin başkenti Harare'de uçaktan indiği zaman tanışmıştı. Avcı 'baba kızı' kendi çift motorlu uçağıyla buraya, Mozambik sınırı yakınındaki bu ücra ve geniş av alanına getirmişti. Avcı burayı Zimbabve hükümetinden kiralıyordu.</p>

  <p>Sean Courtney'di avcının adı. Claudia onu dört günden beri tanıyordu ama adamdan nefret ediyor ve tiksiniyordu. Sanki onu çocukluğundan beri tanıyormuş gibi. Babasını düşünürken farkına varmadan dönüp avcıya bakması şaşılacak bir şey değildi. Bu Sean Courtney de tehlikeli bir adamdı. Sert, acımasız ve son derecede yakışıklı. Bu yüzden kızın bütün içgüdüleri avaz avaz haykırarak onu uyarıyorlardı.</p>

  <p>Yüzü güneşten iyice yanmış olan parlak yeşil gözlü avcı Claudia'ya bakarak kaşlarını çattı.</p>

  <p>Gözlerinin kenarındaki ince çizgiler kız hareket ettiği için öfkeyle derinleşti. Tek parmağıyla Claudia’nın kalçasına dokunarak onu kımıldamaması için uyardı. Kıza pek hafifçe dokunmuştu, ama Claudia onun tek parmağındaki o şaşırtıcı erkekçe gücü hissetti. Avcının elleri daha önce de dikkatini çekmiş, ama bu zarif ellerden etkilenmemeye çalışmıştı. O zaman, bir sanatçı, operatör ya da bir katilin elleri bunlar, diye düşünmüştü. Ama şimdi bu otoriterce dokunuş Claudia'yı sinirlendirdi. Ona seksle ilgili bir saldırıya uğramış gibi geldi. Gözlerini saz duvardaki yarığa dikti yine. Öfkesinden çıldırıyordu. Bana dokunmaya nasıl cüret edebildi! Sean Courtney onu parmağıyla dağlamışçasına kalçasındaki o nokta alev alev yanıyordu.</p>

  <p>O gün öğleden sonra kamptan ayrılmadan önce Sean hepsinin duş yapıp getirdiği kokusuz sabunla yıkanmaları için ısrar etmişti. Claudia'yı parfüm kullanmaması için de uyarmıştı. Kız duştan döndüğü zaman kamptaki hizmetkârlardan birinin yeni yıkanıp ütülenmiş haki bir gömlekle bir pantolonu yatağının üzerine bıraktığını görmüştü.</p>

  <p>Sean, Claudia'ya, «O iri kediler, rüzgâr uygun yönden estiği zaman üç kilometre öteden kokunu alırlar,» demişti. Ama şimdi Zambezi'ye özgü sıcakta iki saat geçirdikten sonra kızın burnuna hemen arkasında oturan avcının hafif kokusu geliyordu.</p>

  <p>Sean, Claudia'ya iyice sokulmuştu ama ona dokunmuyordu. Adamın taze, erkeksi ter kokusu kızın burnuna geliyor ve Claudia branda bezi iskemlede kıpırdanmamak için kendini zor tutuyordu. Birdenbire derin derin nefes alarak Sean'un hafif kokusunu iyice yakalamaya çalıştığını fark etti. Sonra ne yaptığını kavrayarak öfkeyle durakladı.</p>

  <p>Claudia'nın gözlerinden birkaç santim ötedeki yarığa doğru sarkan bir yaprak, dalcığının ucunda bir rüzgârgülü gibi ağır ağır döndü. Kız hemen ardından hafif akşam rüzgârının yön değiştirdiğinin farkına vardı.</p>

  <p>Sean şiddetli rüzgârın erişemediği bu kuytudaki pusu yerini seçmişti. Ama şimdi rüzgâr onlara doğru eserken yeni bir kokuyu da getiriyordu. Leş kokusunu. Yem yaşlı bir yaban ineğiydi. Sean onu şöyle dev gibi simsiyahtı iki yüz hayvandan oluşan bir sürüden seçmişti.</p>

  <p>Claudia'ya, «O artık yavrulama yaşını çoktan aştı,» demiş, sonra da Riccardo'ya emretmişti.</p>

  <p>«Onu omzunun hemen aşağısından, kalbinden vur.»</p>

  <p class="yildiz">***</p>

  <p>Claudia yaşamında ilk kez bir hayvanın kasten öldürüldüğünü görüyordu. Ağır tüfeğin gürültüsü onu sarsmıştı. Ama parlak Afrika güneşinde etrafa fışkıran kanlar ve yaşlı ineğin ölüm böğürtüsü kadar değil. Üzeri açık av kamyonunu bıraktıkları yere dönmüş ve ön kanepede yalnız başına oturmuştu. Midesi bulanıyordu, vücudunu buz gibi bir ter kaplamıştı. Sean ve iz sürücüleri o sırada hayvanı kesmekle meşgullerdi. Hayvanın ölüsünü av arabasındaki vinçle bir yaban incirinin alt dallarına çıkarmışlardı. Bu sırada Sean'la iz sürücüler leşin çıkarılması gereken yüksekliği tartışıp durmuşlardı. Ergin bir aslanın art ayaklarının üzerinde yükselerek açlığını bir dereceye kadar gidereceği bir yükseklikte olmalıydı. Yoksa büyük bir kedi sürüsü ineği bir oturuşta yer, sonra da başka av aramaya çıkarlardı.</p>

  <p>Bütün bunlar dört gün önce olmuştu. Ama daha o sırada bile kan kokusunu atan madeni yeşil renkli leş sinekleri sürüyle ineğin üzerine üşüşmüşlerdi. Artık sıcak ve sinekler etkilerini göstermişlerdi. Claudia rüzgârın taşıdığı iğrenç koku yüzünden burun kıvırarak yüzünü buruşturdu. Bu koku yapışkan bir sıvıymışçasına dilinin üzerini ve boğazını kaplıyordu sanki. Ağaçtaki leşe bakarken ona hayvanın kara derisi hafifçe dalgalanıyormuş gibi geldi. Postun altındaki kokmuş ette kurtlar kaynıyordu herhalde.</p>

  <p>Sean av kulübeciğine girmeden önce yemi koklamıştı. «Çok güzel. Tıpkı artık yenmeye hazır olan Cacambert peyniri gibi. On beş kilometrelik bir alanda bu kokuya hiçbir kedi dayanamayacak.»</p>

  <p>Onlar beklerlerken güneş gökyüzünde yorgun yorgun aşağıya kaydı. Şimdi bu ışıkta çalılar dona renklenmişlerdi. Renkleri solduran öğle güneşininkinden farklıydı bu.</p>

  <p>Akşam rüzgârının hafif serinliği sıcak yüzünden sersemlemiş olan yabani kuşları uyandırmış gibiydi. Çayın kenarındaki otların arasında bir kuş, bir papağanınki kadar cırlak bir sesle,&nbsp; «Kok! Kok! Kok!» diye ötüyordu. Hemen tepelerindeki dallarda tüyleri madensi bir ışıltıyla parlayan güneş kuşları kanat çırparak oradan oraya konuyor, balözünü içebilmek için iri çiçeklerden başaşağı sarkıyorlardı.</p>

  <p>Claudia başını ağır ağır kaldırarak müthiş bir zevkle kuşları seyretmeye başladı. Çok yakın olduğu için onların sarı çiçeklerin ortasına soktukları ince boru biçimi dillerini görebiliyordu.</p>

  <p>Ama bu küçücük yaratıklar ona aldırmıyorlardı. Sanki Claudia ağacın bir parçasıymış gibi.</p>

  <p>Kız kuşlara dalmışken birdenbire av kulübeciğindeki havanın gerginleştiğini hissetti. Babası kaskatı kesilmiş, tüfeğin dipçiğine dayadığı parmakları hafifçe bükülmüştü. Çok heyecanlandığı öyle belliydi ki. Riccardo önündeki yarıktan bakıyordu. Claudia da dışarı bir göz attı ama onu heyecanlandıran şeyi göremedi. Sean Courtney baba kızın arasından usulca uzandı ve Riccardo'nun dirseğini onu uyarırcasına yakaladı.</p>

  <p>Sonra da rüzgârın hışırtısından daha da hafif bir sesle, «Bekle!» diye fısıldadı.</p>

  <p>Hepsi de birer ölü gibi hiç hareket etmeden beklediler. Dakikalar ağır ağır geçti. On dakika... Yirmi...</p>

  <p>Sean, «Solda,» dedi. Bu zorlukla duyulan fısıltı öyle beklenmedik bir şeydi ki Claudia irkildi.</p>

  <p>Bakışlarını sola doğru kaydırdı ama bir şey göremedi. Otlar, çalılar ve gölgelerden başka bir şey yoktu orada. Hiç gözünü kırpmadan baktı baktı. Sonunda gözleri yanıp yaşarmaya başladı. Bu yüzden gözlerini kırpmak zorunda kaldı. Tekrar baktı ve bu kez bir şeyin sis ya da duman gibi hareket ettiğini gördü. Güneşten kavrulmuş uzun otların arasından kahverengi bir şey süzülmüştü.&nbsp;</p>

  <p>Sonra birdenbire hayvan dramatik bir biçimde issin bağlanmış olduğu incir ağacının altındaki açıklıkta belirdi.</p>

  <p>Claudia istememesine rağmen hafifçe inledi. Sonra da nefesi gırtlağına takılıp kaldı. O zamana kadar gördüğü hayvanların en güzeliydi. Claudia'nın beklediğinden çok daha iri, postu altın gibi pırıltılı dev bir kedi. Aslan başını çevirerek ona doğru baktı. Claudia aslanın boynunun krem rengi olduğunu gördü. Güneşin ışıkları hayvanın uzun beyaz bıyıklarını yaldızlıyordu. Aslanın kulakları yuvarlak ve uçları da siyahtı.</p>

  <p>Kulaklarını dimdik tutmuş, etrafı dinliyordu. Gözleri sapsarıydı. Ay taşları gibi ışıltılı ve amansızdı bu gözler. Uzun tünelden av kulübeciğine doğru bakarken gözbebekleri siyah bir çizgi halini almıştı.</p>

  <p>Claudia hâlâ nefes alamıyordu. İri kedi ona bakarken kız heyecan ve korkudan donmuş kalmıştı. Ancak aslan başını çevirerek ağaçtaki leşe baktığı zaman o da usulca, iç çeker gibi soluk verdi.</p>

  <p>«Onu öldürmeyin. Lütfen onu öldürmeyin.» Claudia az kalsın avaz avaz bağıracaktı. Sonra babasının bir tek kasını bile oynatmadığını, Sean'un da onu hâlâ dirseğinden tuttuğunu görerek rahatladı.</p>

  <p>Ancak o zaman aslanın dişi olduğunu fark etti. Hayvanının yelesi yoktu. Dişi bir aslan!</p>

  <p>Claudia kamp ateşinin etrafında konuşulanları yeteri kadar dinlediği için sadece iri yeleli bir erkek aslanı avlayabileceklerini biliyordu. Bir dişiyi öldürmenin cezası ağırdı. Sadece para cezası vermekle kalmıyor, avcıyı hapse de atıyorlardı. Hafifçe gevşeyerek kendini o anın zevkine iyice bıraktı. Hayvanın baş döndürücü güzelliğinin verdiği zevke. Aynı anda dişi aslan etrafına bakındı ve o yerin güvenli olduğuna karar vererek ağzını açtı. 'Miyav'lamayı andıran hafif bir ses çıkardı.</p>

  <p>Bunun hemen arkasından yavruları koşup yuvarlanarak açıklığa çıktılar. Üç yavru da çocuk oyuncakları gibi tüylüydüler. Üzerlerinde kedi yavrularınınkini andıran benekler vardı.</p>

  <p>Küçücük gövdelerine göre pek büyük olan pençelerine takılarak yuvarlanıyorlardı. Sonra duraklıyorlardı ama anneleri onları engellemeyince gürültüyle yalandan kavgaya başlıyorlardı. Vahşice hırlayarak boğuşuyor, birbirlerinin üzerine düşüyorlardı.</p>

  <p>Dişi aslan onlara aldırmadan daldan sarkan leşe erişmek için art ayaklarının üzerine kalktı.</p>

  <p>İneğin barsaklarının çıkarıldığı yarığa başını sokarak etleri yemeye başladı. Karnındaki diziyle siyah meme iyice belirginleşti. Etraflarındaki tüyler yavrularının tükrükleriyle yapışmıştı. Aslan bebeklerini henüz sütten kesmemişti. Yavrular onun et yemesine aldırmayarak oyunlarını sürdürdüler.</p>

  <p>Sonra açıklığa ikinci bir dişi aslan çıktı. Onu yarı büyümüş iki yavru izledi. Bu dişinin rengi daha koyuydu. Postu belkemiğinin üzerinde mavimsiydi. Derisi iyileşmiş eski yaraların izleriyle doluydu. Toynak, pençe ve boynuz izleri. Bütün bunlar bir ömür boyu süren avlanmadan geriye kalmıştı. Hayvanın bir kulağının yarısı yırtılmıştı. Yaralı derisinin altından kaburgaları belli oluyordu. Yaşlıydı bu dişi. Peşinden açıklığa çıkan yarı büyümüş iki aslan da herhalde onun son yavrularıydılar. Bir yıl sonra yavruları onu terkettikleri ve dişi sürüyle birlikte dolaşamayacak kadar bitkinleştiği zaman bir sırtlana yem olacaktı. Ama şimdiki halde kurnazlığı ve deneyimleri sayesinde yaşamayı sürdürüyordu.</p>

  <p>Aslan yeme önce genç dişinin yaklaşmasına izin vermişti. Çünkü iki erkeğinin tıpkı böyle bir durumda öldürüldüklerine tanık olmuştu. Yani bir ağaçtan sarkan lezzetli bir leşin hemen altında. O yüzden yaşlı dişi yemden kuşkulanıyordu. Hemen et yemeye başlamadı. Şimdi huzursuzca açıklığın etrafında dolaşıyordu. Kuyruğunu telaşla sallıyor, sık sık durarak çalıların arasındaki tünelden dipteki av kulübeciğinin saz duvarına bakıyordu.</p>

  <p>İki yavrusu art ayaklarının üzerine oturmuşlardı. Leşe bakarak açlık ve öfkeyle homurdanıyorlardı. Çünkü ete erişmeleri imkânsızdı. Sonunda yavrulardan daha cüretli olanı biraz geriledi ve koşarak inek ölüsüne doğru sıçradı. Leşe ön pençeleriyle tutunarak telaşla dişleriyle bir parça et koparmaya çalıştı. Art ayakları havada sallanıyordu. Ama genç dişi ona öfkeyle döndü. Dişlerini göstererek yavruya bir pençe indirdi. Küçük aslan arkaüstü yere düştü. Sonra doğrularak usulca uzaklaştı.</p>

  <p>Yaşlı dişi yavrusunu savunmaya kalkışmadı. Sürünün yasası böyleydi: önce iyice gelişmiş avcılar beslenirlerdi. Sürünün en değerli üyeleriydi önler. Ancak bu iri Aslanlar karınlarını tıkabasa doyurduktan sonra yavrulara sıra gelirdi. Yiyeceğin zor bulunduğu ya da açıklık alanların avlanmayı güçleştirdiği kıtlık sürelerinde yavrular açlıktan ölebilirlerdi. Dişi aslanlar da av bollaşıncaya kadar çiftleşmezlerdi. Böylece sürünün yaşaması sağlanmış olurdu.</p>

  <p>Cezalandırılmış olan yavru usulca sürünerek leşin altındaki kardeşine katıldı. Sonra da dişi aslanın ineğin karın boşluğundan et koparırken istemeden yere düşürdüğü parçalar için onunla heyecanla yarışmaya başladı.</p>

  <p>Dişi aslan bir keresinde dört ayağının üzerine düştü. Claudia o zaman dehşetle hayvanın kafasının leşteki beyaz kurtlarla kaplanmış olduğunu gördü. Dişi aslan başını salladı ve kurtlar beyaz pirinç taneleri gibi etrafa saçıldılar. Hayvan tüylü kulaklarına girmeye çalışan tombul kurtları atmak için telaşla kafasını pençeledi. Sonra boynunu uzatarak şiddetle aksırdı. Böylece burnuna kaçmış olan canlı kurtçukları püskürttü. Dişinin küçük yavruları bunu bir çağrı olarak aldılar. Oynamak ya da beslenmek için bir çağrı.</p>

  <p>İçlerinden ikisi hayvanın başına atlayarak kulaklarına asılmaya çalıştılar. Üçüncüsü ise aslanın karnının altına girerek, tombul kahverengi bir sülük gibi bir memesine yapıştı. Dişi aslan onlara aldırmadı. Et yemek için yine art ayaklarının üzerinde yükseldi. Süt emmeye çalışan yavru birkaç saniye tutunmayı başardı ama sonra annesinin art ayaklarının altına düştü. Dişi eti dişleriyle çekiştirirken, gururu incinmiş, tüyleri karışan, toz içinde kalan üzgün yavru sürünerek annesinin bacaklarının arasından çıktı. Claudia kıkır kıkır güldü. Kendini tutamamıştı. İki eliyle ağzını örterek ses çıkmasını önlemeye çalıştı, Sean hemen onu sert sert dürttü.</p>

  <p>Sadece yaşlı dişi bu gülüşe tepki gösterdi. Geri kalan aslanlar kendi işlerine dalmışlardı.</p>

  <p>Yaşlı dişi hemen çöktü. Kulakları geri giderek kafasına yapıştı. Hayvan gözlerini av kulübeciğindeki yarığa dikti. Bu gözler karşısında Claudia’nın bütün gülme isteği söndü, soluğunu tuttu.</p>

  <p>Kendi kendine, beni göremez, dedi ama buna kendi de inanmadı. Beni göremez. Öyle değil mi? Ama aslan uzun saniyeler boyunca sanki onun gözlerinin tâ içine baktı.</p>

  <p>Sonra aslan birdenbire kalkarak yemin bulunduğu ağacın gerisindeki sık otların arasına süzüldü. Bir yılan gibi hareket ediyordu. Kahverengi gövdesi adeta akıyor, kayıyordu.</p>

  <p>Claudia soluğunu ağır ağır verdi ve rahatlayarak yutkundu.</p>

  <p>Sürünün geri kalan kısmı incir ağacının altında et yer, oynar ve boğuşurken, güneş ağaç tepelerinin aşağısına doğru kaydı. Şimdi Afrika'ya özgü o kısa alacakaranlıktaydılar.</p>

  <p>Sean usulca, soluk alır gibi, «Yanlarında erkek varsa şimdi ortaya çıkar,» diye açıkladı. Gece o iri kedilerindi. Hayvanlar karanlıkta cüretli ve daha da yırtıcı olurlardı. Avcılar beklerken ışık iyice sönükleşti.</p>

  <p>Claudia yanındaki saz duvarın ötesinden gelen hışırtıyı duydu. Yüksek otların arasından usulca bir hayvan ilerliyordu. Ama çalılıklar böyle hışırtılarla doluydu. Claudia onun için başını bile çevirmedi. Sonra çok belirgin ve ne olduğu kolaylıkla anlaşılan o sesi işitti. Ağır bir yaratığın ayak sesleriydi bunlar. Yumuşak ve hafifti ama çok yakından geliyorlardı.</p>

  <p>Korkusu yüzünden Claudia’nın tüyleri diken diken oldu. Ensesindeki tüyler de. Çabucak başını döndürdü.</p>

  <p>Sol omzunu av kulübeciğinin sazdan duvarına dayadı. Ve sazların arasında iki üç santim eninde bir yarık vardı. Tam Claudia'nın gözlerinin hizasındaydı. Dışarıda bir şeyin kıpırdandığını gördü. Bir an gördüğünün ne olduğunu anlayamadı. Sonra yarığı kaplayan şeyin sarımsı bir post olduğunu kavradı. O dehşetle bakarken sarımsı deri gözlerinin önünden kaydı. Şimdi başka bir sesi duyuyordu. Bir hayvan saz duvarın ötesinde soluk alıyor, etrafı kokluyordu.</p>

  <p>Claudia farkına varmadan diğer elini geriye doğru uzattı. Ama gözlerini yarıktan ayırmıyordu. Parmaklarını serin ve güçlü bir el kavradı. Daha birkaç dakika önce onu sinirlendiren bu dokunuş inanamayacağı kadar rahatlamasını sağladı. Claudia babasının değil de Sean'un eline doğru uzanmış olmasına hayret bile etmedi.</p>

  <p>Hâlâ yarığa bakıyordu. Birdenbire orada bir göz belirdi. Koskocaman, yusyuvarlak, sarı akik gibi parlayan ve insanlıkla ilişkisi olmayan bir göz. Hayvan gözünü hiç kırpmıyordu. Kızın yüzünden bir karış ötedeydi ve kapkara gözbebeğiyle sanki Claudia'nın gözlerini yakıyordu.</p>

  <p>Haykırmak istedi ama boğazı sıkışmıştı. Ayağa fırlamayı düşündü ama bacakları uyuşmuştu.</p>

  <p>Şiş mesanesi karnının aşağısında ağır bir taş gibiydi. Vücudunu kontrol edemeden altına birkaç damla kaçırdı. Bu onu durdurdu. Duyduğu utanç korkusundan daha şiddetliydi.</p>

  <p>Bacaklarının üstüyle kaba etlerinin kaslarını iyice büzerek Sean'un eline sarıldı. Hâlâ o korkunç sarı göze bakıyordu.</p>

  <p>Dişi aslan tekrar sesli sesli soludu. Claudia irkildi ama sessizce. Kendi kendine, bağırmayacağım, dedi.</p>

  <p>Dişi aslan saz duvarın ötesinde yine etrafı kokladı. Genzine insan kokusu doluyordu. Öyle bir kükredi ki, ince saz duvarlar sarsıldı sanki. Claudia, gırtlağına kadar yükselen çığlığı engelledi. Sonra yarığın önündeki sarıgöz kayboldu. O iri pençelerin kulübeciğin etrafında dolaştıklarını duydu.</p>

  <p>Claudia bu sesi izlemek için başını döndürdü ve Sean'la burun buruna geldi. Avcı gülümsüyordu. Kızı bütün o olanlardan sonra en çok bu sarstı. Sean'un yeşil gözlerinde alay vardı ve kaygısızca gülümsüyordu. Claudia'ya gülüyordu o. Kızın korkusu geçerken, öfkesi uyanıverdi.</p>

  <p>Küstah, diye düşündü. Aşağılık, haddini bilmez herif! Korkudan renginin uçmuş ve gözlerinin de irileşmiş olduğunun farkındaydı. Bu yüzden kendinden nefret ediyordu. Bu haini gördüğü için Sean'dan da.</p>

  <p>Elini genç adamın avucundan çekmek istiyordu ama o iri kedinin hâlâ dışarıda dolaştığını duyuyordu. Çok yakınlarındaydı. Etraflarında dönüp duruyordu. Claudia, Sean'dan nefret ediyordu ama elini tutmazsa kendini kontrol edemeyeceğini biliyordu. O yüzden avcının elini bırakmıyordu. Ama dişi aslanın hafif gürültüsünü izlemek için başını çevirmişti. Böylece Sean onun yüzünü göremiyordu.</p>

  <p>Aslan pusu yerinin önünden geçti. Claudia gözetleme deliğinden hayvanın sarımsı gövdesinin hızla uzaklaştığını gördü. Yaşlı dişinin uyarıcı homurtusu üzerine yavrular otların arasına dalarak kaybolmuşlardı. Genç dişi de öyle. Yemin bağlı olduğu ağacın altındaki açıklık bomboştu şimdi.</p>

  <p class="yildiz">***</p>

  <p>Artık hava hızla kararıyordu. Birkaç dakika içinde etraf iyice karanlıklaşacaktı. O dev hayvanın karanlıkların arasında dolaştığı düşüncesi dayanılacak gibi değildi. Sean kızın omzunun üzerinden uzanarak sert bir şeyi onun dudaklarına bastırdı. Claudia bir an ona karşı koydu. Sonra da ağzını açtı, Sean dudaklarının arasından bir şeyi kaydırdı. Çikletti bu.</p>

  <p>Bu adam çıldırmış! Çok şaşırmıştı. Çiklet çiğnenecek zaman mı?</p>

  <p>Sonra çikleti dişlerinin arasında ezerken ağzının kurumuş olduğunu fark etti. Ağzının içi sanki ham bir Trabzon hurmasını ısırmış gibi buruşmuştu, yanıyordu. Ama nane tadını alır almaz tükürük bezleri de canlandı. Ancak Claudia, Sean'a öylesine kızmıştı ki 'minnet duyamadı bile. Avcı, kızın ağzının dehşetten kuruduğunu anlamıştı. Claudia da işte buna çok kızıyordu.</p>

  <p>Dişi aslan av kulübeciğinin arkasında, yarı karanlıkta homurdandı. Claudia özlemle yolun bir buçuk kilometre yukarısına park edilmiş olan arabayı düşündü. Babası sanki onun bu düşüncesini yansıtıyormuş gibi usulca, «Hamallara kamyonu ne zaman getirmelerini söyledin?» diye sordu.</p>

  <p>Sean da alçak sesle cevap verdi. «Avlanabileceğimiz son aşık da kaybolduktan sonra...&nbsp; Daha on beş yirmi dakikamız var.»</p>

  <p>Dişi aslan bu sesleri duymuştu. Tehdit dolu bir sesle kükredi yine.</p>

  <p>Sean neşeyle, «Küstah karı,» dedi. «Amma da aksi.»</p>

  <p>Claudia ıslık çalar gibi, «Kes sesini!» diye fısıldadı. «Bizi bulacak.»</p>

  <p>Sean güldü. «Ah, o bizim burada olduğumuzu biliyor.» Sonra sesini yükselterek, «Haydi, defol git, gülünç cadı!» diye seslendi. «Yavrularının yanına dön!»</p>

  <p>Claudia parmaklarını onun avucundan çekti. «Kahretsin Hepimizi öldürteceksin!»</p>

  <p>Ama bu yüksek insan sesi aslanı telaşlandırmıştı. Hiç sesi çıkmıyordu şimdi. Sean yanına, duvara dayamış olduğu çirkin, kısa çifteyi alıp kucağına koydu. Silahı açarak kurşunları değiştirdi. Bu ona özgü, batıl inançlarla ilgili bir törendi. Her avdan önce kurşunlan böyle değiştirirdi.</p>

  <p>Avcı, Riccardo'ya dönerek, «Şimdi beni dinle, Capo.» dedi. «Bu yaşlı kaltağı sağlam bir neden olmadan öldürürsek Avcılık Bürosu lisansımı elimden alır. 'Sağlam neden' ise aslanın birinin kolunu çiğneyip koparması demektir. Hayvan daha önce vurulamaz. Duyuyor musun?»</p>

  <p>Riccardo, «Duyuyorum,» diyerek başını salladı.</p>

  <p>«Pekâlâ. Ben söylemeden sakın ateş etme. Yoksa yemin, ediyorum, ben seni vururum!»</p>

  <p>İki adam loş yerde birbirlerine gülümsediler. Claudia onların pek eğlendiklerini fark etti ve buna inanamadı. Bu iki deli haydut gerçekten eğleniyorlardı!</p>

  <p>«Job, kamyonla geldiği sırada hava iyice kararmış olur... O taşıtı kulübeciğe yaklaştıramaz.</p>

  <p>Onun için nehrin yatağına inmemiz gerekecek. Sen önden gidersin, Capo. Claudia da ikimizin arasında olur. Birbirimizden fazla uzaklaşmayalım. Ve ne olursa olsun, ikiniz de koşmaya kalkmayın! Tanrı aşkına, kimse koşmasın!»</p>

  <p>Sonra tekrar dişi aslanın sesini duydular. Usulca etraflarında dolaşıyordu. Hayvan tekrar kükredi. Ve hemen, arkasından diğer taraftan başka bir aslan ona cevap verdi. Genç dişi oradaydı şimdi.</p>

  <p>Sean, «Ahbapların hepsi de buradalar,» dedi. Sesler ve yaşlı aslanın kükremeleri sürünün diğer üyelerinin de gelmelerine neden olmuştu. Böylece avcılar artık birer av halini almışlardı. Kulübeciğe kısılıp kalmışlardı şimdi. Hava iyice kararmak üzereydi. Sadece batı ufkunda donuk bir kırmızılık vardı.</p>

  <p>Claudia, «Kamyon nerede?» diye fısıldadı.</p>

  <p>Sean, «Geliyor,» dedi. Sonra da sesinin tonu değişti. Sert sert, «Yere!» diye emretti. Kız hiçbir şey duymamıştı ama branda bezinden yapılmış iskemleden kendini yere atarak çömeldi.</p>

  <p>Dişi aslan yine usulca ön duvara yaklaşmıştı. Şimdi saldırıyor, çürük duvarı pençeleriyle paralamaya çalışırken öfkeyle kükrüyordu. Claudia dehşetle aslanın hemen yukarısından içeri gireceğini anladı.</p>

  <p>Sean telaşla, «Kafalarınızı kaldırmayın!» diye haykırdı. Duvar yarıldığı sırada da çifteyi kaldırdı.</p>

  <p>Ateş etti ve silah sesi kulübecikte yankılanırken çıkan alev içeriyi bir flaş gibi aydınlattı.</p>

  <p>Hayvanı öldürdü! Claudia kan dökülen sporlardan nefret etmesine rağmen yine de suçlulukla karışık bir rahatlık duydu. Ama pek kısa sürdü bu. Dişi aslan ateş edildiği için şaşalamış ve bir an gerilemişti sadece. Claudia hayvanın öfkeyle homurdanarak otların arasından hızla koştuğunu işitti.</p>

  <p>Genzine yanık barut kokusu dolmuş olan kız, avcıyı, «Onu vuramadın.» diye suçladı.</p>

  <p>«Aslanı yaralamak niyetinde değildim.» Sean tüfeği tekrar doldurdu. «Başının yukarısına doğru ateş ettim. Bir uyarıydı bu.»</p>

  <p>«Kamyon geliyor.» Riccardo'nun sesi sakin ve kayıtsızdı. Claudia’nın kulakları hâlâ silah sesi yüzünden çınlıyordu. Ama dizel motorun uzaklardan gelen homurtusunu yine de duyabiliyordu.&nbsp;</p>

  <p>«Job silah sesini duymuş olmalı.» Sean ayağa kalktı. «Deha önce geliyor. Pekâlâ. Buradan gitmeye hazırlanalım.»</p>

  <p>Claudia telaşla ayağa kalktı. Sonra da damı olmayan kulübeciğin sazdan yapılmış alçak duvarının üzerinden etraflarındaki tehlike dolu, kapkaranlık ormana baktı. Ve yol gibi kullanılan kuru nehir yatağına inen patikayı hatırladı. Kamyona yani güvene erişebilmeleri için gecenin karanlığında hemen hemen dört yüz metre kadar yürümeleri gerekecekti. Bu düşünce onu korkuttu.</p>

  <p>Dişi aslan kırk metre kadar ötede, ağaçların arasında yine kükredi.</p>

  <p>Sean, «Gürültücü karı,» diyerek güldü. Claudia'yı kapıya götürmek için kızı dirseğinden tuttu. Claudia bu kez ondan uzaklaşmaya çalışmadı. Tersine koluna sarıldı.</p>

  <p>«Capo'nun kemerini tut!» Sean usulca kızın parmaklarını çözdü ve babasının kemerini arkadan kavramasına yardım etti. «Sıkı tut. Ve unutma, ne olursa olsun koşmayacaksın!&nbsp;<span style="line-height: 1.3em; text-indent: 1em;">Bunu yaptığın an aslanlar sana saldırırlar. Böyle kedi-fare oyunlarına hiç dayanamazlar.»</span></p>

  <p>Sean el fenerini yaktı. Büyük, siyah bir fenerdi. Ama etraflarını aydınlatırken güçlü ışığı bile koskocaman orman yüzünden sanki sönükleşip sarılaştı. Işık bazı gözlerden yansıdı. Bunlar tehlike dolu birer yıldız gibi parlıyorlardı. Karanlık çalıların arasında sürüyle göz ışıldıyordu.</p>

  <p>Artık yavruları, olgun dişilerden ayırmak da imkânsızdı.</p>

  <p>Sean usulca, «Gidelim...» diye mırıldandı Riccardo, dar ve bozuk patikadan inerken Claudia'yı da birlikte sürükledi.</p>

  <p>Birbirlerine sokularak ağır ağır ilerlediler. Riccardo daha hafif olan tüfeğiyle ön tarafı savunmaya hazırdı. Sean ise ağır çiftesi ve el feneriyle arkayı.</p>

  <p>Işığın kedigözlerini her pırıldatışında insana hayvanlar daha yaklaşmışlar gibi geliyordu.</p>

  <p>Sonunda Claudia gözleri ışıldayan aslanların gövdelerini de seçmeye başladı. Hayvanlar fenerin ışığında birer pervane gibi uçuk renkli duruyorlardı. Huzursuz ve çeviktiler. Üç kişilik grubun etrafında dönüyorlardı... Hızla otların arasında ilerliyor ve dikkatle onları inceliyorlardı. Güçlü ışık gözlerine geldiği zaman da başlarını çeviriyorlardı.</p>

  <p>Patika bozuk ve dikti. Ah, öyle de uzundu ki! Babasının arkasında sendeleyerek yürüyen Claudia için her adım sabırsızlığın neden olduğu ıstırapla doluydu. Nereye bastığına bakmıyor, sadece etraflarında dönen o uçuk renkli kedi siluetlerini izliyordu.</p>

  <p>Sean onları usulca uyardı. «İşte, Somurtkan Cadı geliyor.» Yaşlı dişi aslan bütün cesaretini toplayarak gecenin karanlıkları arasında onlara yaklaştı. Bir buhar lokomotifi gibi sesler çıkarıyordu. Gırtlağından yükselen, kulakları sağır edecek kadar güçlü hırıltılar açık ağzından etrafa yayılırken, uzun kuyruğunu, suaygırı derisinden yapılmış bir kırbaç gibi, sağa sola sallıyordu. Üç avcı birbirlerine sokularak durdular. Sean çifteyle el fenerini saldırıya geçen aslana doğru çevirdi.</p>

  <p>Hayvana, «Defol!» diye bağırdı. «Haydi! Çek git!» Dişi aslan yine de ilerledi. Kulakları kafasına yapışmıştı. Ağzı açıktı. Uzun dişlerinin arasından kıvrılmış pembe dili gözüküyordu.</p>

  <p>Sean ulur gibi haykırdı. «Hah! Somurtkan Cadı! O akılsız kafanı uçuracağım!»</p>

  <p>Dişi aslan en son anda saldırıdan vazgeçti. Dimdik ön bacaklarının üzerinde kayarak durdu. Avcılardan üç metre kadar ötede hem de. Fenerin ışığında tozların hayvanın etrafından döne döne yükseldiğini görüyorlardı.</p>

  <p>Sean sertçe, «Haydi, defol!» diye emretti. Aslanın kulakları dikleşti. Hayvan döndü ve itaatli bir biçimde koşarak ormana daldı.</p>

  <p>Sean güldü. «Bir kandırmacaydı bu. Aslan şansını denemeye çalışıyordu.»</p>

  <p>«Bunu nasıl anladın?» Claudia'nın sesi çatallaşıp tizleşmişti.</p>

  <p>«Kuyruğundan. Bir astan kuyruğunu salladığı sürece şaka ediyor dernektir. Kuyruğunu dimdik tuttuğu zaman dikkatli olman gerekir.»</p>

  <p>Riccardo, «İşte, kamyon,» dedi. Ağaçların arasından, aşağıdaki kuru nehir yatağından sarsılarak ilerleyen taşıtın farlarını gördüler.</p>

  <p>Claudia, «Çok şükür...» diye fısıldadı.</p>

  <p>Tekrar yoldan inerlerken Sean uyardı. «Henüz hiçbir şey sona ermedi. Daha Aksi Taze var.»</p>

  <p>Claudia genç dişiyi unutmuştu. Babasının kemerini hâlâ sıkıca tutmuş, sendeleyerek ilerlerken korkuyla etrafına bakındı.</p>

  <p>Sonunda nehrin kıyısına ulaştılar. Şimdi otuz metre İlerde duran kamyonun farları onları aydınlatıyordu. Taşıtın motoru çalışır durumdaydı. Claudia önde oturan iz sürücülerin kafalarını seçebiliyordu. Kamyon yakındı. Hem de öyle yakındı ki, kendini tutamadı.</p>

  <p>Babasının kemerini bırakarak koşmaya başladı. Nehir yatağındaki beyaz, yumuşak kumların üzerinden deli gibi <span id="id_GoBack">koşuyordu.</span></p>

  <p>Claudia, Sean'un haykırdığını duydu. «Seni ahmak!»</p>

  <p>Hemen arkasından da saldıran aslanın korkunç kükremesini. Claudia koşmasını sürdürerek yana doğru baktı. O dev kedi saldırmak üzereydi. Nehrin kıyısındaki yüksek sazların arasından fırlamıştı. Kamyonun farlarında açık renkli, dev bir yaratık gibi gözüküyordu. Bir yılan gibi hızla ilerliyordu. Kükremesi kızın midesine kramp girmesine neden oldu. Şimdi ayaklarını kumların üzerinde sürüyerek ilerlemeye çalışıyordu.</p>

  <p>Claudia saldırıya geçen aslanın havaya kaldırdığı kuyruğunu dimdik tuttuğunu fark etti. Bir çelik çubuk gibi sertti bu kuyruk. Ve o dehşeti arasında Sean'un söylediklerini hatırladı. Bu kez durmayacak, diye düşündü. Beni öldürecek!</p>

  <p>Sean bir an kızın koşmaya başladığını anlayamadı. Dik patikadan dikkatle geri geri nehir yatağına doğru iniyordu. Fener sol elinde, çifte de sağındaydı. Sazların arasından karnının üzerinde sürüne sürüne onlara yaklaşan yaşlı dişiyi izliyordu. Ama hayvanın o yalancı saldırısını püskürteli beri, onlara zarar vermekten vazgeçmiş olduğundan emindi. İki yavru geride, otların arasında oturuyor ve dişiyi iri gözleriyle, merakla izliyorlardı. Ne var ki, ona katılamayacak kadar da çekingendiler. Sean artık genç dişiyi göremiyordu. Ama artık asıl tehlikenin bu hayvan olduğunu da biliyordu.</p>

  <p>Ancak nehrin kıyısındaki sazlar çok sık ve uzundu.</p>

  <p>Avcı, Claudia'nın kalçasına çarptığını hissetti ama kızın sadece sendelediğini sandı.</p>

  <p>Claudia'nın kaçmak için dönerken ona çarptığını anlayamadı. Sean hâlâ dişi aslanı arıyor, fenerin ışığıyla sazları tarıyordu. Claudia'nın nehir yatağındaki iri taneli kumların üzerinde koşarken çıkan hışırtıyı duyunca hızla döndü. Ve kızın nehrin yatağında yapayalnız olduğunu gördü.</p>

  <p>Müthiş bir öfkeyle, «Seni ahmak!» diye haykırdı. Bu kız dört gün önce oraya geldiğinden beri sürekli bir sinir bozma ve çatışma kaynağı halini almıştı. İşte şimdi de mahsus onun emirlerine karşı geliyordu. Sean daha dişi aslan saldırmadan Claudia'nın ölüm tehlikesiyle karşı karşıya olduğunu anladı. Profesyonel bir avcı için en utanılacak şey bir müşterinin öldürülmesi ya da yaralanmasıydı. Bu yüzden meslek hayatı sona erecek, yirmi yıllık çalışma ve çabaları ziyan olacaktı.</p>

  <p>Patikada, hemen aşağısında şok yüzünden donmuş kalmış olan Riccardo'nun yanından hızla geçti. Dişi aslan da saklandığı sazların arasından fırladı.</p>

  <p>Kamyonun farları nehir yatağını gündüz gibi aydınlatıyordu. Sean o yüzden el fenerini atarak silahını iki eliyle kavradı. Ama ateş edemedi. Açı yanlıştı. Kız onunla dişi aslanın arasındaydı. Claudia ayaklarına yapışan kumların üzerinde beceriksizce koşuyordu. Kollarını sallayışı ayaklarının temposuna hiç uymuyordu. Başını çevirmiş Sean'a değil aslana bakıyordu.</p>

  <p>Sean, «Yat!» diye haykırdı. «Yüzükoyun uzan!» Ama kız koşmayı sürdürdü. Böylece avcının ateş etmesini de engelledi.</p>

  <p>Dişi aslan ona doğru yaptığı saldırıyı sürdürdü. Tırnaklarını çıkardığı sarı pençelerinin altından kumlar etrafa sıçrıyordu. Kuyruğu kaskatı ve dimdikti. Her adımda homurdanıp kükrüyordu. Farların ışığında kızın ve aslanın bembeyaz kumların üzerine düşen biçimsiz gölgeleri kapkara duruyordu. Bu iki gölge hızla birbirine karıştı. Sean dişi aslanın sıçramaya hazırlandığını fark etti. Çiftesinin nişangâhından çaresizce bakıyordu. Kızla aslanı birbirinden ayırmak imkânsızdı. Ateş ederse Claudia'yı da vuracaktı.</p>

  <p>Kızın son anda ayağı takıldı ve korkudan kesilmiş dizleri bükülüverdi. Ve Claudia çaresizlik dolu bir iniltiyle kumların üzerine kapaklandı.</p>

  <p>Sean dişi aslanın krem rengi göğsüne nişan aldı. Bu çifteyle otuz adım ilerde aynı anda havaya atılan iki peniyi vurabilirdi. Hem de daha yere düşmeden. Bu silahıyla yüzlerce leopar, aslan, gergedan, yaban öküzü ve fil vurmuştu. Rodezya çalılıklarındaki savaş sırasında pek çok erkeği de. İkinci defa nisan almasına da hiçbir zaman gerek kalmamıştı.</p>

  <p>Şimdi hedef meydandaydı. Sean büyük bir güvenle yumuşak burunlu kurşunu dişi aslanın yumuşak göğsünden kuyruk sokumuna kadar gönderebilirdi. Böylece aslan ölür, safari de sona ererdi. Ama bu olay lisansının elinden alınmasına yol açabilirdi. En iyi bir ihtimalle aylarca araştırmalar yapılır ve yargılanırdı. Ölü bir aslan hükümetin öfkelenmesine ve Avcılık Dairesinin de üzerine çullanmasına neden olurdu.</p>

  <p>Dişi aslan yere yuvarlanmış olan kıza hemen hemen erişmişti. Aralarında bir metre bile yoktu. Sean namluları aşağıya doğru çevirdi. Korkunç bir riski göze alıyordu. Ama o risklere bayılırdı. Kızın hayatıyla kumar oynuyordu şimdi. Ancak Claudia da tepesini fena halde attırmıştı. Böyle bir cezaya layıktı.</p>

  <p>Aslanın açık ağzının altmış santim ötesine, kumlara ateş etti. İri, ağır kurşun yere saplanırken kumlar sanki trafo fışkırdı. Uçan beyaz tanecikler bir an bütün hayvanı sardılar. Kumlar aslanın ağzına doldular ve hayvan kükrerken ciğerlerine kadar indiler. Kumlar dişi aslanın burnunu da tıkadılar. Sapsarı gözlerine dolarak dokuları çizdiler, hayvanı adeta körleştirdiler. Aslan bir an şaşaladı ve saldırıdan vazgeçti.</p>

  <p>Sean hızla koştu. Hâlâ ikinci defa ateş etmeye hazırdı. Ama buna gerek kalmadı. Dişi aslan gerileyerek art ayaklarının üzerine kalktı. Kum dolu gözlerini pençeleyip duruyordu.</p>

  <p>Sendeleyerek sazların arasına girdi. Yuvarlanıyor, sonra tekrar ayağa kalkıyordu. Sonunda delice kaçışının neden olduğu gürültü ve acı dolu kükremeleri hafifledi.</p>

  <p>Sean, Claudia'ya uzandı. Bir kolunu gövdesine dolayarak onu hızla ayağa kaldırdı.</p>

  <p>Claudia'nın bacakları onu taşıyacak güçte değillerdi. Sean onu kamyona yarı taşımak, yarı sürüklemek zorunda kaldı. Claudia'yı taşıtın ön kanepesine oturttu.</p>

  <p>Aynı anda Riccardo da kamyonun arka kanepesine tırmandı. Sean basamağa atladı. Diğer eliyle çifteyi tabancaymış gibi tutuyordu .Namluyu karanlıklara doğru çevirmiş, ateşe hazırdı.</p>

  <p>Avcı, Job'a, «Haydi!» diye bağırdı. Matabele kabilesinden sürücü el frenini boşalttı ve nehir yatağından uçarcasına ilerlediler. Taşıt sarsılıp zangırdıyordu.</p>

  <p class="yildiz">***</p>

  <p>Hemen hemen bir dakika kimse konuşmadı. Sonra nehrin yatağından daha düzgün yola çıktıkları zaman Claudia çok sesle boğulurcasına, «Hemen rahatlamam gerekiyor,» dedi.&nbsp;<span style="line-height: 1.3em; text-indent: 1em;">«Yoksa mesanem patlayacak.»</span></p>

  <p>Sean soğuk soğuk, «Seni her zaman bir yangın söndürme aleti gibi Somurtkan Cadıya doğru çeviririz,» dedi. «O da sele kapılarak sürüklenir.» Riccardo arkada sevinçle bir kahkaha attı. Claudia babasının kahkahasındaki sinir gerginliği ve gevşemeyi fark etmesine rağmen yine de çok öfkelendi. Düştüğü küçültücü durumu daha da dayanılmaz kılıyordu bu kahkaha.</p>

  <p>Kamp bir saat ötedeydi. Oraya vardıkları zaman Claudia'nın kamptaki uşağı olan Moses duş için kaynar su hazırlattı. Duş, bir mopane ağacının dallarına asılı yirmi galonluk petrol varili, yeşil sazdan örülmüş bir paravan ve beton zeminden oluşuyordu.</p>

  <p>Claudia hızla akan suyun altında durdu. Cildi parlak bir pembeliğe bürünürken küçültücü duruma düşmenin verdiği acı ve fazla adrenalinin yol açtığı mide bulantısı da geçti. Yerini müthiş bir tehlikeyi sağsalim atlatmanın neden olduğu keyif ve neşe aldı.</p>

  <p>Kız iyice sabunlanırken Sean'u dinledi. Avcı elli metre ötede, çadırın arkasındaki derme çatma spor yerindeydi. Demir halterleri kaldırırken hışırtılı ama düzgün solukları duyuluyordu. Claudia'nın kampa geldiğinden beri geçen dört günlük sürede bu çalışmalarını hiç aksatmamıştı. Günlük avın yorucu olmasına ve uzun sürmesine rağmen hem de.</p>

  <p>«Rambo!» Claudia, Sean'un bu erkekçe kibiri yüzünden onu aşağılarcasına gülümsedi. Ama şu son birkaç gün kendini, gizlice onun kaslı kollarını, bir tazınınki kadar dümdüz olan karnını, hatta bir çift devekuşu yumurtasına benzeyen yuvarlak ve sert kabaetlerini incelerken, yakalamıştı.</p>

  <p>Moses elinde fenerle öne geçerek kızı çadırına götürdü. Claudia'nın arkasında ipek sabahlığı vardı. Bir havluyu başına türban gibi sarmıştı. Moses onun giyeceği şeyleri de hazırlamıştı.</p>

  <p>Haki pantolon ve Gucci tişört, sivrisineklere karşı devekuşu derisinden botlar. Claudia kendisi de bunları seçerdi. Moses her gün onun kirlenen eşyalarını yıkıyor ve dikkatle ütülüyordu. Claudia pantolonu giyerken kumaş hafifçe hışırdadı. Bu da keyfini daha arttırdı.</p>

  <p>Saçlarını uzun uzun kurutarak fırçaladı. Ustaca hafif bir makyaj yaptı ve dudaklarını boyadı.</p>

  <p>Küçük aynaya baktığı zaman kendini daha da iyi hissetti.</p>

  <p>«Kendini beğenen kim?» diyerek aynadaki görüntüsüne gülümsedi. «O mu, sen mi?» Dışarı çıkarak kamp ateşine doğru gitti. Erkekler oraya toplanmışlardı bile. Claudia'yı gördükleri zaman susmaları kızın gururunu okşadı. Hepsi de onun yaklaşmasını seyrettiler. Sean kızı şaşırtan İngiliz nazik tavırlarla kamp sandalyesinden kalktı.</p>

  <p>«Otur.» Claudia sert konuşmaya çalışarak. «Beni her gördüğünde ayağa fırlaman şart değil.»</p>

  <p>Sean rahat bir tavırla güldü. Kendini sevdirmekte ne kadar başarılı olduğunu biliyorsun. Kızın oturması için branda bezinden sandalyeyi çekti; Claudia oturarak botlarının tabanlarını kamp ateşine uzattı. Sean garsona, «Donna'ya içki getir, ne içtiğini biliyorsun.»</p>

  <p>Garson içki bardağını gümüş bir tepsi içinde getirdi. Kristal bardaktaki Chivas whisky'ydi, maden suyu ve buz koymuştu.</p>

  <p>Garsonun arkasında kanza entarisi vardı. Etekleri dizlerine kadar iniyordu. Omzuna, şef garson olduğu bir atkı atmıştı. Başında kıpkırmızı bir fes vardı. İki yardımcısı saygılı tavırlarla geride bekliyorlardı, kırmızı fes ve bol entariler giymişlerdi. Züppece bir durumdu bu. Üçüne yirmi hizmetkar, lüks, sömürgelere özgü bir savurganlık. 1988 yılındalardı ve İmparatorluk çoktan sona ermişti. Ama viski çok nefisti.</p>

  <p>Claudia içkisini yudumlarken, «Hayatımı kurtardığın için sana teşekkür etmemi bekliyorsun.»</p>

  <p>«Hiç de değil, cicim.» Sean onun nefret ettiğini hemen öğrenmişti.</p>

  <p>«O müthiş ahmaklığın için özür dilerim senden. Açıkçası o sırada ben daha çok aslanı öldürmek zorunda kalacağımı düşünerek endişelendim. Gerçekten bir felaket olurdu.»</p>

  <p>Ustalıkla, hafifçe birbirlerini iğnelemekten&nbsp; hoşlandığını fark etti. Hedefi bulabiliyordu. Bu, mahkemede başarılı bir taktikdi. Garson adeta bir ölüm haberi verir gibi yemeğin hazır olduğunu haber verdi. Sean onları yemek çadırına götürdü. Çok kollu şamdanlarda mumlar yanıyordu,&nbsp;Meissen porseleninden yemek takımları, gümüş çatal kaşıklar -Claudia gizlice markalarını kontrol etmişti.-&nbsp;Waterford Kristal kadehler Madeira dantel masa örtüsü üzerinde ışıldıyordu. Garsonlar servise hazır halde canvas sandalyelerin arkasında dikiliyorlardı.</p>

  <p class="yildiz">***</p>

  <p>O gece çeneleri iyice açılmıştı. Babası gibi rahatça yemek yiyiyor, şişmanlamıyor, beli de kalınlaşmıyordu. Ama konuşma düş kırıklığıydı. Her akşam olduğu gibi erkekler silahlar ve avlanmaktan söz ediyorlardı. Claudia pek bir şey anlamıyordu, böyle konuşamaz, silahlardan söz ettikleri zaman genellikle hoşnutsuzluğunu belli ederdi.</p>

  <p>Yatmaya giderken iki adam hâlâ silahlardan ve vahşi hayvanlardan bahsediyorlardı.&nbsp;Sean da kızı sinirlendiriyordu. Konuştuğu tek konu erkek aslanlardı. Babasından Mafya&nbsp;Don'uymuş gibi, «Capo» diye, &nbsp;bir aslandan, «Büyük Frederick,» veya kısaca «Fred,» diye bahsediyordu. Şimdi yaban ineği leşinin başında gördükleri aslandan konuşuyorlardı.</p>

  <p>«Bu sezon onu iki defa gördüm. Hatta bir müşterim ona atış yaptı. Ama öyle titriyordu ki, kurşun bir futbol sahası kadar uzağa gitti.»</p>

  <p>Riccardo hevesle öne eğildi. «Bana o aslandan bahset.»</p>

  <p>Claudia tatlı tatlı onu hatırlattı. «Baba, aynı şeyleri&nbsp;sana dün gece anlatmıştı.»<br /></p>

  <p>«Önceki gece hatta daha önceki gece...»</p>

  <p>"Küçük kızlar görülmeli ama &nbsp;duymamalıdır." Riccardo güldü. «Sana bir şey öğretemedim mi? Bana Fred'ten bahset.»<br /></p>

  <p>«Boyu On bir ayak kadar olmalı.&nbsp;<span style="line-height: 1.3em; text-indent: 1em;">Dikkati çeken yalnız suaygırı kafası kadar.&nbsp;</span><span style="line-height: 1.3em; text-indent: 1em;">Yelesi siyah bir saman yığını gibi. Yürüdüğü zaman rüzgârda sallanan msasa ağaçlarının dalları gibi dalgalanıyor.» Sean çok heyecanlıydı. «Kurnazlık? Zekilik? Fred bütün numaraları biliyor. Sadece ben ona üç defa ateş edildiğine tanık oldum. Üç mevsim önce Ian Piercy'nin kiraladığı av alanında bir İspanyol avcı tarafından yaralandı. Ama yine de iyileşti. O boya aptal olduğu için erişmedi Fred.»</span></p>

  <p>Riccardo, «Onu nasıl yakalayacağız?» diye sordu. Sean cevap veremeden Claudia atıldı.</p>

  <p>«İkiniz de iğrençsiniz! Bugün o harika yaratıkları, o küçük, güzel yavruları gördükten sonra bunu anladım. Onları öldürmeye içiniz nasıl el veriyor?»</p>

  <p>Riccardo kendisine üçüncü kez işkembe tabağını uzatan garsona, «Evet,» der gibi başını sallayarak, «Bugün yavruların vurulduğunu görmedim...» diye mırıldandı. «Tersine. Onların yaşayabilmeleri için türlü dert ve tehlikeyi göze aldık.»</p>

  <p>Claudia söylendi. «Hayatının kırk beş gününü sadece aslanları ve filleri öldürmeye veriyorsun! Onun için şimdi benimle bir dürüstlük timsaliymişsin gibi konuşmaya kalkma, Riccardo&nbsp;<span style="line-height: 1.3em; text-indent: 1em;">Monterro.»</span></p>

  <p>Sean, «Sizin çığlık çığlığa bağıran sıradan liberallerinizin düşünce işlemleri her zaman ilgimi çekmiştir,» diye söze karıştı.</p>

  <p>Claudia sevinçle ona döndü. Sean'la savaşmayı adeta tutkuyla istiyordu. «Benim kafam karışık değil. Buraya hayvanları öldürmek için geldiniz.»</p>

  <p>Sean, «Bir çiftçinin hayvanları öldürmesi gibi bir şey bu,» dedi başını sallayarak. «Sürünün sağlıklı olması ve gelişmesi için yapılır bu. Sürünün yasayabileceği bir yer bulunması için.»</p>

  <p>«Sen çiftçi değilsin.»</p>

  <p>Sean, «Ah, ben de bir çiftçiyim,» diye itiraz etti. «Aramızda bir tek fark var. Ben hayvanları açıklık yerde öldürüyorum, bir mezbahada değil. Ama ben de, bütün çiftçiler gibi, yavrulayarak sürümün yaşamasını istiyorum.»</p>

  <p>Claudia, «Onlar evcil hayvanlar değiller,» dedi. «O aslanlar güzel, vahşi hayvanlar.»</p>

  <p>«Güzel mi? Vahşi mi? Bütün bunların bu işle ne ilgisi var? Bu modern dünyadaki her şey gibi Afrika'nın vahşi av hayvanlarının da yaşamak için bunun bedelini ödemeleri gerekiyor.</p>

  <p>Capo, burada, bir aslanla bir fil vurmak için binlerce dolar ödüyor. Onlara, keçiler ve sığırlardan çok daha fazla para veriyor. Bağımsızlığına yeni kavuşan Zimbabwe hükümeti bu yüzden av hayvanlarının üremeleri için milyonlarca dönümlük yerler ayırıyor. Ben de o av alanlarından birini kiralıyorum. Hayvanları, sürülerini burada otlatmaya kalkan adamlardan ve hırsızlardan korumak için de çok önemli nedenlerim var. Avcılarımın bol hayvan bulabilmeleri için elimden geleni yapıyorum. Hayır, cicim, bugün Afrika'da hayvanları korumanın en etkili yollarından biri yasal safari avı.»</p>

  <p>Claudia onu aşağılarcasına, «Demek hayvanları güçlü silahlarla vurarak koruyacaksın?»&nbsp;<span style="line-height: 1.3em; text-indent: 1em;">diye sordu.</span></p>

  <p>«Güçlü silahlar mı?» Sean usulca güldü. «İşte liberallerin bir papağan gibi tekrarladıkları duygusal bir söz daha. Güçsüz silahlar kullanılmasını mı tercih ederdin? Bu kasabın hayvanların gırtlağını kesmek için kör bıçaklar kullanmasını istemeye benzemiyor mu? Sen zeki bir kadınsın. Kalbinle değil, kafanla düşünmeye çalış. Tek bir hayvan önemli değil.</p>

  <p>Onun ömrü kısa. Sadece birkaç yıl yaşıyor. Peşinde olduğumuz bu aslan da herhalde ancak on iki yaşına kadar yaşamayı başarabilecek. Asıl paha biçilemeyecek kadar değerli olan şey şu: Bu türün bir bütün olarak yaşamayı sürdürmesi. Bir tek hayvan değil, onun türünden olanlar. Bizim aslan yararlı yaşamının sonuna erişmiş yaşlı bir erkek. Dişileri ve yavruları korumuş. Irkının dağarcığına kendi genlerini katmış. Aslan bir iki yıl içerisinde doğal bir biçimde ölecek. Onun ölümünün on bin dolar sağlaması daha iyi değil mi? Bu parayla yavrularının yaşamaları için güvenli bir yer sağlanmış olacak. Ve böylece buraya, bu vahşi yere kara insanlar ve sıska keçilerden oluşan sürüleri doluşamayacak.»</p>

  <p>«Tanrım! Ağzından çıkan lafı kulağın duyuyor mu?» Claudia başını salladı. «'Kara insanlar.' İşte bu ırk ayrımı yapan bir bağnazın sözleri. Niçin kendi ülkelerinde istedikleri yerde yaşamasınlar?»</p>

  <p>Sean bir kahkaha attı. «İşte kafaları karmakarışık liberallere özgü bir mantık. Hangi taraftan olduğuna karar ver. Güzel vahşi hayvanlardan mı yanasın, yoksa güzel vahşi zencilerden yana mı? İkisi birden olmaz. Bu ikisi yaşamak için yer kapmaya çalıştıklarında durum her zaman hayvanların aleyhine olur. Biz avcılar onlar adına bedeli ödemediğimiz takdirde hayvanlar her zaman kaybederler.»</p>

  <p>Claudia, Sean'la kolay kolay başa çıkılamayacağını kabul etti. Babası söze karışarak ona kafasını toplaması için fırsat sağladığı zaman da rahatladı.</p>

  <p>«Sevgili kızımın kimden yana olduğu kesin. Ne de olsa, Inuit'lerin töresel yerlerine tekrar yerleştirilmeleri için çabalayan komitenin kıdemli üyelerinden biriyle konuşuyorsun, Sean.»</p>

  <p>Claudia babasına tatlı tatlı gülümsedi. «Inuit değil, baba. Herkes senin yufka yürekli olmaya başladığını sanacak. 'Eskimo' bile demedin. Aslında onları 'acayipler' diye tanımlardın, öyle değil mi?»</p>

  <p>Riccardo şakaklarındaki şık kır saçları düzeltti. «Sean, sana kızımla komisyonun Alaska'nın ne kadarının Inuit'lere ait olduğuna nasıl karar verdiklerini anlatayım mı?»</p>

  <p>«Bunu sana nasıl olsa anlatacak.» Claudia eğilerek babasının elini okşadı. «Partilerde anlattığı hikâyelerden biri de budur. Çok komiktir. Hoşuna gideceğinden eminim.»</p>

  <p>Riccardo sanki kızı hiçbir şey söylememiş gibi konuşmasını sürdürdü. «Kalkıp Anchorage kentinde Dördüncü Sokağa gidiyorlar. Bütün barlar orada. İçkiden henüz sızmamış birkaç Eskimo yakalıyorlar. Onları bir uçağa atarak yarımadaya götürüyorlar. Eskimolara, 'Şimdi bize söyleyin,' diyorlar. 'Atalarınız eskiden nerede yaşarlardı? Bize töresel av atanlarınızı gösterin'. Şuradaki göle ne dersiniz?&nbsp;<span style="line-height: 1.3em; text-indent: 1em;">Kabileniz eskiden orada avlanır mıydı?'» Riccardo sesini değiştirdi. Taklit yapmakta ustaydı.</span></p>

  <p>«Arka kanepede oturan Eskimo, 'Tabii,' diyerek uçağın penceresinden dışarı bakıyor. Gözleri içkiden şaşılaşmış tabii. 'İşte büyükbabam orada balık tutardı.'»</p>

  <p>Sesini değiştirerek Claudia'nın taklidini yaptı. «'Ya şuradaki dağlar? Brooks silsilesi dediğiniz yerler? Biz kötü beyazlar o dağları sizden çaldık. Büyükbaban orada da avlanır mıydı?'» Yine bir Eskimo gibi konuşmaya başladı. «Tabii ya. Orada sürüyle ayı vurduydu. Büyükannemin bana bundan söz ettiğini hatırlıyorum.'»</p>

  <p>Claudia, Riccardo'yu teşvik etti. «Devam et, baba. Bu gece harika dinleyicilerin var. Bay Courtney çok eğleniyor.»</p>

  <p>Riccardo, «Biliyor musun, Sean?» dedi. «Şimdiye kadar hiçbir Eskimo, Claudia'nın teklif ettiği gölü ya da dağı reddetmedi. Ne harika değil mi? Küçük kızım yüz üzerinden yüz aldı.&nbsp;<span style="line-height: 1.3em; text-indent: 1em;">Bir defa bile reddedilmedi.»</span></p>

  <p>Sean, «Çok şanslısın, Capo,» diye cevap verdi. «Hiç olmazsa onlar sana bir şeyler bırakabilirler. Buradakiler hepsini de aldılar.»</p>

  <p class="yildiz">***</p>

  <p>Claudia çadırın dışından gelen tabak çanak sesi ve Moses'in nazik öksürüğüyle uyandı. O&nbsp;<span style="line-height: 1.3em; text-indent: 1em;">zamana kadar kimse çayını yatağına getirmemişti. Böyle bir hizmet, kendini iflah olmaz biçimde yozlaşmış gibi hissetmesine neden olan bir lükstü. Çadırın içi hâlâ zifiri karanlık ve buz gibi soğuktu. Moses kapıyı açarken branda bezi çatırdadı. Afrika'nın bu kadar soğuk olabileceği hiç aklına gelmemişti.</span></p>

  <p>Claudia doğrulup oturarak kapitone bir örtüyü omuzlarına attı. Çay fincanını avuçlarıyla kavrayarak Moses'ın çalışmasını seyretti. Zenci leğene sıcak su doldurdu. Yanına temiz, beyaz bir havluyu koydu. Diş fırçalamak için kullanılan bardağa da kaynatılmış içme suyundan doldurmayı unutmadı. Fırçanın üzerine macun sıkmayı da. Sonra kor dolu bir mangal getirerek çadırın ortasına yerleştirdi.</p>

  <p>«Bugün hava çok soğuk, Donna.»</p>

  <p>Claudia uykulu uykulu başını salladı. «Vakit de çok erken.»</p>

  <p>«Dün geçe aslanların kükrediklerini duydunuz mu, Donna?»</p>

  <p>«Hiçbir şey duymadım.» Kız esnedi. Başucunda bir bando da çalsa yine de uyanmayacaktı.</p>

  <p>Moses ikinci karyolanın üzerine Claudia'nın giysilerini dizdi. Botlarını iyice parlayıncaya kadar cilalamıştı. Geri geri giderek dışarı çıkarken, «Bir şey isterseniz beni çağırın, Donna,»&nbsp;<span style="line-height: 1.3em; text-indent: 1em;">dedi.</span></p>

  <p>Claudia yataktan kalkarak mangala sokuldu. Titriyordu. Giyinmeden önce eşyalarını ateşe tutarak ısıttı.</p>

  <p>Çadırdan çıktığı zaman gökyüzünde hâlâ yıldızlar ışıldıyordu. Durup başını kaldırdı. Güneyin göklerindeki bu mücevher yığınları onu hâlâ şaşırtıyordu. Sonra babasıyla avcının yanına, kamp ateşine doğru gitti.</p>

  <p>Riccardo, Claudia'ya gülümsedi. «Çocukluğundan beri hiç değişmedin. Hatırlıyor musun?</p>

  <p>Sabahları okula gitmen için seni ne kadar zorlukla kaldırırdım.» Bir garson ona yine bir fincan çay getirdi.</p>

  <p>Sean ıslık çaldı ve kız Job'un kamyonu etrafı kazıklarla çevrili kampın kapısına doğru sürdüğünü gördü. Avcılar giyinmeye başladılar. Kalın kazaklar, montlar, başlıklar ve yün atkılar.</p>

  <p>Av kamyonuna bindikleri zaman tüfeklerin raflara dizilmiş olduklarını gördüler. Matabele kabilesinden Job'la Shadrach arkada ayakta duruyorlardı. Ndorobo'lu ufak tefek iz sürücü de aralarındaydı. İz sürücü çocuk gibi bir yaratıktı. Kafası ancak Claudia'nın koltuğu hizasına geliyordu. Ama kırışık suratını aydınlatan gülümseyişi insanın çok hoşuna gidiyordu. Muzip bakışlı parlak gözleri vardı. Claudia daha başından kamptaki zencileri sevmeye hazırdı. Ama en hoşlandığı iz sürücü Matatu'ydu. Ona Pamuk Prenses'teki cücelerden birini hatırlatıyordu. Üç zenci soğuk yüzünden ordudan kalma kalın paltolara bürünmüşlerdi. Başlarına çene ve boyunlarını da örten örgü başlıklar giymişlerdi.</p>

  <p>Claudia'nın selamına, beyaz dişlerini göstererek karşılık verdiler. Hepsi de kızın etkisindelerdi.</p>

  <p>Sean direksiyona geçti. Claudia da onunla babasının arasına oturdu. Isınmak için Riccardo'ya sokularak olduğu yerde büzüldü. Safariye katılalı çok az olmuştu ama günün macerasının başladığı bu anları çok seviyordu.</p>

  <p>Bozuk yolda sarsılarak ilerlediler. Hava aydınlanırken Sean da farları söndürdü.</p>

  <p>Claudia diğerlerinden önce güzel bir hayvan görebilmek için karanlık ormana doğru bakıyordu. Ama her zaman Sean ya da babası ondan önce, «İşte bir beyaz ceylan,» ya da,</p>

  <p>«Bir saz geyiği bu,» diyorlardı. Ya da Matatu arkadan eğilerek onun omzuna dokunuyor ve pembe avuçlu eliyle daha ender görülecek bir şeyi işaret ediyordu.</p>

  <p>Tozlu yol gece oradan geçen hayvanların izleriyle doluydu. Bir keresinde bir filin taze dışkısını gördüler. Bu diz boyu yığının şafağın soğuğunda dumanları tütüyordu. Herkes dışkıyı yakından incelemek için taşıttan indi. Başlangıçta dışkılara karşı duyulan bu büyük ilgi Claudia'yı şaşırtmışsa da, artık buna alışmıştı.</p>

  <p>Sean, «Yaşlı bir fil,» dedi. «Son dişlerini kullanıyor.»</p>

  <p>Claudia, «Bunu nereden anladın?» diye sordu.</p>

  <p>«Yiyeceklerini doğru dürüst çiğneyemiyor. Gübrenin içindeki küçük dallarla yapraklara baksana. Hemen hemen bütün bunlar.»</p>

  <p>Matatu yığının yanında çömelmiş, filin yuvarlak ayak izlerini inceliyordu. Bir çöp tenekesi kapağı büyüklüğündeydi bunlar.</p>

  <p>Sean kıza, «Bak, tabanları ne kadar düzgün,» dedi. «Eski araba lastikleri gibi aşınmış. Hayvan yaşlı, ve iri.»</p>

  <p>Riccardo heyecanla, «O aradığımız fil mi?» diye bağırdı?.</p>

  <p>Sean omzunu silkti. «Bunu bize Matatu söyleyecek.» Ndorobo kabilesinden ufaktefek zenci tozların arasına tükürdü. Ayağa kalkarken üzgün üzgün başını salladı. Sonra da insanın sesini tizleştiren Swahili diliyle Sean'a bir şeyler söyledi.</p>

  <p>Avcı da onun bu sözlerini İngilizceye çevirdi. «Bu aradığımız o hayvan değil. Bunu geçen yıl nehrin yakınında gördük. Bir dişi dudakları hizasından kırılmış, diğeri ise aşına aşına iyice güdükleşmiş. Belki dişleri bir zamanlar şahaneydi ama artık o çok yaşlı.»</p>

  <p>Claudia duyduklarına inanamadı. «Yani Matatu ayak izlerine bakarak bir fili tanıyabiliyor mu?»</p>

  <p>«Matatu beş yüz yaban öküzünden oluşan bir sürüye baktığı zaman belirli bir tanesini hemen farkeder. Ve iki yıl sonra hayvanın bıraktığı izlere bakarak onu hemen tanır.» Sean mahsus biraz abartıyordu. «Matatu bir iz sürücü değil, bir sihirbaz.»</p>

  <p>Yollarına devam ettiler. Etraflarında yine o harika hayvanlar vardı. Claudia artık, «Şu ne kuşu?» ya da, «Bu hayvan nedir?» diye sormuyordu. Hayvanları tanımaya başlamıştı. Bu da aldığı zevki arttırıyordu.</p>

  <p>Güneş doğmadan hemen önce Sean taşıtı ormandan dimdik yükselen kayalık bir tepenin eteğinde durdurdu. Her tarafları tutulmuş olan avcılar kamyondan inerek arkalarındaki kalın giysileri çıkardılar. Hiç durmadan dik ve bozuk keçi yoluna tırmandılar. Tepeye eriştikleri zaman Claudia düzensizce, kesik kesik soluduğunu belli etmemeye çalıştı. Sean'un zamanlaması kusursuzdu. Tepeye eriştikleri sırada güneş de uzaktaki .ormanın arkasında belirdi ve etrafı aydınlatarak gözalıcı bir renge bürüdü. Güneşin ilk ışınları bile onlara havanın çok sıcak olacağını haber veriyordu. Doruğun ön tarafında oturarak dürbünleriyle aşağıdaki ormanı taradılar. Geride Job taşıdığı yiyecek sandığını açtı ve çabucak ateş yaktı.</p>

  <p>Kamptan ayrılmadan önce daha erken olduğu için kahvaltı edememişlerdi. Ama şimdi etrafa domuz sucuğu ve yumurtanın kokusu yayılırken, Claudia'nın da ağzı sulanıyordu.</p>

  <p>Kahvaltının hazırlanmasını beklerlerken Sean toprakları işaret etti. «Şuradaki Mozambik sınırı. İkinci tepenin hemen arkasındaki. Buradan sadece on, on iki kilometre ötede.»</p>

  <p>Claudia dürbünüyle bakarak, «Mozambik,» diye mırıldandı. «Ne romantik bir ad.»</p>

  <p>Sean homurdandı. «Hiç de romantik değil. İşte o da Afrika sosyalizmi ve dikkatle düşünülmüş ekonomik kargaşa ve mahvolma siyasetinin bir zaferi.»</p>

  <p>Claudia ona buz gibi bir sesle, «Kahvaltıdan önce ırkçılıkla uğraşamam,» dedi.</p>

  <p>Sean, «Pekâlâ,» diyerek güldü. «O halde şu kadarını söyleyeyim: Sınırın ötesinde on iki yıllık marksizm, rüşvet, açgözlülük ve beceriksizlik ilk meyvalarını vermeye başlıyor.</p>

  <p>Kontrolden çıkan çılgınca bir iç savaş. Önümüzdeki beş yıllık sürede belki de bir milyon insanın ölmesine yol açacak bir açlık. Yine bir .milyon insanı öldürecek AİDS ve diğer salgın hastalıklar.»</p>

  <p>Riccardo, «İnsanın eğlenceli bir tatil geçireceği bir yere benziyor,» dedi. «Kahvaltıya ne dersin, Job?»</p>

  <p>Job onlara tabaklarla yumurta, sucuk ve yağda kızarmış francala getirdi. Fincanlar dolusu koyu kahve de. Avcılar tabakları kucaklarına koydular. Bir yandan yerken bir yandan da yine dürbünleriyle ormana bakıyorlardı,</p>

  <p>Claudia, «Sen iyi bir aşçısın, Job,» dedi.</p>

  <p>Job yavaşça, «Teşekkür ederim, efendim,» diye mırıldandı. İngilizceyi pek hafif bir aksanla konuşuyordu. Otuz sekiz, otuz dokuz yaşında, uzun boylu, güçlü kuvvetli bir zenciydi. Matabele ve Zulu'lara özgü ay gibi suratı yakışıklı, birbirine yakın olmayan iri gözleri de zekâ doluydu.</p>

  <p>Claudia sordu. «Yemek pişirmeyi ne zaman öğrendin?»</p>

  <p>Matabele kabilesinden zenci, cevap vermeden önce duraklayarak Sean'a bir göz attı. Sonra da kalın ve yumuşak sesiyle, «Orduda, efendim,» dedi.</p>

  <p>Sean, «Job, Ballantyne Scouts Birliğinde benimle beraberdi,» diye açıkladı. «Yüzbaşıydı.»</p>

  <p>Claudia bağırdı. «Yüzbaşı mı? Açıkçası ben.,..» Sustu. Utanmıştı.</p>

  <p>Sean kızın sözlerini tamamladı. «Rodezya ordusunda siyah subaylar olduğunu bilmiyordun.&nbsp;<span style="line-height: 1.3em; text-indent: 1em;">Afrika'nın, CBS televizyonunda gösterilenlerden çok daha fazla özelliği var.»</span></p>

  <p>İkinci silah taşıyıcı elli metre kadar ötede oturuyordu. Shadrach oradan kuzeyi daha iyi görebiliyordu. Birdenbire usulca ıslık çalarak işaret etti. Sean son yumurtayı da ekmeğiyle alarak ağzına attı. Tabağını Job'a verdi. «Sağol, Job. Çok nefisti.» Sonra Shadrach'in yanına gitti. İkisi birden dikkatle ormana baktılar.</p>

  <p>Riccardo sabırsızca, «Ne var?» diye seslendi.</p>

  <p>Sean cevap verdi. «Bir fil.» Riccardo'yla Claudia yerlerinden fırlayarak onlara katıldılar.</p>

  <p>Kız, «Nerede? Nerede?» diye bağırıyordu.</p>

  <p>Riccardo sordu. «İri mi? Dişlerini görebiliyor musun? Sözünü ettiğimiz hayvan mı, o?»</p>

  <p>«Biraz uzakta olduğu için bilemiyorum. İki üç kilometre ötede.» Sean ağaçların arasındaki gri lekeyi işaret etti. Claudia öyle iri bir hayvanın bu kadar zorlukla görülebilmesine şaştı.</p>

  <p>Riccardo, Sean'a, «Ne düşünüyorsun?» dedi. «O Tukutela olabilir mi?»</p>

  <p>Sean, «Olabilir,» diyerek başını salladı. «Ama ihtimal binde bir.»</p>

  <p>Tukutela! Claudia babasıyla Sean'un kamp ateşinin etrafında otururlarken bu filden söz ettiklerini duymuştu. Tukutela yani 'Öfkeli' bütün Afrika'da ancak birkaç tane kalmış olan o efsaneleşmiş hayvanlardandı. Her bir dişi elli kilodan ağır olan erkek bir fildi. Riccardo'nun Afrika'ya son kez gelmesinin nedeni de yine bu hayvandı. Çünkü Tukutela'yı bir defa görmüştü. Hem de çok yakından. O ve Sean, filin dişlerine sessiz bir huşuyla bakmışlardı.</p>

  <p>Riccardo Monterro o fildişlerine sahip olabilmek için çok para vermeye hazırdı. Sean'a, fısıltıyla, «Onu avlamamızın hiç yolu yok mu?» diye sormuştu. Avcı duraklamış, sonra da basını sallamıştı.</p>

  <p>«Hayır, Capo. Ona dokunamayız. Yoksa hem lisansımı elimden alırlar hem de kiraladığım yeri.» Çünkü Tukutela'nın boynunda bir tasma vardı. Naylondan yapılmış çok sağlam bir şeydi bu. Ve tasmadan bir telsiz vericisi sarkıyordu.</p>

  <p>Birkaç yıl önce hükümet fillerle ilgili bir araştırma başlatmış ve komisyon üyeleri bir helikopterden ilaçlı bir ok atarak fili uyutmuşlardı. Sonra da boynuna bu telsiz vericisini takmışlardı. Böylece Tukutela 'araştırma için seçilen bir hayvan' durumuna gelmişti. Artık yasal biçimde avlanan kimselerin file dokunmaları imkânsızdı. Tabii, Tukutela fildişi hırsızlarının eline geçebilirdi. Ama lisanslı avcıların fili vurmaları yasaktı.</p>

  <p>Tukutela uyutulduğu zaman hükümet veterineri Dr. Glynn Jones filin dişlerini de ölçmüştü.</p>

  <p>Tabii sonuç gizli tutulmuştu. Ama doktorun sekreteri olan sarışın Sean Courtney'in o zamana kadar gördüğü en harika erkek olduğunu düşünüyordu. O yüzden raporun bir kopyasını ona vermişti.</p>

  <p>Sean yaşlı fili incelerlerken Riccardo'ya, «Jones'un ölçülerine göre,» diye fısıldamıştı. «Filin bir dişi elli dokuz kilo. Diğer dişi ise biraz daha hafif.»</p>

  <p>Dişler hayvanın dudak hizasında Sean'un üst bacağı kadar kalındı. Bitkilerin özsuları yüzünden iyice kararmışlardı.</p>

  <p>Sonunda iki avcı oradan uzaklaşarak yaşlı fili yalnız bırakmışlardı. Sonra altı ay kadar önce sarışın sekreter Sean'un küçücük bekâr dairesinde onun için kahveleri hazırlarken laf arasında, «Tukutela'nın tasmasını attığından haberin var mı?» demişti.</p>

  <p>Cırçıplak yatağa uzanmış olan Sean telaşla doğrulup oturmuştu. «Ne dedin?»</p>

  <p>«Jones çok sinirlendi. Yön bulucuyla Tukutela'yı aradılar.&nbsp;Ama sadece hayvanın tasmasıyla bağlantı kurabildiler. Fil sonunda tasmayı çıkarmayı başarmış ve bir msasa ağacının tâ tepesine atmış.»</p>

  <p>Sean mutlu mutlu, «Sen küçük ve zeki, güzel tir kızsın,» diye bağırmıştı. «Gel de ödülünü al.» Sekreter de sabahlığını yere atarak odada koşmuştu.</p>

  <p>Tukutela tasmasını atmış ve artık araştırma için seçilmiş bir hayvan olmaktan da çıkmıştı.</p>

  <p>Şimdi onu vurmak yasak değildi. Sean hemen aynı gün Alaska'ya Riccardo'ya bir telgraf çekmişti. Ertesi gün öğleden sonra da cevabını almıştı.</p>

  <p>«Geliyorum. 1 Temmuzdan 15 Ağustosa kadar bir av partisi düzenle. O dev hayvanı istiyorum. Capo.»</p>

  <p>Ve şimdi Riccardo tepenin doruğunda durmuş, aşağıda, uzaklardaki ağaçların arasında beliren gri lekeyi inceliyor, heyecanla titriyordu.</p>

  <p>Claudia büyük bir hayretle ona bakıyordu. Karşısındaki babasıydı. Dünyanın en soğukkanlı adamı. Onun kılını bile kımıldatmadan on milyon dolarlık bir anlaşmadan söz ettiğini, Vegas'da kumar masalarına küçük bir servet sürdüğünü görmüştü. Ama işte şimdi Riccardo ilk kez bir kızla buluşan okul öğrencisi gibi titriyordu. Kız, babasına karşı ani bir sevgi duydu.</p>

  <p>Bunun onun için ne kadar önemli olduğunu anlayamadım, diye düşündü. Belki de ben fazla sert davranıyorum. Belki de bu babamın hayatta gerçekten istediği son şey. Babasına sarılarak, «Affedersin,» demeyi istedi. «Elinden bu son zevki almaya çalıştığım için üzgünüm, baba.»</p>

  <p>Riccardo ise o anda kızının varlığını bile unutmuştu. Kendi kendine konuşuyormuş gibi usulca, «O Tukutela olabilir,» diye tekrarlıyordu.</p>

  <p>Ama Sean başını salladı. «Usta dört iz sürücü nehri gözlüyor. Tukutela onların haberi olmadan karşıya geçemez. Zaten daha erken. Hayvan ancak son gölcük de kuruduktan sonra vadiden ayrılır. Yani en erken bir hafta ya da on gün sonra.»</p>

  <p>Riccardo bu açıklamaya aldırmadı. «Kimse görmeden karşıya geçmiş olabilir. Aşağıdakinin Tukutela olması ihtimali var.»</p>

  <p>Sean, «Tabii aşağıya inip bakacağız,» diye cevap verdi. Riccardo'nun heyecanı onu kızı kadar şaşırtmamıştı. Bunu çok iyi anlıyordu. Riccardo gibi elli adamın da aynı duruma düştüklerini görmüştü. Bu müşterileri de Riccardo gibi güçlü, saldırgan ve başarılı insanlardı. İçgüdülerini baskı altında tutmaz ya da gizlemezlerdi. Avlanmak, her insanın ruhunun ezici bir parçasıydı. Bazıları bunu inkâr ederler ya da baskı altında tutarlardı.</p>

  <p>Bazıları ise bu duyguyu açık açık şiddetle ilgisi olmayan alanlara yöneltirler, golf sopası ya da raket sallarlardı. Ama Riccardo gibiler tutkularını frenlemezler, kovalama ve öldürmenin verdiği o nihai zevkten daha azıyla yetinmezlerdi.</p>

  <p>Sean, «Shadrach,» diye seslendi. «Bwana'mn .416 bandiuki'sini getir. Su şişelerini de unutma. Matatu, Qkwendi, gidelim!»</p>

  <p>Tepenin önündeki dik yamaçtan indiler. Çevikçe kayadan Kayaya atlıyorlardı. Aşağıda sıraya girerek koşmaya başladılar. Matatu iz sürmek için önden gidiyordu. Onu Job'la Sean izliyor, üstün görme gücü olan bu insanlar ilerdeki ormanı tarıyorlardı. Müşteriler ortadaydı. En sondan gelen Shadrach'in elinde Riccardo'nun silahı vardı. Bunu her an ona vermeye hazırdı. Hızla ilerliyorlardı ama ormanda bir saat kadar koştuktan sonra ancak Matatu yumuşak topraktaki izleri bulabildi. Gözlerini devirerek döndü ve tiz bir sesle bağırdı.</p>

  <p>Sean baba kıza, «Tukutela değil bu,» diye haber verdi. «Bu sabah izlerini yolda gördüğümüz fil. Dönerek bu tarafa gelmiş.»</p>

  <p>Claudia babasının yüzüne baktı. Adam büyük bir düş kırıklığına uğramıştı. Kızın kalbi sızladı.</p>

  <p><span style="line-height: 1.3em; text-indent: 1em;">Yürüyerek av kamyonuna dönerlerken kimse konuşmadı. Taşıta geldikleri zaman Sean usulca, «Bu isin kolay olmayacağım biliyordun, Capo,» dedi. «Öyle değil mi?» Birbirlerine bakarak gülümsediler.</span><br /></p>

  <p>«Haklısın tabii. Önemli olan kovalamaca. Avını vurduğu zaman hayvan ölmüş bir et yığını halini alıyor.»</p>

  <p>Sean, «Tukutela gelecek,» diye söz verdi. «Onun yolu burası. Yeni ay doğmadan burada olacak. Sana söz veriyorum. Ama şimdi o aslanı unutmamalıyız. Gidip yeme bir bakalım.&nbsp;<span style="line-height: 1.3em; text-indent: 1em;">Büyük Frederick istediğimizi yapacak mı?»</span></p>

  <p class="yildiz">***</p>

  <p>Yirmi dakika sonra av kulübeciği ve yemin aşağısındaki kuru nehir yatağındaydılar.</p>

  <p>Kamyonu beyaz kumların üzerinde bıraktılar. Claudia yamaca tırmanırken bir an bir gece önceki o dehşeti hatırlayarak titredi. Dişi aslanın kulübeciğin gerisindeki ayak izlerini gördüğü zaman da öyle. Sonra Sean'la silah taşıyan hamallar heyecanla konuşmaya başladılar. Matatu ise telaşlı bir Afrika tavuğu gibi sesler çıkarıyordu.</p>

  <p>Claudia, «Ne var?» diye sordu ama kimse ona cevap vermedi. Kız, yaban incirinin dalında asılı olan leşe doğru giden adamlara yetişmek için koşmak zorunda kaldı.</p>

  <p>Claudia yalvardı. «Biriniz lütfen bana ne olduğunu söyler misiniz?» Ama yeme pek yaklaşmadı. Koku dayanabileceği gibi değildi. Erkekler hiç de tiksinmiş gibi davranmıyor, leşten kalan parçalan inceliyorlardı. Claudia bile arada bir fark olduğunun farkındaydı.</p>

  <p>Bir gün önce leş hemen hemen hiç dokunulmamış gibiyken şimdi etlerin yarısı yenmişti.</p>

  <p>Yaban ineğinin ön butlarıyla kafası kalmıştı sadece. Sean leşe erişebilmek için iyice uzanmak zorunda kaldı. İneğin belkemiği ve kaburgalar iyice çiğnenmiş, parçalanmıştı.</p>

  <p>Kalın kara deri, pençe ve şerit şerit yırtılmıştı. Şimdi bu yası simgeleyen bir bayrak gibi aşağıya sarkıyordu.</p>

  <p>Sean'la silah taşıyıcılar leşi incelerken Matatu yeri, incir ağacının etrafını aradı. Zaman zaman av kokusu almış bir tazı gibi sesler çıkarıyordu. Sean kırılmış beyaz kaburgalardan aldığı bir şeyi Riccardo'ya gösterdi. İki adam heyecanla güldüler..</p>

  <p>Claudia, «Lütfen biriniz benimle konuşun,» diye ısrar etti.</p>

  <p>Sean o zaman ona seslendi. «O halde yaklaş. Öyle uzakta durma.»</p>

  <p>Kız, melodrama kaçan bir tavırla burnunu tutarak istemeye istemeye ilerledi. Sean sağ elini ona doğru uzattı. Avucunda bir tek kıl vardı. Claudia’nın saç telleri kadar siyah ve uzundu.</p>

  <p>«Nedir o?»</p>

  <p>Riccardo kılı Sean'dan aldı. Kız babasının tüylerinin heyecandan ürpermiş olduğunu fark etti.</p>

  <p>İtalyanlara özgü o siyah gözleri ışıl ısıldı. «Yeleden bir tel.» Sonra kızını elinden tutarak incir ağacının dibine çekti. «Şuna bir bak. Görüyor musun Matatu bizim için ne buldu?»</p>

  <p>Ufaktefek iz sürücü gururla gülümseyerek karışmış toprağı işaret etti. Burada bir tek belirgin ayak izi vardı. Bir çorba tabağı büyüklüğündeydi bu. Claudia ize bakarken yine o dehşeti duydu. Bu ayak izini bırakan hayvan bir ejderha gibiydi herhalde.</p>

  <p>Sean açıkladı. «O, dişi aslanlar dün gece bizi kaçırdıktan sonra çıkagelmiş. Ay batıncaya kadar beklemiş. Ve gecenin en karanlık saatinde ağaca yaklaşmış. Yaban ineğinin hemen hemen yarısını yemiş. Sonra hava aydınlanmadan kaçıp gitmiş. Sana onun kurnaz bir yaşlı iblis olduğunu söyledim.»</p>

  <p>Claudia, «Bunu yapan bir aslan mı?» diye sordu.</p>

  <p>«Sıradan bir aslan değil.» Riccardo başını salladı. «Sonunda Büyük Frederick kalkıp gelmiş.»</p>

  <p>Sean dönerek adamlarına yaklaşmalarını işaret etti. Job, Shadrach ve Matatu avcının etrafında yere çömeldiler. Avla ilgili ayrıntıları konuşurken Claudia'yla Riccardo'yu da unuttular. Kendilerini bu işe iyice vermişlerdi. Sean ancak bir saat sonra ayağa kalkarak gölgede oturan Riccardo'yla Claudia’nın yanına geldi.</p>

  <p>Onlara, «önemli olan aslanın gece bastırmadan buraya gelmesini sağlamak,» dedi.</p>

  <p>«Hepimiz de aynı fikirdeyiz. Bunun tek yolu aslan için taze yem hazırlamak ve yeni bir av kulübeciği yapmak. Dişi aslanlar eski kulübenin farkına vardılar. Ve ihtiyar Fred de iyice kuşkuda olacak. Uzakta bir yere sinip gece olmasını bekleyecek. Ya da biz kendisini buraya çekmenin yolunu bulacağız.»</p>

  <p>Sean baba kızın arasına oturdu. Bir süre konuşmadı. Sonra, «Biliyor musun, Capo?» diye mırıldandı. «Ben bazen iyi bir dost, güvendiğim biri için kuralları biraz çiğnerim.» Kelimelere basa basa konuşuyordu. Riccardo'ya bakmıyor, elindeki dalla yere, ayaklarının arasına şekiller çiziyordu.</p>

  <p>Riccardo başını salladı. «Seni dinliyorum.»</p>

  <p>Sean usulca, «Beiki de bu aslanı kıstırmanın bir tek yolu var,» dedi. «Işıklandırma yolu.»</p>

  <p>Uzun bir sessizlik oldu. Claudia 'ışıklandırma'nın ne olduğunu' bilmiyordu ama Sean'un yasalara da, mertliğe de uymayan bir şeyi önerdiğinin farkındaydı. Ona babasını böyle kötü bir şeye teşvik ettiği için kızıyordu ama bu işe karışmaması gerektiğini de biliyordu.</p>

  <p>Riccardo, «Hayır,» der gibi başını salladı. «Bu işi doğru dürüst yapalım.»</p>

  <p>«Deneriz.» Sean omzunu silkti. «Ama bu aslan tam yeme yaklaştığı sırada vuruldu bir kere.&nbsp;<span style="line-height: 1.3em; text-indent: 1em;">Bu iş hiç kolay olmayacak.»</span></p>

  <p>Yine uzun bir sessizlik .oldu, hemen hemen bir dakika kadar sürdü. Sonra Sean, «Aslan bir gece hayvanıdır,» diye konuşmasını sürdürdü. «Gece dolaşır. Bu aslanı istiyorsan bence onu karanlıkta kıstırmalısın.»</p>

  <p>Riccardo içini çekti. «Onu çok istiyorum. Ama aslanı saygısızca öldürecek kadar da değil.»</p>

  <p>Sean ayağa kalktı. «Bu senin safarin, Capo. Ben sadece böyle bir teklifte bulunacağım fazla kimse olmadığını bilmeni istiyorum. Hatta galiba senden başkası yok.»</p>

  <p>Riccardo, «Biliyorum,» dedi. «Sağol, Sean.»</p>

  <p>Avcı incir ağacına doğru gitti. Adamlarına leşi sürünün erişebileceği bir yere indirmeleri için yardım edecekti.</p>

  <p>O uzaklaşır uzaklaşmaz Claudia, babasına, «Işıklandırma mı?» diye sordu. «O da nedir?»</p>

  <p>«Karanlık bastırdıktan sonra hayvanı projektörle aydınlatmak ve onun ışığında aslanı vurmak. Bu yasak. Kesinlikle yasak.»</p>

  <p>Claudia acı acı, «Aşağılık herif,» dedi.</p>

  <p>Riccardo bu sözlere aldırmayarak yumuşak bir sesle konuşmasını sürdürdü. «Sean benim için meslek hayatını tehlikeye atmaya hazırdı. Benim için yapılan şeylerin en güzellerinden biri bu.»</p>

  <p>«Onu reddettiğin için seninle gururlanıyorum, baba. Ama o aşağılık bir hayvan.»</p>

  <p>Riccardo, «Anlamıyorsun...» diye mırıldandı. «Anlayabileceğini sanmıyorum.» Ayağa kalkarak uzaklaştı. Kız hemen suçluluk duygusuna kapıldı. Anlıyordu. Bu, babasının avlayacağı son aslandı. Claudia babasına duyduğu sevgiyle o harika hayvanı koruma isteği, haklılık ve adalet düşünceleri yüzünden bocalıyordu.</p>

  <p>Doğru olanı başarmak kolay olmalıydı, diye düşündü. Ama çoğu zaman böyle olmuyor.</p>

  <p class="yildiz">***</p>

  <p>Ondan sonraki günlerde yaşlı aslanı ahlak kurallarına uygun bir biçimde kıstırmaya çalıştılar.</p>

  <p>O ve dişi aslanlar için taze et sağlamaları gerekiyordu. Riccardo, Sean'un işaret ettiği bir yaban öküzünü ve bir başka kısır ineği vurdu. Bir başka gün de boynuzları aşınarak güdükleşmiş, kaburgaları belli olan pek yaşlı bir yaban öküzünü.</p>

  <p>Sean her gün ya yemin yerini değiştiriyordu ya da av kulubesininkini. Kara yeleli erkek aslanın gün ışığında rahatlıkla yaklaşabileceği bir yer bulmaya çalışıyordu. Her akşam, gece oluncaya kadar kulübecikte bekliyor, sonra da keyifsizce kampa dönüyorlardı. Ertesi sabah av alanına gittikleri zaman aslanın etleri yemiş olduğunu görüyorlardı. Hayvan geride dev ayak izleri ve yele kıllarını bırakıyor, şafaktan önce de kaçıp gidiyordu.</p>

  <p>Sonunda aslana küfreden Sean taktik değiştirdi. Çürümüş leşi, dişi aslanlarla yavruların yiyebilmeleri için zincirinin ucundan aşağıya sarkıttı. Zaten o sırada ölü yemden geride kurumuş deriyle kemirilmiş kemikler kalmıştı. Sean, nehrin beş yüz metre yukarısına bir ağaca taze bir leş astırdı. Bu sadece büyük aslanın erişebileceği bir yükseklikteydi. Ağaç omuz hizasına kadar yükselen kuru kış otlarıyla dolu bir açıklığın ortasından yükseliyordu. Sean etrafında dişiler ve yavrular olmazsa aslanın daha erken geleceğini umuyordu.</p>

  <p>Aslanın kendini daha da güvende hissetmesi için gizlenecekleri yeri kuru nehrin yatağındaki bir tek ağacının çatalına hazırlatmıştı. Bu yerden dört buçuk metre yükseklikte bir platformdu. Buradan kuru yatağın beyaz kumlarının ilersi gözüküyordu.</p>

  <p>Sean leşin asılı olduğu ağacın etrafındaki otların hepsini temizletmedi. Aslanın orada kendini güvende saymasını istiyordu. Otların arasında sadece bir yol açtırdı. Bu hemen hemen aslanın gövdesi genişliğindeydi. Gruptakiler bu tünelden leşi görebiliyorlardı.</p>

  <p>Öğleden bir saat sonra ağaçtaki gizli yere çıkarlarken Sean, «Aslan gelirse art ayaklarının üzerinde yükselinceye kadar beklemelisin, Capo,» dedi. Uzun, insana uyku veren o sıcak saatleri ağaçta geçireceklerdi.</p>

  <p>Sean, Claudia’nın Karen Blixen'in Afrikadan, adlı cep kitabını getirmesine izin verdi. Ama ona, «Sakın sayfaları hışırdatayım deme,» diye de uyardı.</p>

  <p>Dişi aslanlarla yavrular erken geldiler. Leşi yemeye öylesine alışmışlardı ki hiç çekinmiyorlardı. Önce otlarla kaplı açıklıktaki yeni yeme yaklaşarak leşi istekle süzdüler. İki dişi bundan et koparmaya çalıştılar ama leş erişemeyecekleri bir yerdeydi.</p>

  <p>Genç dişi Aksi Taze'nin gözleri kızarmış ve mikroplanmıştı. Buna Sean'un gözlerine doğru püskürttüğü nehir kumlan neden olmuştu. Hayvanın yanaklarından yaşlar akıyordu. Gözleri şişmiş ve kızarmıştı. Ama artık gözleri iyileşiyordu. Sadece göz kuyruklarında sarı çapaklar kalmıştı.</p>

  <p>İki dişi bir süre sonra leşe erişmekten vazgeçtiler ve yavrularını daha aşağıdaki o kokmuş&nbsp;<span style="line-height: 1.3em; text-indent: 1em;">yeme doğru götürdüler.</span></p>

  <p>Avcılar ağaçtan, beş yüz metre aşağıdaki leşi parçalayan sürünün homurtularını duyuyorlardı. Ama saatler geçerken iyice doymuş olan dişi aslanlar gidip gölgede yattılar ve gürültüler de kesildi.</p>

  <p>Güneşin batmasından yarım saat önce durmadan esen hafif sıcak rüzgâr birdenbire kesildi.</p>

  <p>Açıklığa, Afrika akşamlarına özgü derin sessizlik çöktü. Claudia o yüzden kitabından başını kaldırdı. Kitabı usulea kapatıp o tam sessizliği dinledi.</p>

  <p>Sonra birdenbire bir çalı antilopu karşı tarafta bağırdı. Diğerlerini uyarmaya çalışan hayvanın sesi etrafta gürültüyle yankılanırken Claudia sıçradı. Sean, onu uyarmak için kalçasına dokundu. Kız, sanki yeni tenis maçından çıkmış gibi kesik kesik soluyordu.</p>

  <p>Şimdi sessizliğin tehlikeli bir hali vardı. Sanki bütün dünya nefesini tutmuştu. Sonra Claudia babasının soluk verdiğini duydu ve dönerek ona baktı. Riccardo sanki vecd içindeydi. Kız, Tanrım, ne kadar da yakışıklı, diye düşündü. Şakaklarındaki gümüş kanatlar dışında çok genç duruyordu adam. Cildi bronzlaşmıştı. İnceydi ve sağlıklı gözüküyordu. Onu için için mahveden vücudunun kötü ihaneti henüz dışarı vurmamıştı.</p>

  <p>Riccardo'nun heyecanı sariydi. Claudia simdi kanının damarlarında daha hızla aktığını hissediyordu. Babasının bakışlarını izlemek için başını ağır ağır çevirdi. Adam sağa, ormanın kenarındaki otlara doğru bakıyordu.</p>

  <p>Ama orada bir bodur soğütün üst dalına konmuş, papağana benzeyen gri bir kuştan başka bir şey yoktu. Sean, Claudia'ya onun 'lourie' kuşu olduğunu söylemişti. O kötü ünlü&nbsp;«Haydi git!» kuşu olduğunu. Bu kuş cırlak bir sesle haykırarak avları uyardığı için avcıların işlerini altüst ederdi. Kuş şimdi yine, «Haydi git! Haydi git!» diye ötüyordu. Ama yüksekteki dalda kanat çırparken, bir taraftan da başını çevirmiş aşağıdaki uzun otların araşma bakıyordu.</p>

  <p>Sean, Claudia'ya iyice yaklaşarak kulağına, «İşte geliyor,»&nbsp;diye fısıldadı. «Kuş onu görüyor.» Kız gözlerini kısarak baktı amca neyi aradığını kendisi de bilmiyordu.</p>

  <p>Sean, «Otlara doğru bak,» diye ona yardım etti. Claudia o zaman otların tepelerinin usulca sallandığını gördü. Bu sinsice hareket nehir yatağına doğru ilerledi. Otların dalgalanmaları zaman zaman duruyordu.</p>

  <p>Sean, «Etrafı dinliyor ve kokuyu izliyor,» diye açıkladı. Claudia onun heyecan gibi bir duygusunu açığa vuracağını hiç sanmamıştı. Ama işte avcının fısıltısı heyecandan çatallaşmıştı.</p>

  <p>Otların tepeleri yeniden dalgalanmaya başladı. Hareket yemin asılı olduğu ağaca yaklaştı.</p>

  <p>Claudia babasının solur gibi çok hafif inlediğini duydu. Aynı anda Sean onu tekrar uyardı.</p>

  <p>Belki sadece Claudia'nın kalçasına dokunmayı düşünmüştü, ama birdenbire bacağının üst kısmını kavradı.</p>

  <p>Claudia bir an şok geçirir gibi oldu. Bunu aslanın ortaya çıkması daha da yoğunlaştırdı.</p>

  <p>Hayvan dişilerin ezdikleri otların arasındaki açıklıkta belirdi. Claudia onun kafasının tepesini, siyah ve kıvırcık, gür yelesini gördü. Aslan azametle ağır ağır yürürken yelesi dalgalanıyordu. Kız bir an hayvanın parlak sarı gözlerini gördüğünü sandı.</p>

  <p>Claudia o zamana kadar bu kadar tehlikeli ama aynı zamanda da haşmetli bir hayvanla karşılaşmamıştı. Aslanı bir an seçebildi, sonra hayvan otların arasında kayboldu. Ama Claudia’nın soluğu kesilmişti. Sean'un eli de hâlâ bacağındaydı.</p>

  <p>Kız birdenbire cinsel isteklerinin uyanmış olduğunu fark etti. Sean'un parmaklarının etkisiyle gevşemek istedi. Ama tabii bu müthiş bir budalalık olurdu. Claudia'yı o zamana kadar hiçbir insan bu adam gibi sinirlendirip öfkelendirmemişti. Kız biraz zayıflık ederse Sean'un bundan acımasızca yararlanacağını biliyordu. Kendi kendine çaresizce, ondan hoşlanmıyorum, dedi. Ama yine de bacakları titriyordu. Herhalde Sean da bunun farkındaydı.</p>

  <p>Sonra avcı elini kızın bacağından çekti. Ama bunu çirkin bir biçimde yaptı. Elini çekişini okşamaya dönüştürdü. Parmaklarını ağır ağır Claudia'nın bacağı ve kalçasına sürdü. Kız buna hazırlıklı değildi. Öfkesinden yanakları ve boğazı yanmaya başladı. Ama hâlâ yemin asılı olduğu ağacın altına doğru bakıyordu.</p>

  <p>Kız duygularını kontrol altına almaya çalışırken sessizlik uzadı. Claudia, beni etkileyen o değil, diye düşündü. Ona tepki göstermedim. Sean'un beni ilgilendirecek hiçbir yanı yok. Bu duruma burasının uyandırdığı heyecan ve gerilim neden oldu. Sean beni hiç çekmiyor. Ben duygulu ve ince ruhlu erkeklerden hoşlanırım. Onda incelik yok. Küstah ve hain.</p>

  <p>Nehir yatağının ötesinde otlar birdenbire sallandı, sonra yere yuvarlanan ağır bir gövdenin çıkardığı ses duyuldu.</p>

  <p>Claudia, Sean'un arkasında sessiz kahkahalarla sarsıldığını hissetti. Bir an ona güldüğünü sandı. Sonra avcı, «Aslan yere yattı,» diye fısıldadı. «İnanılacak gibi mi? Yemin hemen altına uzanmış dinleniyor. Küstah köpek!»</p>

  <p class="yildiz">***</p>

  <p>Sean aslan kadar kızı da düşünüyordu. Claudia'nın ona karşı duyduğu ve gizlemediği o antipatinin farkındaydı. Aynı şeyleri o da duyuyordu. Bu yüzden kızın damarına basmak daha da hoşuna gidiyordu. Tabii kadınları gafil avlamak için en uygun yer av kulübeleriydi.</p>

  <p>Unutulamayacak pek çok macerası böyle yerlerde başlamıştı. Kadınlar av kulübeciğine saklandıkları zaman psikolojik bakımdan onun kontroluna giriyorlardı. Bir derslikteki öğrenciler gibi. Sean'un emirlerini dinliyorlardı. Gerilim ve heyecan onları uysallaştırıyor, tehlike ve kan dökme, fiziksel ve cinsel duygularını canlandırıyordu. Bu ukala, şımarık, kendini beğenmiş Amerikalı dişi köpeğin diğerlerinden farklı olmadığını anlamak Sean'u çok eğlendirdi.</p>

  <p>Herhalde Claudia şimdi bu anlık zayıflığı yüzünden hem ondan, hem de kendinden nefret ediyordu Sean, kıza sokulmuş otururken usulca güldü. Usta bir çapkına özgü içgüdüleriyle durumu sezmişti. Her kadın aşka hazır olduğu zaman bunu belli belirsiz işaretlerle açıklardı.</p>

  <p>Soluma, kızarma, hafif kıpırtılar. Ama bunları ancak yetenekli bir çapkın farkederdi. Sean, önemli olan ne zaman harekete geçeceğini bilmek, diye düşündü. Her aşamada ne kadar ileriye gidebileceğini sezmek.</p>

  <p>Sean oturduğu yerden başını mahsus iyice çevirmiş olmasına rağmen kızın sağ yanağını ve uzun siyah kirpiklerini görebiliyordu.</p>

  <p>Claudia simsiyah saçlarını tek örgü halinde toplamış, ensesi ortaya çıkmıştı. Ufak, biçimli başını destekleyen boynu ince bir sütuna benziyordu. Afrika güneşi altında bronzlaşmaya başlamış olan boynu ve yanağı hâlâ öfkesinden kıpkırmızıydı.</p>

  <p>Sean onu incelerken Claudia'nın yüzündeki pembelik geçti. Kız kendini toplamaya başladı.</p>

  <p>Avcı yine sessizce güldü. Kendi kendine, duyguların fena uyandı, dedi. Ve sen bu kadarına bile gelemiyorsun, küçük cadı. Sonra dikkatini karşı kıyıdaki otların arasına gizlenmiş olan aslana verdi.</p>

  <p>Hayvanı tekrar ancak karanlık bastırdıktan sonra görebildiler. Artık sadece batı ufku aydınlıktı. Ama Sean yemi ve gizlenme yerini son ışıkları alacak biçimde hazırlatmıştı. Aslan ayağa kalkarken avcılar otların hışırdayarak dalgalandığını farkettiler. Hepsi de heyecanla öne doğru eğildiler. Riccardo tüfeğinin dipçiğini omzuna dayayarak uzun bir boru biçimindeki teleskopik nişangâhtan baktı.</p>

  <p>Aslan birdenbire otların arasında belirdi. Biçimi belli olmayan kara bir yığın gibiydi. Hayvan art ayaklarının üzerinde yükselerek yeme uzanırken buna bağlı olan zincirin gıcırdadığını duydular. Aslan etten bir parça koparıp yemeye başladı.</p>

  <p>Sean, Riccardo'ya, «Görebiliyor musun?» diye sordu. Aslan o kadar gürültü ediyordu ki, hemen hemen normal sesle konuşmuştu. Riccardo cevap vermedi. Tüfeğinin uzun namlusuyla daireler çiziyor, batan güneşin son ışıklarında çaresizce nişan almaya çalışıyordu.</p>

  <p>Sonunda yenilgiyi kabul etti. «Hayır. Çok karanlık.»</p>

  <p>Claudia aslanın öldürülüşüne tanık olmayacağı için rahatladı. Ama Sean usulca, «Pekâlâ.» dedi. «Bekleyecek ve şafak zamanı şansımızı deneyeceğiz.»</p>

  <p>«Bütün gece burada mı bekleyeceğiz?» Claudia, Sean'un ona konuşmamasını tembih etmiş&nbsp;<span style="line-height: 1.3em; text-indent: 1em;">olmasına rağmen yine de dayanamamıştı.</span></p>

  <p>Sean onun bu telaşıyla alay etti. «Her şeye katlanmaya razı değil miydin?»</p>

  <p>«Ama... Ama... Job kamyonu getirmez mi?» Kız çaresizce konuşmuştu.</p>

  <p>«Job silah sesi duymadıkça gelmez.» Claudia bu sözler üzerine üzüntüyle iskemlesinde büzüldü.</p>

  <p>Soğuk gece sona ermek bilmedi. Nehir yatağındaki durgun gölcüklerden yükselen sivrisinekler etraflarında dönüyor, Claudia'nın açıkta kalan yerlerine sürdüğü ilaca da aldırmıyorlardı.</p>

  <p>Nehrin karşı tarafında aslan zaman zaman et yiyor, sonra da dinleniyordu. Gece yarısını biraz geçe kükremeye başladı. Rahatsızca kestiren Claudia etrafta yankılanan ses yüzünden telaşla uyandı. Yüreği ağzına gelmişti. O korkunç ses boğuk homurtularla sona erdi.</p>

  <p>Claudia soluk soluğa, «Neden böyle yapıyor?» diye sordu.</p>

  <p>«Bütün dünyaya buranın patronunun kim olduğunu açıklamak için.»</p>

  <p>Sonra sırtlanlar geldi. Bir hortlak sürüsü gibi sesler çıkarıyor, et kokusu yüzünden heyecanla uluyorlardı. Aslan otların arasından koşarak, kükreyip hırlayarak onları kovdu. Ama yeniden et koparmaya başladığı zaman sırtlanlar geri döndüler. Leşin asılı olduğu ağacın etrafında huzursuzca bir daire oluşturarak, sanki aslanla alay ediyormuş gibi kahkahaları andıran sesler çıkardılar.</p>

  <p>Claudia şafak sökmeden önce yine rahatsız bir uykuya daldı. İskemlesinde büzülmüş, başını biçimsizce yana çevirmişti. Sonra irkilerek uyandı. Etraf, yaban öküzünün leşine bağlı olan zincirin halkalarını görecek kadar aydınlanmıştı.</p>

  <p>Yakındaki ormanda çıplak kafalı, acayip iki siyah kuş ötüyordu. Yanında Riccardo gerinerek esnedi. Sean ayağa kalkarken tahta platform sarsıldı.</p>

  <p>Claudia, «Neler oldu?» diye mırıldandı. «Aslan nerede?»</p>

  <p>Babası, «Bir saat önce gitti,» dedi. «Etraf, ateş edecek kadar aydınlanmadan çok önce.»</p>

  <p>«Bu kediyi ancak bir yoldan avlayabilirsin, Capo. Işıklandırmayla. Ama tabii şansın yardım ederse, o da başka.»</p>

  <p>Riccardo gülümsedi. «Ben şanslı bir adamım.»</p>

  <p>O sırada kamyonun motor gürültüsünü duydular. Job onları almaya geliyordu.</p>

  <p><span style="line-height: 1.3em; text-indent: 1em;">O günü kampta geçirdiler ve uyudular. Ama o akşam tekrar gizlenme yerine gittikleri zaman aslan ortalarda yoktu. Hayvan ertesi gece de yeme gelmedi. Böylece yine durgun bir dönem başladı. Sean ve adamları aslanı bulmak için canla başla uğraştılar ama yararı olmadı.</span><br /></p>

  <p>Sean'un fili izlemeleri için yolladığı rehberlerden de bir haber çıkmadı. Riccardo Monterro'yu ise ovalarda dolaşan kara antilop, geyik ve ceylanları avlamak hiç ilgilendirmiyordu.</p>

  <p>Nehrin kıyısında sadece iki dişi aslanla yavruları kalmıştı.</p>

  <p>Sean, «Courtney'in beş yıldızlı oteli,» diye söyleniyordu. «Her gün en nadide yemekler.»</p>

  <p>Sürü, avcıların gelip gitmesine öyle alışmıştı ki, grup geldiği zaman aslanlar sadece yüz metre kadar geriliyor ya da ormana giriyorlardı. Dişiler laf ola biraz homurdanıyor ve ağaca yeni leş asılmasını ilgiyle izliyorlardı. Kamyonun hareket etmesini sabırsızca bekliyor ve daha avcılar uzaklaşmadan son yiyeceği incelemek için koşuyorlardı.</p>

  <p>Ama Büyük Frederick dönmüyordu. Artık yemin etrafında hayvanın o dev ayak izlerini de bulamıyorlardı. Sean'un her gün dolaştığı toprak yollarda da. Avcı kampın etrafındaki altmış kilometrelik alanı arıyordu.</p>

  <p>Riccardo, «Ama aslan neden böyle ortadan kayboldu?» diyordu.</p>

  <p>«Çünkü o bir kedi. Ve bir kedinin aklından geçenleri kim bilebilir?»</p>

  <p class="yildiz">***</p>

  <p>Gizlenme yerindeki kısa ama ateşli olaydan sonra Sean'la Claudia'nın arasındaki ilişki değişmişti. Tartışmaları daha acılaşmıs ve düşmanca bir hal almıştı. Gizlemedikleri öfkelen artmıştı. Birbirlerinin rahatını kaçırmak için ellerinden geleni yapıyorlardı.</p>

  <p>Kız onu «ırkçı» diye suçladığı zaman Sean gülüyordu. «Amerika'da bu, bir adamın siyasi hayatını sona erdirecek ya da işini mahvedecek veya toplumdan dışlanmasına neden olacak en büyük hakaret sayılıyor! Hepinizin ödü patlıyor bu sözcükten. Zenciler de bunu biliyor ve bu durumdan ellerinden geldiğince yararlanıyorlar. En aklı başında, amansız bir işadamına ya da politikacıya bu sözü söylediğin zaman köpek yavrusu gibi yerlerde yuvarlanıyor ve inliyor.» Sean'un sesi neşeliydi. «Burası Amerika değil, cicim. Bizler bu sözden korkmuyoruz. Burada ırkçılık, kabile kültürü ve ilişkileriyle aynı anlamdadır. Ve biz hepimiz de kabileye önem veririz. Özellikle siyahlar. Eğer sen. gerçek ırkçılık ve kabileciliğin ne demek olduğunu anlamak istiyorsan, yeni bağımsızlığına kavuşan Afrika ülkelerinden birinde yaşamalısın. Sıradan bir zenci politikacıya 'ırkçı' dediğin zaman bunu iltifat olarak alır. Sanki onu 'vatansever' diye tanımlamışsın gibi sevinir.»</p>

  <p>Kırılan kızın itirazları Sean'un çabalan için büyük bir ödül oluyor ve onun damarına basmak için yeni yollar arıyordu.</p>

  <p>Sean, «Sen benim Güney Afrikalı olduğumu biliyor muydun?» diye sordu.</p>

  <p>Claudia fena halde şaşırdı. «Ben senin İngiliz olduğunu sanıyordum.»</p>

  <p>Sean başını sallayarak kızın tepesini attıran o tavrıyla gülümsedi. «Herhalde devletinin ülkem aleyhinde aldığı zorlatıcı&nbsp;önlemleri de onaylıyorsun. Yaptırımları.»</p>

  <p>«Tabii. Her dürüst insan onaylar.»</p>

  <p>«Doğrudan doğruya bir milyon zencinin aç kalmasına neden olsa bile, öyle mi?» Sean kızın cevabını beklemeden ekledi. «Ya Amerikan firmalarının ülkemde yatırımlar yapmamalarıyla ilgili karar. Onu da destekliyor musun?»</p>

  <p>&nbsp;Claudia gururla, «Üniversitedeyken bu konuyla ilgili bir kampanyaya katıldım,» diye açıkladı. «Hiçbir yürüyüş ya da toplantıyı kaçırmadım.»</p>

  <p>«Demek planın şu: Misyonerlerini geri çekerek, katedrali yakarak bir ülkeyi dine davet etmek. Harika!»</p>

  <p>«Sen konuyu çarpıtıyorsun.»</p>

  <p>«Çabaların başarılı olduğu için sana minnet duymalıyız. Sen kendi vatandaşlarını bizim mallarımızı yine bize dolar üzerinden beş sente satmaya zorladın. Güney Afrika'da bir gece içinde iki yüz multimilyoner yaratıldı böylece. Ve onların hepsinin de suratları beyazdı. Seni kutlar, içtenlikle teşekkür ederiz, cicim.»</p>

  <p>Böyle tartışırken aralarındaki gizli bağın farkındalardı. O paylaştıkları fiziksel dokunuş anı aralarında zehirli bir yılan gibi yatıyordu. Tehlikeli ama çekici bir yaratık gibi.</p>

  <p>Claudia hemen hemen iki yıldan beri bir erkekle ilişkiye girişmemişti. Kısa bir süre birlikte yaşadığı ama sonra adamın evlenme ısrarlarına dayanamadığı için bıraktığı doktordan beri.</p>

  <p>Bu tür bir yaşam onun Latin tabiatına uymuyordu ama çok titizdi. Gece çadırında yatarken babasıyla konuşan Sean'un sesini dinlediğini farkediyordu birdenbire. O yumuşak tatil sesi.</p>

  <p>Ava, Riccardo'ya, «İyi geceler,» diyerek çadırına giderken kızınkinin yakınından geçiyordu.</p>

  <p>Claudia o zaman kaskatı kesiliyor ve onun ayak seslerini dinliyordu. Sean içeri girerse onu buz gibi bir tavırla, hakaretlerle kovmayı planlıyordu. Ama adam duraklamadan geçip gittiği zaman da düş kırıklığına uğruyordu.</p>

  <p>Safarinin dokuzuncu günü nehrin kıyısındaki yemi kontrola gittikleri zaman genç dişi aslan saldırgan davrandı. Gözleri tümüyle iyileşmiş olan hayvan Sean kamyondan inerken ona dişlerini göstererek yalandan saldırmaya kalktı. Kuyruğunu hızla sallayıp duruyordu.</p>

  <p>Sean ona dikkatle baktı, sonra da sevinçle, «Aksi Taze kızışmış,» diye açıkladı. «İşte Büyük Frederick'in karşı koyamayacağı bir yem. Bana şanslı bir adam olduğunu söyledin. Capo.&nbsp;Şimdi bakalım ne kadar şanslısın?»</p>

  <p>Sean bu olağanüstü fırsatı kaçırmak istemiyordu. Vurdukları hayvanın leşini o iri erkek aslanı gördükleri açıklıktaki ağaca astılar yine. Ama dişi aslanların yetişebileceği kadar alçağa. Öğleden sonra ağaçtaki gizlenme yerine çıktılar. Dişi aslanlar bir saat kadar sonra taze kanın kokusunu aldılar. Nehrin kuru yatağından koşarak geldiler. Onları birbirleriyle boğuşan yavrular izledi. Yaşlı dişi taze leşten bol bol et kopararak yerken, genç olanı sadece az bir parçayla yetindi. Ağacın altındaki ezilmiş otların üzerinde huzursuzca dolaşıyor, zaman zaman da durup ormana bakıyordu. Öyle anlarda başını eğiyor, alçak sesle acı acı inliyordu. Bu seste ıstırap ve özlem vardı. Claudia bu güzel hayvanın derdini anladığını fark etti.</p>

  <p>Sean kızın omzunun arkasından, «Aferin sana,» dedi. «Erkeğini çağır. Ona kendisini burada nelerin beklediğini söyle.»</p>

  <p>Claudia öfkeyle, haksızlık bu, diye düşündü. Dişiyi böyle kullanmak yanlış.</p>

  <p>Birdenbire iki dişi de ormana doğru döndüler. Endişelenen yavrular annelerinin arkasına sindiler. Sonra genç dişi otların arasından ilerleyerek sevinçle hırladı.</p>

  <p>«Dikkat, Capp.» Sean elini Riccardo'nun koluna koymuştu. Onun tüfeği kaldırmasını engelliyordu. «Acele etme.»</p>

  <p>Sonra aslan ormandan çıktı. Dişiye doğru heyecanla giderken önce otların arasında yelesini gördüler. Dişi utanmazca atıldı ve erkekle otların arasında biraraya geldiler.</p>

  <p>Claudia, olduğu yerde kımıldandı. Sean parmaklarını kızın bacağına sürdü. Claudia'nın kasları gevşeyiverdi.</p>

  <p>Sonra erkek aslan başını arkaya atarak kükredi. Dişi as<span style="line-height: 1.3em; text-indent: 1em;">lan da ona katıldı. Claudia aynı anda elini Sean'unkinin üzerine koydu ve küçük parmağını yakalayarak hırsla geriye doğru büktü. Neredeyse parmağı yerinden çıkarıyordu. Avcının elinden omzuna doğru müthiş bir acı yayıldı. Az kalsın bağıracaktı. Ama Riccardo yanlarında oturuyordu. İskemlenin branda bezinden yanı kızın belinden aşağısını gizliyordu ama Riccardo mutlaka Sean'un ne yaptığını anlayacaktı. Avcı bütün gücünü kullanarak sesini çıkarmadı. Elini çekerek usulca küçük parmağını ovdu. Claudia’nın dudağının kinci bir gülümseyişle kıvrılmış .olduğunun farkındaydı.</span></p>

  <p>Dişi aslan nehrin ötesinde ayağa kalkarak silkindi. Sonra da memnun bir tavırla nehrin yatağına indi. Orada durup uzun otların arasında oturan erkeğe baktı.</p>

  <p>«Hazır ol, Capo.» Sean hâlâ parmağını ovuyordu.</p>

  <p class="yildiz">***</p>

  <p>Akşamın beşi olmuştu. Güneş ışınlarının geliş açısı çok uygundu, karşı kıyıyı sahneymiş gibi aydınlatıyordu. Riccardo Monterro, Sean'un ava çıkardığı avcıların en ustasıydı. Bu kadar&nbsp;<span style="line-height: 1.3em; text-indent: 1em;">uzaklıktan aynı noktaya üç kurşun gönderebilirdi.</span></p>

  <p>Dişi aslan çekici bir tonda, miyavlar gibi bir ses çıkardı. Erkek aslan ayağa kalkarak onun peşinden nehir yatağına gitti. Dişinin yanında durdu. Güneşin altın ışıkları onu iyice aydınlatıyordu.</p>

  <p>Sean, «O Tanrının sana bir armağanı, Capo,» diye fısıldadı. «Onu vur.»</p>

  <p>Riccardo ağır ağır tüfeğini kaldırdı. Teleskopik mercekten aslana baktı. Şimdi hayvanın kıvırcık ve gür yelesini, derisinin altındaki kasları bile görebiliyordu. Hayvanın omzunun hemen aşağısında atnalı biçiminde bir yara izi vardı. Şans getiren atnalı biçiminde bir iz.</p>

  <p>Çok uygun bir hedef oluşturuyordu bu. Riccardo yaraya nişan aldı.</p>

  <p>Claudia babasının yanında dehşetten donmuş gibi oturuyordu. Erkek aslan başını çevirerek ona doğru baktı. Aslanların çiftleşmesi kızı çok etkilemiş ve sarsmıştı. Claudia, ölemeyecek kadar muhteşem, diye düşündü. Ve farkına varmadan ağzını açarak olanca gücüyle avaz avaz bağırdı. «Kaç! Kahretsin! Kaçmana bak!»</p>

  <p>Sonuç Claudia'yı bile şaşırttı. Bir canlının böylesine hızlı hareket edebileceğine hiç tanık olmamıştı. Üç iri hayvan tembel tembel dururlarken birdenbire canlandılar. Kımıldayan, altın rengi iri birer lekeleye dönüştüler. Yaşlı dişi hemen uzun otların arasında gözden kayboldu.</p>

  <p>Bütün yavrular onun peşinden koştular. Genç dişi nehrin kıyısından ok gibi atıldı. Sanki ayaklan yere değmiyordu. Erkek aslan da onu izledi. Bütün iriliğine ve koskoca bir yığına benzeyen yelesine rağmen o da dişi kadar çevikti.</p>

  <p>Riccardo Monterro yerinde döndü. Silahıyla aslanları izliyordu. Dişi aslan otların arasına dalarak gözden kayboldu. Erkek onun peşinden giderken silah patladı. İnsanın kulaklarını sağır edecek gibi, acı veren bir sesti bu. Parlak güneş ışığında bile bir alevin dil gibi nehir yatağını aştığını gördüler.</p>

  <p>Erkek aslan sendeledi. Bir defa öksürdükten sonra ottarın arasına daldı. O sessizlikte tüfeğin gürültüsü hâlâ kulaklarında yankılanıyordu. Şaşkın şaşkın boş açıklığa baktılar.</p>

  <p>Sean usulca, «Aferin, cicim,» dedi.</p>

  <p>Claudia meydan okurcasına, «Pişman değilim,» diye cevap verdi. Babası öfkeyle tüfeğini doldurdu. Ayağa kalkarak kızına hiç bakmadan derme-çatma el merdiveninden indi.</p>

  <p>Sean da çiftesini alıp onu izledi. Ağacın dibinde durdular. Riccardo göğüs cebinin düğmesini açarak domuz derisinden 'yapılmış bir tabaka çıkardı. Sean'a bir Havana sigarı verdi. İki'si de bütün gün hiç sigar ya da pipo içmemişlerdi. Ama Sean şimdi sigarın ucunu dişleriyle kopardı.</p>

  <p>İki adam sigarlarını yakarak bir süre sessizce tüttürdüler. Sonra Sean usulca, «Hayvanı neresinden yaraladığını söyle, Capo,» dedi.</p>

  <p>Riccardo o kadar deneyimli bir nişancıydı ki, ateş ettikten hemen sonra kurşunun avın neresine isabet ettiğini söyleyebilirdi. Ama şimdi durakladı, sonra da istemeye istemeye, «O&nbsp;kadar&nbsp;çok hızlı koşuyordu,» diye mırıldandı. «Ben de fazla acele ettim. Biraz beklemem gerekirdi.»</p>

  <p>Sean sordu. «Kurşun hayvanın karnına mı geldi?»</p>

  <p>Riccardo başını salladı. «Evet. Karnına.»</p>

  <p>Sean, «Kahretsin!» dedi. «Kahretsin! Ve kahretsin!»</p>

  <p>İkisi karşı kıyıdaki sık otlara doğru baktılar.</p>

  <p>Tayota kamyon silah atılmış olduğu için on dakika sonra geldi. Shadrach, Job ve Matatu beklentiyle gülümsüyorlardı. Riccardo Monterro'yla altı safariye katılmışlardı. Adamın o zamana kadar avını kaçırdığını hiç görmemişlerdi. Üç zenci taşıttan atlayarak nehrin diğer kıyısına baktılar. Yüzlerindeki gülümseme yavaş yavaş silindi ve Sean'un açıklaması üzerine de yerini derin bir sıkıntıya bıraktı. «İntumbu! Sarsaklarından!»</p>

  <p>Zenciler kamyona gidip sessizce gerekli hazırlıkları yapmaya başladılar.</p>

  <p>Sean gözlerini kısarak güneşe baktı. «Bir saat sonra karanlık basacak. Yaranın sertleşmesi için bekleyecek zamanımız yok.»</p>

  <p>Riccardo, «Onu sabaha kadar öyle bırakabiliriz,» dedi. «O sırada iyice güçsüz düşmüş olur.»</p>

  <p>Sean, «Hayır,» der gibi başını salladı. «Aslan orada ölürse sırtlanlar işini bitirir. Elimize bir şey geçmez. Zaten zavallı hayvanın bütün gece acı çekmesine izin veremeyiz.»</p>

  <p>Claudia gizlenme yerinden aşağıya inerken ikisi de sustular. Kız yere indiğinde avcıya da, babasına da bakmadı. Siyah örgüsünü meydan okurcasına arkasına atarak hızla kamyona gitti. Öne oturup kollarını kavuşturdu. Gözlerini sert bir ifadeyle ilerde bir noktaya dikti.</p>

  <p>Riccardo, «Çok üzgünüm,» dedi. «Kızımı yirmi altı yıldan beri tanıyorum. Onun böyle bir işe kalkışacağını tahmin etmeliydim.»</p>

  <p>Sean ona doğrudan doğruya cevap vermedi. «Senin bizimle gelmen şart değil, Capo.&nbsp;Claudia'yla kalabilirsin. Ben karşıya geçecek ve işi tamamlayacağım. Bana bunun için para veriyorsun.»</p>

  <p>Bu kez de Riccardo bu sözleri duymazlıktan geldi. «Rigby tüfeği alacağım.»</p>

  <p>Sean, «Ona yumuşak burunlu kurşun doldurmayı unutma,» diye önerdi.</p>

  <p>«Unutmam.» İkisi yan yana kamyona gittiler. Riccardo elindeki daha hafif Weatherby tüfeği bırakıp Rigby'i aldı. Sonra da yumuşak burunlu kurşunlara uzandı. Bunlar yarada patlarken genişliyorlardı.</p>

  <p>Sean da taşıtın yanına dayanarak çiftesindeki kurşunları değiştirdi. «Zavallı hayvan...»</p>

  <p>Riccardo'ya bakıyordu ama aslında sözleri Claudia'ydı. «Aslında temizce ölecekti. Ama şimdi orada bir yerde, otların arasında barsaklarının yarısı yerde sürünerek yaşıyor. En çok acı veren yara karında açılandır.» Kızın yüzünü buluğunu ve renginin uçtuğunu farketti. Ama Claudia dönüp bakmadı. Sean bir gulyabaniye yakışacak bir zevkle konuşmasını sürdürdü. «Şansımızın yardım etmesini ve içimizden birinin ölmemesini dilerim.&nbsp;Herhalde ölen Matatu olacak. Onun izleri takip etmesi için önden gitmesi gerekiyor. Ve o ufaktefek deli hiçbir işten kaçmaya da yanaşmıyor. Evet, bugün içimizden biri ölecek bu Matatu olacak.»</p>

  <p>Claudia istememesine rağmen izlemen ufak tefek Ndorobo'ya acıyarak baktı. Riccardo, «Kes artık, Sean,,» diye emretti. «Claudia ne kadar budalaca davrandığını biliyor.»</p>

  <p>Sean sordu. «Gerçekten biliyor mu dersin? Hiç sanmıyorum. Pekâlâ, Capo. Deri ceketini giy.&nbsp;Aslan yere devirirse seni biraz koruyabilir. Ama pek fazla değil.»</p>

  <p class="yildiz">***</p>

  <p>Üç zenci nehrin kıyısında bekliyorlardı. Job saçma doldurulmuş büyük çifteyi almıştı. Ama diğer ikisi silahsızdılar. Yaralı bir aslanı, silah olmadan sık otların arasında izlemek özel bir cesaret isterdi.</p>

  <p>Claudia o üzüntüsü arasında bile zencilerin Sean'a nasıl büyük bir güvenle baktıklarını fark etti. Daha önce de çok kez ölüm tehlikesiyle karşılaştıklarını ve bu yüzden aralarında özel bir bağ olduğunu sezdi. O dördü kardeşlerden çok daha yakındılar birbirlerine. Ya da âşıklardan. Claudia ani bir haset duydu. Hayatı boyunca hiçbir insana böyle yakın olamamıştı.</p>

  <p>Sean her zencinin omzuna dokundu. Sonra da Job'a alçak sesle bir şeyler söyledi.</p>

  <p>Matabele'nin yakışıklı yüzünde üzgün bir ifade belirdi. Bir an itiraz edecek gibi oldu. Sonra&nbsp;itaatle başını sallayarak kamyona doğru gitti. Elinde çifteyi Claudia’nın yanında adeta nöbet tutmaya başladı.</p>

  <p>Sean çift namlulu tüfeğini koluna dayayarak, parlak ve gür saçlarını parmaklarıyla alnından geriye taradı. Sonra perçemlerinin gözlerine düşmemesi için alnına deriden örülmüş bir bant bağladı.</p>

  <p>Claudia, Sean'dan nefret ediyordu, yine de bir kahraman gibi son hazırlıklarını yapan adama karşı hayranlık duydu. Şu anda korkunç bir tehlike ve ölüm olasılığıyla karşı karşıyaydı. Üstelik bunlara Claudia sebep olmuştu. Sean'un safari ceketinin kolları kesilmişti, ayağı haki bir şort vardı. Çıplak kol ve bacakları güneşten yanmıştı. Riccardo'dan da uzun boyluydu. Ama beli daha ince, omuzları ise daha genişti. O ağır silahı tek eliyle rahatlıkla taşıyordu.</p>

  <p>Sean kıza baktı. Yeşil gözlerinde ciddi ve aşağılayıcı bir anlam vardı. Claudia birdenbire bir felaket olacağını sezdi. Avcıya nehri aşmaması için yalvarmak istedi. Ama o daha konuşamadan Sean arkasını döndü.</p>

  <p>«Hazır mısın, Capo?» diye sordu. Riccardo, «Evet,» der gibi başını salladı. Yüzünde ciddi bir ifade belirmişti. Avcı ekledi. «Pekâlâ. Gidelim.» Matatu'ya işaret etti. Ufaktefek iz sürücü öne geçerek onları nehrin kıyısından indirdi.</p>

  <p>Nehrin yatağında av konumu aldılar. İz sürücü önde, Sean hemen onun arkasındaydı.</p>

  <p>Dikkatle sazlara bakıyordu. Riccardo av sırasında bir kargaşa olmaması için Sean'u on adım geriden izliyordu. Shadrach ise en arkadaydı.</p>

  <p>Karşı kıyının yakınında bir an durup etrafı dinlediler. Yukarı çıkarak yemin bağlı olduğu ağaca vardıkları zaman da. Sonra ağır ağır yürüdüler. Afrika yaralı bir aslanın peşinden hızla ilerleyen avcıların mezarlarıyla doluydu. Matatu bütün dikkatini yere vermişti. Başını kaldırıp önünde bir duvar oluşturan otlara bakmıyordu bile. Bu bakımdan tümüyle Sean'a güveniyordu. Otların başladığı bir yerde hafif, ıslık gibi bir ses çıkardı. Elleri arkasında gizlice bir işaret yaptı.</p>

  <p>Sean dönüp Riccardo'ya bakmadan usulca, «Kan,» diye fısıldadı. «Ve karın tüyleri.&nbsp;Haklıymışsın, Capo. Aslanı karnından vurmuşsun.» Otların saplarına kanlar bulaşmıştı. Avcı, Matatu'ya, «Akwendi!» dedi. Sonra da bir kayanın üzerinden buz gibi göle dalmaya hazırlanan biri gibi derin bir nefes aldı. Bu soluğunu tutarak yüksek otların arasına daldı.</p>

  <p>Artık hiçbir şey göremiyordu.</p>

  <p>Grup otların arasında ağır ağır ilerledi. Otlar insan boyundan daha uzundu.</p>

  <p>Aslanın kanları otlara bulaşmış, geçtiği yerlerde saplar eğrilmişti. O yüzden hayvanı izlemek kolaydı. Sean'la Matatu otlardaki kanlara bakarak aslanın yarasının yerini hesapladılar. Kana karışan pislikler kurşunun barsakları da delmiş .olduğunu gösteriyordu.</p>

  <p>Öldürücü bir yaraydı. Ama aslan ağır ağır, acı çeke çeke ölecekti.</p>

  <p>Otların arasında yirmi metre kadar ilerledikten sonra Matatu durdu ve ziftli gibi gözüken, koyu renk bir kan gölcüğünü işaret etti. «Burada durmuş,» diye fısıldadı.</p>

  <p>Sean başını salladı. «Evet. Fazla ilerlemiş olamaz. Şimdi bizi bekliyor, Matatu. Saldırdığı zaman koşarak arkama geç. Seni duyuyor musun?»</p>

  <p>Matatu güldü. İkisi de iz sürücünün bu emre uymayacağını biliyorlardı. Matatu saldırı karşısında hiç kımıldamadan duracaktı.</p>

  <p>«Pekâlâ, seni geri zekâlı küçük budala!» Sean'un sinirleri gerilmişti. «Haydi bakalım.»</p>

  <p>Matatu mutlu mutlu, «Geri zekâlı küçük budala!» diye tekrarladı. Sean'un bu sözleri onunla çok gururlandığı zaman soylediğini biliyordu. Ya da yaptığı bir işi beğendiği zaman.</p>

  <p>Kan izlerinin yanından ilerlediler. Her üç, dört adımda bir duruyorlar, Sean ileriye, otların arasına çakıllar atıyordu. Bir ses çıkmazsa tekrar ihtiyatla yürüyorlardı.</p>

  <p>Sean arkasında Riccardo'nun Rigby'nin emniyetini açıp kapadığını duyuyordu. Bu sinirli hareket adamın heyecanını ortaya koymaktaydı. Sean'un sinirine dokunuyordu bu ses ama Riccardo'ya yine de hayranlık duyuyordu. Bu, bir insanın girişebileceği en tehlikeli işti.</p>

  <p>Hiçbir yaratık karnından yaralanmış biri aslan kadar yırtıcı olamazdı. Bu Sean'un işiydi. Ama Riccardo'da bir erkeğin yasamı boyunca ancak bir kez geçireceği bu navda o ana kadar başarısızlığa uğramamıştı.</p>

  <p>Sean korkuyu düşündü. Bazı erkekler için korku insanı saf, katlayan, mahveden bir duyguydu. Ama Sean gibiler için bir tutkunluktu. Avcı şimdi de canlanmış, kendini korkuya teslim etmişti. Uyuşturucuya bağımlılığı olan bir insanın eroin dolu bir enjektöre teslim olması gibi bir şeydi.</p>

  <p>Sean ilerdeki otların arasından bir ada gibi yükselen abanoz ağacı kümesine yine taş attı.</p>

  <p>Ve aslan birdenbire kükredi.</p>

  <p>Sean için ölüm korkusunun verdiği zevk dayanılacak gibi değildi. Duygusal orgazmdı bu. Ve kadınların verdiği zevkten çok üstündü. Sean silahının emniyetini açarak, «Aslan geliyor. Matatu,» dedi. «Kaç!» Sesi sevinç doluydu. Zaman sanki yavaşladı. Bu da yine korkunun neden olduğu bir fenomendi.</p>

  <p>Sean gözünün ucuyla Riccardo Monterro'nun yanına geldiğini gördü. Adam ateş hattındaki yerini almıştı. Sean bunun Riccardo'ya neye malolduğunu biliyordu.</p>

  <p>Yüksek sesle, «Bravo,» dedi. Aynı anda abanozlar sarsıldı. Ağır bir gövde ağaçların arasından geçmişti. Hayvan dehşet verici bir biçimde kükreyerek, homurdanarak üzerlerine doğru geldi.</p>

  <p>Matatu hiç kımıldamadan durdu. Asla kaçmazdı. Sean iz sürücünün bir yanına geçti.</p>

  <p>Riccardo da diğer yanına. Aslan saldırırken iki adam otlara doğru nisan aldılar.</p>

  <p>Otlar birdenbire ayrıldı ve sarı, dev bir gövde üzerlerine atıldı.</p>

  <p>Sean'la Riccardo aynı anda ateş ettiler. Silah sesleri aslanın öfkeli kükreyişlerini boğdu.</p>

  <p>Sean ikinci kez ateş etti. Aslan sanki bir kayaya çarpmış gibi durakladı. Riccard.o da Rigby'nin tetiğini çekip duruyor, silah sesleri etrafta yankılanıyordu. Son nefesini veren aslan ayaklarının dibine yığıldı. İki adam şimdi silahlarını kaldırmış öylece duruyorlardı.</p>

  <p>Kanları akan ölü hayvana bakakalmışlardı. Olayın vahşiliği ve çabukluğu onları sersemletmişti. Kafalarının içinde hâlâ silah sesleri yankılanıyordu.</p>

  <p>Shadrach o sessizlikte ilerledi. O da Matatu gibi yerinden hiç kımıldamamıştı. Zenci hayvana yaklaşarak eğildi. Sonra da hızla doğrularak bağırdı. «Bu o aslan değil!»</p>

  <p>Aynı anda erkek aslan dişinin yaptığı gibi otların arasından saldırdı. Ama hayvan eşinden de hızlıydı. Onu karnındaki sancı ve kalbini dolduran kara öfke hızlandırıyordu. Avcılar gafil avlandılar. Silahlarını doldurmamış, üstelik dişi aslanın ölüsünün etrafında toplanmışlardı.</p>

  <p>Ve Shadrach onlarla aslanın arasındaydı.</p>

  <p>Erkek aslan ağzını açtığı gibi Shadrach'ın kalçasına dişlerini geçirdi. O hızla zencinin hemen arkasında duran gruba da çarptı. Diğerleri de yere devrildiler. Sean yere arkaüstü yuvarlandı. Kürek kemiklerini ve ensesini onu sersem eden bir şiddetle toprağa çarptı.</p>

  <p>Çiftesinin namluları göğsüne battı. Müthiş bir acı duydu ama silahını bırakmadan yerde döndü, Aslan üç metre ötede Shadrach'ı vahşice hırpalıyordu. Zenciyi dev pençelerinin altına almış, kalçasını ve bacağının üst kısmını parçalıyordu.</p>

  <p>Sean silahını yeniden doldururken, neyseki leopar değil, diye düşündü. Leopar bir grup insanın içinden bir tekini kendine kurban olarak seçmezdi. Hızla birinden diğerine gider, şaşırtıcı bir süratle hepsini yaralar ve öldürürdü. Leoparın asıl avı kısa kuyruklu Afrika maymunlarıydı. Onun için de kurbanlarının kafasına saldırmayı öğrenmişti. Avının baş&nbsp;derisini yüzer ve kafatasının tepesini koparırken, arka ayaklarıyla da karnını tekmeleyerek sarı pençeleriyle barsaklarını deşerdi. Bu işi çok çabuk ve ustalıkla yapardı.</p>

  <p>Sean, Riccardo'nun otların arasında dizlerinin üzerinde doğrularak yerdeki Rigby'e doğru süründüğünü gördü.</p>

  <p>Sean ona, «Ateş etme, Capo!» diye bağırdı. Böyle bir kargaşada elinde dolu bir silah olan deneyimsiz bir adam saldıran bir hayvandan yüz defa daha tehlikeli olabilirdi. Rigby'nin&nbsp;kurşunları aslanın gövdesini delip geçer ve daha arkadaki avcılara gelebilirdi.</p>

  <p>Aslan Shadrach'ın bacağını çiğniyordu. Sean o korkunç dişlerinin altında kırılan kemiklerin kızarmış ekmeğinkine benzeyen çatırtısını duyuyordu. Genzine aslanın pis kokusu ve toz doluyordu. İnsan ve hayvan kanlarının kokuları da.</p>

  <p>Sean onların ötesinde Riccardo'nun silahını almış olduğunu gördü. Dizlerinin üzerindeydi adam. Geçirdiği şok yüzünden suratı bembeyaz olmuştu. Rigby'e kurşun dolduruyordu.</p>

  <p>Sean tekrar, «Ateş etme!» diye haykırdı. Aslan ikisinin arasındaydı. Hayvana çarpacak bir kurşun sonunda onu bulacaktı.</p>

  <p>Yerde yatan bir adamı parçalamaya çalışan aslanı, ikisini birden öldürmeden vurmanın özel bir yöntemi vardı. Kurbanını pençelerinin altına almış bir aslana doğru koşarak onu vurmak öldürücü derecede tehlikeliydi. Sean ayağa kalkmak için çabalamadı. Yerde bir kütük gibi üç kez yuvarlandı. Scouts Birliğindeki eğitimi sayesinde bu manevra onda bir huy halini almıştı.</p>

  <p>Şimdi aslanın yanında yatıyordu. Vücudu neredeyse hayvana dokunacaktı. Tüfeği aslanın kaburgalarına dayayarak hafifçe yukarıya doğru nişan aldı ve tetiği çekti.</p>

  <p>Kurşunlar aslanı Shadrach'ın üzerinden uçurdu adeta. Hayvan yana düştü. Sırtından fırlayan kurşunlar havaya uçtu.</p>

  <p>Sean silahı atıp Shadrach'ın yanında diz çöktü. Zenciyi kollarına alarak bacağına baktı.<br /></p>

  <p>Aslan dişlerini zenciye birer hançer gibi saplamıştı. Shadrach'ın siyah eti kalçasından dizine kadar delik deşik olmuştu. Sean, «Matatu,» diye bağırdı. «Toyota. Ecza kutusu. Çabuk getir.» İz sürücü hemen otların arasında kayboldu.</p>

  <p>Riccardo sürünerek Sean'un yanına geldi ve zencinin bacağına bir göz attı. «Tanrım. Kalça kemiği.» Yaraların en derininden parlak, temiz kan dışarı fışkırıyordu. Sean parmaklarını&nbsp;sıcak ete soktu. Lastiğe benzeyen, ıslak atardamarı baş ve işaret parmaklarıyla sıktı.</p>

  <p>Olanca sesiyle, «Çabuk ol, Matatu!» diye gürledi. «Küçük ahmak, çabuk koş!»</p>

  <p>Kamyon en fazla üç yüz metre ötedeydi. Matatu ürkmüş bir ceylan gibi koşuyordu. Birkaç dakika sonra döndü. Job da yanındaydı. Beyaz ecza sandığını getiriyordu.</p>

  <p>Sean, Job'a çabucak, «Aletler,» dedi. «Hemostatiar.» Job ona paslanmaz çelikten yapılmış&nbsp;pensleri verdi. Sean bunları delinmiş damara taktı ve flasterle zencinin bacağına tutturdu.</p>

  <p>Elleri kan içinde kalmıştı. Ama çalılık bölgedeki savaş sırasında Job'la bu işi belki elli defa yapmışlardı. Onun için güvenle ve hızla çalışmıştı. Job'a döndü. «Ona önce bir torba Ringers faktatı vereceğiz. Takımı hazırla.» Konuştuğu sırada bir Betadyne tüpüne döndüre döndüre bir uç takıyordu. Sonra bu ucu Shadrach'ın bacaklarındaki yaralardan birine mümkün olduğu kadar soktu. Macun halindeki yoğun tentürdiyotu yaranın ağzından taşıncaya kadar sıktı. Shadrach hiç itiraz etmeden yatıyor, korkunç acı çektiği yüzünden hiç anlaşılmıyordu.</p>

  <p>Sadece Job ona Sindebele dilinde bir şeyler söylediği zaman tek heceli sözcüklerle cevap veriyordu.</p>

  <p>Job, «Her şey hazır,» dedi.</p>

  <p>Sean hiçbir şey söylemeden iğneyi aldı. Shadrach onun adamı, onun sorumluluğuydu. Bu işi hiç kimseye bırakmayacaktı. Job'a bile. İğneyi Shadrach'ın damarına soktu ve plazmanın akmasını sağlaması için Job'a başıyla işaret etti.</p>

  <p>«Hey, Shadrach.» Sean kanlı elini bir an Matabele'nin yanağına dayarken onu inandıracak bir ifadeyle gülümsedi. «O yaşlı aslanı zehirledin sanırım. Bacağını yer yemez öldü gitti hemen!» Shadrach güldü. Riccardo çok şaşırmıştı. Oysa daha önce de dayanıklı ve cesur insanlarla birlikte çalışmış ve dövüşmüştü. Sean ona baktı. «Shadrach'a bir sigar versene, Capo.» Başka yaralardan da kan akmaması için zencinin bacağını flasterle sarmaya başladı.</p>

  <p>Bu iş biter bitmez Shadrach'ın vücudunu çabucak inceledi. Aslanın tırnaklarıyla açtığı diğer yaralara da tentürdiyot sıktı. «En ufak bir tırmığa bile dikkat etmeliyiz. O yaşlı aslan çürümüş etleri yiyordu. Dişleri ve ağzı pis kokulu mikrop yuvaları. Pençelerinin arasına da kokmuş et parçaları girmiş. Bir aslanın yaraladığı avcılar çoğu zaman kangren yüzünden ölürler.» Sean hâlâ endişeliydi. Bu yüzden plazma torbasına enjektörle penisilin de yerdi.</p>

  <p>Sonra başını sallayarak ayağa kalktı. Bütün bu sisler otuz dakika bile sürmemişti.</p>

  <p>Riccardo, bir doktor bile daha çabuk hareket edemezdi, diye düşündü. Ya da daha ustalıkla.</p>

  <p>Sean, «Ben gidip kamyonu getireceğim,» dedi. «Ama geçitten dolaşacağım. Biraz zaman alacak. Geri döndüğüm sırada karanlık basmış olacak.» Taşıtı getirmesi için Job'u gönderebilirdi ama kızı yalnız yakalamak istiyordu. «Sandıkta battaniye olacak. Shadrach'ı iyice sarın da üşümesin.» Başını eğerek yaralı zenciye baktı. «Seninki bir çizik. Onun için çabucak işinin başına dönmeni istiyorum. Yoksa ücretinden keserim.»</p>

  <p class="yildiz">***</p>

  <p>Silahını alarak otların arasından nehrin kıyısına doğru gitti. Sonunda öfkelenmiş, tepki göstermekte geciktiği için hiddeti daha da artmıştı.</p>

  <p>Claudia kamyonun önünde oturuyordu. Üzgün ve terkedilmiş gibi bir hali vardı. Ama Sean ona hiç acımadı. Claudia onun kanlı ellerine dehşetle baktı.</p>

  <p>Sean kıza hiç bakmadan silahını rafa koydu. Sonra küçük benzin bidonundaki sudan ellerine dökerek kanları temizlemeye çalıştı. Direksiyona geçip motoru çalıştırdı.</p>

  <p>Claudia sonunda, «Bana olanları söylemeyecek misiniz?» dedi. Pişman olmamış gibi bir tavırla ve cüretle konuşmak istemişti. Ama sesi pek hafifti.</p>

  <p>Sean, «Tamam,» dedi. «Söyleyeceğim. Aslanı çabucak, canı yanmadan öldürecektik. Ama önce dişi aslan üzerimize saldırdı. Uzun otların arasında olduğu için bir hata yaptık ve hayvanı vurduk. Ama zaten fazla seçeneğimiz de yoktu. Aslan öldürmek niyetiyle geliyordu.» Taşıtın farlarını yaktı. Güneş batmış, ormana karanlık çökmeye başlamıştı.</p>

  <p>«Evet. İşte böylece dişi aslan öldü. Yavrularını daha sütten kesmemişti. Artık o yavrular ölecek. Üçü de. Bir hafta içinde açlıktan ölecekler.»</p>

  <p>Claudia, «Ah, olamaz...» diye fısıldadı.</p>

  <p>«Sonra erkek aslan eşinin peşinden saldırdı. Bizi gafil avladı. Ona karşı hazırlıklı değildik.</p>

  <p>Aslan Shadrach'ı yere devirdi. Neredeyse bacağını çiğneyerek koparacaktı. Shadrach'ın bacak kemiği kalçasından dizine kadar paramparça oldu. Belki de bütün bacağını keserler.&nbsp;Bilmiyorum. Şansı yardım ederse belki sadece topal kalır. Ama neresinden bakılırsa bakılsın Shadrach artık iz süremeyecek. Ona iş bulacağım. Ya bir kampta uşaklık edecek ya da hayvan derilerini yüzecek. Ama o bir Matabele savaşçısı. Böyle işler yapmak onu çok kıracak.»</p>

  <p>«Çok üzgünüm.»</p>

  <p>Sean, «Üzgün müsün?» diye sordu. Sesi alçak ama öfkeliydi. «Shadrach benim dostum ve arkadaşımdı. Kaç kere hayatımı kurtardı. Ben de onun hayatını. Savaşta onunla birlikte çarpıştık. Aynı battaniyenin altında uyuduk. Aynı kaptan yemek yedik. Kızgın sıcakta, tozların arasında ve yağmurda ,on binlerce kilometreyi birlikte aştık. O bir dosttan da ileri biri. Benim .iki kardeşim var. Anne ve babamız aynı. Ama Shadrach benim için onlardan daha değerli. Ve şimdi tutmuş bana üzgün olduğunu söylüyorsun. Ah, çok teşekkür ederim, cicim. Sen böyle söyleyince benim de bütün dertlerim geçti!»</p>

  <p>«Kızmakta çok haklısın. Bunu anlıyorum.»</p>

  <p>Sean, «Anlıyor musun?» dedi. «Senin hiçbir şeyi anladığın yok. Sen başka bir yarım küreden gelmiş küstah ve cahil bir kızsın. İşlerin çabucak ayarlanıverdiği bir ülkenin vatandaşısın. Ve o basit ve safça çözümlerini buraya da uygulamak için kalkıp Afrika'ya gelmişsin. Sen bir tek hayvanı kaderinin çizdiği sondan kurtarmak için bir dişinin ölümüne neden oldun. Üç yavruyu da açlıktan ağır ağır ölmeye mahkûm ettin. Ve tanıyabileceğin insanların en iyilerinden biri olan bir adamı da artık bir sakat gibi yasamaya layık gördün.»</p>

  <p>Claudia, «Başka ne söyleyebilirim?» diye mırıldandı. «Hatalı davrandım.»</p>

  <p>«Şu son anda gösterdiğin bu alçakgönüllülük insana çok dokunuyor.» Sean'un alçak sesi kızın yüzünde bir kırbaç gibi sakladı. «Tabii hatalı davrandın. Senin ve vatandaşlarının yine o safdil çözümlerinizden birini kabul ettirmek için otuz milyonluk bir Afrika ülkesini açlığa mahkûm etmeye çalışmasının da hatalı olduğu gibi. Düzeltilemeyecek bir zarar verdikten sonra yine, 'Çok üzgünüm,' diyeceksiniz. 'Hatalıydık.' Ve yürüyüp gideceksiniz. Ülkemi ve insanlarımı kanları akar ve ıstırapla kıvranır halde bırakacaksınız.»</p>

  <p>«Ben ne yapabilirim?»</p>

  <p>Sean acı acı, «Safarinin sona ermesine daha otuz gün var,» dedi. «Bu sürede beni rahatsız etmemeni istiyorum. Aslında avı iptal eder ve seni de Eskimolarınla insan haklarına geri gönderebilirim. Ama babanı düşünüyorum. Bence o harika bir insan. Bundan sonra sana zorla katlandığımı unutmayacaksın. Bir tek defa olsun sesini çıkar, kendini Anchorage'a giden ilk uçakta bulursun! Anlatabiliyor muyum?»</p>

  <p>«Hem de çok iyi.» Kızın sesinde yine öfke vardı.</p>

  <p class="yildiz">***</p>

  <p>Ondan sonra hiç konuşmadılar. Av yerine vardıkları zaman Job'la Matatu'nun ateş yakmış olduğunu gördüler. Sean alevlerin ışığında Shadrach'ın nerede yattığına baktı. Taşıttan inip doğruca onun yanına gitti.</p>

  <p>Zencinin yanında çömeldi. «Canın yanıyor mu?»</p>

  <p>Shadrach, «Pek az...» dedi. Shadrach'ın çukura batmış gözleri ve kül rengine dönüşmüş&nbsp;cildi bu sözü yalanlıyordu. Sean ona morfin iğnesi yaptı. İlaç etkisini gösterdikten sonra da&nbsp;onu kamyona taşıyarak arka tarafa yatırdılar.</p>

  <p>Job'la Matatu bekledikleri sırada iki aslanın postlarını da yüzmüşlerdi. Tuzlanmış derileri gece rüzgârında soğumaları için taşıtın kaportasına serdiler.</p>

  <p>Sean, Riccardo'ya, «Şahane bir aslan,» dedi. «Harika bir hatıra bu.»</p>

  <p>Riccardo başını salladı. «Shadrach'ı hemen kampa götürelim.»</p>

  <p>Sean taşıtı dikkatle sürdü. Shadrach'ı sarsmamak için kamyonu bozuk yerlerde iyice yavaşlatıyordu.</p>

  <p>Claudia arkada Shadrach'la oturmak için ısrar etmişti. Zencinin başını dizine dayamıştı.</p>

  <p>Önde, Sean'un yanında olan Riccardo usulca, «Şimdi ne olacak?» diye sordu.</p>

  <p>«Kampa ulaşır ulaşmaz telsizle Harare'yi arayacağım. Havaalanında Shadrach'ı özel bir ambulansla karşılayacaklar. Kamptan sadece bir iki gün için ayrılacağım. Shadrach'ın tedavi edilmesini sağlayacağım. Tabii hükümetin Avcılık Bürosuna haber vermem ve işi idare etmeye çalışmam da gerekecek.»</p>

  <p>Riccardo, «Ben bu kadarını düşünemedim,» dedi. «Yavruları olan bir dişi aslanı öldürdük. Ve bir avcı da yaralandı. Hükümet bu durumda ne yapacak?»</p>

  <p>Sean karanlıkta omzunu silkti. «Lisansımı almaları olasılığı büyük. Tabii kiraladığım alanı da elimden alacaklar.»</p>

  <p>«Kahretsin, Sean! Bunu bilmiyordum. Yapabileceğim bir şey var mı?»</p>

  <p>«Hiçbir şey yok, Capo. Ama teklifin için teşekkür ederim.&nbsp;Bu işin seninle bir ilgisi yok. Benimle hükümet arasında.»</p>

  <p>«Dişi aslan konusunda bütün suçu üzerime alabilirim. Hayvanı benim vurduğumu söylerim.»</p>

  <p>Sean başını salladı. «Bunun bir yararı olmaz. Müşteriler hiçbir zaman suçlu sayılamazlar.&nbsp;Avcılık Bürosundakilerin ilkesi budur. Sen ne yaparsan yap, sorumlu ben sayılırım.»</p>

  <p>«Lisansını alırlarsa...» Riccardo durakladı.</p>

  <p>Sean tekrar başını salladı. «Hayır, Capo. Safariyi iptal etmezler. Bu da yine Büronun ilkelerinden biridir. Safari tamamlanmalıdır. Para veren müşteriler kızdırılmamalıdır.</p>

  <p>Hükümetin getirdiğin peşin paraya ihtiyacı var. Sen gittikten sonra ancak baltalarını çıkararak kafamı uçururlar. Senin bu işle bir ilişkin yok. Ben iki gün sonra dönerim. Seninle o dev fili avlarız. Endişelenmene hiç gerek yok.»</p>

  <p>«Seni duyan da benim bencil biri olduğumu sanır. Beni lisansın ve sen endişelendiriyorsun. Eğlenip eğlenmeyeceğim değil.»</p>
</body>
</html>
