<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <title>Ayhan Hocha</title>
  <link href="../Styles/Style_ayh.css" rel="stylesheet" type="text/css" />
</head>

<body class="calibre">
  <p>Demiryolundan hemen uzaklaşmalıyız. Bunu başarabilecek misin?»</p>

  <p>Job başını salladı ama Sean onun gözlerinde korkuyu gördü. Attıkları her adımla Job'un acısı artacaktı.</p>

  <p>Sean, «Sana tekrar antibiyotik vereceğim,» diye açıkladı. «İstersen aynı zamanda morfin de verebilirim.»</p>

  <p>Job başını salladı. «Onu sonraya sakla. Durum daha kötüleştiği zaman kullanırsın.» Yine gülümsedi. Bu hali Sean'un içine öyle dokundu ki, arkadaşına bakamadı, eğilerek onun üstünü başını düzeltti.</p>

  <p>Yeniden yola çıktılar.</p>

  <p>Öğleyin bir Afrika tik ağacının hafif gölgesinde mola verdiler. Job'u otları çabucak keserek hazırladıkları yatağa yatırdılar. Hava boğucu sıcaktı. Job'un salıncağını taşımak için omuzlarına taktıkları askılar hem Sean'un, hem de Alphonso' nün derilerini sıyırmıştı.</p>

  <p>Alphonso omzundaki yaratan inceleyerek homurdandı.</p>

  <p>«Bundan önce Matabele'lerden pireli hırsız goriller oldukları için nefret ederdim. Şimdi onlardan nefret etmek için ortaya ikinci bir neden daha çıktı.»</p>

  <p>Sean zenciye tendürdiyot tüpünü attı. «Bu muta'yı o korkunç yaralarına sür. Boşalan tüpü de o koca ağzına tıka, çenesi düşük deli.»</p>

  <p>Güneş batarken Sean hepsi için mısır bulamacı pişirdi. Alphonso ise telsizle karargâhla bağlantı kurdu.</p>

  <p>«N'gufube! Yaban domuzu! Konuş, N'guhıbe. Burası Muz Ağacı.»</p>

  <p>Alphonso konuşmaya başlayarak demiryolunun kuzeylerinde bir yerde olduklarını söyledi.</p>

  <p>Konuşma sona erdiği zaman Sean, «Yuttular,» diye fikrini açıkladı. «Senin Shangane'ler henüz karargâha erişip sırrımızı açıklamamışlar.»</p>

  <p>Avcı yemekten sonra haritayı inceledi. Sonra da Alphonso'ya, «Renamo'ların güney tümeni General Tipoo Tip'in komutasında,» dedi. «Onun bölgesinin nereden başladığını biliyor musun?»</p>

  <p>«Onlar da bizim gibi Frelimo'ların aklını karıştırmak için durmadan yer değiştiriyorlar. Bazen buradalar, bazen Rio Save'nin yakınında.» Omzunu silkti. «Çarpışma neredeyse Renamo'lar da orada.»</p>

  <p>«Peki Frelimo'lar? Onlar neredeler?»</p>

  <p>Shangane çavuşu, «Renamo'ların peşinden koşuyorlar,» dedi gülerek. «Onları yakaladıkları zaman da tavşan gibi kaçıyorlar!.. Ama artık bizim için kim ve nerede diye bir sorun yok. Burada karşılaşacağımız herkes bizi öldürmeye çalışacak.»</p>

  <p>Sean, «İste harika bir istihbarat raporu,» diyerek zenciye teşekkür etti. Haritayı katlayıp ayağa fırladı. «Pekâlâ, Alphonso, Job'u salıncağa oturtalım.»</p>

  <p>Shangane usulca geğirdi, sonra da hınzırca güldü. «O senin Matabele köpeğin, istiyorsan onu sen taşı. Ben artık bu işde yokum.»</p>

  <p>Sean çok öfkelenmişti ama yüzünden hiç anlaşılmıyordu. «Boşuna zaman kaybediyoruz. Haydi kalk.» Alphonso yine geğirdi. Hâlâ gülüyordu. Sean ağır ağır belindeki bıçağa uzandı.</p>

  <p>Shangane de kemerine sokulu Tokarev tabancaya dokundu.</p>

  <p>Claudia endişeyle, «Sean, ne oluyor?» diye sordu. «Ne oluyor?» Shangane dilinden anlamıyordu ama bir terslik olduğunu sezmişti.</p>

  <p>Avcı, «Job'u taşımaya yanaşmıyor,» diye açıkladı.</p>

  <p>Claudia üzüldü. «Ama sen onu yalnız başına taşıyamazsın ki... Öyle değil mi? Alphonso mutlaka yardım eder...»</p>

  <p>Sean, Shangane dilinde ekledi. «Ya da ben onu öldürürüm.» Alphonso gürültülü bir kahkaha attı. Ayağa kalkarak bir köpek gibi silkindi. Arkasını avcıya dönüp telsizini, Sean'un AKM tüfeğini ve mataraların çoğunu aldı.</p>

  <p>Bu saka yüzünden başını sallayarak gülüyordu. «Ben bunları taşıyacağım. Sen de Matabele'ni taşırsın.» Güneye doğru yürümeye başladı.</p>

  <p>Sean elini bıçağının kabzasından çekerek Job'a döndü. Zenci yattığı yerden sessizce onları seyrediyordu. Sean ona, «Aklındakini söylersen o kara kıçına tekmeyi yersin!» diye bağırdı.</p>

  <p>«Ben bir şey söylemiyorum...» Job gülmeye çalıştıysa da pek başaramadı.</p>

  <p>Sean sertçe, «iyi,» diyerek salıncağın askılarına uzandı. «Claudia bana yardım et.»</p>

  <p>İkisi Job'un ayağa kalkmasını sağladılar. Sean salıncağı, paraşüt askısı gibi zencinin bacaklarının arasından geçirdi. Sonra da uçları kendi omzuna sardı. Yürümeye başladılar.</p>

  <p>Job'un ayakları yere değiyordu ama onu asıl Sean taşıyordu. İlk birkaç yüz metreden sonra bir tür tempo tutturdular ama yine de çok ağır ağır ilerliyorlardı. Claudia arkalarından geliyor, taşıdığı bütün yüke rağmen yerdeki izleri silmeye çalışıyordu. Hem Matatu, hem de Alphonso ilerdeki ormana girerek gözden kaybolmuşlardı. Yarım saat sonra askılar Sean'un omuzlarını iyice kesiyorlardı artık. Job ise ayaklarını zorlukla sürüyordu.</p>

  <p>Avcı arkadaşına, «Her otuz dakikada bir dinleneceğiz,» dedi. «Beş dakika.»</p>

  <p>Job'u zorlukla ağacın dibine oturttu ve beş dakikalık sürenin daha uzamasına da göz yumdu.</p>

  <p>Ondan sonraki otuz dakika Sean'a pek uzunmuş gibi geldi. Bu yüzden saatinin durduğunu bile sandı. Job'u sonunda yere oturttuğu zaman zenci yüzünü buruşturdu. «Üzgünüm, Sean. Kramp. Sol baldırımda.»</p>

  <p>Sean arkadaşının önünde çömelerek bacağını ovdu. Job'a tuz tabletleri yutturdu. Tekrar yola çıktılar.</p>

  <p>İki arkadaşın beş dakikalık molalar ve birkaç yudum suyla bütün gece yürümeleri Claudia'yı çok şaşırttı. Dört yüz elli kilometre, diye düşündü. Bu imkânsız. Et ve kan buna dayanamaz. İkisi de ölecekler.</p>

  <p>Şafağa doğru Matatu ormandan bir gölge gibi sıyrılarak yaklaştı ve Sean'a bir şeyler fısıldadı.</p>

  <p>Avcı, «Üç kilometre ötede bir gölcük bulmuş,» diye açıkladı. «Oraya kadar gidebilecek misin, Job?»</p>

  <p>Güneş yükselmişti. Hava gitgide boğucu bir hal alıyordu. Sonunda Job bayıldığı ve Sean'un yanından sarktığı zaman gölcükle aralarında hala bir kilometre vardı. Avcı arkadaşını yere yatırdı.</p>

  <p>«Eh, hiç olmazsa bayılmak için iyi bir yer seçtin.» Sesi boğuk bir fısıltıya dönüşmüştü. Sık çalıların gölgesine sığınmışlardı. Bütün günü orada geçirebileceklerdi.</p>

  <p>Yine otları keserek Job için bir yatak hazırladılar. Yarı kendindeydi zenci. Gözleri sık sık kayıyor, bir şeyler sayıklıyordu. Claudia ona mısır bulamacı yedirmeye çalıştığı zaman başını çevirdi. Ama Matatu'yla Alphonso bütün mataraları doldurarak gölcükten döndükleri zaman Job da bol bol su içti. Sonra yine komaya girdi.</p>

  <p>Sean'la Claudia birbirlerinin kollarında yattılar. Kız ona sokularak uyumaya çok alışmıştı.</p>

  <p>Sean'un gücünün tükenmek üzere olduğunun farkındaydı. Tükenmez sandığı o gücünün bir sınırı vardı.</p>

  <p>Claudia öğleyi biraz geçe uyandığı zaman Sean ölü gibi yatıyordu. Ona bakarak, Tanrım... Sean'u çok seviyorum, diye düşündü. Sonra Job'un çırpınarak inlediğini duydu ve içini çekerek sevgilisinin kollarının arasından sıyrıldı.</p>

  <p>Job'a yaklaştığı zaman zenci gözlerini açarak ona baktı. Kendine gelmişti. Claudia, «Su ister misin?» diye sordu.</p>

  <p>«Hayır.» Job'un sesi o kadar hafif çıkıyordu ki, kız onun ne dediğini anlamak için .üzerine eğildi. «Onun bunu yapmasını sağlamalısın.»</p>

  <p>Claudia, «Kimin?» diye sordu. «Sean'un mu?»</p>

  <p>Job, «Evet,» der gibi başını salladı. «Böyle devam edemez. Kendini öldürüyor. O olmazsa hiçbiriniz buradan sağsalim kurtulamazsınız. Onu, beni burada bırakması için ikna etmelisin.»</p>

  <p>Claudia, «Olmaz,» der gibi başını sallamaya başlamıştı bile. «Hayır.» Sesi kesindi. «Sean bunu hiçbir zaman yapmaz. İstese bile beni buna izin vermem. Bu işde beraberiz, ortak.»</p>

  <p>Zencinin koluna dokundu. «Şimdi biraz su içmeye ne dersin?» Job başka bir şey söylemedi.</p>

  <p>Tartışamayacak kadar bitkindi. Sean gibi o da insanı korkutacak bir biçimde tükeniyordu.</p>

  <p>Claudia onun yanına oturarak güneş batı ufkuna doğru ağır ağır kayıncaya kadar iri bir yaprakla üzerine konan sinekleri kovdu.</p>

  <p>Akşam üzeri serinlik basarken Sean da kalktı. Uyku onu canlandırıp güçlendirmişti.</p>

  <p>Claudia'ya, «Nasıl?» diye sordu ve yaklaşıp onun yanında çömeldi. «Job'u biraz sonra kaldırmamız gerekecek.»</p>

  <p>Claudia, «Ona birkaç dakika daha ver,» diye yalvardı. Job inlemeye başladı.</p>

  <p>Sean hemen arkadaşına döndü. «Ne haber, arkadaş?»</p>

  <p>Job, «O teklifini şimdi kabul edeceğim,» diye fısıldadı.</p>

  <p>Sean sordu. «Morfini mi?»</p>

  <p>Zenci usulca başını salladı. «Az miktar...»</p>

  <p>Avcı, «Tamam,» diyerek ecza çantasına uzandı.</p>

  <p>Sean iğneyi yaptıktan sonra Job sessizce yattı. Ağzının etrafındaki can acısının neden olduğu o derin çizgiler silindi.</p>

  <p>Avcı, «Daha iyi misin?» diye sordu. Job gözlerini açmadan usulca gülümsedi. Sean ekledi.</p>

  <p>«Sana birkaç dakika daha vereceğiz. O arada Muz Ağacıyla bağlantı kurarız.» Sean ayağa kalkarak telsizin başına geçmiş olan Alphonso'nun yanına gitti.'</p>

  <p>«N'ghıbe, burası Muz Ağacı.» Ses o kadar berraktı ki, Sean şaşırdı.</p>

  <p>Alphonso mikrofona uzanarak yine uydurma bir rapor verdi. Kısa bir sessizlik oldu. Sonra tanıdık bir ses duyuldu. «Albay Courtney'le konuşmak istiyorum.» Konuşanın kim olduğu hemen anlaşılıyordu. Shangane çavuşu soru sorar gibi Sean'a baktı. Sonra usulca, «General China,» diye fısıldadı. Mikrofonu Sean'a uzattı ama avcı Alphonso'nun elini itti. Sonra da kaşlarını çatarak China'nın tekrar konuşmasını bekledi.</p>

  <p>Uzayıp giden sessizlikte Claudia çabucak Sean'un yanına koştu. Yere çömelip ona sokuldu.</p>

  <p>Sean da kızı korumak istiyormuş gibi kolunu onun beline doladı. İkisi de gözlerini telsize diktiler.</p>

  <p>Sonra Claudia, «Bizi bırakıp kaçan adamlar,» diye fısıldadı. «China artık her şeyi biliyor.»</p>

  <p>Sean onu susturdu. «Dinle.» Yine beklediler.</p>

  <p>China'nın sesi tekrar duyuldu. «Pekala. Cevap vermeyi istemememin nedenlerini anlıyorum. Ama yine de beni dinlediğini sanıyorum, albay.»</p>

  <p>Hepsi de bütün dikkatlerini telsize vermişlerdi. Job gözlerini açtı. China'nın söylediklerinin hepsini duymuştu. Başını çevirerek etrafına bakındı. Alphonso eşyalarını on adım ötedeki battaniyesinin üstüne bırakmıştı. Tokarev tabanca da oradaydı.</p>

  <p>«Beni hiçbir zaman düş kırıklığına uğratmıyorsun, albay.» China'nın sesi tatlı ve nazikti.</p>

  <p>«Zimbabve sınırında seni beklemesini sağladığım karşılama komitesinin kollarına düşseydin sorun pek basitçe çözümlenmiş olur ve beni de hiç tatmin etmezdi.»</p>

  <p>Job sağlam dirseğinin üzerinde doğruldu. Acı duymuyordu. Sadece bitkindi ve uykusu vardı.</p>

  <p>Bütün dikkatini tabancaya vererek usulca yerde sürünmeye başladı.</p>

  <p>«Demek oyun hâlâ devam ediyor, albay? Yoksa bundan 'av' diye mi söz etmem gerekiyor? Sen büyük bir avcısın. Beyaz bir avcı. Vahşi hayvanları izlemek hoşuna gidiyor. Sen bunu spor sayıyor ve avını adilce izlemekle övünüyorsun.»</p>

  <p>Job iyice ilerlemişti. Hâlâ acı duymuyor ve şimdi daha hızlı gidiyordu.</p>

  <p>«Siz beyaz adamların bu merakını hiçbir zaman anlayamadım. Avcılık bana her zaman anlamsız bir şey gibi gözüktü. Halkım daima ete gerek olduğu zaman hayvanın fazla çaba harcamadan öldürülmesi gerektiğine inandı.»</p>

  <p>Job, Alphonso'nun battaniyesine erişmişti. Uzanarak tabancayı almaya çalıştı ama elleri uyuşmuştu.</p>

  <p>Arkasında telsizden hâlâ China'nın sesi yükseliyordu. «Belki de beni kötü etkiledin, albay. Belki ben de yozlaşmış Avrupa âdetlerine alışmaya başladım. Çünkü ilk kez sizin hırsınızı ve duygularınızı anlıyorum. Ya da bu son av beni heyecanlandıracak kadar önemli. Bilmiyorum, roller böyle değiştiği için neler hissedeceksin, albay. Şimdi sen avsın, ben de avcı. Ben, sen ve yanındakilerin nerede olduğunu biliyorum. Sen benim nerede olduğumu bilmiyorsun. Belki de sandığından daha yakındayım. Ben neredeyim, albay? Bunu tahmin etmelisin, kaçmalı ve saklanmalısın; Seninle ne zaman karşılaşacağız?</p>

  <p>Ve nasıl?» Job tabancanın kabzasını parmaklarıyla kavradı. Emniyeti açmaya çalıştı ama çok bitkindi. Bu yüzden paniğe kapıldı.</p>

  <p>«Sana bunun adil bir av olacağına dair söz vermiyorum, albay. Ben seni Afrikalı yöntemlerime göre avlayacağım. Ama hoş bir eğlence olacak. Sana bu kadarını vaat edebilirim.» Job bütün gücünü kullandı, sonunda emniyeti biraz kaydırmayı başardı.</p>

  <p>«Şimdi saat altı Zulu. Seni yarın aynı saatte bu frekanstan arayacağım. Tabii o zamana kadar karşı karşıya gelmezsek. O ana dek gökyüzünü incele, albay. Sık sık arkana bak. Hangi yönden geleceğimi bilemezsin. Ama geleceğimden emin olabilirsin.» Bir çatırdı duyuldu. Sean uzanıp telsizi kapattı.</p>

  <p>Hiçbiri kımıldamıyor, konuşmuyordu. Sonra sessizliği madeni bir şakırtı yardı. Sean bu sesi hemen tanıdı. Bir tabancanın açılan emniyetinin çıkardığı şakırtıydı. Claudia'yı iterek telaşla döndü. Bir an felce uğramış gibi öylece kalakaldı. Sonra, «Yapma!» diye haykırdı. «Job, Tanrı aşkına! Sakın!» İleri doğru atıldı.</p>

  <p>Job yan yatmıştı. Yüzü avcıya doğruydu. Ama Sean'un ona çabucak erişmesi imkânsızdı.</p>

  <p>Job ağzını açarak Tokarev'in namlusunu dişlerinin arasına soktu. Tam Sean'un parmakları bileğine dokunduğu sırada tetiği çekti.</p>

  <p>Sean için zaman durdu sanki. Sonra Job'un başı gözlerinin önünde biçim değiştirdi. Balon gibi şişti, şişti. Sonra kurşun Job'un başının arkasından çıkarken beyninin parçalarını da birlikte sürükledi.</p>

  <p>Sean arkadaşını kollarına alarak göğsüne bastırdı. «Job...» diye fısıldadı. «Seni aptal... Bunu yapmayacaktın...» Yanağını arkadaşmmkine dayadı. «Seninle birlikte çok uzaklara kadar gelmiştik. Her şeyi burada sona erdirmen haksızlık.»</p>

  <p>Claudia yaklaşarak Sean'un yanında bir dizinin üzerine çöktü. Avcının omzuna dokundu. Bir şeyler söylemek istiyordu ama kelimeler yeterli olmayacaktı. Sean'un ıstırabı korkunçtu. Sanki o kurşun benliğinin bir tarafını da parçalamıştı. Şimdi kapalı gözlerinden yaşlar ağır ağır akıyorlardı.</p>

  <p>Alphonso bile bu sahneyi seyretmeye dayanamadı. Ayağa kalkıp uzaklaştı. Matatu ise usul usul Sean'un arkasına geçerek, yere oturdu.</p>

  <p>Avcı sonunda, «Matatu,» dedi. Gözleri hâlâ kapalıydı.</p>

  <p>«Gidip onu gömmemiz için bir yer bul. Mezar kazmak için ne araç gerecimiz, ne de zamanımız var. Ama o bir Matabele. Oturmuş halde gömülmesi gerekiyor. Yüzü güneşin doğduğu tarafa doğru olmalı.»</p>

  <p>«Nd'io, Bwene!.» Matatu karanlık çökmeye başlayan ormana girdi. Sean da gözlerini açarak Job'u şefkatle battaniyenin üzerine yatırdı.</p>

  <p>«Törelere göre onu kendi ağılının ortasına gömmemiz gerekirdi.» Sean gözyaşlarını elinin tersiyle sildi. «Ama biz serseriydik. Job ve ben. Onun ağılı da, sürüsü de yoktu.»</p>

  <p>Claudia, «Vahşi hayvanlar onun sürüsüydü,» diye cevap verdi. «Kırlar da ağılı. Burada rahat edecek.»</p>

  <p>Etrafını taşlarla doldurdular. Üzerine de irice kayaları yığdılar. Bu iş tamamlandığı zaman Sean orada fazla kalmadı. Arkadaşıyla vedalaşmıştı.</p>

  <p>Kısa bir hazırlıktan sonra grup yola çıktı. Bütün gece hızla ilerlediler. Güneş doğduğu sırada altmış kilometre yol almışlardı. Sean yüksek ağaçlardan oluşan bir koruda mola vermelerini istedi. Claudia'yla Matatu yemek hazırlarken o da haritasını inceledi. Dombe adlı köy biraz ileride olmalıydı. Dürbünle etrafı taradı ama köyü göremedi. Belki orası da diğer köyler gibi çoktan terkedilmişti. Oysa bir yerleşim merkezi bulmaları şarttı. Yiyecek gerekiyordu onlara.</p>

  <p>Yanlarındaki mısır unu tükenmek üzereydi.</p>

  <p>Sean, 'Matatu'nun hafif ıslığıyla daldığı düşüncelerden uyandı. Ufaktefek zenci, «Dinle,» diye işaret etti. «Tehlike.» Sean dikkat kesildi ve sonunda o tanıdık sesi duydu. Uzaklardan geliyordu ama avcının kalbi hızla çarpmaya başladı. Ses gitgide yaklaştı, sonunda Hint helikopteri belirdi. Zehirli dev bir böceğe benzeyen helikopter ormanın tepesinden Sean'un bulunduğu yere doğru geldi.</p>

  <p>Job'u daha sonra gri battaniyeye sardılar. Sean çantasını açarak yedek tek gömleğini aldı.</p>

  <p>«Elveda, kardeşim. Keşke seninle birlikte yolun sonuna varabilseydik.» Job'u alnından öptü. Sonra da o korkunç yarayı gizlemek için başına gömleğini sardı. Arkadaşını kollarına alarak onu Matatu'nun bulduğu çukura götürdü. Matatu'nun yardımıyla arkadaşını çukura yerleştirdi. Mezarın üzerini örtmeden önce bir elbombası ve ağaç kabuğundan yapılma bir sicimle bir tuzak kurdu.</p>

  <p>Claudia'nın merakla baktığını farkederek kısaca, «Mezar soyucular,» dedi.</p>

  <p>Sonra Job'un dimdik oturabilmesi için Matatu'yla ölünün sırtına bir dal bağladılar.»</p>

  <p class="yildiz">***</p>

  <p>General China pilotun yanında oturuyor, ileriye doğru bakıyordu. Ele geçirdiği helikopterle bir hayli dolaşmıştı ama Hint'in uyandırdığı o güç duygusuna hâlâ alışamamıştı. Şimdi de mutlu mutlu gülüyordu. Sonra miğferindeki mikrofona, «Köyü görebiliyor musun?» diye sordu.</p>

  <p>«Henüz göremedim, general. Herhalde dört dakika sonra köyün üzerinde oluruz.» China'nın alelacele getirttiği Portekizli pilot otuz bir, otuz iki yaşındaydı. Heyecan duyacak kadar genç, ama ihtiyatlı davranacak kadar da olgundu. Pos bıyığı, vahşi bir kuşunkini andıran parlak kara gözleri ve esmer cildiyle oldukça yakışıklıydı. Daha başlangıçtan beri Hint'i ustalıkla kullanıyordu.</p>

  <p>Portekizli pilotla yardımcısı Rus yer mürettebatını emirlerine almışlardı. Onların her hareketini izliyorlardı. Helikopter için henüz bol yakıt vardı. Ayrıca China yakında bir Frelimo yakıt tankerini ele geçireceklerini umuyordu.</p>

  <p>Ama China şu anda General Tippoo Tip'le telsizle kararlaştırdığı randevuyu düşünüyordu.</p>

  <p>Tippoo Tip Renamo'ların güney tümeninin komutanıydı.</p>

  <p>Pilot, «General,» dedi. «Köyü buldum.» China, «Ah, evet,» diye cevap verdi. «Onu görüyorum. Lütfen o tarafa doğru dön.»</p>

  <p>Sean ağacın dibine büzülmüştü. Ama dürbün hâlâ gözlerindeydi. Adeta açgözlülükle helikoptere bakıyordu. General China'yı o plastik uçuş miğferine ve kara camlı gözlüğüne rağmen tanıdığı an müthiş bir nefretle sarsıldı. Job'un ölümüne bu adam neden olmuştu.</p>

  <p>Başlarına gelen diğer felaketlere de.</p>

  <p>Sean, «Seni istiyorum...» diye homurdandı. «Tanrım... Seni öyle istiyorum ki...»</p>

  <p>Sanki China da bu nefretin gücünü hissetmişti. Bir an başını hafifçe çevirerek Sean'un dibine gizlendiği ağaca doğru baktı. Avcıyla gözgöze geldiler bir an sanki.</p>

  <p>Sonra helikopter birdenbire dönerek uzaklaştı. Sean o zaman China'nın onu görmediğini anladı. Dev taşıtın uzaktaşmasını seyretti. Sonra Hint ormanın tepesinde bir an durdu. Ve nihayet gözden kayboldu.</p>

  <p>Sean geri döndü. Matatu hemen koşmuş ve ateşi söndürmüştü. Ama mısır bulamacı hazırdı.</p>

  <p>Sean, «Yemeğimizi yürürken yiyeceğiz,» diye emretti. Claudia usulca inledi. Sonra ağır ağır ayağa kalktı. Yorgunluktan bacakları ve sırtındaki her kası ayrı ağrıyordu.</p>

  <p>«Çok üzgünüm, güzelim.» Sean kolunu kızın omzuna atarak onu kendine çekti. «China buranın sadece iki, üç kilometre doğusundaki bir yere indi. Sanırım Dombe adlı köye.</p>

  <p>Orada askerleri olduğu kesin. Onun için hemen yola çıkmamız gerekiyor.»</p>

  <p>Yolda sıcak ve yapışkan mısır bulamacını avuç avuç yediler. Sonra da üzerine çamur ve yosun kokan sudan içtiler. Sean, Claudia'ya, «Bundan sonra etrafımızda bulduğumuz şeylerle karnımızı doyuracağız,» dedi. «China'nın nefesini ensemizde hissediyoruz.»</p>

  <p class="yildiz">***</p>

  <p>Helikopter Dombe köyünden geçen yolun otuz metre yukarısında durakladı.</p>

  <p>Tek yoldu bu. Köy ise çoktan terkedilmiş olan yirmi kadar küçük yapıdan oluşuyordu.</p>

  <p>Pencerelerdeki camlar kırılmış, kerpiç binalara sürülmüş olan sıvalar dökülmeye başlamıştı.</p>

  <p>Beyaz karıncalar damdaki kirişleri kemirdikleri için çürümüş oluklu teneke damlar aşağı sarkmıştı. Toprak yol çöp ve moloz doluydu. Çukurları yaban otları bürümüştü.</p>

  <p>China, «İnelim.» diye emretti. Helikopter yola doğru alçalırken kurumuş yapraklar, kâğıt parçaları, naylon poşetler ve diğer çöpler uçuştu.</p>

  <p>Yolun kenarındaki binaların hepsinin eskiden dükkan oldukları anlaşılıyordu. Üzerindeki çarpık levhada «Patel ve Patel» yazılı dükkânın önündeki verandada birileri bekliyordu.</p>

  <p>Harap binaların aralarında da öyle. Hepsi de silahlıydılar. Arkalarında kamuflaj, asker ve sivil kılıklarının bir karışımı vardı. Afrikalı gerillaların üniformasıydı bu.</p>

  <p>General China çevik bir hareketle helikopterden yere atlayarak verandadaki adamlara baktı.</p>

  <p>«Tippoo Tip.» Kollarını dostça bir tavırla açmıştı. «Seni tekrar görmek ne hoş!»</p>

  <p>General Tippoo Tip onu karşılamak için verandanın basamaklarından indi. Ona kalın kollarını iki yana açmıştı. İleride bir gün birbirlerini öldürmek zorunda kalacaklarını bilen bu iki rakip müthiş bir ikiyüzlülükle kucaklaştılar.</p>

  <p>China, «Eski dost,» diyerek Tippoo Tip'i hafifçe uzaklaştırdı. Dostça gülümseyerek ona sevgiyle baktı.</p>

  <p>Tippoo Tip aslında gerçek adı değildi. On dokuzuncu yüzyılda yaşayan Arap esir tüccarları ve fildişi kaçakçılarının ünü en kötü olanının ismiydi bu.</p>

  <p>China, Tippoo Tip'e bakarken, bu ad ve onun hatıra getirdikleri bu adama çok uyuyor, diye düşündü. İşte klasik haydut kalıbından çıkmış biri. Hayran olunacak ve her zaman ihtiyatlı davranılacak bir adam...</p>

  <p>Tippoo Tip kısa boyluydu. Başı ancak China'nın çenesine geliyordu. Ama geri kalan her şeyi iriydi. Göğsü bir erkek gorilinkinden farksızdı. Kollarını da yine bir maymun gibi aşağıya sarkıtmıştı. Elleri dizlerinin hizasındaydı. Kafası, taşlık bir tepenin doruğunda dengede duran, Rodezya'ya özgü o iri granit kayalara benziyordu. Tippoo Tip saclarını kazıtmıştı ama kıvırcık siyah sakalı çok gürdü. Burnu ve alnı geniş, dudakları kalın ve etliydi.</p>

  <p>Tippoo Tip alnına parlak renkli bir pamuklu kumaş parçası bağlamıştı. Tabaklanmış kudu derisinden yapılmış olan kısa kollu gömleğinin önü açıktı. Göğsü de kıllarla kaplı, çıplak kolları kalın ve kaslıydı.</p>

  <p>Tippoo Tip de China'ya gülümsedi. Dişleri inci gibiydi. Buna karşılık göz akları sarımsı ve damar damardı.</p>

  <p>Tippoo Tip, Shangane dilinde, «Varlığın günümü mimoza kokusuyla rayihalandırdı.» dedi.</p>

  <p>Ama bakışları China'nın yüzünden dev helikoptere doğru kaydı. Duyduğu haset öylesine belirgindi ki, China bunun kokusunu ve tadını havada yanan kükürt gibi aldığını düşündü.</p>

  <p>Helikopter yerel Renamo diktatörlerinin en güçlülerinden olan bu iki adamın arasındaki ilişkinin ince dengesini değiştirdi. Tippoo Tip gözlerini helikopterden alamıyordu. Yakından incelemek istediği de çek belliydi. Ama China onu kolundan tutarak tekrar gölgeli verandaya doğru götürdü. Pilot motorları durdurmamıştı. China'yla ev sahibi uzaklaşınca o da lövyeyi çekti. Dev helikopter havalanarak döndü.</p>

  <p>Tippoo Tip, China'nın elinden kurtuldu. Helikopteri seyretmek için eliyle gözlerini koruyarak ileriye doğru baktı. Sarı gözlerinde müthiş bir açlık vardı. Sanki güzel, çıplak bir kadın karşısında müstehcen bir şeyler yapıyordu. China, Tippoo Tip'in helikopter gözden kayboluncaya kadar arkasından büyük bir istekle bakmasına izin verdi.</p>

  <p>Taşıtı mahsus göndermişti. Çünkü Tippoo Tip'i tanıyor ve çok iyi anlıyordu. Helikopter orada kalırsa sonunda adam kendini tutamayabilirdi. Ve ikisi için de kalleşlik soluk almak kadar doğaldı. Helikopter China'nın jokeriydi. Tippoo Tip başını sallayarak ortada bir neden olmamasına rağmen bir kahkaha attı. «Bana müfrezeyi ortadan kaldırıp bu kuşlardan birini eline geçirdiğini söylediler. Ben de o zaman, 'China insanlar arasında bir aslan ve de benim kardeşimdir.' dedim.»</p>

  <p>China, «Gel, kardeşim,» diyerek başını salladı. «Burası çok sıcak.»</p>

  <p>Verandanın gölge bir köşesine onlar için iskemleler konmuştu. Tippoo Tip'in genç kadınlarından ikisi onlara çömleklerle bira getirdiler. Salça kadar koyu ve ekşi bira insanı canlandırıyordu. İki kadın da henüz yirmisine bile basmamışlardı.</p>

  <p>Ceylan gözlü, ufaktefek, güzel yaratıklardı. Tippoo Tip kadınlardan hoşlanıyordu. Etrafında her zaman böyle dişiler oluyordu. China, bu da onun zayıf yanlarından biri, diye düşünerek soğuk ve üstün bir tavırla gülümsedi. O kızlarla da, delikanlılarla da ilişki kurabilirdi. Ama kısa bir eğlence olarak. Yaşamın gerekli yanlarından biri olarak değil. Genç kadınlara kısa bir an baktıktan sonra tekrar ev sahibine döndü.</p>

  <p>Muhafızların konuşmalarını duyamayacakları bir yere çekilmişlerdi. Tippoo Tip de elini sallayarak kadınlara gitmelerini işaret etti.</p>

  <p>China, «Ya sen, kardeşim?» diye sordu. «Savaş nasıl gidiyor? Frelimo'ları yakalamış ve kafalarını bacaklarının arasına sokmuşsunuz. Doğru mu?»</p>

  <p>Aslında doğru değildi tabii. Renamo'ların güney tümeninin komutanı Tippoo Tip hükümet güçlerinin merkezi olan başkente ve Maputu limanına en yakın olan kişiydi. Bu nedenle de Güney Afrika'nın askeri yardımı çekmesi yüzünden en çok o zarar görmüştü. Frelimo karşı saldırıları ve misillemelerinin ilk hedefi de oydu. China, Tippoo Tip'in son birkaç ay içinde ağır zararlara uğradığını biliyordu.</p>

  <p>Güneyde çok toprak ve insan kaybetmişti.</p>

  <p>Ama Tippoo Tip gülerek başını salladı. «Frelimo'ların gönderdiği her şeyi yedik. Ama ne geğirdik, ne de yellendik.»</p>

  <p>İki, adam biralarını içerken neşeyle söz düellosu yaparak güldüler. Ama birbirlerini bir av yakalamış iki aslan gibi inceliyorlardı. Tetikteydiler. Her an saldırmaya ya da kendilerini savunmaya hazırdılar. Sonunda China, «Her şeyin yolunda gitmesine senin adına sevindim,» diye konuştu. «Ben de Hint savaş helikopterimin Frelimo'lara karşı sana yardım edip edemeyeceğini öğrenmeye gelmiştim.» Kendini önemsiz buluyormuş gibi ellerini açtı.</p>

  <p>«Ama yardımıma ihtiyacın olmadığını görüyorum.»</p>

  <p>Makyavelli'ye yakışacak bir oyundu bu. China okun Tippoo Tip'in can alacak yerine geldiğini fark etti. Adamın yüzünün ifadesi değişti. China onun gibi birinden yardım istemenin ciddi bir taktik hatası olacağını biliyordu. Tippoo Tip'in burnu zayıflıkların kokusunu almakta bir sırtlanınki kadar hassastı. China bunun yerine helikopterini bir yem gibi kullanmıştı. Bir an bunu Tippoo Tip'in gözlerinin önünde sallandırmış, sonra da ortadan kayboluvermesini sağlamıştı.</p>

  <p>Tippoo gözlerini kırpıştırdı. Gülümserken bir yandan da uygun bir cevap bulmaya çalışıyordu. Ayrıca başarısızlık ya da zayıflığını, bunlardan acımasızca yararlanacak birine itiraf etmek hiç hoşuna gitmeyecekti. Ama o harika araca karşı da şehvet duyuyordu sanki.</p>

  <p>Nezaketle, «Bir kardeşin yardımlarım her zaman sevinçle karşılarız,» dedi. «Özellikle gökyüzünde kendi henshaw'ıyla uçan bir kardeşinkini.» Sonra sözlerini hızla sürdürdü. «Ve belki de yardımına karşı benim de yapabileceğim küçücük bir şey vardır...»</p>

  <p>China hayran hayran, kurnaz haydut, diye düşündü. Buraya ona acıdığım için gelmediğimi biliyor. Bir şeyler istediğimin farkında. İki yerel diktatör Afrika usulü gerileyerek nazik nazik başka konulardan söz ettiler. Sonra ana konuya dolambaçlı yollardan tekrar döndüler.</p>

  <p>Tippoo Tip, «Frelimo'lara tuzak kurdum,» diye övündü. «Save ormanlarından geri çekildim.» Aslında o çok değerli ormanlardan müthiş çarpışmalardan sonra çekilmek zorunda kalmıştı.</p>

  <p>«Çok zekice davranmışsın.» China'nın sesinde ustura kadar keskin bir alay vardı. «Ormanı Frelimo'lara bırakmak müthiş bir tuzak. Onların bu tuzağa düşmeleri de aptallık.»</p>

  <p>Save ormanları bir hazineydi aslında. Çok ender bulunan ağaçlardan oluşuyordu. Yoğun ve ince dokulu odunları yüzünden «fildişi» diye de bilinen, yirmi metre boyundaki kurşun ağaçlardan. O harika Rodezya maunu. Desenli, mis kokulu Afrika sandal ağaçları. Belki de kıtanın hiçbir yerinde böyle çok değerli, sert tahtalı ağaç birarada bulunmuyordu.</p>

  <p>Yağmalanmış toprakların en son doğal kaynağıydı Save.</p>

  <p>Yeni bağımsızlığına kavuşan Afrika devletleri arasında en çok Mozambik'in dövize ihtiyacı vardı. Ülkede on yıldan beri süren gerilla savaşı ekonomiyi iyice çökertmişti. O orman da peşin para karşılığı satabilecekleri 'son şeydi.</p>

  <p>Tippoo Tip, China'ya, «Ağır iş kıtalarıyla saldırdılar,» diye açıkladı. «Yanlarında belki yirmi, otuz bin esir vardı.»</p>

  <p>China ilgiyle sordu. «O kadar çok mu? Onları nereden bulmuşlar?»</p>

  <p>«Ülkedeki son köylüleri de silip süpürmüşler. Mülteci kamplarını basmışlar. Maputo'nun fakir mahallelerinden ve sokaklardan serserilerle işsiz güçsüzleri toplamışlar. Bunu 'Demokratik Halkın Tam İş Programı' diye tanımlıyorlar. Kadınlar ve erkekler şafaktan güneş batıncaya kadar çalışıyorlar. Günde on Frelimo escudo'su, karşılığı. Ve verilen yemek onlara on beş Frelimo escudo'suna geliyor.» Tippoo Tip başını arkaya atarak güldü. «Bazen Frelimo'lar pek de aptalca davranmıyorlar. İş kıtaları hükümetin kerestelerini kesme ayrıcalığı için günde beş escudo ödüyor. Hayran olunacak bir düzen bu.»</p>

  <p>China, «Demek sen Frelimo'ların bunu yapmasına izin verdin?» diye sordu. Onu ilgilendiren esir gibi çalıştırılan insanlar değildi. On sekiz metre uzunluğundaki bir sandal ağacı kütüğüne yaklaşık elli bin Amerikan doları veriyorlardı. Ve orman yüz binlerce dönüm genişliğinde bir alanı kaplıyordu.</p>

  <p>Tippoo Tip başını salladı. «Tabii verdim. Kara ve demir yollan yeniden yapılmadıkça keresteyi götürmeleri imkânsız. O yüzden kütükleri şimdilik eski demiryolu hattının yanına yığıyorlar. Gözcülerim de yığınlara eklenen her kütüğü sayıyorlar.» Yerel diktatör kudu derisi gömleğinin cebinden plastik kapağı kirli bir not defteri çıkararak China'ya arka sayfaya tükenmez mavi kalemle düzgünce yazdığı rakamları gösterdi.</p>

  <p>China ifadesiz bir suratla toplamı okudu. Ama altın çerçeveli güneş gözlüğünün arkasında gözleri ışıldıyordu. Dolarla yazılmış bu toplam iki ordunun beş yıl daha savaşmasını sağlardı.</p>

  <p>Bu sayede başka devletlerin desteğini satın alabilirlerdi, Ya da küçük bir diktatör bu paranın yardımıyla başkan olur ve ölünceye kadar da bu mevkiden inmezdi.</p>

  <p>«Save ormanına dönme zamanı hemen hemen geldi. Frelimo'ların benim için topladığı ürünü almalıyım.»</p>

  <p>«O ürünü nasıl ihraç edeceksin? Bir tek sandal ağacı kütüğünün ağırlığı yüz ton. Onu senden kim satın alacak?»</p>

  <p>Tippoo Tip el çırptı ve yolun karşısındaki bir binanın gölgesinde çömeimiş olan yaverlerinden birine seslendi. Gerilla yerinden fırlayarak iki generalin yanına koştu. Yere çömelip çatlak beton zemine bir haritayı yaydı. Tippoo Tip'le China eğilerek haritaya baktılar.</p>

  <p>Tippoo Tip güneyi işaret etti. «İşte orman. Frelimo'ların kereste depoları şurada, şurada ve şurada.»</p>

  <p>China, «Devam et» dedi.</p>

  <p>«En güneydeki depo, Limpopo nehrinin kuzey kıyısından kırk beş kilometre ötede. Güney Afrika sınırından da öyle.»</p>

  <p>China, «Güney Afrika artık bizi tanımıyor,» diye hatırlattı. «Vhissano ve Frelimo'larla bir anlaşma imzaladı.»</p>

  <p>Tippoo Tip elini salladı. «Anlaşmalar sadece birer kâğıt parçasıdır. Biz burada yarım milyar Amerikan doları değerindeki keresteden söz ediyoruz. Güneydeki eski müttefiklerimiz bize teminat verdiler bile. Malı teslim edebildiğim takdirde sınırlarına kadar taşınmasını sağlayacaklar. Paranın Zürih ya da Lizbon'da verilmesini de.» Bir an durdu. «Frelimo'Iar ürünü benim için kesip yerleştirdi. Artık bana kalan onları alıp teslim etmek.»</p>

  <p>China, «Ve helikopterim ürünü toplamana yardım edecek, öyle mi?» dedi.</p>

  <p>«Evet, yardim edecek. Ama ben aynı sonucu kendi güçlerimi kullanarak da elde edebilirim.»</p>

  <p>China, «Belki,» diye cevap verdi. «Ama birlikte girişilecek bir operasyon dana emin olur.</p>

  <p>Her şey çabucak 'halledilir. Birlikte çarpışır, ganimeti de paylaşırız. Benim henshaw'ım ve kuzeyden gelecek destek güçlerle Frelimo birliklerini bir haftada ormandan atabiliriz. Hatta daha kısa bir sürede.»</p>

  <p>Tippoo Tip bu teklifi inceliyormuş gibi bir tavır takındı. Sonra da başını sallayarak usulca,</p>

  <p>«Tabii yardımların için seni ödüllendirebilirim,» dedi. «Ele geçireceğimiz kerestenin değerinden az bir yüzde verebilirim.»</p>

  <p>China içini çekti. «'Az' sözcüğü hoşuma giden bir kelime değildir. Ben sosyalistlere özgü o güzel sözcüğü tercih ederim. Eşit kelimesini. Eşit iki pay, diyelim.» Tippoo Tip sıkılmış gibi davranarak ellerini havaya kaldırdı.</p>

  <p>«Makul ol, kardeşim.» İki general bir saat pazarlık ettiler; tartıştılar. Bir milletin parasının dağıtılması ve iş kıtalarında çalışan on binlerce zavallının kaderi konusunda yavaş yavaş anlaşmaya vardılar.</p>

  <p>Tippoo Tip bir ara, «Gözcülerim bana kamplardaki insanların yakında işe yaramaz hale geleceklerini haber verdiler,» diye açıkladı. «Frelimo'lar onlara o kadar az yiyecek veriyormuş ki, hemen hepsi de hasta ve açmış. Her gün içlerinden yüzlercesi ölüyormuş. Ve iki ay öncesine kıyasla daha az ağaç kesiliyormuş. Yani üretim yarıya inmiş. Frelimo'lar çalışanların yerini alacak kimse de bulamıyormuş artık. İş durmak üzereymiş. Artık daha fazla beklemekle elimize bir şey geçmez. Hemen saldırıya geçmeliyiz. Yağmurlar başlamadan önce.»</p>

  <p>China dijital saatine bir göz attı. Bu da rütbesini gösteren apoletlerindeki bir yıldız kadar önemli bir ayrıntıydı. Helikopter onu almak için yarım saat sonra dönecekti. Artık pazarlığı sona erdirmesi ve bir anlaşmaya varması gerekiyordu. İki yerel diktatör birkaç dakika içinde anlaşmanın son ayrıntılarını da kararlaştırdılar. Sonra China kayıtsızca, «Bir sorun daha var,» dedi. Sesinin tonu Tippoo Tip'e şimdiki isteğinin önemli bir şey olacağını açıkladı. China konuşmasını sürdürdü. «Ben beyaz kaçaklardan oluşan küçük bir grubun peşindeyim. Onların Güney Afrika sınırına erişmeye çalıştıkları anlaşılıyor.» Kısaca Sean'un grubu konusunda bilgi verdi. «Burasıyla Limpopo arasındaki bütün güçlerine haber vermeni istiyorum. Onları bulmaya çalışsınlar.»</p>

  <p>«Beyaz bir erkekle beyaz bir kadın. Genç bir beyaz kadın. Bu ilginç bir olaya benziyor, kardeşim.» Tippoo Tip'in sesi düşünceliydi.</p>

  <p>«Adam çok önemli. Kadın Amerikalı. Rehine olarak kullanılabilir. Ama başka bakımdan hiçbir değeri yok.»</p>

  <p>Tippoo Tip, «Benim için bütün kadınların değeri vardır,» diye itiraz etti. «Özellikle beyaz ve gençse. Ben zaman zaman et değişikliğinden hoşlanırım. Seninle bir anlaşma daha yapalım, kardeşim. Yine her şey yarı yarıya. Ben o kaçak beyazları yakalarsam... adamı sen alırsın, kadın da bana kalır. Anlaştık mı?»</p>

  <p>China bir an düşündü, sonra da başını salladı. «Pekâla, kadın senin olsun. Ama adamın öldürülmesini istemiyorum. Hatta yaralanmamalı bile.»</p>

  <p>Tippoo Tip, «Ben de kadını öyle istiyorum.» dedi gülerek. «Öyleyse, demek yine anlaştık.» Sağ elini uzattı. China da bu eli kavradı. Birbirlerinin gözlerinin içine bakarken aslında bu hareketin hiçbir değeri olmadığını ikisi de biliyorlardı. Anlaşmalarına işlerine geldiği sürece uyacaklardı. Durum değişirken ikisi de hiç haber vermeden anlaşmayı bozabilirdi.</p>

  <p>Tippoo Tip, «Şimdi bana o beyaz kadından söz et,» dedi. «Onu en son nerede görmüşler? Kadını yakalamak için neler yapıyorsun?»</p>

  <p>China hemen haritanın üzerine eğildi. Sean ve grubunun kurduğu tuzaktan nasıl kurtulduklarını anlatırken canlandı. Heyecanla konuşuyordu artık. «Onların son olarak şu noktaya geldiklerini kesinlikle biliyoruz.» Parmağıyla haritada bir yeri işaret etti, «Ama bu üç gün önceydi. Artık grup şurada... herhangi bir yerde olabilir, içlerinden biri ağır yaralı. O yüzden güneye doğru fazla inebildiklerini sanmıyorum. Devriyelerim demiryolunun güneyindeki bölgeyi tarıyor, onların izlerini arıyorlar. Hemen hemen üç yüz kişi. Ama onların önüne bir ağ oluşturmak istiyorum. Sen bu iş için kaç kişi verebilirsin?»</p>

  <p>Tippoo Tip omzunu silkti. «Buraya, Rio Save boyunca üç bölük yerleştirdim. Biraz kuzeyde ise beş bölük daha var. Bu beyazlar Limpopo sınırına ulaşmaya çalışıyorlarsa benim hatlarımdan geçmek zorunda kalırlar. Ormandaki Frelimo muhafızlarının arasından da. Bölük komutanlarıma telsizle haber verecek ve tetikte beklemelerini emredeceğim.»</p>

  <p>«Her yolu, nehirdeki her geçidi kontrol altına almalılar.» General China'nın sesi sert ve otoriterdi. «Uzun bir hat oluşturmalı, hiçbir açıklık bırakmamalılar. Benim kuzeyden gelen hattım onları seninkilere doğru sürecektir. Ama bölük komutanlarını uyar. O beyaz adam bir asker. Hem de iyi bir asker. Savaşın sonunda Ballantyne Scout'lara komuta etmişti.»</p>

  <p>Tippoo Tip onun sözünü kesti. «Sean Courtney. Onu çok iyi hatırlıyorum.» Sonra kahkaha attı. «Tabii ya. Senin üsse yapılan saldırıyı Courtney yönetiyordu. Onu ele geçirmeyi bu kadar çok istemene hiç şaşmıyorum. Albay Courtney'le aranızdaki şeyin başlangıcı yılların gerisine kadar uzanıyor. Hafızan çok güçlü, kardeşim.»</p>

  <p>China, «Evet,» diye başını sallayarak sağır kulağının memesine dokundu. «Aradan uzun yıllar geçti ve benim hafızam güçlüdür. Ama intikam soğuk yendiği zaman çok lezzetli gelen bir yemektir.»</p>

  <p>Helikopterin gürültüsü etrafta yankılanırken ikisi de başlarını kaldırdılar. China saatine bir göz attı. Pilot onu almaya tam zamanında gelmişti. Portekizli pilota duyduğu güven daha de arttı. Ağır ağır ayağa kalktı.</p>

  <p>Tippoo Tip, «Telsizle bağlantı kurarız,» dedi. «Günde üç kez. Sabah altı, öğle on iki ve akşam yine altıda.» Ama Tippoo Tip ona bakmıyordu. Gözlerini büyük bir istekle köyün üzerinde havada duran helikoptere dikmişti.</p>

  <p>General China helikoptere binip kurşun geçirmeyen cam kubbeyi indirdi. Verandada duran Tippoo Tip'e bakarak başparmağını kaldırdı. Diğer general bu selama karşılık verdi. Helikoter de havalandı.</p>

  <p>China'nın taktığı kulaklıklardan pilotun sesi yükseldi. «General, devriyelerden biri telaşla sizi arıyor. 'Oniki Kırmızı' işaretini kullanıyorlar.»</p>

  <p>General, «Pekâlâ,» dedi. «Lütfen devriye frekansını aç.» Sonra miğferindeki mikrofona konuşmaya başladı. «Oniki Kırmızı, ben Muz Ağacı. Beni duyuyor musun?»</p>

  <p>Bölük komutanı hemen karşılık verdi. «Muz Ağacı, ben Oniki Kırmızı. Yer bulundu ve onaylandı.»</p>

  <p>China müthiş bir heyecan ve keyif duydu. Ama emir verirken sesi sakindi. «Yerinizi bildirin.»</p>

  <p>Sonra komutanın verdiği; koordinatları haritada işaretledi. «Pilot, duydun mu? Olabildiğince çabuk oraya gidelim.» Sonra yine mikrofona, «bizi gördüğünüz zaman kırmızı işaret fişeği yakın,» dedi.</p>

  <p>Yedi dakika sonra helikopterin hemen aşağısında, ormanda kırmızı fişek belirdi. Pilot hızı azaltarak alçalmaya başladı,</p>

  <p>Renamo devriyesi aracın inmesi için ağaçların arasında bir yer açmıştı. Pilot uçuşan yapraklar ve tozların arasında helikopteri indirdi. Devriye açıklığın etrafına koruyucu bir engel oluşturmuştu. Pilot buna sevindi. Bu adamlar çalılıklarda savaşmasını iyi biliyorlardı.</p>

  <p>China heyecanla taşıttan atladı. Bölük komutanı yaklaşarak onu selamladı. Çok çarpışma görmüş, zayıf bir adamdı. Üzerine silahlar, mataralar ve fişeklikler asmıştı.</p>

  <p>«Dün buradan geçtiler,» diye haber verdi.</p>

  <p>China, «Onların aradığımız kişiler olduklarından emin misin?» diye sordu.</p>

  <p>Bölük lideri başını salladı. «Beyaz adamla kadın. Şuraya bir şey gömdüler.» Cenesiyle işaret etti. «Oraya dokunmadık. Ama onun bir mezar olduğunu sanıyorum.»</p>

  <p>China, «Bana göster,» diye emretti ve adamın peşinden dikenli çalıların arasına girdi. Bölük lideri bir taş yığınının yanında durdu.</p>

  <p>China kesin bir tavırla, «Evet, bu bir mezar,» dedi. «Aç onu.»</p>

  <p>Lider iki adamına emir verdi. Onlar da taşları tekmeler atarak yamaçtan aşağıya yuvarladılar.</p>

  <p>China, «Çabuk olun,» diye seslendi. «Daha hızlı çalışın!»</p>

  <p>Sonunda Job'un bezlere sarılı kafası ortaya çıktı. Bölük lideri generale baktı. «İşte ceset.»</p>

  <p>Yaklaşarak ölünün üzerindeki kanlı gömleği çekti.</p>

  <p>China, Job'u hemen tanıdı. «Matabele o. Onun buraya kadar gelebileceğini hiç sanmıyordum. Onu mezardan çıkarıp sırtlanlara yedirin.»</p>

  <p>İki devriye uzanarak Job'u battaniye sarılı omuzlarından yakaladılar. China onları bir gulyabani gibi ilgiyle izliyordu. Aslında ölmüş düşmanları parçalamak eski bir Nguni töresiydi. Şimdi adamlarının Metabele'yi mezardan çıkarmalarını kinle karışık bir zevkle seyrediyordu. Bu hareketin Sean Courtney'i ne kadar sarsacağını biliyordu. Bunu telsizle Sean'a nasıl anlatacağını düşünürken büyük bir sevinç duydu.</p>

  <p>Aynı anda cesedin omuzlarına sarılmış olan sicimi fark etti. Önce buna hayretle baktı. Sonra sicimin gerildiğini ve elbombasmın çalıştığını belirten tıkırtıyı duydu. Ne olduğunu anlayarak adamlarını uyarmak için haykırdı ve kendini yüzükoyun yere attı.</p>

  <p>Patlama sanki kulak zarlarını deldi ve başına bir ağrı girmesine neden oldu. Bir şey hızla yanağına çarparak orayı uyuşturdu. China yuvarlandı ve kalkıp oturdu. Bir an kör olduğunu sandı. Sonra kafasının içinde dönüp uçuşan o ışıklar kayboldu.</p>

  <p>Yine görebildiğini anlayarak müthiş rahatladı.</p>

  <p>Yüzünün yanından akan kanlar çenesinden savaş gömleğine damlıyordu. Boynundaki eşarbı çıkarıp bir bomba parçasının elmacık kemiğinin üzerinde açtığı yaraya bastırdı.</p>

  <p>Sendeleyerek ayağa kalktı ve mezara baktı. Elbombası bir adamının barsaklarını, sanki bir balıkmış gibi boşaltmıştı. Devriye diz çökmüş, barsaklarını tekrar karnına sokmaya çalışıyordu. İkinci adam temizce ölmüştü. Bölük lideri China'nın yanına koşarak, yanağındaki yarayı incelemeye çalıştı. Ama general onun ellerine vurdu.</p>

  <p>Tiz bir sesle, «Seni beyaz it!» diye bağırdı. «Bunu pahalı ödeyeceksin, Albay Courtney! Yemin ediyorum!»</p>

  <p>Yaralı gerilla hâlâ barsaklarıyla uğraşıyor, ama onlar parmaklarının arasından kayıyorlardı.</p>

  <p>Çıkardığı korkunç sesler General China'nın öfkesini büsbütün arttırdı.</p>

  <p>Hiddetle bağırdı. «Onu götürün buradan! Alıp götürün ve sesini kesin!»</p>

  <p>Yaralı adamı sürükleyerek götürdüler. Ama China yine de memnun olmadı. Şok ve öfke yüzünden şiddetle titriyordu. Hıncını çıkaracak bir şey bulmak için etrafına bakındı. «Siz!»</p>

  <p>Titreyen parmağıyla işaret etti. «Bıçaklarınızı getirin. O Matabele köpeğini deliğinden çıkarın! Tamam. Şimdi bıçaklarınızı kullanın. Onu doğrayın. Sırtlanlara yem olsun. Evet! Daha küçük! parçalara ayırın. Durmayın! Kıyma gibi yapın onu! Bu iti kıyma! haline sokmanızı istiyorum!»</p>

  <p class="yildiz">***</p>

  <p>Matatu sabah boyunca onları terkedilmiş tarlalardan ve boş köylerden geçirerek güneye doğru götürdü. Otların arasına sinerek ilerliyor, yola çıkmıyorlardı. Yakılmış kulübelerin uzağından geçiyorlardı.</p>

  <p>Claudia geride kalmamak için çabalıyordu. Bir akşam öncesinden beri yürüyorlardı ve pek az dinlenmişlerdi. Kızın gücü tükenmek üzereydi. Hiçbir acı duymuyor, kollarında kanayan çizikler bırakan kırmızı uçlu dikenleri bile hissetmiyordu. Kurşun gibi ağırlaşmış olan ayaklarıyla robot gibi yürümekteydi. Diğerlerine ayak uydurmaya çalışıyorsa da, artık kurgusu bitmek üzere olan bir oyuncağa benziyordu. Sean ağır ağır öne geçti. Claudia ona yetişebilmek için adımlarını sıklaştırmayı başaramadı. Avcı omzunun üzerinden baktı. Sonra kızın yetişmesi için ağırlaştı.</p>

  <p>Claudia, «Özür dilerim,» diye mırıldandı.</p>

  <p>Sean gökyüzüne baktı. «Devam etmemiz gerekiyor.» Kız yine onun peşinden yürümeye başladı.</p>

  <p>Öğleden biraz sonra Hint helikopterin gürültüsünü duydular. Motor sesleri yüksek değildi.</p>

  <p>Gitgide daha da hafifledi. Kuzeye doğru gidiyordu.</p>

  <p>Sean ayaklarının üzerinde sallanan Claudia'yı tutmak için uzandı. «Aferin sana. Seni böyle zorladığım için üzgünüm ama iyi ilerledik. China bizim bu kadar güneye indiğimizi tahmin edemez. O kuzeye doğru gitti. Artık dinlenebiliriz.»</p>

  <p>Kızı bodur akasyaların oluşturduğu korunmalı bir yere götürdü. Claudia sert toprağın üzerine bitkinlikle çökerek uzandı. Yorgunluktan hıçkırıyordu. Sean onun ayakkabı ve çoraplarını çıkarmak için çömeldi.</p>

  <p>Usulca kızın ayaklarını ovarak, «Tabanların güzelce sertleşmiş,» dedi. «Hiçbir yeri su toplamamış. Bir rehber kadar dayanıklı ve iki katı da cesursun.» Claudia bu iltifata karşı gülümsemeyi bile başaramadı. Sean şefkatle ekledi. «Haydi, uyu artık.»</p>

  <p>Sean kızın çoraplarının birindeki deliği onarmaya çalıştı. Claudia birkaç dakika onu seyretti. Sonra uykulu uykulu, «Orospularından hangisi sana çorap örmeyi öğretti?» diye mırıldandı.</p>

  <p>«Ben seninle karşılaşıncaya kadar bakir bir delikanlıydım. Haydi uyu.»</p>

  <p>«O kadın her kimse ondan nefret ediyorum.» Claudia gözlerini yumdu. Ve ona hemen ardından gözlerini tekrar açmış gibi geldi. Ama ışık sönükleşrniş ve etrafa akşama özgü serinlik yayılmıştı. Claudia doğrulup oturdu.</p>

  <p>Sean kuru dalları tutuşturmuş, yemek yapıyordu. Ona baktı. «Acıktın mı?»</p>

  <p>«Açlıktan ölüyorum.»</p>

  <p>«Yemek hazır.» Teneke tabağı kıza uzattı.</p>

  <p>«Nedir bu?» Claudia'nın sesinde kuşku vardı. Sonra tabaktaki küçük parmağı büyüklüğünde, kavrulmuş sucuklara baktı.</p>

  <p>Sean, «Sorma da ye,» dedi.</p>

  <p>Claudia çekine çekine bir sucuk alıp kokladı. Et hâlâ sıcaktı.</p>

  <p>Sean, «Ye,» diye tekrarladı ve ona örnek olmak istiyormuş gibi bir sucuk alıp ağzına attı.</p>

  <p>«Çok nefis. Haydi.»</p>

  <p>Claudia dikkatle sucuğu ısırdı. Et dişlerinin arasında, hışırdadı ve ağzına ıspanak püresi tadında sıcak, koyu bir sıvı yayıldı. Kendini zorlayarak lokmayı yuttu.</p>

  <p>«Bir tane daha al.»</p>

  <p>«Hayır. Teşekkür ederim.»</p>

  <p>«Bunlar protein dolu. Haydi ye.»</p>

  <p>«İmkânsız.»</p>

  <p>«Aç karnına fazla yürüyemezsin. Ağzını aç.» Sean bir ona yemek yedirdi, bir kendisi bir lokma aldı.</p>

  <p>Tabak boşaldığı zaman Claudia tekrar, «Neydi bu?» diye sordu, «Artık bana ne yediğimi söyleyebilirsin.» Ama Sean gülerek başını salladı. Sonra ateşin başında iştahla yemek yiyen Alphonso'ya döndü. «Telsizi hazırla. Bakalım China'nın söylemek istediği bir şey var mı?»</p>

  <p>Alfonso anteni uzatırken, Matatu usulca kamp yerine girdi. Elinde taze soyulmuş ağaç kabuğundan oluşan bir boru vardı, iki ucunu kurumuş otlarla tıkamıştı. Sean'la birkaç kelime konuştular. Avcının yüzünde ciddi bir ifade belirdi.</p>

  <p>Claudia endişeyle, «Ne oldu?» diye sordu.</p>

  <p>«Matatu ileride bir şeyler olduğunu görmüş. Devriyelerin dolaştığı anlaşılıyor. Ama Frelimo mu, yoksa Renamo mu olduklarını anlayamamış.»</p>

  <p>Bu sözler Claudia'yı endişelendirdi. Oturmuş olan avcıya yaklaşarak omzuna yaslandı. İkisi birlikte telsizi dinlemeye başladılar.</p>

  <p>Dikkatini aygıta vermiş olan Alphonso, «Bir şeyler oluyor,» diye mırıldandı. «Devriyeleri bizi durdurmak için bir hat üzerinde diziyorlar.»</p>

  <p>Sean, «Renamo'lar mı?» dedi.</p>

  <p>Alphonso başını salladı. «General Tippoo Tip'in adamları sanırım.»</p>

  <p>Claudia, «Ne diyor?» diye sordu ama Sean onu daha fazla telaşlandırmak istemediği için gerçeği söylemedi.</p>

  <p>«Malum trafik,» diye yalan uydurdu.</p>

  <p>Claudia rahatlayarak kamp ateşinin başına geçmiş olan Matatu'ya baktı. İz sürücü borunun ucundaki otları çıkararak içindekileri kömürlerin üzerine döktü.</p>

  <p>Kız onun ne pişirdiğini anlayarak dehşetle kaskatı kesildi.</p>

  <p>«Bunlar çok iğrenç...» Sözlerini tamamlayamadı. Tiksintiyle kömürlerin arasında kıvrılıp bükülen kıllı, iri tırtıllara bakıyordu. Sonunda kavruldular. Şimdi küçük sucuklara benziyorlardı. Kız ne olduğunu anlayarak boğulurcasına bağırdı ve Sean'un kolunu yakaladı.</p>

  <p>«Onlar...» diye inledi. «Yani... ben onları yemedim değil mi? Sen bana onları yedirmiş olamazsın. Ah! Hayır! Buna inanamam!..»</p>

  <p>Sean, «Onlar çok besleyici,» dedi. Kızın nereye baktığını farkeden Matatu kömürlerin arasındaki tırtıllardan birini alıp soğutmak için bir avucundan diğerine geçirdi. Sonra da cömert bir tavırla Claudia'ya uzattı.</p>

  <p>Kız usulca, «Galiba kusacağım...» diye fısıldayarak başını çevirdi. «Onlardan yediğime inanmıyorum.»</p>

  <p>Aynı anda telsizden çatırtılar yükseldi. Biri Claudia'nın anlamadığı bir dille bir şeyler söylüyordu. Sean'un ilgisi kıza mide bulantısı ve tiksintisini unutturdu. «Ne dili bu?»</p>

  <p>Sean kısaca, «Afrikaanca,» dedi. «Sus! Dinle!» Ama ses birdenbire kesildi.</p>

  <p>Kız, «Afrikaanca mı?» diye sordu. «Güney Afrika Hollanda lehçesi mi?»</p>

  <p>Sean başını salladı. «Evet, öyle. Yayın alanına girdiğimiz anlaşılıyor. Bu mutlaka Güney Afrika'dan yapılan askeri bir konuşmaydı. Beiki de Limpopo'daki sınır devriyesi merkeze bir haber veriyordu.» Sean, Alphonso'yla kısaca konuştu, sonra do tekrar Claudia'ya döndü. «O da aynı fikirde. Güney Afrika sınır devriyesi. Alphonso bazen onları daha kuzeyden bile dinleyebildiklerini söyledi.» Saatine bir göz attı. «General China'nın bu aksam bizi eğlendirmek niyetinde olmadığı anlaşılıyor. Eşyalarımızı toplayarak yürüyüşe hazırlanmalıyız.» Tam kalkmaya davranırken tekrar sesler işitildi. Bu kez bağlantı çok iyiydi.</p>

  <p>China'nın soluklarını bile duyabiliyorlardı.</p>

  <p>«İyi akşamlar, Albay Courtney. Geciktiğim için lütfen beni affedin. Ama ilgilenmem gereken acil işlerim vardı. Sizi dinliyorum, Albay Courtney.»</p>

  <p>Bu sözleri izleyen sessizlikte Sean hiç kımıldamadı. China usulca güldü. «Hâlâ söyleyecek söz bulamıyorsunuz sanırım, albay. Zararı yok. Beni dinlediğinizden eminim. Onun için şu ana kadar aldığınız mesafe için sizi kutlamak istiyorum. Çok olağanüstü bir şey bu. Özellikle Miss Monterro'nun sizi yavaşlatması yüzünden.»</p>

  <p>Claudia acı acı, «Küstah it,» diye söylendi. «Onda her türlü kötülük var. Üstelik aşırı şoven bir adam.»</p>

  <p>Yine kısa bir sessizlik oldu. Sonra China'nın kin dolu sesi yine duyuldu. «Anlayacağınız sizin Matabele'yi gömdüğünüz yeri bulduk, albay.» Claudia, Sean'un yanında kaskatı kesildiğini fark etti. Derin bir sessizlik oldu, sonra general ekledi. «Cesedi mezardan çıkardık ve çürüme derecesine bakarak onu ne zaman gömdüğünüzü saptadık.» Sean titremeye başladı. China'nın sesi ise pek nazikti. «Bir Matabele ölü sırtlan gibi kokar. Arkadaşınız da bu kuralın dışında değildi. Söyleyin, albay, onun kafasına o kurşunu siz mi sıktınız? Çok mantıklı davranmışsınız. Nasıl olsa kurtulamayacaktı.»</p>

  <p>«Köpek! Aşağılık köpek!» Sean dayanamamıştı.</p>

  <p>«Ah, evet. Kurduğunuz tuzak bir işe yaramadı. Korkarım çok amatörceydi.» China memnun memnun güldü. «Matabele için de endişelenmeyin. Ben sırtlanların işini kolayiaştırdım. İki adamım onu doğradılar. Şöyle lokma lokma, albay. Buna Matabele yahnisi de diyebilirsiniz.»</p>

  <p>Sean atılıp mikrofonu kaptı. «Seni sapık hayvan! Seni iğrenç gulyabani! Tanrım! Hemen elime düşmemek için Tanrı'ya yalvarmaya başla.» Sean öfkesinden kesik kesik soluyordu.</p>

  <p>«Teşekkür ederim, albay.» China'nın sesinden güldüğü anlaşılıyordu. «Kendi kendime konuşmaktan sıkılmaya başlıyordum. Tekrar bağlantı kurmamız çok hoş. Sizi özledim.»</p>

  <p>Sean bütün gücünü kullanarak ona cevap vermedi, telsizi kapattı. «Eşyaları toplayın.» Sesi hâlâ öfkesinden titriyordu. «Dayanamayıp sesimi çıkardığım için China yerimizi kolaylıkla saptayacak. Hızlı hareket etmemiz gerekiyor.»</p>

  <p>Claudia bıkkınlıkla, «Sanki daha önce pek ağır yürüyormuşuz gibi, öyle mi?» diye sordu. Ama itaatle doğruldu.</p>

  <p>Ne var ki, o gece hızla ilerleyemediler. Gece yarısından önce iki kez Matatu onları beklemeleri için uyardı. Hayvanlarınkine benzeyen altıncı hissi ona tehlikeyi haber veriyordu. Yolu gözetlemek için uzaklaştı ve onları pusuya düşürmek için yapılmış olan hazırlıkları fark etti. Her seferinde kapana kıstırılmamak için yandan dönerek ilerlemek zorunda kaldılar.</p>

  <p>Alphonso, «General Tippoo Tip'in adamları,» diye homurdandı. «Onun General China'ya yardım ettiği anlaşılıyor. Her yolda bizi devriyeler bekliyor.»</p>

  <p>Ancak gece yarısından sonra şansları döndü. Matatu hemen hemen doğrudan doğruya güneye doğru uzanan bir yol buldu. Onlardan kısa bir süre önce kalabalık bir grup oradan inmişti.</p>

  <p>«Kendi izlerimizi belli etmemek için onlarınkinden yararlanacağız.» Sean fırsattan faydalanıp Matatu'yu öne geçirdi. Claudia'yı da onun arkasına. O ve Alphonso en gerideydi.</p>

  <p>Kızla Matatu'nun bıraktıkları izlere basıyor ve onların devriyelerinkine karışmalarını sağlıyorlardı.</p>

  <p>Hızla yürürken Matatu'nun keskin kulakları Renamo devriyelerinin çıkardıkları hafif sesleri duydu. Grup hemen ağırlaştı. Şimdi Tippoo Tip'in adamlarım uygun bir uzaklıktan izliyor, onları öncü olarak kullanıyorlardı. Bu bakımdan sadece Matatu'nun kulaklarına ve gece etrafı görebilme yeteneğine güveniyorlardı. Onun yardımı olmasaydı, çok daha ağır ilerleyeceklerdi.</p>

  <p>Şafağa doğru Renamo devriyesi gruptan hemen ilerde durdu. Gruptakiler karanlıkta yere çökerek adamların yolun iki yanında pusu kurmalarını dinlediler. Gerillalar yerlerini aldıktan sonra Matatu grubu yine yandan dolaştırdı. Daha ilerde yeniden yola çıktılar.</p>

  <p>Şafak doğudaki yıldızları sönükleştirirken Sean, «Hesaba göre altmış iki kilometre ilerledik,» dedi. «Ama gündüz ışığında yürümeyi göze alamayız. Her taraf Renamo'larla dolu. Matatu bize bütün gün yatabileceğimiz bir yer bul.»</p>

  <p>Gece yürürken Save nehrine bir hayli yaklaşmışlardı. Matatu onları yüksek sazların arasına soktu. Su dizlerine kadar geliyor ama ayak izlerini örtüyordu. Matatu birkaç yüz metre ilerde küçük, sudan ancak birkaç santim yukarda kuru bir adacık buldu. Tam adacığa adım atarken, hızla ilerleyen ağır bir gövdenin etkisiyle sazlar sarsıldı.</p>

  <p>Şok geçiren Claudia haykırdı. Bir Renamo tuzağına düştüklerini sanmıştı. Matatu hayvanların derilerini yüzmek için kullandığı bıçağı çekti. Savaş çığlıkları atarak sazların arasına daldı. Şimdi kendinden iki kat büyüklükte, pullu bir yaratıkla boğuşuyordu.</p>

  <p>Sean ona yardım için koştu. Matatu'yla birlikte hayvanın başına vurarak, onu bıçaklayarak dışarı çektiler. Claudia onun kurşuni dev bir kertenkele olduğunu farkederek dehşetle titredi. Hemen hemen iki metre boyundaydı. Sarı karnı benekliydi. Kamçıya benzeyen uzun kuyruğunu hâlâ sağa sola vuruyordu.</p>

  <p>Matatu sevinçle bağırarak hayvanın pullu derisini yüzmeye başladı.</p>

  <p>«Nedir bu?»</p>

  <p>«Matatu'nun en sevdiği lezzetli yiyecek.» Sean da bıçağını çıkarıp sürüngenin derisinin yüzülmesi işine yardım etti. Hayvanın eti dil balığınınki kadar beyazdı. Ama Sean bir et parçası uzattığı zaman Claudia yüzünü buruşturdu. «Senle Matatu... siz çocuklarınızı bile yersiniz,» diye onları suçladı.</p>

  <p>«Bunu devamlı mopane tırtıllarıyla beslenen kız mı söylüyor?»</p>

  <p>«Sean onu yiyemem. Gerçekten. Öyle çiğ çiğ yiyemem.»</p>

  <p>«Ateş yakmak için kuru çalı çırpı yok. Sanırım sen Japonların saşimi'sinden yedin. Öyle değil mi? Hatta bana çok hoşuna gittiğini söylemiştin.»</p>

  <p>«Ama o çiğ balık, kertenkele değil!»</p>

  <p>«Arada pek fark yok. Sen de bunu Afrika saşimi'si diye düşün.» Sean ısrar ediyordu.</p>

  <p>Sonunda Claudia razı olup etin tadına baktı. Kertenkelenin eti şaşılacak kadar lezzetliydi.</p>

  <p>Ve açlığı da Claudia’nın tiksintisini yendi.</p>

  <p>Hiç olmazsa bu kez su vardı. Et yiyerek, bol bol su içtiler. Sonra battaniyelerin üzerine uzandılar. Kendini güvende hisseden kız çok yorgun olduğu için hemen uykuya daldı.</p>

  <p>Claudia bir keresinde öğleye doğru uyanarak Sean'un kollarında yattı ve onları arayan helikopterin gürültüsünü dinledi.</p>

  <p>Sean, «China ileriyi, nehrin kıyısını araştırıyor,» diye fısıldadı. Helikopterin sesi yaklaşırken Claudra'nın karın kasları büzüldü. Sonra gürültü uzaklaştı, sonunda duyulmaz oldu.</p>

  <p>Sean kıza sarıldı. «Gitti. Haydi uyu.»</p>

  <p>Claudia daha sonra panik içinde uyandı. Ama kımıldamaya Kalktığında birinin onu sıkıca tuttuğunu fark etti. Bir el de ağzını kapatıyordu. Bakışlarını yana kaydırdı. Sean suratını onunkine yaklaştırmıştı. Kulağına, «Sesini çıkarma,» diye fısıldadı. «Bir tek kelime bile söyleme.»</p>

  <p>Claudia, «Peki,» der gibi başını sallayınca Sean onu bıraktı. Sazların arasından bakmak için döndü. Claudia da onun gibi yaptı. Şimdi gölcüğün durgun sularına bakıyorlardı. Önce hiçbir şey göremedi. Sonra birinin şarkı söylediğini duydu. Çocuksu tatlı bir sesti bu. Bir kız Shangane aşk şarkısını söylüyor, suları şapırdatarak yaklaştığı duyuluyordu. Sonra birdenbire ortaya çıktı. İnce ve zarif bir zenciydi. Gelişme çağının sonuna 'erişmiş olmasına rağmen yüzü tatlı ve çocuksuydu. Ama göğüsleri iri ve tsamo kavunları gibi de yuvarlaktı.</p>

  <p>Çıplaktı. Sadece uzun bacaklarının yukarısına yırtık bir bez sarmıştı. Akşam güneşinin ışıklarında cildi bronz gibi parlıyordu. Orman gibi vahşi bir havası vardı. Claudia kızı görür görmez ondan hoşlandı.</p>

  <p>Zencinin sağ elinde balık tutmak için kullanılan kamıştan yapılmış hafif bir mızrak vardı.</p>

  <p>Berrak, ılık suda ilerlerken mızrağı havaya kaldırmıştı.</p>

  <p>Birdenbire sustu. Bir balık görmüştü. Ama sonra Claudia'yla gözgöze geldiler. Zenci kız döndü ve koşmaya başladı. Sean onun peşinden atıldı. Matatu'yla Alphonso iki yandaki uzun sazların arasından çıkarak ona katıldılar. Kız gölcüğün ortasına vardığı sırada onu yakaladılar. Zencinin gözleri irileşmişti, dehşetle soluyordu. Yine de mızrağını kararlılıkla öne doğru uzatmıştı. Ama üç erkekle başa çıkması imkânsızdı. Matatu ona yandan saldıracakmış gibi yaptı. Kız o tarafa doğru dönerken: Sean bir vuruşta mızrağı onun elinden yere düşürdü. Kızı yakaladığı gibi kolunun altına sıkıştırdı. Tekmeleyip tırmalayan zenciyi adaya kadar taşıdı ve yere attı. O arada kızın belindeki bez de düşmüştü. Şimdi olduğu yerde büzülmüş titriyor, etrafındaki adamlara bakıyordu.</p>

  <p>Sean ona tatlı sesle yatıştırıcı sözler söyledi. Zenci kız önce cevap vermedi. Sonra Alphonso onu sorguya çekti. Kız onun kendi kabilesinden olduğunu anlar anlamaz biraz rahatladıysa da usulca sorulan sorulara nefes nefese, çekine çekine cevap verdi.</p>

  <p>Claudia bu çocuk için iyice endişelenmisti. «Ne diyor?»</p>

  <p>Sean, «Askerlerden saklanmak için bu bataklıkta yaşamaya başlamış,» diye cevap verdi.</p>

  <p>«Renamo'lar annesini öldürmüş, Frelimo'tar da babasını alıp götürmüş. Ailesinin diğer üyeleri ormanda ağaç kesiyorlarınış. O kaçmış.»</p>

  <p>Kızı hemen hemen bir saat sorguya çektiler. Nehir ne kadar ilerideydi? Geçit yeri var mıydı?</p>

  <p>Sorulan yanıtlarken kızın korkusu yavaş yavaş geçti. Claudia’nın sempatisini de sezmiş gibiydi. Ona içe dokunan çocukça bir güvenle bakıyordu.</p>

  <p>Sonunda, «Ben biraz İngilizce de bilirim, bayan,» diye fısıldadı.</p>

  <p>Claudia şaşırdı. «İngilizceyi nerede öğrendin?»</p>

  <p>«Misyonda. Askerler gelip binaları yakmadan ve rahibeleri öldürmeden önce.»</p>

  <p>«İngilizcen çok düzgün.» Claudia kıza gülümsedi. «Adın nedir, yavrum?»</p>

  <p>«Miriam, bayan.»</p>

  <p>Sean sert bir tavırla Claudia'yı uyardı. «Onunla fazla dost olma.»</p>

  <p>«Pek sevimli bir çocuk ama.»</p>

  <p>Sean bir şey söyleyecekti, sonra vazgeçerek batmakta olan güneşe baktı. «Kahretsin!</p>

  <p>China'nın telsiz mesajını kaçırdık. Artık gitmeye hazırlanmalıyız. Yürüyüş zamanı geldi.»</p>

  <p>Hazırlıkları birkaç dakika sürdü. Çantasını sırtına takan Claudia, «Kız ne olacak?» diye sordu.</p>

  <p>Sean, «Burada kalacak,» dedi. Sesindeki bir şey ve tavırları Claudia'yı kaygılandırdı. Adadan suya giren Sean'un peşinden gitti. Sonra da duraklayarak geriye baktı. Çıplak zenci kız çömelmiş oturuyor, mutsuzca Claudia'yı izliyordu. Matatu onun arkasında ayakta duruyordu. Ve bıçağı elindeydi.</p>

  <p>Neler olacağını anlayan Claudia mutsuz, buz gibi bir öfkeyle sarsıldı. «Sean!» Bağırırken sesi titriyordu. «Bu çocuğa ne yapacaksınız?»</p>

  <p>Avcı sert sert, «Onun için endişelenme,» dedi.</p>

  <p>«Matatu!» Claudia titremeye başlamıştı. «Ne yapacaksın?» İz sürücü ona gülümseyince,</p>

  <p>«Yoksa...» dedi ve parmağını boynuna sürdü. Matatu da neşeyle gülerek ona bıçağı gösterdi.</p>

  <p>«Ndîo,» diyerek başını salladı. «Kufa.» Claudia bu Swahilice sözcüğü biliyordu. Matatu bunu babası bir hayvanı vurduğu ve o da onun boğazını kestiği zaman söylemişti. Claudia şimdi öfkeyle titriyordu. Çabucak Sean'a döndü.</p>

  <p>«Onu öldüreceksiniz!» Sesi dehşet ve hiddetinden tizleşmişti.</p>

  <p>«Dur, Claudia. Beni dinle. Kızı burada bırakamayız. Onu yakalarlarsa... Bu bir intihar olur.»</p>

  <p>Kız, «Seni aşağılık herif!» diye haykırdı. «Sen de bir Renamo haydutu kadar kötüsün! China'dan hiç farkın yok!»</p>

  <p>«Bunu ölmemek için yapıyoruz! Anlamıyor musun? Yaşamak için böyle davranmak zorundayız.»</p>

  <p>«Kulaklarıma inanamıyorum!»</p>

  <p>«Burası sert ve zalim bir ülke. Yaşamak istiyorsak kurallarına göre davranmak zorundayız.</p>

  <p>Acımak gibi bir budalalık yapamayız. Bize pahalıya malolur.»</p>

  <p>Claudia'ya ona saldırmak istedi. Kendine hakim olmak için yumruklarını srkmıştı ama sesi hâlâ tizdi. «Bizi hayvanlardan ayıran sadece merhamet ve vicdandır.» Derin bir nefes aldı.</p>

  <p>«Aramızdaki şeyin sence bir değeri varsa başka bir şey söylemez ve bu çocuğa yapmak üzere olduğunuz şeyi haklı çıkarmaya çalışmazsın.»</p>

  <p>Sean, «General China'nın eline düşmeyi mi tercih edeceksin?» diye sordu. «'Çocuk' dediğin bu kız düşmanlarımıza tam yerimizi açıklamaktan bir an bile kaçınmaz.»</p>

  <p>«Yapma, Sean! Seni uyarıyorum. Söylediğin her söz aramızdaki ilişkiyi zedeliyor. Ve onarılması da imkânsız.»</p>

  <p>«Pekâlâ.» Sean uzanarak ellerini tuttu ve onu kendine çekti. «Söyle... kızı ne yapmamızı istiyorsun? Sen ne diyorsan onu yapacağım. Kızı salıvermemizi ve onun karşılaştığı ilk Renamo devriyesine bizi haber vermesini istiyorsan, bu arzunu da yerine getireceğim.»</p>

  <p>Claudia, Sean'un kollarında kaskatı duruyordu. Sesi artık tiz değildi ama yine de soğuk ve kararlıydı. «Onu da bizimle birlikte götürmeliyiz.»</p>

  <p>Sean kollarını indirdi. «Bizimle birlikte mi?»</p>

  <p>«Evet, öyle dedim. Madem kızı burada bırakamayacağız, o halde başka çare yok.» Sean, Claudia'ya hayretle baktı. Kız kesin bir tavırla ekledi. «Bana istediğimi yapacağını söyledin. Söz verdin.»</p>

  <p>Sean bir şey söylemek için ağzını açtı. Sonra kapattı. Dönüp zenci kıza baktı. Konuşmaların birazını anlamıştı. Hayatının sözkonusu olduğunu ve Claudia’nın onu kurtarmaya çalıştığını seziyordu. Sean çocuk denecek yaştaki kızın yüzündeki ifadeyi gördüğü zaman utandı ve kendi kendinden nefret etti. Bu onun için yabancı bir duyguydu. Çalılık bölgedeki savaş sırasında hiçbir zaman geride tanık bırakmamışlardı. Şimdi sevgilisi onu yumuşatıyordu.</p>

  <p>Sean birdenbire gülümseyerek başını salladı. Belki de Claudia onu insanlastırıyordu.</p>

  <p>«Tamam.» Sean hâlâ gülümsüyordu. «Kız da bizimle gelecek. Ama bir şartla. Sen de beni affedeceksin.» Claudia'yı çabucak öptü. Kız dudaklarını sıkıca birbirine bastırmıştı. Sean onun öfkesinin ancak zamanla geçeceğini anladı.</p>

  <p>Claudia dönerek Miriam'ı ayağa kaldırdı. Zenci kız ona minnetle sarıldı.</p>

  <p>Sean, Matatu'ya, «Onun kuşağını getir,» diye emretti. «Bıçağını da yerine koy. Kız bizimle gelecek.» Matatu bundan hiç hoşlanmadığını belirtmek için gözlerini devirdi. Ama gidip kızın sarındığı bezi buldu.</p>

  <p>Miriam bezi beline sararken. Çavuş Alphonso tüfeğine dayanarak kızı ilgiyle izledi. Miriam'ın öldürülmemesi kararına memnun olduğu belliydi. Claudia himayesine aldığı zenci kızı onun böyle incelemesinden hiç hoşlanmadı. Çantasını açarak tek yedek tişörtünü çıkardı. General China'nın depolarından sağladığı bir kamuflaj Renamo tişörtüydü bu.</p>

  <p>Tişört Miriam'ın dizlerinin yukarısına kadar geldi. Böylece Claudia’nın edep kurallarına uygun oluyordu. Zenci kız pek sevindi. Birkaç dakika önce duyduğu dehşeti unutmuştu.</p>

  <p>«Teşekkür ederim, Donna! Çok teşekkür ederim. Siz çok iyi bir hanımsınız.»</p>

  <p>Sean atıldı. «Pekâlâ. Defile sona erdi. Artık gidelim.» Alphonso, Miriam'ın kolunu tuttu.</p>

  <p>Zenci kız ancak o zaman götürülmek üzere olduğunu anladı. Adamın elinden kurtularak heyecanla karşı koymaya başladı.</p>

  <p>Sean patladı. «Kahretsin! İşte şimdi başımız gerçekten belada.»</p>

  <p>Claudia, «Ne var?» diye sordu.</p>

  <p>«Kız yalnız değilmiş. Yanında başkaları da varmış.»</p>

  <p>«Annesiyle babasının olmadığını sanıyordum!»</p>

  <p>«Öyle ama bataklıkta iki küçük kardeşi saklanıyorımış. Bir kız ve bir oğlan. Kendi başlarının çaresine bakamayacak kadar küçükmüşler.» Sean acı acı tekrarladı. «Kahretsin! Kahretsin! Simdi ne yapacağız?»</p>

  <p>Claudia, «Çocukları da alıp birlikte götürürüz,» dedi.</p>

  <p>«İki yumurcağı da mı? Sen çıldırdın mı? Biz yetimhane yönetmiyoruz.»</p>

  <p>«Yine her şeyi baştan konuşmamız mı gerekiyor?» Claudia öfkeyle Sean'a arkasını dönüp Miriam'ın elini tuttu. «Korkma. Bana güvenebilirsin. Biz hepinizle de ilgileneceğiz.»</p>

  <p>Zenci kız sakinleşerek, Claudia'ya bir fino yavrusunun güven ve sevgisiyle baktı.</p>

  <p>«Çocuklar nerede? Onları getirelim.»</p>

  <p>«Gelin, Donna. Size yerlerini göstereceğim.» Miriam, Ciaudia'yı elinden tutarak bataklığa indirdi.</p>

  <p>Zenci kızın çocukları bir papirüs kümesinin arasına sakladığı küçücük adaya eriştikleri sırada karanlık bastırmak üzereydi. Miriam kalın yeşil sapları ayırdı. Çocuklar ip iri kara gözleriyle onlara baktılar.</p>

  <p>«Bir oğlan çocuk.» Claudia onu kaldırıp aldı. Küçük beş, altı yaşındaydı. Pek sıskaydı ve korkuyla titriyordu. «Ve bir kız.» O daha da küçük, ancak dördündeydi. Claudia ona dokunur dokunmaz bağırdı. «Vücudu alev alev yanıyor. Bu çocuk çok hasta.» Küçük kız ayağa kalkamayacak kadar bitkindi. Ölmek üzere olan bir kedi yavrusu gibi kıvrılmış yatıyordu. Titriyor, miyavlamaya benzeyen sesler çıkarıyordu.</p>

  <p>Sean, «Sıtma,» diyerek çocuğun yanında çömeldi. «Nöbeti tutmuş.»</p>

  <p>«İlaç çantasında kinin var.» Claudia hemen çantaya uzandı.</p>

  <p>Sean, «Çılgınlık bu!» diye homurdandı. «Bu, çocukları götüremeyiz. Bu bir kâbus.»</p>

  <p>Claudia söylendi. «Lütfen sus! Ona kaç tablet vereceğim?»</p>

  <p>«Prospektüste, 'Altı yaşından küçük çocuklar için doktora danışmalısınız,' diyor.»</p>

  <p>«Aman, çok teşekkür ederiz! Çocuğa iki tablet vermeyi deneyeceğim.»</p>

  <p>Küçüğe ilaç içirirlerken Claudia, Miriam'a, «Adları nedir?» diye sordu. «Kardeşlerini nasıl çağırıyorsun?»</p>

  <p>Cevap pek uzun ve karmaşıktı. Claudia, «Ben bu adları hiç bir zaman söyleyemem,» dedi.</p>

  <p>«Onları Mickey ve Minnie diye çağırırız.»</p>

  <p>Sean onu uyardı. «Walt Disney bizi dava edecek.» Ama kız ona aldırmadan Minnie'yi kendi battaniyesine sardı. «Onu senin taşıman gerekiyor.» Sesi kayıtsızdı.</p>

  <p>Sean bağırdı. «O küçük piç üzerime işerse boynunu kırarım!»</p>

  <p>«Mickey'i de Alphonso taşıyabilir.»</p>

  <p>Sean, Claudia'nın annelik duygularının uyanmış olduğunun farkındaydı. Bu son sorun nedeniyle duyduğu öfkeyi, yeni sorumluluklarının kızı canlandırması yüzünden duyduğu memnunluk azaltıyordu. Claudia o yorgunluk ve bıkkınlıktan kurtulmuştu. Job'un ölümünden beri ilk kez daha canlı ve kararlıydı.</p>

  <p>Sean tüy kadar hafif otan küçük kızı sırtına alarak battaniyeden kestiği bir şeritle bağladı.</p>

  <p>Ateşin neden olduğu sıcaklık battaniyeden yayılıyordu. Minnie sıcak su dolu bir buyottu sanki. Ama çocuk bebekliğinden beri sırtta taşınmaya alışıktı. Hemen sessizleşerek uyuklamaya başladı. Sean, «Bu başıma gelenlere hâlâ inanamıyorum,» diye söylendi. «Bu yaşta bedava dadılık edeceğim.» Ve tekrar bataklığa daldı.</p>

  <p>Daha gece sona ermeden Miriam, iki kardeşinin yarattığı zorluklara rağmen, kaçakların çok işine yarayabileceğini kanıtladı. Bataklıkta yaşadığı için nehir bölgesini çok iyi biliyordu.</p>

  <p>Matatu'yla önden gidiyor ve adalarla gölcüklerden oluşan labirentte ona rehberlik ediyordu.</p>

  <p>Grubu gizli yollardan geçiriyor, böylece onların yorgun argın geçecek yer aramalarına gerek kalmıyordu.</p>

  <p>Miriam gece yarısını biraz geçe onları Rio Save'nin kıyısına çıkardı. Ve karşı tarafa geçebilecekleri sığ yeri gösterdi.</p>

  <p>Dinlenmek için oturdular. İki kız çocuklarla ilgilenip onları doyurdular. Kininin etkisi görülmüş, Minnie'nin ateşi biraz düşmüştü. Eskisi kadar çırpınmıyordu artık. Erkekler alelacele yedikleri yemekten sonra sazların arasına gizlenerek yıldızların aksinin vurduğu kara suların ötesine baktılar.</p>

  <p>Sean, «En tehlikeli noktaya geldik,» diye fısıldadı. «China dün bütün gün helikopterle burada devriye gezdi. Şafak sökerken tekrar gelecek. Burada bekleyerek zaman kaybedemeyiz. Güneş doğmadan karşıya geçip uzaklaşmamız gerekiyor.»</p>

  <p>Alphonso itiraz etti. «Herhalde bizi karşı tarafta bekliyorlar. Geleceğimizi biliyorlar.»</p>

  <p>Sean, «Bu doğru,» diye başını salladı. «Onlar buradalar. Ama biz de onların burada olduklarını biliyoruz. Kızlarla çocukları burada bırakır, karşı kıyıyı temizlemek için oraya geçeriz. Ateşli silah kullanamayız. Onun için bıçaklar ve telden yararlanacağız. Bu geceki iş ıslak olacak. Hem de birkaç bakımdan.»</p>

  <p>Sean'un paslanmaz çelikten yüz yirmi santim boyunda bir teli vardı. Bunu, Hercules uçağını terketmeden önce vinç kablosundan kesmişti. Job da telin iki ucuna sert tahtadan iki sap yapmıştı. Tel sarıldığı zaman gümüş bir dolar boyunda bir kangal oluşturuyordu. Sean teli çıkarıp açtı ve bilezik gibi solbileğine geçirdi.</p>

  <p>Üç erkek de soyundular. Islak giysilerden damlayan sular düşmanın kuşkulanmasına yol açardı. Ayrıca boğuşurken insanı bu ıslak elbiselerinden yakalayabilirlerdi. Üç adam da bıçaklarını kısa kordonlarla boyunlarına astılar.</p>

  <p>Sean sazların arasında çocuklarla birlikte bekleyen Claudia'nın yanına gitti. Onu öptüğü zaman kız bir an boynuna sarıldı. Dudakları yumuşak ve sıcaktı.</p>

  <p>Sean, «Beni affettin mi?» diye sordu.</p>

  <p>Claudia cevap olarak onu tekrar öptü. «Çabuk dön.»</p>

  <p>Üç erkek sessizce nehre daldılar. Birbirlerinden uzaklaşmamaya çalışıyorlardı. Akıntının onları sürüklemesine izin vererek daha aşağılarda karşı kıyıya ulaştılar. Bir papirüs yığınının yakınında, karınüstü sürünerek karaya çıktılar. Sean'un çıplak beyaz vücudu yıldızların ışığında parlıyordu. Bütün vücudu kaplanıncaya kadar yapışkan siyah bataklık çamurunda yuvarlandı. Sonra avuçla çamur alıp yüzüne de sürdü.</p>

  <p>Usulca, «Hazır mısınız?» diye sordu ve boynundaki bıçağa kınından çıkardı. «Haydi, gidelim!»</p>

  <p>Yandan dolaşıp tekrar nehrin yukarsına doğru çıktılar. Sığ yere geldikleri zaman daha dikkatli davranmaya başlayarak biraz yayıldılar. Sean ortada, Alphonso'yla Matatu iki yanlardaydı,.</p>

  <p>Sean, Renamo'ları görmeden kokularını aldı. Yıkanmamış giysilere sinmiş olan ter ve yerli tütünün bayat kokusu. Bir an donmuş gibi durdu. Bütün dikkatini dinlemeye vermişti.</p>

  <p>İleriye doğru bakıyordu.</p>

  <p>Biraz ilerde biri karanlıkların arasında usulca öksürerek boğazını temizledi. Sean onun yerini ustalıkla saptadı. Çömelerek elleriyle önündeki yeri parmak uçlarıyla temizledi. Oraya bastığı zaman dal ya da kuru bir yaprak onu ele vermeyecekti. Böylece adım adım ilerledi.</p>

  <p>Şimdi yıldızlı gökyüzünün önünde Renamo'nun başının siluetini görebiliyordu. Adam bir makineli tüfeğin başında, nehrin karsı kıyısına doğru bakıyordu.</p>

  <p>Sean bekledi. Dakikalar ağır ağır geçti. Beş. Sonra on. Sanki her dakika bir yüzyıldı. Sonra başka biri sol tarafta esneyerek gerindi. Üçüncü bir zenci öfkeli bir fısıltıyla onu gürültü etmemesi için uyardı.</p>

  <p>Üç kişiydiler. Sean her gerillanın yerini ezberledikten sonra yine sessizce ve ihtiyatla uzaklaştı.</p>

  <p>Alphonso ormanın kenarında onu bekliyordu. Birkaç dakika sonra Matatu da usulca döndü.</p>

  <p>Alphonso, «Üç kişi,» diye fısıldadı.</p>

  <p>Sean, «Evet, üç,» dedi.</p>

  <p>Matatu itiraz etti. «Hayır, dört. Kıyının hemen aşağısında biri daha var.» Matatu hiçbir şeyi kaçırmazdı. Sean onun bu tahminini hemen kabul etti.</p>

  <p>Pusuda sadece dört Renamo vardı. Sean rahatladı. Orada daha kalabalık bir grubun beklediğini sanmıştı. Herhalde China nehre inen her yolu ve her geçiş yerini kontrol altına almak için adamlarını fazla yaymıştı.</p>

  <p>Sean adamlarını, «Gürültü etmek yok,» diye uyardı. «Bir tek el ateş edildi mi, bütün ordu sırtımızda savaş dansına başlar. Matatu, sen kıyının aşağısında bulduğun adamı hakla. Alphonso sen de sazların arasında konuşan gerillayı. Ben de ortadaki iki Renamo'yla ilgileneceğim.» Sol bileğindeki teli çıkarıp açtı. Ellerinin arasında gererek kontrol etti. «Siz saldırmadan önce benimkinin 'soluğunu' bekleyin.» İki zencinin omzuna onları kutsarmış gibi hafifçe dokundu. Sonra birbirlerinden ayrılarak karanlık gecede yine nehre doğru süzüldüler.</p>

  <p>Makineli tüfeğin başındaki zenci Sean'un onu bıraktığı yerdeydi. Ama tam zencinin arkasından sokulduğu sırada bulutlar yıldızları örttü. Sean da yıldızların tekrar ortaya çıkmalarını beklemek zorunda kaldı. Geçen her saniye yakalanmaları olasılığını arttırıyordu.</p>

  <p>Sean bir an sadece dokunma duyusunun yardımıyla saldırmak istedi. Ama kendini tuttu.</p>

  <p>Sonra da bulutlar aralanırken böyle yaptığına sevindi. Çünkü nöbetçi kasketini çıkarmış, kafasının arkasını kaşıyordu. Elini kaldırdığı için Sean onu telle kolayca boğamayacaktı.</p>

  <p>Zenci bağıracak, ateş edecekti. O zaman etraftaki bütün Renamo'lar başlarına üşüşeceklerdi.</p>

  <p>Sean, Renamo kasketini tekrar başına geçirip ellerini indirinceye kadar bekledi. Sonra uzanarak teli boynuna hızla sardı. Aynı anda onu bütün gücüyle geri çekip sağ dizini gerillanın kürek kemiklerinin arasına dayadı. Tel, eti ve nefes borusunu peynirden yapılmışlar gibi kesiverdi. Sean telin omurlara dayandığını hissetti. Bütün gücüyle çekince tel omurlar arasında bir yer bularak hızla kaydı. Renamo'nun başı kucağına düştü.</p>

  <p>Ciğerlerindeki hava hafif bir hışırtıyla boşaldı. Sean, Matatu'yla Alphonso'ya bu sesi duyuncaya kadar beklemelerini söylemişti. Şimdi onların da kurbanlarını öldürdüklerini biliyordu. Ama ortalıkta çıt çıkmıyordu. Sonra Sean'un öldürdüğü adam öne doğru devrildi ve kan atardamarından hışırtıyla etrafa fışkırdı.</p>

  <p>Dördüncü Renamo bu sesi duydu. «Ne var, Aives? Ne yapıyorsun?»</p>

  <p>Sean bu soru sayesinde onun yerini buldu. Bıçağını çekerek bunu adamın kaburgalarının altına sapladı. Gerillanın bağırmaması için sol eliyle boğazını sıkıyordu. Sağıyla ise bıçağı çevirerek yarayı genişletiyordu.</p>

  <p>Otuz saniye içinde her şey sona erdi. Renamo'nun vücudu son kez sarsıldı. Sean onu bırakıp doğruldu. Matatu yanına gelmişti bile. Bıçağı elinde, hazırdı. Hem elleri, hem de bıçağı ıslaktı. O kendi işini bitirmiş, Sean'a yardıma koşmuştu. Ama buna gerek yoktu.</p>

  <p>Tam bir dakika bekleyerek etrafı dinlediler. Matatu'nun bile gözünden kaçan bir nöbetçi daha olabilirdi. Ama sazların arasında vıraklayan kurbağaların sesinden ve sivrisineklerin vızıltılarından başka bir ses duyulmuyordu.</p>

  <p>Sean, «Diğerlerini ara,» diye emretti. «İşimize yarayabilecek şeyleri al.»</p>

  <p>Tüfeklerden birini, bütün cephaneyi, yedek giysileri ve bütün yiyecekleri çabucak topladılar.</p>

  <p>Altı elbombası da aldılar.</p>

  <p>«Tamam. Şimdi geri kalanını nehre atalım.» Cesetleri nehrin kıyısına sürüklediler ve akıntıya doğru attılar. Ölüleri makineli tüfek izledi. Diğer araç gereçler de.</p>

  <p>Sean saatine baktı. «Zamanımız azalıyor. Diğerlerini de bu tarafa geçirmeliyiz.»</p>

  <p>Claudia, Miriam ve çocuklar nehrin karşı kıyısında, sazların arasında bekliyorlardı.</p>

  <p>Claudia rahatlayarak çıplak Sean'a sarıldı. «Ne oldu? Biz hiçbir şey duymadık.»</p>

  <p>Sean, «Duyacak bir şey olmadı,» diyerek küçük çocukları kollarının altına sıkıştırdı.</p>

  <p>Gruptakiler sıkıca kolkola girerek karşı tarafa geçtiler. Şiddetli akıntı yüzünden çok yorulmuşlardı.</p>

  <p>Sean ancak birkaç dakika dinlenmelerine izin verdi. O sırada Minnie'yi kurulayıp kıza ölü Renamo'lardan birinin ceketini giydirdiler. Sonra Sean hepsini ayağa kaldırarak hızla ormana doğru gitmeye zorladı.</p>

  <p>«Güneş doğmadan nehirden uzaklaşmamız şart. Hava aydınlanır aydınlanmaz China buraya dönecek,»</p>

  <p class="yildiz">***</p>

  <p>General China altı metre yukarıdan nehrin kıyısındaki grubu gördü. Helikopter ormanın yakınında yere iner inmez aşağıya atlayarak nehre doğru yürüdü. Yüzü ifadesiz bir maske gibiydi ama için için öfkeden çıldırıyordu.</p>

  <p>Bir halka oluşturmuş olan adamlar China'ya saygıyla yol açtılar. General ilerleyerek çamurlu kıyıda yatan kafaya baktı. Kesik baş sazların arasında kıyıya vurmuş, tatlı su yengeçleri de kemirmişlerdi. Ama düzgünce kesilmiş boyun bir imza kadar belirgindi.</p>

  <p>China usulca, «Bu beyaz adamların işi,» diye mırıldandı. «Scout'lar bundan 'ıslak iş' diye söz ederlerdi. Tel onların markasıydı sanki. Bu ne zaman olmuş?»</p>

  <p>«Dün gece.» Tippoo Tip öfkeyle sakalını çekiştirdi. Pusudaki gruptan geride hiç kimse kalmamıştı. Diğerlerine ders olması için cezalandırılacak biri bile.</p>

  <p>China soğuk soğuk, «Onların kordondan geçmelerine izin verdin,» diye suçladı. «Bana nehri aşmalarına izin vermeyeceğini söyledin. Söz verdin bana.»</p>

  <p>Tippoo Tip homurdandı. «Bu köpekler! Bu bir işe yaramayan domuzlar!» China, «Onlar senin adamların,» diye anımsattı. «Ve askerler komutanları gibi davranırlar. Onların başarısızlığı, senin başarısızlığın sayılır, general.»</p>

  <p>Bu sözler Tippoo Tip'in adamlarının önünde söylenmişti. Gururu kırılan zenci öfkeyle homurdanıyordu. Söz vermiş ve yerine getirememişti. Hiddetle titriyordu şimdi. Ateş saçan gözlerle adamlarına bakarak bir kurban aradı. Ama hepsi de gözlerini ondan kaçırarak yaltaklanmaya başladılar. Hayır, onları cezalandırarak rahatlayamayacaktı.</p>

  <p>Tippoo Tip birdenbire ayağını kaldırarak kesik başa şiddetli bir tekme attı. Çizmesinin çelik parça geçirilmiş burnu suda yumuşamış suratı ezdi. Özellikle ölünün burnunu. ..General, «İtoğlu it!» diye haykırarak kafayı bir tekmede kıyıdan aşağıya yuvarlandı. Sonra yine söverek başı izledi. Hâlâ tekmeler atıyordu. Kesik kafa sonunda bir futbol topu gibi yuvarlanarak suya düştü. General ise öfkeyle soluyarak China'nın yanına döndü.</p>

  <p>China onu alayla alkışladı. «Çok güzel, general. Çok cesur bir davranış. Ne yazık ki, aynı şeyi o beyaz adama da yapman imkânsız.»</p>

  <p>Tippoo Tip, «Nehirdeki her sığ yere nöbetçiler diktim,» diye başladı. Sonra da China'nın yanağındaki kabaca dikilmiş yarayı farkederek kinle güldü. «Yaralanmışsın. Ne yazık! Herhalde buna o beyaz adam neden olmadı. Öyle değil mi? Hiç sanmam. Sen onun seni yaralamasına izin vermeyecek kadar kurnazsın, General China. Kulağının dışında tabii.»</p>

  <p>Bu kez öfkeyle kabarma sırası China'daydı. «Ah, kendi adamlarım burada olsalardı. Senin bu aptal heriflerin kıçlarını bile silmeyi beceremezler.»</p>

  <p>Tippoo Tip, «Adamlarından biri hain,» diye kükredi. «O beyaz adamla birlikte kaçıyor. Benim adamlarımın arasında hainler yok. Hepsini de avucuma aldım.» İri ellerini China'nın suratına doğru salladı. O da bir an gözlerim yumarak derin bir soluk aldı. Tippoo Tip'le aralarının bozulmak üzere olduğunun ve bir daha da düzelmeyeceğinin farkındaydı. Deminki gibi birkaç söz söylerse bu sakallı iri goril ona bir daha yardım etmeyecekti. China ilerde bir gün onu öldürecekti. Ama bu işi bugün yapmasına gerek yoktu.</p>

  <p>O gün General China'nın dünyasında en önemli şey o beyaz adamı ele geçirmekti. Mümkün olursa sağ. Ama gerekiyorsa ölü. Tippoo Tip yardım etmezse bu işi başarması olanaksızdı.</p>

  <p>Öfke ve intikamı bir başka zamana kalacaktı. Elbet eline bir fırsat geçerdi.</p>

  <p>«General Tippoo Tip.» China onu yatıştırmak ister gibi, hatta alçakgönüllüce konuşuyordu. «Lütfen beni bağışla. Düş kırıklığımın sağduyumu yenmesine izin verdim. Benim için elinden geleni yaptığını biliyorum. İkimiz de kendi adamlarımızın beceriksizliklerinin kurbanıyız. Senden terbiyesizliğime aldırmamanı istiyorum.»</p>

  <p>Tippoo Tip şaşaladı. China'nın istediği de buydu. Tip dilinin ucuna kadar gelen öfkeli sözleri söyleyemedi.</p>

  <p>China ekledi. «Bu budalalar belki onları durduramadılar. Ama artık onların nerede olduklarını kesinlikle biliyoruz. Önümüzde taze izleri var. Onları izlemek için de tam bir günümüz. Bu fırsattan iyice yararlanalım. Bu cansıkıcı işi bir an önce bitirelim. Ondan sonra ben ve helikopterim, önümüzdeki çok deha önemli iş için senin emrinde olacağız.» Uygun sözleri seçmiş olduğunu anladı.</p>

  <p>Tippoo Tip'in öfkesi yerini yavaş yavaş China'nın çok iyi bildiği o sinsi ve açgözlü ifadeye bıraktı. «Ben zaten en iyi iz sürücülerimi çağırttım bile. Elli kişi bir saat içinde kaçakların peşine düşecekler. Bir geyiği bile geride bırakacak kadar hızla koşuyorlar. Beyaz adam bu akşam güneş batmadan elinde olacak. Bu sefer bir hata da yapılmayacak.»</p>

  <p>China, «O iz sürücüler nerede?» diye sordu.</p>

  <p>«Onları telsizle çağırdım.»</p>

  <p>«Adamlarını alması için helikopterimi göndereceğim. Böylece değerli zamanımızı harcamamış oluruz.»</p>

  <p>İki zenci helikopterin yükselerek kuzeye doğru uçmasını seyrettiler. Sonra da güneye doğru döndüler.</p>

  <p>China, «Artık nehrin güneyi senin kontrolunda değil,» diye hatırlattı. «Frelimo'lara kurnazca bıraktığın orman orada.» Gökyüzüne doğru yükselen sık ağaçlan işaret etti.</p>

  <p>Tippoo Tip istemeye istemeye itiraf etti. «Nehir benim cephe hattımı oluşturuyor. Ama en yakındaki Frelimo güçleri yine de kilometrelerce güneyde. Devriyelerim onlar tarafından engellemeden bu bölgeyi kontrol ediyor. Göndereceğim iz sürücüler beyaz adamı Frelimo bölgesine girmeden yakalayacaklar.» Tippoo Tip duraklayarak nehrin kıyısını işaret etti.</p>

  <p>«Ah, işte geliyorlar.» Ağır silahlar kuşanmış gerillalar iki sıra halinde koşarak onlara doğru geliyorlardı.</p>

  <p>«En iyi adamlarımdan ellisi. Bu gece akşam yemeğinde beyaz tavuklar yiyeceksin. Endişelenme, dostum. Onları tabağına konmuş bil.»</p>

  <p>İki Renamo müfrezesi durup iz sürücüleri beklemeye başladılar. China askerlerden iyi anlardı. Gerillaların arasında dolaştı. Disiplinle profesyonelliğin kontrol altında tuttuğu bir heves ve heyecan vardı bu adamlarda. Bu da onların birinci sınıf dövüşçüler olduklarını gösteriyordu. China ilk kez Tippoo Tip'e hak verdi. Bunlar görevlerini başaracak sert adamlardı. Sonra müfreze komutanlarına yanına gelmeleri için işaret etti.</p>

  <p>«Kimin peşinde olduğumuzu biliyor musunuz?» Adamlar, «Evet,» der gibi başlarını salladılar. «O beyaz adam yaralı bir leopar kadar tehlikelidir. Ama onu canlı olarak istiyorum. Anlıyor musunuz?»</p>

  <p>«Anlıyoruz, general.»</p>

  <p>«Telsizleriniz var. Her saat başı komuta frekansı üzerinden durumu bildirmenizi istiyorum.»</p>

  <p>«Emredersiniz, general.»</p>

  <p>«Avınızı uzaktan görür görmez bana haber verin. Ben henshaw'la gelirim. Beyaz adamı yakaladığınız zaman orada olmak istiyorum.»</p>

  <p>Müfreze komutanları dikkatli tavırlarla nehrin ötesine baktılar. Birkaç dakika sonra China helikopterin döndüğünü duydu. «Görevinizi başarırsamz ödüllendirileceksiniz,» dedi. «Ama beni düş kırıklığına uğratırsanız pişman olursunuz. Hem de çok pişman!»</p>

  <p>Helikopter yere iner inmez iki iz sürücü aşağıya atladılar. Tippoo Tip onlara seslenerek Sean'la yanındakilerin bıraktıkları izleri işaret etti.</p>

  <p>İz sürücülerin çalışmalarını seyreden China sonunda başarıya ulaşacağına daha da inandı.</p>

  <p>İki zenci de çok ustaydılar. İz sürücüler etrafı iyice inceledikten sonra güneydeki ormana doğru döndüler ve koşmaya başladılar. Kamuflaj kılıkları giymiş olan Renamo gerillaları da onların peşine takıldılar.</p>

  <p>Tippoo Tip sevinçle, «Beyaz kadın böyle hızlı koşamaz,» diye bağırdı. «Onları Frelimo hatlarına erişemeden yetişeceğiz. Bugün sona ermeden hepsini yakalayacağız. Bu kez kaçamayacaklar.» China'ya döndü. «Neden onları helikopterle izlemiyoruz?»</p>

  <p>China durakladı. Tippoo Tip'e helikopterin kusurlarını açıklamak istemiyordu. Onun taşıtın yenilmez ve kusursuz olduğuna inanması daha yerindeydi. Yeterli yakıt getirtemiyordu.</p>

  <p>Helikopter depoları dolu olduğu zaman bile fazla uzağa gidemiyordu. Portekizli makinist ona turboların elden geçirilmesinin zamanının çoktan gelip geçtiğini söylemişti. Pilot da sancak tarafındaki motorun iyi çalışmadığını ve güç kaybettiğini açıklamıştı.</p>

  <p>China, «burada bekleyeceğim,» dedi. «Gerillaların beyaz adama yetiştikleri zaman telsizle bana haber verecekler. Ben de o zaman onları izleyeceğim.» Siyah camlı gözlüklerini düzelterek ağır ağır helikoptere doğru gitti. Pilot sanki hiçbir şey umurunda değilmiş gibi araca dayanmış onu bekliyordu.</p>

  <p>China, Portekizce, «Motor ne âlemde?» diye sordu.</p>

  <p>«Teklemeye başladı. Gözden geçirilmesi gerekiyor.»</p>

  <p>«Yakıt?»</p>

  <p>«Ana depolarda dörtte bir yakıt kaldı. Ama yedek depo dolu.»</p>

  <p>«Yakıt getiren hamallar yarın sabah ilerideki üssümüzde olacaklar. Makinist bu gece motorları gözden geçirebilir. Ama hava kararıncaya kadar tetikte beklemek zorundayız. Gerillalar kaçaklara yetiştikleri zaman helikopter bana gerekecek.»</p>

  <p>Pilot omzunu silkti. «Motorun bozulması riskini göze alıyorsanız, sizi istediğiniz yere uçururum.»</p>

  <p>China, «Telsizle devriyeleri dinlemeyi sürdür,» diye emretti. «Şansım yardım ederse bu iş birkaç saat içinde biter.»</p>

  <p>Sean, Claudia'nın artık aynı hızla ilerleyemeyeceğini anladı. Kız onun önünden koşuyordu. O da böylece sıkıntı ve kötü şartların Claudia'da yaptığı değişiklikleri görebiliyordu. Kız iyice zayıflamıştı. Eskimiş olan ince gömleğinin etekleri uçuşuyordu. Pantolonunun paçaları dikenler ve ustura kadar keskin otlar yüzünden yırtılmış, sonunda şorta dönüşmüştü. Bacakları zayıflıktan daha da uzun gözüküyordu. Ama yine de çok zariftiler. Dikenler ve otlar Claudia'nın bacaklarıyla kollarını çizmişti. Onu gören, dokuz kamçılı kırbaçla dövüldüğünü sanırdı. Bazı tırmıklar iyileşmiş, bazıları da kabuk bağlamıştı..</p>

  <p>Ama birkaçı hâlâ kanıyordu. Saçları terden karmakarışık bir yığına dönüşmüştü. Çıkık kürek kemiklerinin arasında sallanıyordu. Sırtı öylesine zayıflamıştı ki, artık omurları sayılıyordu.</p>

  <p>Gömleği belkemiğinin üzerinde terden kararmıştı. Bacakları bitkinlikten sarsılıyordu.</p>

  <p>Sean'un biraz sonra onun dinlenmesine izin vermesi gerekiyordu. Ama kız hiç şikâyet etmiyordu. Nehirden ayrılalı beri geçen o sıkıntılı saatler boyunca bir tek defa bile yakınmamıştı. Sean milyarlarca yıl önce Harare Havaalanında uçaktan inen o şımarık ve azametli yaratığı hatırlayarak sevgiyle gülümsedi. Şimdi önünden koşan kız çok farklıydı.</p>

  <p>Kararlı, dayanıklı ve cesurdu. Sean onun hiçbir zaman vazgeçmeyeceğini, ölünceye kadar yoluna devam edeceğini biliyordu. Uzanarak onun omzuna vurdu.</p>

  <p>«Yavaşla, güzelim. On dakika dinleneceğiz.»</p>

  <p>Claudia durakladı ama o uzun bacaklarının üzerinde zorlukla duruyordu. Sean kolunu onun omzuna doladı. «Sen harika bir insansın, bunu biliyor muydun?» Kızın yere oturup sırtını bir ağaca dayamasına yardım etti. Matarasının kapağını açarak Claudia'ya uzattı.</p>

  <p>«Bana Minnie'yi ver. Onun kinin içmesinin zamanı geldi.» Sesi yorgunluktan boğuklaşmıştı.</p>

  <p>Sean küçük kızı sırtından indirerek Claudia'nın kucağına oturttu. «Unutma. Sadece on dakika dinleneceğiz.»</p>

  <p>Alphonso bu fırsattan telsizi açmak için yararlanmıştı. Mickey onun yanında çömelmisti. Miriam ise diğer tarafındaydı.</p>

  <p>Alphonso'nun telsizi çalıştırmasını büyük bir ilgiyle izliyorlardı. Telsizden önce parazit yükseldi. Sonra heyecanlı bir ses çok yakından Shangane dilinden konuşmaya başladı.</p>

  <p>Ses, «Çok yakın artık,» dedi.</p>

  <p>Cevap hemen geldi. «Hızla ilerleyin. Onları sürün. Kaçmalarına izin vermeyin. Kaçaklara yetişir yetişmez bana bildirin.»</p>

  <p>«Emredersiniz, General China.»</p>

  <p>Konuşma sona erdi. Alphonso'yla Sean çabucak birbirlerine bakarak kaşlarını çattılar.</p>

  <p>Alphonso, «Çok yakınımızdalar.» dedi. «Onlardan kaçamayız.»</p>

  <p>Sean, «Sen kaçabilirsin,» diye belirtti. «Yalnız başına.», Alphonso durakladı, sonra da yan yan Miriam'a baktı. Zenci kız bu bakışa güven dolu gözlerle karşılık verdi. Alphonso öksürdü ve utançla kaşındı. «Sizinle kalacağım.»</p>

  <p>Sean acı acı güldü. «Kulübe hoşgeldin, ahbap. Küçük cadı seni ağına çabuk düşürdü. Bu baş belası kızlar hepimizin ölümüne neden olacaklar. Bu sözümü unutma.»</p>

  <p>Alphonso kaşlarını çattı. Sean'un ne dediğini anlamamıştı. Avcı tekrar Shanganece konuşmaya başladı. «Telsizi topla. Bizimle kalacaksan, sığınacak iyi bir yer bulmalıyız.</p>

  <p>Senin gübre yiyen Renamo'lar biraz sonra bizimle olacaklar.» Dönüp Matatu'ya baktı. İz sürücü hemen ayağa kalktı. Sean ona Swahili dilinde, «Telsizle konuşan China'ydı.» diye açıkladı.</p>

  <p>Matatu başını salladı. «Bir kobra gibi ıslık çalıyor.»</p>

  <p>«Adamları peşimizde. China'ya, bize çok yakınlaşmış olduklarını söyleyerek övündüler. Oynayacağımız başka oyunlar var mı, eski dost?»</p>

  <p>Matatu, «Ateş,» diye önerdi ama bu teklifi kendisinin de beğenmediği belliydi.</p>

  <p>Sean başını salladı. «Rüzgâr karşıdan esiyor. Ormanı tutuşturursak biz de kavruluruz.»</p>

  <p>Matatu başını önüne eğdi. «Kadınlarla çocuklar yanımızda oldukları için başka oyun yok,» diye itiraf etti. «Ağır gidiyoruz. Bir körün bile aysız bir gecede farkedebileceği izler bırakıyoruz.» Kır saçlı, küçük kafasını üzüntüyle salladı. «Tek oyun onlarla savaşmak. Ondan sonra da ölürüz, Bwana'm.»</p>

  <p>«Geri dön, Matatu. Bize aslında ne kadar yakın olduklarını anlamaya çalış Biz de ilerleyecek ve onlarla savaşmak için iyi bir yer bulacağız.» Ufaktefek zencinin omzuna vurdu. Sonra da Matatu'nun ağaçların arasında gözden kaybolmasını seyretti. Claudia'ya dönerken mahsus yüzünün ifadesini değiştirdi. Kayıtsızca bir tavır takınarak neşeyle konuşmaya başladı.</p>

  <p>«Bizim hasta nasıl? Bana kendine gelmiş gibi görünüyor.»</p>

  <p>«Kinin harikalar yarattı.» Claudia çocuğu kucağında zıplattı. Minnie de daha iyi olduğunu kanıtlamak ister gibi başparmağını ağzına sokarak, Sean'a çekine çekine gülümsedi. Avcı bu gülümseyişin beklenmedik biçimde içine dokunduğunu hissetti Claudia güldü. «Hiçbir kız senin öldürücü çekiciliğine dayanamıyor. İşte kendine bir hayran daha kazandın.»</p>

  <p>«Tipik bir kadın o. Bütün istediği bedava bir yolculuk.» Sean çocuğun kıvırcık saçlarını okşadı. «Pekâlâ, tatlım, atın koşmaya hazır.» Minnie ellerini güvenle ona uzattı. Avcı da küçük kızı sırtına alıp bağladı.</p>

  <p>Claudia zorlukla ayağa kalkarak bir an Sean'a dayandı. «Biliyor musun, sen aslında göründüğünden çok daha iyi bir insansın.»</p>

  <p>«Seni aldattım değil mi?»</p>

  <p>«Seni kendi bebeğinle görmek isterdim,» diye fısıldadı Claudia.</p>

  <p>«İşte şimdi ödümü patlattın. Aklına böyle başka delice fikirler gelmeden buradan gidelim.»</p>

  <p>Ama ormanda koşarak ilerlerken Sean'un aklı bu fikre takıldı. Claudia'dan olacak bir erkek çocuğa... Böyle bir şeyi o güne dek hiç düşünmemişti. Sonra küçücük bir el sanki bu fikri desteklemek istiyormuş gibi omzunun üzerinden uzanarak sakalını okşadı. Minnie onun biraz önceki okşayışına karşılık veriyordu. Sean'un boğazına bir an bir şey tıkandı. Zorlukla nefes alıyordu şimdi. Çocuğun küçücük elini avucuna aldı. İpek gibi yumuşak ve bir arıkuşunun kanadı kadar da narindi bu el. Sean birden müthiş bir keder duydu. Hiçbir zaman bir oğlu olmayacaktı. Bir kızı da. Sonunda bu gerçeği kabul etmişti.</p>

  <p>Her şey sona ermek üzereydi. Sürü çok yaklaşmıştı. Onları geride bırakarak kaçmaları imkânsızdı. Kurtuluş yoktu. Sadece son kez savaşmak için iyi bir yer bulabilirlerdi, hepsi o kadar. Ondan sonra hiçbir şey kalmayacaktı. Ne kaçış umudu, ne de gelecek.</p>

  <p>Sean bu üzücü düşüncelere öylesine dalmıştı ki, farkına varmadan açıklığa çıktı. Claudia önünde öyle çabucak durdu ki, az kalsın ona çarpıyordu. Yanyana durarak, şaşkın şaşkın: etraflarına bakındılar. Buradaki bütün ağaçlar acımasızca kesilmiş, dev kamyonların geldiği tarafta toprak altüst olmuştu.</p>

  <p>Miriam, Sean'a yaklaşarak usulca, «Ailemi zorla çalıştırdıkları yer burası,» dedi. «Frelimo'lar gelip onları ağaç kesmeleri için götürdü. Hepsini birbirlerine zincirlediler. Ellerinin etleri dökülüp kemikleri ortaya çıkıncaya kadar çalıştırdılar. Birer öküzmüş gibi onları dövdüler.</p>

  <p>Çalışma, insanlar yere yığılıp bir daha kalkamayacak hale girinceye kadar sürdü.»</p>

  <p>Sean, «Kaç kişilerdi?» diye sordu. «Pek çok ağacı mahvetmişler.»</p>

  <p>Miriam fısıldadı. «Belki her ağaç için bir kadınla bir erkek öldü. Herkesi yakalayıp götürdüler. Binlerce, on binlerce insanı.» Ufku işaret etti. «Şimdi güneyde çalışıyor ve hiçbir ağacı bırakmıyorlar.»</p>

  <p>Sean şaşkınlığı arasında öfkelenmeye başlıyordu. Bu doğa yasalarını da, hayatın kutsallığını da hiçe sayan bir yok etme girişimiydi. Bu ağaçlar o görkemli durumlarına ancak üç yüz yıllık bir gelişme sonucu erişebiliyorlardı. Ve hepsi de birkaç saat içinde baltalarla kesilmişlerdi. Üstelik bu orman binlerce değişik canlının da kaynağıydı. Ormanın mahvedilmesinin bütün kıtanın başındaki derdin bir simgesi olduğunu düşündü. Çabucak geçen yıllardan sonra Afrika'yı doğasında varolan o» vahşilik yakalamıştı. Bağımsızlıklarına kavuşmuş olan Afrikalılar şimdi kendi felaketlerine doğru koşuyorlardı. Sean hem üzüldü, hem de çaresiz bir şiddetle sarsıldı.</p>

  <p>Öleceksem, diye düşündü. Bunu sevdiğim her şeyin mahvolduğunu görmeden yapmam daha iyi olur. Toprağın, hayvanların, insanların mahvolduğunu görmeden. Geri dönüp arkasına baktı. Aynı anda Matatu ağaçların arasından çıktı. Çaresizce bir telaşla koşuyordu.</p>

  <p>Küçük, buruşuk suratında ölüm korkusu vardı.</p>

  <p>«Çok yakındalar, Bwana'm. Onlara iki iz sürücü yol gösteriyor. Çalışmalarını izledim. İkisi de usta. Onları şaşırtamayız.»</p>

  <p>Sean kendini zorlayarak umutsuzluğun baskısından kurtulmaya çabaladı. «Yanlarında kaç gerilla var?»</p>

  <p>Matatu, «Sayıları Serengeti ovalarındaki otlar kadar,» diye cevap verdi. «Av peşindeki vahşi köpek sürüleri gibi koşuyorlar. Sert ve zalim adamlar. Üçümüz bile onlara fazla karşı koyamayız.»</p>

  <p>Sean etrafına bakındı. Savunmasız bir yerdi burası. Ama açıklığın kenarına dalları yığmışlar, böylece doğal bir barikat oluşmuştu. Sean çabucak kararını verdi. «Oraya sığınıp savaşacağız.» Alphonso'ya ilerlemesi için işaret etti. Koşarak dal yığınlarının arkasına girdiler. Silahlarını hazırladılar. Yanlarına yedek kurşunlarını koydular. Claudia'yla Miriam çocukları biraz gerideki çukura götürmüşlerdi. Buradaki ağaç kökleri de onları biraz koruyacak gibiydi. Sean hazırlıklarını tamamlar tamamlamaz çabucak koştu ve Claudia'nın yanında çömeldi.</p>

  <p>«Ateş başlar başlamaz Miriam'ia çocukları alıp kaçmanı istiyorum. Güneye doğru gidin.»</p>

  <p>Kızın, «Hayır,» der gibi başını salladığını farkederek durakladı. Claudia inatla dişlerini sıkmıştı.</p>

  <p>«Yeterince kaçtım,» dedi. «Senin yanında kalacağım.» Elini onun koluna koydu. «Hayır, tartışmaya kalkma. Boşuna zaman harcamış olursun.»</p>

  <p>«Claudia!»</p>

  <p>Kız, Sean'u susturdu. «Fazla zamanımız yok. Onu da tartışarak ziyan etme.»</p>

  <p>Tabii aslında Claudia haklıydı. Onun kendi başına kaçmaya çalışmasının hiçbir yararı olmayacaktı. Peşinde elli Renamo'yla koşarken bir yandan da iki çocukta uğraşmak zorunda kalacaktı.</p>

  <p>Sean başını salladı. «Pekâlâ.» Belinden tabancasını çıkarıp emniyeti açtı, silahı kıza uzattı.</p>

  <p>«Al bunu.»</p>

  <p>Claudia tabancaya hoşnutsuzca baktı. «Bu ne işe yarayacak?»</p>

  <p>«Ne işe yarayacağını biliyorsun sanırım.»</p>

  <p>«Job olayında olduğu gibi mi?»</p>

  <p>Sean, «China'nın uygun göreceği ölümden daha iyi olur.» dedi.</p>

  <p>Claudia, «Hayır,» der gibi başını sallayarak, «Bunu yapamam,» diye fısıldadı. «Sonunda çıkar yol bulamazsak bu işi benim için sen yapamaz mısın?»</p>

  <p>Sean, «Denerim,» dedi. «Ama o cesareti bulabileceğimi sanmıyorum. Yine de ne olursa olsun şu tabancayı al.»</p>

  <p>Claudia istemeye istemeye silahı alıp beline soktu. «Şimdi beni öp.»</p>

  <p>Matatu'nun ıslığı kucaklaşmalarını sona erdirdi. Sean onun kulağına, «Seni seviyorum...» diye fısıldadı.</p>

  <p>Kız, «Ben de seni seviyorum,» dedi. «Ve sonsuza kadar da seveceğim.»</p>

  <p>Sean onun yanından ayrılarak sürüne sürüne barikata döndü. Matatu'nun yanına çömelip dalların arasından baktı. Dakikalar boyunca hiçbir şey olmadı. Ortalığa derin bir sessizlik çökmüştü. Bir kuş bile ötmüyordu. Sonra ormanın kenarından hafif bir ıslık sesi yükseldi.</p>

  <p>Açıklığa bir insan süzüldü ve hemen kesilen ağaçlardan geride kalan güdük kütüklerin arkasına girdi. Onu yüz metre kadar soldan çıkan bir başkası izledi. Hemen sonra soldan bir başka Renamo gerillası çıktı.</p>

  <p>Sean, «Sadece üç kişi,» diye mırıldandı. Daha fazlasını göndermeyeceklerdi. Bu adamların usta oldukları da belliydi. Gerillalar hızla atılıp sonra gizleniyorlardı. Bir araya gelmiyorlardı hiç. İyice yayılmışlardı. Yeme yaklaşan erkek leoparlar kadar da ihtiyatlıydılar.</p>

  <p>Sean, ne yazık, diye düşündü. İçlerinden ancak bir tekini öldürebileceğiz. Kurtulmak için daha fazlasını vurabileceğimizi sanıyordum. Dikkatini yaklaşan zencilere vererek düşmanlarının en tehlikeli olanını seçmeye çalıştı. Galiba şu ortadaki... Aynı anda adamın gizlendiği güdük kütüğün arkasından elini salladığını farkederek yanılmadığmı anladı. Renamo, devriyelerden birine ilerlemesini işaret ediyordu.</p>

  <p>Sean içinden, biraz daha yaklaşsın öyle, dedi.</p>

  <p>Renamo ayağa fırlayarak öne doğru atıldı. Yirmi dört, yirmi beş yaşlarındaydı. Saçlarını kamuflaj şeritleriyle örmüştü. Yüzü Araplarınkini andırıyordu. Cildi kehribarımsıydı. Yakışıklı sayılırdı ama sol gözü şaşıydı. Bu da yüzüne sinsice bir ifade veriyordu. Sean mahsus aşağıya doğru nişan aldı. Renamo'yıı temizce öldürmek niyetinde değildi. Acı deneyimleri ona barsakları ortaya dökülen bir savaş arkadaşının inleyerek su istemesi ve, «Merhamet,» diye bağırmanın insanın sinirini ne kadar bozduğunu öğretmişti. Scouts Birliğinde onlardan «şakıyanlar» diye söz edilirdi. Sesi iyi çıkan bir «şakıyan» saldırıyı hemen hemen iyi mevzilenmiş bir makineli tüfek kadar engelleyebilirdi.</p>

  <p>Sean tetiği çekti ve kurşunun Renamo'nun karnına girdiğini duydu. Sanki bir karpuz yere düşmüş gibi bir ses çıkmıştı. Renamo yere yığılarak çalı çırpının arkasında gözden kayboldu.</p>

  <p>Ormanın kenarından hemen ateş açıldı. Ama aslında oradakilerin Sean'un yerini bilemedikleri anlaşılıyordu. Ateş çabucak kesildi. Renamo'lar kurşun ziyan etmek istemiyorlardı. Bu da onların iyi yetiştirilmiş, disiplinli gerillalar olduklarını göstermekteydi.</p>

  <p>Sean, Matatu'ya hak verdi. Bu çocuklar işlerini biliyorlar. Onları fazla durduramayacağız...</p>

  <p>İki gerilla hâlâ yerlerinden kımıldamıyorlardı. Yere yığılan Renamo karnındaki yaranın neden olduğu ilk acıyı hissederken boğuk boğuk inledi.</p>

  <p>Sean ona cesaret vermek ister gibi, «Bize şakı, ahbap,» dedi. «Arkadaşların canının ne kadar yandığını anlamalılar.» Bir yandan da ormanı inceliyor ve Renamo'ların ne yapacaklarını anlamaya çalışıyordu. Sanırım bir kıskaç harekâtı planlıyorlar. Yandan dolaşacaklar. Ama hangi taraftan? Sağdan mı, soldan mı? Ormanda bir şey kımıldadı ve sağa doğru kaydı. Sean usulca, «Alphonso,» diye seslendi. «Sağı deneyecekler. Burada kal. Ve ortayı koru.» Dal yığınlarının gerisinden sağa doğru koştu. Sonra yere diz çökerek tekrar vaziyet aldı.</p>

  <p>İyi tahmin etmişti. Yüz metre sağından sekiz Renamo fırladı. Sean, işte bu daha iyi, diyerek biraz önde olan lideri dizlerinden vurdu. Zenci yere devrilirken, arkasındaki iki kişi de kurşun yağmuruna tutuldular. Üçü vuruldu. Sean şarjörü değiştirdi. Sonuçtan memnundu.</p>

  <p>Geri kalan Renamo'lar dönmüş, ormana doğru koşuyorlardı. Saldırmaktan vazgeçmişlerdi.</p>

  <p>Sean onlar gözden kaybolmadan yeniden ateş etti. İçlerinden biri sendeleyerek omuzlarını kaldırdı ama yine de ağaçların arasına dalıp gözden kayboldu.</p>

  <p>Hemen hemen aynı anda barikatın ortasından ateş edildi. Sean hemen yerinden fırlayarak Alphonso'nun yardımına koştu. Biri ormandan ona ateş açtı ama isabet ettiremedi.</p>

  <p>Renamo'lar açıklıkta hızla ilerlemeye çabalıyorlardı. Sean, Alphonso'nun yanına kendini attığı sırada bunu neredeyse başaracaklardı. O da ateşe başlayınca, Renamo'lar gerilediler.</p>

  <p>Alphonso, Sean'a, «İki,» diye bağırdı. «İki kişiyi devirdim!» Ama Matatu avcının kolunu çekiştiriyor ve ona solu işaret ediyordu. Sean bir grup Renamo'nun o taraftan ilerleyerek güdük kütüklerin arkasına girdiklerini gördü. Aslında diğerleri grubu oyalamak için ortadan ve sağdan saldırmışlardı. Şimdi on iki kadar Renamo ilerleyerek onları arkadan saracaklardı.</p>

  <p>O zaman iyice kötü duruma düşeceklerdi.</p>

  <p>Sean, «Alphonso!» diye seslendi. «Arkamızdalar.»</p>

  <p>«Onları durdurmak için yapabileceğimiz hiçbir şey yoktu. Çok kalabalıklar. Bizse çok azız.»</p>

  <p>«Ben arkamızı savunmaya gidiyorum. Kızların yanında olacağım.»</p>

  <p>Alphonso kesin bir tavırla, «Tekrar saldırmayacaklar,» dedi:. Artık bizi sardılar. Henshaw'ın gelmesini bekleyecekler.»</p>

  <p>Renamo'lardan biri otomatik silahla barikatı taradı. Sean'la Alphonso sindiler.</p>

  <p>Alphonso, «Yerimizden kımıldamamız için ateş ediyorlar,» diye seslendi. «Başka kayıplar verme tehlikesini göze almalarına gerek yok.»</p>

  <p>«En fazla bir saat. Ondan sonra her şey çabucak sona erecek.»</p>

  <p>Alphonso haklıydı. Helikoptere karşı kendilerini savunamaz, oyunlar da oynayamazlardı.</p>

  <p>Sean, «Seni burada bırakıyorum,» diyerek sürüne sürüne iki kızla çocukların gizlendiği çukur yere gitti.</p>

  <p>Claudia, Minnie'yi kucağına almıştı. Sean yanına kayarken ona umutla baktı. Avcı,</p>

  <p>«Arkamızdalar,» diye açıkladı. «Bizi sardılar.» Boş şarjörleri kızın önüne döktü.</p>

  <p>«Alphonso'nun çantasında yedek kurşun var. Bunları nasıl dolduracağını biliyorsun.»</p>

  <p>Böylece Claudia oyalanmış olacaktı. Artık çok güç bir saat geçireceklerdi. Sean çukur yerin kenarına doğru sürünerek ileriye baktı. Elli adım ötede kuru yaprakların arasında bir şeyin kımıldadığını farkederek ateş etti. Ona birkaç yerden karşılık verdiler. Sean'un arkasında Minnie korkuyla bağırdı. Claudia sürüne sürüne Sean'un yanına gelerek doldurduğu şarjörleri onun yakınına dizdi.</p>

  <p>Sean, «Kaç kutu kaldı?» diye sordu.</p>

  <p>«On.» Claudia ona iyice sokuldu.</p>

  <p>Alphonso'nun çantasında daha iki yüz kurşun olması hiç önemli değildi. Sean başını kaldırarak gökyüzüne baktı. Biraz sonra Hint helikopterin gürültüsünü duyacaklardı. Claudia onun aklından geçenleri anlayarak elini tuttu. Sıcak Afrika güneşinde elele yatarak beklediler. Artık söylenilecek ve yapılacak hiçbir şey kalmamıştı. Sadece o kaçınılmaz sonu bekleyebilirlerdi.</p>

  <p>Matatu, Sean'un bacağına dokundu. Bir şey söylemeye gerek yoktu. Sean başını kaldırdı ve o gürültüyü duydu. Claudia onun elini sıktı, tırnaklarını avucuna batırdı. Sesi o da duymuştu.</p>

  <p>Claudia, «Beni öp,» diye fısıldadı. «Böyle olacağı için seviniyorum.» Sean kızın dolu tabancayı eline sıkıştırdığını fark etti, Claudia ekledi. «Elveda, sevgilim.»</p>

  <p>Sean bu işi yapması gerektiğini anlıyordu. Ama bu cesareti nereden bulacağını da bilmiyordu.</p>

  <p>Helikopterin gürültüsü tiz bir çığlığa dönüştü.</p>

  <p>Sean emniyeti açarak tabancayı usulca kaldırdı. Claudia gözlerini sıkıca yummuş, başını hafifçe yana çevirmişti. Kulağının önüne terden ıslanmış siyah bir perçem düşmüştü. Sean sokağındaki damarın attığını görebiliyordu. Üzerine aldığı görevlerin en zoruydu bu. Yine de tabancanın namlusunu Claudia'nın şakağına doğru çevirdi.</p>

  <p>Müthiş bir patlama oldu ve Sean, Claudia'yı korumak için /onu aşağıya çekti. Bir an helikopterin ateş ettiğini sandı ama imkânsızdı. Henüz o kadar yaklaşmamıştı.</p>

  <p>Şimdi patlamalar birbirini izliyordu. Sean tabancayı indirip Claudia'yı bıraktı. Çukur yerin kenarına doğru yuvarlanarak ileriye baktı. Renamo'ları top ateşine tutmuşlardı. Arada daha ufak silahların takırtıları duyuluyordu. Bütün durum değişmişti.</p>

  <p>Grup kendini birdenbire bir çarpışmanın ortasında bulmuştu. Sean birilerinin güdük kütüklerin arasından koşarak ateş ettiklerini gördü.</p>

  <p>«Frelimo'lar!» Matatu, Sean'un kolunu çekiştiriyor ve heyecanla ciyak ciyak bağırıyordu.</p>

  <p>«Frelimo'lar!»</p>

  <p>Sean ancak o zaman durumu anladı. Peşlerindeki Renamo'larla birbirlerine ateş ederlerken yakındaki Frelimo birlikleri bu gürültüyü duymuşlardı. Herhalde Frelimo'lar da Save nehri kıyısındaki hatlara saldırmayı planlıyorlardı.</p>

  <p>Şimdi elli Renamo kendilerinden sayıca çok üstün Frelimo güçlerinin saldırısına uğramıştı.</p>

  <p>Sean ateşin yoğunluğundan gerideki ormanda birkaç yüz Frelimo olduğunu anlıyordu.</p>

  <p>Onları arkadan saran Renamo gerillalarının deli gibi aralarında patlayan şarapnellerden, kaçmaya çalıştıklarını gördü. Silahını kaparak o da elden geldiğince ateş etti. Koşan zencilerden biri yere devrilerek karaya vurmuş bir balık gibi çırpınmaya başladı.</p>

  <p>Sean az sonra Frelimo piyadelerinin soldan koşarak açıklığa çıktıklarını gördü. Arkalarında Doğu Almanya'dan gelme kamuflaj kılıkları vardı. Yeşil ve kahverengi lekeli üniformalar, Renamo'ların kaplan çizgili kılıklarından çok farklıydı.</p>

  <p>Onlar için Frelimo'lar da Renamo'lar kadar tehlikeliydi. Sean, Claudia'yı yanına çekti.</p>

  <p>«Kımıldama. Herhalde Frelimo'ların bizim burada olduğumuzdan haberleri yok. Belki Renamo'ları kovalar ve bizi de fark etmezler. Kurtulma şansımız var.»</p>

  <p>Gürültü yüzünden dehşete kapılmış olan Minnie avaz avaz bağırıyordu. Sean telaşla Miriam'a seslendi. «Onu sustur! Bağırıp durmasın!»</p>

  <p>Zenci kız çocuğun yanına geçerek ağzıyla burnunu eliyle kapattı. Böylece Minnie'nin feryatları birdenbire kesildi.</p>

  <p>Sean tek gözüyle çukurun kenarından baktı. Frelimo hattı onlara doğru geliyordu. Sert görünüşlü adamlar kalça hizasından ateş ediyorlardı. Birkaç saniye sonra çukura erişeceklerdi. Sean silahını kaldırdı. Ancak kısa bir süre için kurtulabilmişlerdi. Şimdi arada bir tek değişiklik vardı. Onları Renamo'lar değil, Frelimo'lar öldüreceklerdi.</p>

  <p>Sean silahla yaklaşan zencilerden en önündekinin karnına nisan aldığı sırada hedefi uçuşan tozların oluşturduğu perde örttü. Havadan 12,7 mm.'lik ağır topun gökgürültüsünü andıran sesi geldi. Frelimo hattı Sean'un gözlerinin önünde ortadan kayboldu. Helikopterden açılan yoğun ateş Frelimo'ları silip süpürdü. Tozlar çukuru kapladı, böylece helikopterin tam tepelerinde durduğu o hayati birkaç saniye süresince onları gözlerden gizledi.</p>

  <p>Şimdi kıyamet kopuyordu, her şey karmakarışık olmuştu. İki güç ormanda birbirine karışmıştı. Helikopter çarpışma alanının üzerinde dolaşıyor, top ve roket atışlarıyla kargaşaya katkıda bulunuyordu.</p>

  <p>Sean, Matatu'nun omzuna vurdu. «Alphonso'yu çağır.» Ufaktefek Ndorobo ateş ve tozlar arasında kayboldu. Birkaç dakika sonra tekrar ortaya çıktığı zaman dev Shangane peşindeydi.</p>

  <p>Sean, «Alphonso,» dedi. «Tekrar kaçmaya hazır ol. Frelimo'larla Renamo'lar boğuşmaya daldılar. Helikopter bizi farketmeden buradan uzaklaşmaya çalışmalıyız.» Birdenbire durup havayı kokladı. Dizlerinin üzerinde doğrularak geriye baktı. «Orman yanıyor!' Ve rüzgâr bize doğru! Artık hiç seçeneğimiz yok! Ya kaçacağız ya da kavrulacağız!»</p>

  <p>Şimdi yanan ağaçların çatırtıları savaşın gürültüsünü bastırmaya başlıyordu. Yoğun bir duman bulutu çukurun üzerine çökerek gözlerinin yanmasına neden oldu. Kaçaklar boğulurcasına öksürmeye başladılar.</p>

  <p>«Haydi, gidelim!» Sean, Minnie'yi sırtına aldı, Claudia'yı da elinden çekerek kaldırdı.</p>

  <p>Alphonso, Mickey'i sırtına oturtmuştu. Miraim onun yanındaydı. Shangane'in silah tutan eline sarılmıştı.</p>

  <p>Gruptakiler kaybolmamak için birbirlerine sokularak rüzgârla yarışmaya başladılar. Duman ciğerlerine doluyor, gökyüzünü örtüyordu. Yangın arkalarında şiddetleniyor ve çılgınca koşmalarına neden oluyordu. Ama alevler onlara yetişmek üzereydi.</p>

  <p>Sean ensesinin ısındığını hissediyordu. Minnie yanağına bir kıvılcım düştüğü zaman haykırdı.</p>

  <p>Daha fazla ilerleyemeyeceklerdi. Sıcak ciltlerini yalıyor, kıvılcımlar yüzlerine çarpıyordu.</p>

  <p>Sean'un sırtındaki çocuk can acısıyla bağırarak sanki bir eşekarısı sürüsünün saldırısına uğramış gibi ellerini vücuduna vurdu. Kolları çözüldü. Az kalsın yuvarlanıyordu. Ama Sean onu yakaladığı gibi kolunun altına sıkıştırdı.</p>

  <p>Grup birdenbire kendini yine bir açıklıkta buldu. Şimdi etraflarında mezar taşlarına benzeyen kesilmiş ağaç gövdeleri vardı.</p>

  <p>«Yatın!» Sean, Claudia'nın yere yatmasını sağlayarak Minnie'yi de ona verdi. Çocuk deli gibi çırpınıyordu. «Ona engel ol!» Gömleğini çıkardı. «Yüzükoyun yat!» Claudia itaatle yüzüstü dönerek Minnie'yi de gövdesinin altına çekti. Sean duman, kurum ve kıvılcımları süzmesi için başlarına gömleğini sardı. Matarasını açarak gömleğini, kızla çocuğun saçlarını ve elbiselerini ıslattı.</p>

  <p>Minnie hâlâ haykırıp çırpınıyordu. Ama Claudia onu sıkıca tutuyordu. Sean onların yanında diz çökerek üstlerini kumlarla örttü. Sanki plajda oynuyorlarınış gibi. Yerin yakınında duman o kadar yoğun değildi. Hâlâ soluk alabiliyorlardı.</p>

  <p>Alphonso, Sean'un ne yaptığını görmüştü. O da Miriam'la erkek kardeşini kuma gömdü.</p>

  <p>Gözleri kör eden yoğun dumanların arasında kıvılcımlar uçuşuyor, Sean'un çıplak cildine konuyordu. Vücudu zehirli safari karıncaları ısırmış gibi yanmaktaydı. Sakalının da yanmaya başladığını ve gözlerinin kuruduğunu hissetti. İçindeki eşyaları yere boşaltarak çantasını başına geçirdi. İkinci mataradaki suyu gövdesine döktü. Sonra arkaüstü uzanarak üzerini kumlarla örtmeye çalıştı.</p>

  <p>Başı yere dayalı olduğu için soluk alabiliyordu. Havada bayılmasını engelleyecek kadar oksijen vardı. Ama başı dönüyor, kulakları uğulduyordu. Dalga dalga vücuduna vuran sıcak onu kavuruyordu. Burnuna gelen kokudan başına geçirdiği branda bezinden yapılmış çantanın yanmaya başladığını anladı. Vücudunu örten ince kum tabakası iyice kızmıştı, onu fırından yeni çıkarılmış bir tepsi gibi yakıyordu. Alevlerin çatırtısı iyice artmıştı. Yangın bütün açıklığın etrafını sarmıştı. Ama rüzgâr onu hızla ilerilere doğru sürüklüyordu.</p>

  <p>Giderek o homurtu azaldı. Bir an duman bulutları ayrıldı ve kaçaklar ciğerlerine tatlı havayı çektiler. Ama çevrelen hâlâ kavurucu sıcaktı. Sean vücudunu koruyan kumları süpürmeye cesaret edemiyordu.</p>

  <p>Sıcak yavaş yavaş azaldı. Daha serin, tatlı hava dalgaları sıklaştı. Sean doğrularak çantayı başından çıkardı. Cildi asit püskürtülmüş gibi yanıyordu. Kıvılcımlardan geride kalan kıpkırmızı noktalar da biraz sonra su toplayacaktı.</p>

  <p>Sean sürünerek Claudia'nın yanına gitti. Onun ve çocuğun üzerini örten kumları süpürdü.</p>

  <p>Gömlek sayesinde ağız ve burunlarına kum dolmamıştı. Kızla çocuk doğrulup oturdukları zaman Sean onların kendisinden ve Alphonso'dan daha ucuz kurtulmuş olduklarını anladı.</p>

  <p>Yangın yanlarından geçip uzaklaşmıştı ama duman bulutları hâlâ gökyüzünü görmelerini engelliyordu.</p>

  <p>Sean, Claudia'yla Minnie'yi ayağa kaldırdı. Çatal çatal, boğuk bir sesle, «Dumanlar dağılmadan buradan uzaklaşmalıyız,» dedi. Boğazı bir avuç çam kırığı yutmuş gibi yanıyor, gözlerinden akan yaşlar kurum bulaşmış yanaklarından kayıyordu.</p>

  <p>Birbirlerine sokularak dumanları tüten, kararmış yığınların arasından geçtiler. Kuruma bulanmış hayaletlere benziyorlardı. Döne döne yükselen dumanların arasında topallayarak yürüyorlardı. Toprak yeni akmış lavlar kadar kızgındı. Botlarının tabanlarını yakıyordu.</p>

  <p>Çocukları taşıyor ve ışıldayan kül yığınlarına basmamaya dikkat ediyorlardı.</p>

  <p>İki kez helikopterin yukarılarında dolaştığını duydular. Sulanan, kızarmış gözleriyle baktılar ama dalgalanan mavi bulutların arasından taşıtı göremediler. Renamo'lar ya da Frelimo'ların peşlerine takıldığını gösteren hiçbir belirti de yoktu. Savaşanlar alevler yüzünden dağılıp kaçmışlardı.</p>

  <p>Sean azalmaya başlayan dumanların arasında, önde dans eder gibi giden Matatu'ya bakarak, «Bu küçük delinin tabanları asbestostan olmalı,» diye mırıldandı. Minnie, Sean'un sırtında su toplamış yanıklar yüzünden inliyordu. İlk kez mola verdikleri zaman Sean çocuğa yarım aspirin yutturdu.</p>

  <p>Akşam olduğu zaman hepsi de birbirlerine sokularak yattılar. Duman yüzünden nöbetçi dikemeyecek kadar bitkin düşmüşlerdi. Uykuları arasında ciğerleri parçalanırçasına öksürüyorlardı.</p>

  <p>Şafak sökerken rüzgâr da güneye doğru döndü. Ama duman hâlâ yoğun bir nehir sisi gibi etrafı kaplıyordu. Otuz, kırk metre ötesini görmek olanaksızdı.</p>

  <p>Sean'la Claudia önce çocuklarla ilgilendiler. Vücutlarındaki yanıklara melhem sürdüler.</p>

  <p>Sonra iki kız erkeklerini tedavi etmeye çalıştılar. Sean'un göğüs ve sırtındaki yanıklar derin değildi. Ama Claudia minnet ve aşkını belirten bir şefkatle davrandı.</p>

  <p>Çocukların suya çok ihtiyaçları vardı. Duman ve alevlerin sıcaklığı yüzünden vücutlarından sıvı kaybetmişlerdi. Sean son suyun yarısını küçüklere içirdi. Geri kalanını da büyükler arasında pek de eşit olmayan bir biçimde paylaştırdı. Yani suyun çoğunu kızlara verdi. Erkeklere de hemen hemen birer yudum kaldı.</p>

  <p>«Matatu,» diye fısıldadı Sean. «Gece olmadan bize su bulamazsak ölürüz. Henshaw bizi topuyla toz etmiş gibi.»</p>

  <p>İçin için yanan kararmış ormanda topallayarak ilerlediler. Matatu akşama doğru onları geniş bir çukurluğa indirdi. Buraya yangından kaçmaya çalışan küçük hayvanların kömür olmuş ölüleri dolmuştu. Fareler, yılanlar, misk kedileri. Tam ortada bir gölcük vardı. Ama su kirliydi.</p>

  <p>Sean suyu gömleğinden süzdü. Hepsi de suyu abıhayatmıs gibi içtiler. Dumanın kavurduğu gırtlaklarından memnunluk dolu mırıltılar yükseldi. Karınları ağrıyıncaya kadar su içmeyi sürdürdüler. Sonra suları baslarından döktüler.</p>

  <p>Su birikintisinden bir buçuk kilometre ötede rüzgârın döndüğü ve yangını engellediği hatta eriştiler. Alphonso yangından beri ilk kez telsizi kurdu. Onun etrafında toplanarak General China'nın alay ve tehditlerini dinlemeye hazırlandılar. Onun sesini tanır tanımaz hepsi de kaskatı kesildiler. Ama China Shangane dilinde konuşuyordu. Sözlerinin anlamı açık değildi. Adamlarının kısa cevapları da öyle.</p>

  <p>Sean, Alphonso'ya, «Bu adam ne yapmaya hazırlanıyor?» diye sordu. Shangane başını salladı.</p>

  <p>«Galiba adamlarını yeni mevzilere yerleştiriyor.» Ama Alphonso pek de kesin olmayan bir tavırla Konuşmuştu.</p>

  <p>Sean, «Yani hâlâ vazgeçmedi mi?» dedi. «Belki yangın yüzünden izlerimizi kaybetti. Ama bizi kovalamayı bıraktığını sanmıyorum.»</p>

  <p>Alphonso da aynı fikirdeydi. «Öyle. Ben onu iyi tanırım. Hâlâ vazgeçmedi. Yolun sonuna kadar bizi izleyecek. General China bir kere nefret etmeye görsün! Kaçmamıza hiçbir zaman izin vermeyecek.»</p>

  <p>«Ama artık Frelimo'ların ellerindeki topraklardayız. Sence peşimizden buraya kadar gelecek mi?»</p>

  <p>Alphonso omzunu silkti. «Henshaw'ı var onun. O yüzden Frelimo'lardan çekinmesi gereksiz. Biz nereye gidersek gidelim peşimizden gelecek.»</p>

  <p>General China şimdi Portekizce konuşmaya başlamıştı. Yakıt almaya çalıştığı anlaşılıyordu.<br /></p>

  <p>Yerdeki makinist de aynı dilde cevap veriyordu. Alphonso konuşmayı çevirdi.</p>

  <p>«Hamallar geldiler. Şimdi iki bin litre yedek yakıtımız var.»</p>

  <p>«Ya yedek motorun pompası.»</p>

  <p>«O da burada, general. Motoru bu gece değiştirebilirim.»</p>

  <p>«Sabah güneş doğarken havalanmalıyız.»</p>

  <p>«O zamana kadar her şey hazır olur, generalim. Bunu garanti ediyorum.»</p>

  <p>«Pekâlâ. Hemen çalışmaya başla.» China'nın sesi kesildi.</p>

  <p>Gruptakiler on dakika kadar daha dinlediler ama artık hiç ses çıkmıyordu. Alphonso telsizi kapatmak için uzanırken Sean içinden gelen sese uyarak ona engel oldu. Onun yerine frekans değiştirdi ve hemen Güney Afrikalıların askeri haberleşmelerini dinlemeye başladılar. Afrikaanca Sean'u rahatlattı. Bu bir vaat gibiydi. Az sonra içini çekerek telsizi kapattı. «Alphonso, ilk nöbeti sen al. Haydi!» diye emretti.</p>

  <p>Sean havadan izlenme tehdidi azaldığı için gündüz yolculuğa devam etmeye karar verdi.</p>

  <p>Güneye inerken artık sık sık yeni kesilmiş ağaçlarla karşılaşıyorlardı. Yangından sonraki üçüncü gün Matatu onları iyice yandan dolaştırdı. İlerden zorla çalıştırılan adamların hüzünlü şarkıları ve testerelerin iniltiyi andıran sesleri geliyordu. Matatu onlara öyle ustalıkla rehberlik ediyordu ki, ancak dördüncü gün başkalarını gördüler.</p>

  <p>Sean'la Matatu diğerlerini yeni kesilmiş dallardan oluşan bir yığının dibindeki gölgelikte gizlenerek yemek yemeleri ve dinlenmeleri için bıraktılar; ormandaki doğa! bir açıklığın kenarına; doğru süzüldüler. Sean yere yatarak dürbünle açıklığın diğer tarafında çalışan Frelimo'ları seyretti. Yüzlerce zenci kadınla erkek gruplar halinde çalışıyorlardı. Bazıları çocuk denecek yaştaydı. Kamuflaj kılıkları giymiş Frelimo'lar onları kontrol ediyorlardı. Gerillaların silahları ve suaygırı derisinden yapılmış uzun kırbaçları vardı. Didinen zencilerin sırtlarına ve bacaklarına sunuyorlardı. Çıplak cilde inen kırbacın şakırtısı ve acı dolu feryatlar beş yüz metre ilerideki Sean'la Matatu'nun kulaklarına kadar geliyordu. Bir ara piramit biçiminde yerleştirilen kütüklerden biri kaydı ve birkaç zenci altında kaldı. Sean kırılan kemiklerin çatırtısını ve birdenbire kesiliveren çığlıkları duydu. Onun gibi bir askerin bile dayanamayacağı bir şeydi bu. Matatu'nun omzuna dokundu. Geri döndüler.</p>

  <p>O gün öğleden sonra çalışma kamplarının yakınından geçtiler. Geniş alanları kaplayan ilkel kulübeciklerden oluşmuş yerlerdi bunlar. Bu kamplar odun dumanı, açık hela ve insan azabı kokuyordu.</p>

  <p>Sean, Claudia'ya öfkeyle, «Bugünlerde Afrika'nın en ucuz mal siyah et,» dedi.</p>

  <p>Claudia, «Bunu bizimkilere anlatsaydın,» diye söylendi. «Neden söz ettiğini bile anlayamazlardı. Deneyimlerimizle taban tabana zıt bir şey bu.»</p>

  <p>Günün o saatinde kamplar boştu. Güçleri yerinde olanlar ormanda çalışıyorlardı. Geride hastalar ve ölmekte olanlar kalmıştı. Sean, Matatu'yu yiyecek bulması için kampa gönderdi, İz sürücü bir süre sonra bir çuval mısır ezmesiyle döndü.</p>

  <p>O akşam birer avuç mısır bulamacı yiyerek General China'nın Renamo frekansından yaptığı konuşmayı dinlediler.</p>

  <p>Sean, China'nın sesi duyulmaz olduktan sonra Güney Afrika askeri frekansına çevirdi.</p>

  <p>Sonunda Afrika sınır güçlerinin merkezini saptadı. Oradakiler «Kudu» parolasını kullanıyorlardı. Kudu çalılıkta yaşayan helezon biçimi boynuzlu güzel Afrika antilopuydu.</p>

  <p>Sean saturta askeri haberleşmelerin sona ermesini bekledi.</p>

  <p>Sonra Afrikaanca konuşmaya başladı. «Kudu, burası Mossie. Fırtına haberi bu. Kudu? Burası Mossie!»</p>

  <p>«Fırtına haberi» öncelikli sayılan bir mesaj anlamına geliyordu. Rodezya'da çalılık bölgedeki savaşta kullanılan bir terimdi. Sean, Güney Afrikalı komutanın o savaşa katılmış olduğunu umuyordu. Mossie ise Afrikaanca bir sözcüktü, «Serçe» demekti. Gerilerde kalan o günlerde Sean'un telsiz işaretiydi bu.</p>

  <p>Sean'un sözlerini uzun bir sessizlik izledi. Şimdi sadece parazit duyuluyordu. Avcı onu duymadıklarını düşündü. Tam mesajı tekrarlamak için mikrofonu ağzına doğru götürdüğü sırada kuşku dolu bir ses işitildi.</p>

  <p>«Parolanı tekrarla.»</p>

  <p>«Kudu, burası Mossie. Tekrarlıyorum: Mossie. Mike Oscar Sierra Sierra India Echo. General De La Rey'le bağlantı kurmak istiyorum. Asayiş Bakanı yardımcısıyla.»</p>

  <p>Lothar De La Ray bin dokuz yüz yetmişlerde Sean'un şefiydi. Sonra yüksek mevkilere gelmişti. Herhalde «Kudu» onun kim olduğunu biliyordu. Bu yüzden de Sean'un isteğini kolay kolay reddedemeyecekti.</p>

  <p>Kudu sonunda, «Mossie, bekle,» dedi. «De La Rey'le bağlantı kurmanı sağlayacağız.»</p>

  <p>Hemen hemen bir saat sonra Kudu tekrar aradı. «Mossie, burası Kudu. De La Rey'le görüşmen imkânsız.»</p>

  <p>«Kudu, bu bir ölüm kalım meselesi. Altı saatte bir bu frekanstan sizi arayacağım. De La Rey'i bulmaya çalışın.»</p>

  <p>«Dooc? reg, Mossie. Altı saatte bir seni dinleyeceğiz. Totsiens.»</p>

  <p>Yangından kaçarken battaniyeleri bırakmışlardı. O gece donarlardı. Sean'la Claudia birbirlerinin kollarında yatarak fısıltıyla konuştular.</p>

  <p>«Telsizle ne söylediğini anlayamadım. Kiminle konuşuyordun?»</p>

  <p>«Bir Güney Afrika askeri üssüyle. Herhalde onlar ulaşmaya çalıştığımız sınırda bir yerdeler.»</p>

  <p>Kız umutla, «Bize yardım edecekler mi?» diye sordu.</p>

  <p>«Bilmiyorum. Tanıdığım biriyle bağlantı kurabilirsem sanırım yardım ederler. Onlara bunu sağlamalarını söyledim ama adamı bulamadılar.»</p>

  <p>«Kim o?»</p>

  <p>Sean açıkladı. «Savaş sırasında Rodezyalı Scout'ların komutanıydım ama bir yandan da Güney Afrika Askeri İstihbaratına haberler veriyordum.»</p>

  <p>«Yani sen casus muydun?»</p>

  <p>Sean çabucak, «Hayır,» dedi. «Güney Afrikalılarla Rodezyalılar müttefiktiler. İkisi de aynı taraftandı. Ben Güney Afrikalıyım. Onun için de ne vatan hainiydim, ne de casus.»</p>

  <p>Claudia ona takıldı. «Öyleyse iki taraflı ajandın.»</p>

  <p>«Ne dersen de. Ama De La Rey benim Güney Afrikalı şefimdi. Savaştan sonra ona zaman zaman raporlar göndermeyi sürdürdüm. ANC terörist faaliyetleri ya da düşman devletlerin destekledikleri harekât konusunda bilgi edindiğimde De La Rey'e aktarıyorum.»</p>

  <p>«O halde sana borcu var.»</p>

  <p>«Bana çok borcu var. Ayrıca akrabayız. Kuzenim olur. Büyükannem tarafından.» Aralarına küçük kızın girmesi üzerine Sean konuyu kapattı. «Bak bak, kim gelmiş. Minnie Mouse'un ta kendisi.»</p>

  <p>Claudia hafifçe kayarak çocuğa yer açtı. Minnie de ikisinin vücudunun oluşturduğu o sıcak beşiğe mutlu bir tavırla yatarak başını Sean'un koluna dayadı. Avcı çocuğu biraz kendine çekti.</p>

  <p>«Çok sevimli değil mi?» Claudia kızın saçlarını okşadı. «Onu yiyebilirim.»</p>

  <p>Çok uzun bir sessizlik oldu. Sean, Ciaudia'nın uykuya daldığını sandı. Ama sonra kız, «Buradan kurtulursak Minnie'yi evlat edinebilir miyiz?» diye sordu.</p>

  <p>Bu basit soru tuzaklar ve kapanlarla doluydu. Bir kere başcümle bundan sonra birlikte yaşayacaklarını öngörüyordu. Evleri, çocukları ve sorumlulukları olacaktı. Sean'un yaşamı boyunca kaçtığı şeylerdi bunlar. Soru onu şaşırtmalıydı. Ama nedense rahatlamasına ve kalbinin sıcak duygularla dolmasına neden oldu.</p>

  <p class="yildiz">***</p>

  <p>Portatif jeneratör gürültüyle çalışıyor ve yerdeki helikopterin etrafında dizili direklere takılmış olan ampullere akım sağlıyordu.</p>

  <p>Portekizli makinist Rus esirlerin çalışmalarını kontrol ediyordu. Kısa bir sürede General China'nın nasıl biri olduğunu anlamıştı. Kendinin ne kadar savunmasız durumda olduğunu da. Renamo güçlerine katılalı pek az olmuştu ama China'nın başarısızlığa uğrayan ya da onu kızdıran adamlarını nasıl cezalandırdığını kaç kez gözleriyle görmüştü. Şimdi çalışırken bu fanatiğin kara gözlerini ona dikmiş olduğunun da farkındaydı.</p>

  <p>Geçe yarısını geçmişti ama General China hâlâ dinlenmeye çekilmemişti. Oysa bütün gün uçmuştu. Onun yerinde normal biri olsaydı bitkin düşerdi. Portekizli pilot da saatler önce yorgun yorgun çadırına gitmişti. Ama General China yorulmak bilmiyordu. Helikopterin etrafında dolaşıyor, her hareketi izliyordu. Sorular soruyor, acele edilmesini istiyor ve, «Şafakta uçuşa hazır olmalı,» diye tekrarlıyordu.</p>

  <p>Sonunda belki yüzüncü defa aynı sözleri söyledikten sonra ileri karargâhı olarak kullandığı, branda bezinden yapılmış yanları açık çadırına gitti. Masaya yayılı büyük haritayı incelemeye başladı.</p>

  <p>Tippoo Tip boş yere onu Sean Courtney'in orman yangınında ölüp gittiğine inandırmaya çalışmıştı. Ama o böyle olmadığını biliyordu. Küller soğur soğumaz iz sürücüleri helikopterden yere indirmişti. Ve onlar da güneye, daima güneye doğru gideri o izleri bulmuşlardı.</p>

  <p>Beyaz adamın kurnazlığıyla şansının ona yardım etmesi, China'nın nefretini ve intikam isteğini daha da arttırmıştı. Artık durmadan yapacaklarının hayalini kuruyordu. Sean Courtney'le kadını eline geçtiği zaman hiç acele etmeyecekti.</p>

  <p>Onların acı ve ıstırabının zevkini ağır ağır çıkaracaktı. Tabii işe önce kadınla başlayacak, beyaz adama da olanları seyrettirecekti. Tippoo Tip kadınla iyice eğlendikten sonra China onu adamlarına verecekti. İçlerinden en iğrençlerini seçecekti hem de. Onları hastalıklı, mikroplu olanları izleyecekti. Cinsel organları ülserli, ciltleri hastalıklar yüzünden yara bere içinde olanlar. Beyaz kadını en sonunda da «sıska hastalığı» olan gerillalara teslim edecekti.</p>

  <p>En korkulan hastalık da buydu zaten. Evet, harika bir eğlence olacaktı. Acaba Amerikalı kadının gücü ne kadar? Ölmeden önce çıldıracak mı? Ve tabii beyaz adama bu eğlencenin her saniyesini seyrettireceğim.</p>

  <p>Kadın ölüp gittikten sonra sıra Albay Sean Courtney'e gelecekti. China bu konuda ne yapacağına henüz karar verememişti. Çok seçenek vardı. Ama adam sağlıklıydı. Onun için günlerce, hatta belki haftalarca dayanacaktı.</p>

  <p>General China alacağı intikamı düşünürken hafifçe gülümseyerek branda bezinden yapılmış iskemlesine oturdu. Paltosuna sarınarak sonunda uykuya daldı.</p>

  <p>Sonra birinin onu sarsmasıyla uyandı. Bir an aklı karıştı. Onu sarsan eli iterek ayağa fırladı.</p>

  <p>Delirmiş gibi etrafına bakıyordu. Sabah olmuştu. Kaba tahtadan masaya konmuş telsizden heyecanlı sesler yükseliyordu.</p>

  <p>«Tamam! General China, onları bulduk!» Limpopo yakınındaki tepelere dizdiği adamlarının komutanıydı konuşan. Adamın açık açık konuşmasından çok heyecanlanmış olduğu anlaşılıyordu.</p>

  <p>Henüz kendine gelememiş olan China sendeleyerek masaya yaklaştı ve mikrofonu kaptı.</p>

  <p>«Burası, Muz Ağacı! Yerinizi doğru dürüst bildirin!»</p>

  <p>China'nın sesini duyan komutan toparlandı ve uygun biçimde konuşmaya başladı.</p>

  <p>«Kaçaklarla hemen hemen tahmin ettiğiniz noktada karşılaştık. Karşılıklı ateş edildi. Sonra kaçaklar bir tepeye sığındılar. Orası Limpopo nehrinden hemen hemen gözüküyor.» Adamın sesi sevinçle yükseldi. «Topları getirtiyorum. Onları o tepenin doruğundan uçuracağız.»</p>

  <p>«Olumsuz.» China ağır ağır, iyice anlaşılacak biçimde konuşuyordu. «Tekrarlıyorum: Olumsuz. Ateş açmayın. Saldırmayın. Onların sağ olarak ele geçirilmelerini istiyorum.</p>

  <p>Tepeyi sarın ve benim gelmemi bekleyin.» Helikoptere doğru bakarak makiniste seslendi.</p>

  <p>Portekizli hızla yaklaştı.</p>

  <p>China, «Hemen havalanmalıyız,» dedi.</p>

  <p>«Yakıt ikmali yarım saat sonra tamamlanacak.»</p>

  <p>«Fazla uzun zaman. Şimdiye kadar ne kadar yakıt kondu?»</p>

  <p>«Yedek depolar doldu. Ana deponun dörtte üçü de öyle.»</p>

  <p>«Bu yeter. Pilotu çağır. Ona hemen havalanacağımızı söyle.»</p>

  <p>Makinist itiraz etti. «Turbo ağızlarındaki filtreleri değiştirmem gerekiyor.»</p>

  <p>«O iş ne kadar sürer?»</p>

  <p>«En çok yarım saat.»</p>

  <p>China öfkeyle, «Çok fazla!» diye bağırdı. Pilot çadırından çıkmış, sendeleyerek geliyordu.</p>

  <p>Tam anlamıyla uyanmamıştı. Deri ceketini giyiyor, başlığının iki uzantısı kulaklarının üzerinde dalgalanıyordu. China ona haykırdı. «Çabuk ol! Motorları hemen çalıştır!»</p>

  <p>Makinist, «Filtreler ne olacak?» diye ısrar etti.</p>

  <p>«Onlarsız da uçabiliriz. Filtreler sadece birer önlem.»</p>

  <p>«Evet ama...»</p>

  <p>«Hayır!» China adamı itti. «Bekleyemem! Filtreleri unut! Hemen gideceğiz! Motorları çalıştır!»</p>

  <p>General China paltosunun eteklerini dalgalandırarak helikoptere koştu ve silah bölmesine atladı.</p>

  <p class="yildiz">***</p>

  <p>Sean tepenin doruğunun hemen aşağısındaki iki kayanın arasında karınüstü yatıyor ve şafağın sönük ışığında ormanın, üzerinden ileriye doğru bakıyordu. Güneyde koyu yeşil ağaçlardan oluşan çizgi Limpopo nehrinin yerini belirtmekteydi.</p>

  <p>Sean üzüntüyle, o kadar da yakın ki, diye düşündü. Neredeyse kurtuluyorduk.</p>

  <p>Zaten oraya kadar gelebilmiş olmaları bile şaşılacak bir şeydi. Savaştan mahvolmuş bir ülkede hemen hemen üç yüz kilometre ilerlemişlerdi. Üstelik birbirleriyle canice boğuşan iki orduya rağmen. Ve şimdi hedefi gözleriyle görebildikleri bu noktada durdurulmuşlardı.</p>

  <p>Tepenin eteğinden ateş edildi. Seken bir kurşunun sesi etrafta yankılandı.</p>

  <p>Yakındaki kayaların arasında yatan Matatu hâlâ kendi kendine kızıyordu. «Ben aptal bir ihtiyarım, Bwana'm. Beni kovmalı kendine yaşlılık yüzünden kör olmamış, çökmemis genç birini bulmalısın.»</p>

  <p>Sean bir Renamo gözetleme karakolunun onları iki tepenin arasından geçerken gördüklerini tahmin ediyordu. Birdenbire karşılarında kaplan çizgili üniformalar giymiş gerillalar belirmişti. Kaçaklar bütün gece yürüdükleri için bitkin haldelerdi Belki bu yüzden dikkatli davranmayı unutmuşlardı. Ancak çocukları kapacak ve iki kızı tepeye sürükleyecek zaman bulabilmişlerdi. Renamo'lar doğru dürüst nişan alamamışlardı. Ya da mahsus böyle yapmışlardı. Sean, General China'nın adamlarına, «Onları diri yakalayın,» diye emrettiğinden emindi.</p>

  <p>China şimdi nerede acaba, diye merak etti. Ama kesin bir şey var. Herhalde yakında ve hızla buraya doğru geliyor... Sean tekrar Limpopo nehrine baktı. Ağzında başarısızlık ve düş kırıklığının kötü tadı vardı. Sonra, «Alphonso,» diye seslendi. «Telsiz hazır mı?» Aslında bağlantı kurmak bakımından bir umudu yoktu. Oyalanmak ve kötü şeyler düşünmemek için telsizle ilgileniyordu.</p>

  <p>Gece iki kez Güney Afrika askeri merkeziyle bağlantı kurmaya çalışmıştı. Hatta bir keresinde Kudu'nun onu aradığını işitmişti oma ses pek hafifti. Sonunda aletin pilleri bitmeye başlamıştı.</p>

  <p>Alphonso kayaların arasından, «Anteni uzatırsam aşağıdaki şebekler hayalarımı vururlar,» diye homurdandı.</p>

  <p>Sean sert sert, «Hemen hemen nehirden görülecek bir yerdeyiz,» dedi. «Anteni bana ver.»</p>

  <p>Bir dirseğinin üzerinde doğrularak yalıtımlı teli olabildiğince yamaçtan aşağıya uzattı. Sonra telsizin üzerine eğildi. Güç iyice azalmıştı. Çaresizce, «Kudu, ben Mossie,» dedi. «Kudu, beni duyuyor musunuz? Kudu, ten Mossie.»</p>

  <p>Bir kursun kafasının yukarısına, kayalara çarptı ama avcı aldırmadı.</p>

  <p>«Kudu, ben Mossie.»</p>

  <p>Biri beyaz, biri siyah kız, çocukları kucaklarına almış, sessizce ona bakıyorlardı.</p>

  <p>«Kudu, ben Mossie.» Sean düğmeyi biraz çevirdi ve o zaman inanılmayacak bir şey oldu.</p>

  <p>Pek hafif bir ses duyuldu.</p>

  <p>«Mossie, ben Oubaas. Seni dinliyorum.»</p>

  <p>Sean, «Oubaas,» diye fısıldadı. «Ah, Tanrım! Oubaas!» «Büyükbaba» anlamına gelen bu sözcük General Lothar De La Rey' in kod adıydı.</p>

  <p>«Oubaas, başımız burada büyük dertte. Bizi bu sıcaktan kurtarmanızı istiyorum.» Sean düşman ateşi altında oradan götürülmeleri gerektiğini açıklıyordu. «Yedi kişiyiz. Beş büyük, iki çocuk. Yerimiz...» Haritaya bakarak koordinatları açıkladı. «Limpopo'nun yaklaşık yirmi kilometre kuzeyinde bir tepedeyiz. Bulunduğumuz yerden hemen hemen beş kilometre doğuda iki büyük tepe var. Beni duyuyor musunuz, Oubaas?»</p>

  <p>«Duyuyorum, Mossie.» Ses hafifledi, sonra tekrar yükseldi. «Büyükannenin kızlık adı nedir?»</p>

  <p>Sean öfkeyle, «Kahretsin,» diye homurdandı. Lothar böyle bir anda kimliğini soruşturuyordu. «Büyükannemin kızlık adı Centaine de Thiry'di. O senin de büyükannen, Lothar. Seni aşağılık herif!»</p>

  <p>«Pekâlâ, Mossie. 'Sıcak götürme' için bir Puma yolluyorum. Bir saat daha dayanabilir misiniz?»</p>

  <p>«Bilmiyorum, Oubaas. Etrafımız acayiplerle dolu.»</p>

  <p>«Peki, Mossie.» Sean son sözleri duyabilmek için kulağını telsize iyice yaklaştırdı. «Onların canlarına oku, Sean...» Sonra ses kayboldu. Piller tümüyle boşalmıştı. Avcı başını kaldırarak Claudia'ya gülümsedi. «Geliyorlar! Bizi alıp götürmek için bir Puma helikopter gönderiyorlar.» Sonra yüzündeki gülümseme silindi. Hepsi de kuzeye doğru döndüler. Şimdi şafakta yeni bir ses yankılanıyordu. Henüz hafif ve uzaktaydı. Ama hepsi de bu sesi tanıdılar. Ölümün sesini.</p>

  <p>Gruptakiler helikopterin kuzeyden yaklaşmasını seyrettiler. Kambur canavar ormanın üzerinden alçaktan uçuyordu. Tepenin eteğindeki mopane ormanından kırmızı bir işaret fişeği atıldı. Hint helikopter de onun üzerine hafifçe yön değiştirdi. Ve doğruca kaçakların yattıkları tepeye doğru geldi, Claudia, Sean'un yanındaydı. Avcı kolunu kızın omzuna attı.</p>

  <p>Claudia, «Bu çok acımasızca bir şey,» diye fısıldadı. «İki kez ölmeye benziyor.» Sean'un belindeki tabancayı çekerek eline sıkıştırmaya çalıştı.</p>

  <p>Avcı itiraz etti. «Hayır! Bunu yapamayacağım! Tekrar bütün cesaretimi toplamam imkânsız!» Tabancayı itti.</p>

  <p>«O halde?» Sean ona sağ avucundaki elbombasını gösterdi. İnsanı paramparça ederdi bu.</p>

  <p>Claudia üzeri kare kare olan siyah küreye baktı. Tıpkı uğursuz ve zehirli bir meyvaya benziyordu. Titreyerek bakışlarını kaçırdı.</p>

  <p>Sean, «Bu da aynı derecede çabuk olacak,» diye fısıldadı. «Ve daha emin bir yol. Aynı anda birlikte gideceğiz.» Ne yapması gerektiğini biliyordu. Böyle göğüs göğüse yatarken elbombasını aralarına yerleştirecekti.</p>

  <p>Sean tekrar başını kaldırarak yaklaşan helikoptere baktı. Çok yakınlarındaydı artık. Hemen hemen vakit gelmişti. Ama sevgilisini uyarmayacaktı. Claudia'yı son kez öpecek ve...</p>

  <p>Birdenbire Sean'un gözleri kısıldı. Helikopterin siluetinde bir değişiklik vardı. Hızla yaklaşıyor ve gözlerinin önünde irileşiyordu. Helikopterde ne değişiklik olduğunu anlayarak yeni bir heyecan duydu. Claudia'ya, «Yine de bir şans var,» diye fısıldadı. «Ufak bir ihtimal ama bu fırsattan yararlanacağız. Buraya gel, Minnie. Çabuk.» Shangane dilinde konuşmuştu. Küçük kız sendeleyerek onlara doğru koştu.</p>

  <p>Sean, Claudia'ya, «Onu tut,» diye fısıldayarak küçük zenci kızın yırtık eteğini kaldırdı.</p>

  <p>Minnie'nin içinde uzun paçalı mavi bir külot vardı. Sean beli lastikli külotu çekiştirerek içine, arkaya bir şey itti. Küçük kızın kabaetleri gibi kara ve yuvarlak olan bir şeyi. Shangane dilinde fısıltıyla, «Bunu benim için sakla, küçüğüm,» dedi. Bir yandan da Minnie'nin külotunun belini düzeltiyordu. «Bu bir sır. Sakın bunu çıkarma. Orada dursun. Sunu benim için yapar mısın, benim küçük çiçeğim?»</p>

  <p>Minnie sevgi dolu siyah gözleriyle ona bakarak ciddi ciddi, «Evet,» der gibi başını salladı.</p>

  <p>Sean onu kucakladı.</p>

  <p>Helikopter tepenin hizasından onlara yaklaşırken gürültüsü dayanılamayacak kadar tizleşmişti. Aralarında iki yüz metrelik bir uzaklık kaldığı zaman Alphonso makineliyle ateş açarak tüm şarjörü ön tarafa boşalttı. Ama hafif kurşunlar zırhlı camı çizmediler bile.</p>

  <p>Helikopter yavaşlayarak havada durdu. General China silah yerindeki yüksek arkalıklı koltukta oturuyordu. O kadar yakındı ki, mikrofonu ağzına doğru götürürken zaferle sırıttığını bile gördüler.</p>

  <p>China'nın fazla yüksek sesi etrafta yankılandı. «Günaydın, Albay Courtney. Benimle eğlenceli bir kovalamaca oynadınız. Ama artık oyun sona erdi. Adamlarınıza silahlarını bırakmalarını söyleyin lütfen.»</p>

  <p>Sean, Alphonso'ya, «Bu dediğini yap,» diye bağırdı ama Shangane öfkeyle itiraz ederek silahına yeni bir şarjör taktı. «Söylediğimi yap!» Sean'un sesi sertleşmişti. «Bir planım var. Bana güven.»</p>

  <p>Ama Alphonso yine de kararsızca durakladı. Birdenbire helikopterin topu gürledi. Yattıkları yerin hemen aşağısında yamaçtan taş parçaları ve tozlar yükseldi. Neredeyse kulakları sağır oluyordu.</p>

  <p>«Sabrımı taşırmayın, albay. Adamlarınıza, ayağa kalkmalarını söyleyin. Ellerini yukarı kaldırsınlar.»</p>

  <p>Sean, «Dediğini yapın,» dedi. Önce Matatu, sonra da Alphonso ağır ağır ayağa kalktılar.</p>

  <p>Elleri havadaydı.</p>

  <p>«Onlara dönmelerini söyleyin. Bana bir sürpriz yapmalarını istemem.»</p>

  <p>İki zenci ayaklarını sürüyerek döndüler. China'nın sesi yine etrafta gürledi. «Elbiselerinizi çıkarın. Hepsini de.»</p>

  <p>İki zenci ağır ağır soyunarak çırçıplak kaldılar.</p>

  <p>«Pekâlâ. Şimdi tepeden açıklığa inin.»</p>

  <p>Matatu'yla Alphonso bu emri de yerine getirerek yamaçtan indiler.</p>

  <p>«Şimdi sıra iki kadında.»</p>

  <p>Sean, Claudia'ya, «Cesaret,» diye fısıldadı. «Yine de kurtulma ihtimali var. Güçlü bir ihtimal.»</p>

  <p>Claudia ağır ağır ayağa kalktı.</p>

  <p>«Miss Monterro!» Generalin sesi ağaçların tepelerine çarparak yankılandı. «Lütfen üzerinizdekileri çıkarır mısınız?»</p>

  <p>Claudia yırtık gömleğinin düğmelerini hızta, meydan okurcasına açarak çıkardı. Sabahın ilk ışıklarında göğüsleri bembeyaz duruyordu.</p>

  <p>China onu teşvik eder gibi, «Şimdi de şortunuz.» dedi. Kız şortunu ayak bileklerine kadar indirdi. Sonra da bir tekmede kenara attı.</p>

  <p>«Çok güzel. Şimdi de geri kalanı.»</p>

  <p>Claudia'nın dantel külotu yıkana yıkana iyice incelmiş, örümcek ağına dönüşmüştü. Kız,</p>

  <p>«Hayır,» diye başını saliadı. «Bunu yapmayacağım.» Kollarını kavuşturdu. Fikrini değiştirmeyeceği belliydi.</p>

  <p>«Tamam. Şimdilik iffetli davranmanıza izin vereceğiz. Adamlarım daha sonra her şeyin zevkini çıkaracaklar.» China bir kahkaha attı. «Lütfen açıklığa inin.»</p>

  <p>Claudia başını dimdik tutarak yamaçtan indi ve Matatu'yla Alphonso'nun arasına girdi.</p>

  <p>China, Shangane dilinde, «Şimdi sen, kadın,» diye emretti. Miriam ayağa kalktı. O Avrupalılar gibi çıplaklıktan utanmıyordu. Çabucak soyundu. Erkek kardeşini elinden tutarak diğerlerinin yanına gitti.</p>

  <p>«Şimdi siz, albay. Sonuncusu avın en güzelidir.» Sean ayağa fırlayarak yırtık giysilerini kayıtsızca yana attı. China onunla alay etti. «Çok etkileyici, albay. Yani beyaz bir adam için, demek istedim.»</p>

  <p>Sean olduğu yerde durup ifadesiz bir suratla generale baktı. Ama aslında helikopterle arasındaki açıklığı kestirmeye çalışıyordu. Kendi kendine, altmış metre, dedi. Fazla uzak.</p>

  <p>«Lütfen aşağıya, açıklığa inin, albay. Sizi görebileceğim; bir yere. Bir anlaşmazlık olmasını istemeyiz, öyle değil mi?»</p>

  <p>Sean, Minnie'yi elinden tutarak tepeden indirdi. Kızın eteğinin altındaki yumru bir sağa kayıyordu bir sola. Minnie bombanın ağırlığı yüzünden külotunun aşağıya kaymaması için lastiğinden tutuyordu.</p>

  <p>On, on beş, yirmi adım. Sean helikoptere doğru giderken adımlarını sayıyordu. Artık General China'nın gözbebeklerini bile görebiliyordu. Ama aralarında kırk metre vardı.</p>

  <p>Helikopter hâlâ çok uzaktı. Sean, Claudia’nın yanına gitti. Şimdi kaçaklar yanyana duruyorlardı. Çıplak ve savunmasızdılar.</p>

  <p>China, Shangane dilinde bir emir verdi. Adamları tepenin eteğindeki ağaçların arasından fırlayarak yamaca tırmanmaya başladılar. Zaferle bağırıyorlardı. Portekizli pilot dev helikopteri biraz daha yaklaştırdı. Sonra biraz daha. Böylece ustalığını gösteriyordu.</p>

  <p>Otuz metre. Yirmi beş metre. Sean dikkatini turbaların hava borularına vermişti. Bunlar kapaksız çöp tenekeleri büyüklüğündeydi. Helikopter önlerinde havada durdu. China oturduğu yerde, yaklaşan Renamo gerillalarına bakmak için döndü. Dikkati dağılmıştı. Sean bundan yararlandı. Hafifçe eğilerek Minnie'nin eteğinin arkasını kaldırdı. Bombayı kavrayıp çıkarırken pimi çekti. Bomba beş saniye sonra patlayacaktı. Sean üçe kadar saydı. Sonra elini geriye attı.</p>

  <p>Aynı anda China da ona doğru döndü.</p>

  <p>Avcı bombayı sancak tarafındaki turboya doğru fırlattı. Bomba bir an borunun ağzında titredi. Ama pervanenin neden olduğu o güçlü hava akımı onu içeriye çekti.</p>

  <p>Bomba pervane kanadına çarparak patladı. Sean, Claudia'yia Minnie'yi yakaladığı gibi yere attı. Helikopterin motoru öldürücü bir an, paramparça oldu.</p>

  <p>Helikopter iyice yalpaladı. Bu yüzden China'nın top ateşi hedefi bulamadı. Mermiler hemen hemen dimdik gökyüzüne doğru fırladı. Helikopter ters dönerken, motorlardan maden parçalarından oluşan bir bulut çığlığı andıran seslerle fışkırdı.</p>

  <p>Taşıt yamaca çarptı, yukarıya doğru zıpladı, tekrar düştü. Sonra da tepenin yamacından yukarıya doğru tırmanan Renamo'ların üzerine doğru yuvarlandı. Zenciler hemen dağıldılar ama çoğu kaçamadı. Hint'in parçalanmış gövdesi Renamo'ların üzerlerine düşerek onları yamaçtan aşağıya sürükledi. Sonunda helikopter tepenin eteğinde dev bir kızak gibi karnının üzerinde kaydı ve ağaçlara çarptı. Delinen ana depolardan su kadar berrak olan yakıt hızla fışkırdı. Gövdeye yayılarak güneşte ışıldadı.</p>

  <p>Sean'la Claudia sendeleyerek dizlerinin üzerinde doğruldular. Helikopterin mahvoluşunu adeta huşuyla izlediler.</p>

  <p>Sonra inanılmayacak bir şey oldu. Helikopterin silah bölmesinin üzerindeki saydam yarım küre dev bir midyenin kabuğu gibi acildi. General China sürünerek dışarı çıktı. Helikopterin yakıtı güneş ışığında hâlâ yukarılara fışkırıyordu. Gören bunu bahçelerde kullanılan sulama sistemi gibi zararsız bir şey sanırdı. Yakıt tatlı bir yağmur gibi China'nın üzerine döküldü, üniformasını ıslattı, yüzünden aşağıya aktı. Ama China parçalanmış gövdeden uzaklaşıp yamaçtan aşağıya doğru sendeleyerek koşmaya başladı.</p>

  <p>Titreyerek ancak on adım attı atmadı, helikopter birdenbire alev aldı. Alevler aradaki açıklığı asarak China'nın ıslak üniformasını tutuşturdu. Bir anda canlı bir meşaleye dönüşen General China yamaçtan aşağı koşmayı sürdürürken, alevler onu izliyordu. Tepenin doruğundan bile çığlıklarını duyuyorlardı. Bu tiz feryatlar insan sesine hiç benzemiyordu.</p>

  <p>China ağaçlara ulaşamadı. Ormanın kenarında yere yuvarlandı, yanan etleri yerdeki sık ve kuru otları tutuşturdu. Tepenin, eteğinden alevler yükselirken, hepsi de China'nın hâlâ haykırdığını duyuyorlardı.</p>

  <p>Sean, «Geri çekilin,» diye bağırdı. Sesi, duydukları dehşet yüzünden adeta ipnotize olan diğer kaçakların kendilerine gelmelerini sağladı. Sonra Claudia'yı ayağa kaldırarak Minnie'yi kucağına aldı.</p>

  <p>Kaçaklar grup halinde tepenin doruğunu çevreleyen kayaların arasına girdiler. Aynı anda Renamo'lar tekrar ateş açtılar. Kaçaklar kayaların arkasında yere yattılar. Çıplak vücutlarını örtme zahmetine de girmediler. Hâlâ helikopterin yanmasını ve alevlerin ormanın kenarındaki otların arasına yayılmasını seyrediyorlardı.</p>

  <p>Alevler uzaklaşırken geride, kararmış yamaçta kömür olmuş bir yığın kaldı. Bu atılmış çuvallardan oluşan bir yığın sanılabilirdi. Ama rüzgâr yön değiştirdiği zaman burunlarına kavrulmuş et kokusu geldi.</p>

  <p>Yön değiştiren rüzgâr kulaklarına yeni bir sesin erişmesini de sağladı. Sean doğrularak ufuktaki yeşil Limpopo nehrine doğru baktı.</p>

  <p>Puma helikopter henüz siyah bir noktaya benziyordu. Ama hızla yaklaşıyor, motorlarının homurtusu rüzgârın uğultusuna karışıyordu.</p>

  <p>Sean, Claudia'yı biraz kendine çekti. «Şortunu giy, sevgilim. Galiba konuklarımız var.»</p>

  <p><br /></p>

  <p style="text-align: center;">SON</p>
</body>
</html>
