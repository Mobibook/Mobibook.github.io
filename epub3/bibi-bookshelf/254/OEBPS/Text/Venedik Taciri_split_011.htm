<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <p class="MsoNormal"><span class="calibre1">Kesilmeye en uygun olanı.</span></p>

    <p class="MsoNormal"><span class="calibre1">Meyvanın kötüsü yere erken düşermiş;</span></p>

    <p class="MsoNormal"><span class="calibre1">Ben de öyleyim işte.</span></p>

    <p class="MsoNormal"><span class="calibre1">Artık yapabileceğin en iyi iş, uzun yaşayıp</span></p>

    <p class="MsoNormal"><span class="calibre1">Mezar yazıtımı yazmak bence.</span></p>

    <p class="MsoNormal"><i class="calibre5"><span class="calibre1">(Avukat kâtibi kılığında Nerissa girer.)</span></i></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Padua'dan, Bellario'dan mı geliyorsun?</span></p>

    <p class="MsoNormal"><span class="calibre1">NERISSA —</span></p>

    <p class="MsoNormal"><span class="calibre1">Her ikisinden Lordum.</span></p>

    <p class="MsoNormal"><span class="calibre1">Bellario'nun ekselanslarına selamı var.</span></p>

    <p class="MsoNormal"><i class="calibre5"><span class="calibre1">(Dük'e bir mektup verir.)</span></i></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">(Shylock'a)</span></p>

    <p class="MsoNormal"><span class="calibre1">Niye öyle hırsla bıçağını biliyorsun?</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Şurdaki iflas etmiş adamdan hakkımı kesip almak için.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Aslında ayakkabının tabanında değil <sup class="calibre7">(88)</sup></span></p>

    <p class="MsoNormal"><span class="calibre1">Yüreğinde keskinliyorsun bıçağını hain Yahudi.</span></p>

    <p class="MsoNormal"><span class="calibre1">Ama hiçbir maden, hatta celladın baltası bile</span></p>

    <p class="MsoNormal"><span class="calibre1">Sendeki hasetliğin yarısı kadar keskin değildir.</span></p>

    <p class="MsoNormal"><span class="calibre1">Senin derine işleyecek dua yok mu?</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Hayır, senin aklının ereceği dualar arasında yok.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Allah belanı versin senin, aman bilmez köpek!</span></p>

    <p class="MsoNormal"><span class="calibre1">Kabahat, senin gibilerin yaşamasına izin veren adalette.</span></p>

    <p class="MsoNormal"><span class="calibre1">Senin yüzünden nerdeyse inancımdan dönüp,</span></p>

    <p class="MsoNormal"><span class="calibre1">Hayvan ruhunun insan bedenine geçtiğini söyleyen</span></p>

    <p class="MsoNormal"><span class="calibre1">Pitagoras'a katılasım geliyor.</span></p>

    <p class="MsoNormal"><span class="calibre1">Köpeksi ruhun belli ki bir kurttan gelme:</span></p>

    <p class="MsoNormal"><span class="calibre1">İnsanları öldürdüğü için onu astıkları zaman,</span></p>

    <p class="MsoNormal"><span class="calibre1">Canavar ruhu darağacından kaçmış</span></p>

    <p class="MsoNormal"><span class="calibre1">Ve, sen o uğursuz ananın karnında yatarken,</span></p>

    <p class="MsoNormal"><span class="calibre1">Belli ki gelip içine girmiş.</span></p>

    <p class="MsoNormal"><span class="calibre1">Azgın, kana susamış, doymak bilmez,</span></p>

    <p class="MsoNormal"><span class="calibre1">Gözü dönmüş davranışlarından anlaşılıyor bu.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Anlaşmamızın üstündeki mühürü sökemeyeceğine göre,</span></p>

    <p class="MsoNormal"><span class="calibre1">Böyle yaygara ederek ciğerlerini yıpratma.</span></p>

    <p class="MsoNormal"><span class="calibre1">Sen iyisi mi aklını onarmaya bak delikanlı,</span></p>

    <p class="MsoNormal"><span class="calibre1">Yoksa düşüp paramparça olacak.</span></p>

    <p class="MsoNormal"><span class="calibre1">Ben burda adalet bekliyorum.</span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Bellario'dan gelen bu mektupta,</span></p>

    <p class="MsoNormal"><span class="calibre1">Mahkememize genç ve bilgili bir doktor tavsiye ediliyor.</span></p>

    <p class="MsoNormal"><span class="calibre1">Nerde kendisi?</span></p>

    <p class="MsoNormal"><span class="calibre1">NERISSA —</span></p>

    <p class="MsoNormal"><span class="calibre1">Burda hemen yakında;</span></p>

    <p class="MsoNormal"><span class="calibre1">Kabul edilmek için izninizi bekliyor.</span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Tüm kalbimle izin veriyorum.</span></p>

    <p class="MsoNormal"><span class="calibre1">İçinizden birkaçı gidin,</span></p>

    <p class="MsoNormal"><span class="calibre1">Ona buraya kadar kibarca eşlik edin.</span></p>

    <p class="MsoNormal"><span class="calibre1">Bu arada mahkeme Bellario'nun mektubunu dinlesin.</span></p>

    <p class="MsoNormal"><i class="calibre5"><span class="calibre1">(Okur)</span></i></p>

    <p class="MsoNormal"><i class="calibre5"><span class="calibre1">Haberciniz, siz ekselanslarının mektubunu getirdiğinde çok hastaydım. O sıra, Romalı genç bir hukuk doktoru dostum da ziyaretime gelmişti. Adı Balthazar'dır. Ona, Yahudi ile tüccar Antonio arasındaki anlaşmazlıktan söz ettim. Birlikte pek çok kitap karıştırdık. Bildiğimi ona aktardım. Ama meğerse onun bu konudaki bilgisi benimkinden de üstünmüş. Bu nedenle kendisini ne kadar tavsiye etsem azdır. Ekselanslarının çağrısını kendisine ileterek rica ettim, benim yerime o gelecek. Sizden dileğim şu: Bu kişinin geride bıraktığı yılların sayıca yetersiz oluşuna bakıp bilgi açısından da yetersiz olduğunu sanmayın; çünkü, böyle genç bir bedende, bu kadar</span></i> <i class="calibre5"><span class="calibre1" xml:lang="EN-US">ya</span></i><i class="calibre5"><span class="calibre1">ş</span></i><i class="calibre5"><span class="calibre1" xml:lang="EN-US">l</span></i><i class="calibre5"><span class="calibre1">ı</span></i> <i class="calibre5"><span class="calibre1">bir kafaya ömrümde hiç rastlamadım. Kendi' sini yüce Huzurunuza kabul etmek lütfunda bulunursanız, değerini gözlerinizle göreceğinize inanıyorum.</span></i></p>

    <p class="MsoNormal"><i class="calibre5"><span class="calibre1">(Hukuk Doktoru Balthazar kılığında Portia girer.)</span></i></p>

    <p class="MsoNormal"><span class="calibre1">Bilgin Bellario'nun yazdıklarını duydunuz.</span></p>

    <p class="MsoNormal"><i class="calibre5"><span class="calibre1">(Portia'yı görür)</span></i></p>

    <p class="MsoNormal"><span class="calibre1">Ve işte, herhalde, doktor da geldi.</span></p>

    <p class="MsoNormal"><i class="calibre5"><span class="calibre1">(Portia'ya)</span></i></p>

    <p class="MsoNormal"><span class="calibre1">Ver elini. Yaşlı Bellario'dan mı geliyorsun?</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Evet Lordum.</span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Hoş geldin. Yerini al.</span></p>

    <p class="MsoNormal"><span class="calibre1">Dava konusu olan anlaşmazlığı biliyor musun?</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Konuyu ayrıntılarıyla biliyorum.</span></p>

    <p class="MsoNormal"><span class="calibre1">Burada tüccar hangisi, Yahudi hangisi?</span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Antonio ve Shylock, ikiniz de öne çıkın.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Adın Shylock mu?</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Adım Shylock.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Tuhaf bir dava bu seninki;</span></p>

    <p class="MsoNormal"><span class="calibre1">Ancak, Venedik yasalarına aykırı düşmediğine göre,</span></p>

    <p class="MsoNormal"><span class="calibre1">Kurallara uygun.</span></p>

    <p class="MsoNormal"><i class="calibre5"><span class="calibre1">(Antonio'ya)</span></i></p>

    <p class="MsoNormal"><span class="calibre1">Karşısında zor durumda olan sensin değil mi?</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Evet, sözlerine bakılırsa.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Anlaşma yaptığını kabul ediyor musun?</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Ediyorum.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">O halde Yahudi merhametli olacak.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Kim zorlayacakmış beni, söyler misin?</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Merhamet zorla olmaz;</span></p>

    <p class="MsoNormal"><span class="calibre1">Gökten süzülen yağmur gibidir.</span></p>

    <p class="MsoNormal"><span class="calibre1">İki yönden kutsaldır:</span></p>

    <p class="MsoNormal"><span class="calibre1">Hem vereni kutsal kılar, hem alanı.</span></p>

    <p class="MsoNormal"><span class="calibre1">En ulu kişilerde en güçlü olur;</span></p>

    <p class="MsoNormal"><span class="calibre1">Tahtında oturan hükümdara</span></p>

    <p class="MsoNormal"><span class="calibre1">Tacından daha çok yaraşır.</span></p>

    <p class="MsoNormal"><span class="calibre1">Hükümdarın asası, dünyasal gücü gösterir;</span></p>

    <p class="MsoNormal"><span class="calibre1">Hayranlık uyandıran, yüce bir mevkiin simgesidir;</span></p>

    <p class="MsoNormal"><span class="calibre1">Kralların korkutucu, ürkütücü özellikleri onda yatar.</span></p>

    <p class="MsoNormal"><span class="calibre1">Oysa merhametin yeri bütün bunların ötesindedir;</span></p>

    <p class="MsoNormal"><span class="calibre1">Kralların yüreğinde taht kurmuştur o;</span></p>

    <p class="MsoNormal"><span class="calibre1">Yüce Tanrı'nın bir özelliğidir.</span></p>

    <p class="MsoNormal"><span class="calibre1">Dünyasal gücün Tanrısal güce en yakın hali,</span></p>

    <p class="MsoNormal"><span class="calibre1">Adaletle merhametin uzlaşmasıyla ortaya çıkar.</span></p>

    <p class="MsoNormal"><span class="calibre1">O halde, Yahudi, adalet istiyor olsan da</span></p>

    <p class="MsoNormal"><span class="calibre1">Şunu unutma: Adalet uygulanacak olsa</span></p>

    <p class="MsoNormal"><span class="calibre1">Hiçbirimiz kurtulamazdık.</span></p>

    <p class="MsoNormal"><span class="calibre1">Dua ederken hep merhamet dilediğimiz gibi,</span></p>

    <p class="MsoNormal"><span class="calibre1">Yine ettiğimiz dua sayesinde</span></p>

    <p class="MsoNormal"><span class="calibre1">Yaptığımız işlerde merhametli olmayı öğreniriz.</span></p>

    <p class="MsoNormal"><span class="calibre1">Senin aradığın adaleti yumuşatmak için söyledim bunları.</span></p>

    <p class="MsoNormal"><span class="calibre1">Ama isteğinde ısrar ediyorsan,</span></p>

    <p class="MsoNormal"><span class="calibre1">Yasaları olduğu gibi uygulayan bu Venedik mahkemesi</span></p>

    <p class="MsoNormal"><span class="calibre1">Şu tüccarın mahkûmiyet kararını vermek zorundadır.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Kendi yaptığımdan ben sorumluyum. Yasa uygulansın;</span></p>

    <p class="MsoNormal"><span class="calibre1">Anlaşmanın gereği ve cezası yerine getirilsin.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Parayı ödeyebilecek durumda değil mi?</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Evet, işte burda, mahkeme önünde,</span></p>

    <p class="MsoNormal"><span class="calibre1">Paranın iki mislini onun adına teklif ediyorum.</span></p>

    <p class="MsoNormal"><span class="calibre1">O da yetmezse, on katını ödemeyi,</span></p>

    <p class="MsoNormal"><span class="calibre1">Karşılığında ellerimi, başımı, kalbimi koyarak</span></p>

    <p class="MsoNormal"><span class="calibre1">Taahhüt ediyorum. Bu da yetmiyorsa,</span></p>

    <p class="MsoNormal"><span class="calibre1">O zaman işin içinde gerçekten anlaşma isteği değil,</span></p>

    <p class="MsoNormal"><span class="calibre1">Kötü niyet var demek. Ve size yalvarıyorum,</span></p>

    <p class="MsoNormal"><span class="calibre1">Bir defalığına yasayı kendi yetkinize alın;</span></p>

    <p class="MsoNormal"><span class="calibre1">Büyük bir haklı dava uğruna,</span></p>

    <p class="MsoNormal"><span class="calibre1">Küçük bir haksızlık yapın;</span></p>

    <p class="MsoNormal"><span class="calibre1">Bu acımasız şeytanın</span></p>

    <p class="MsoNormal"><span class="calibre1">İstediğini elde etmesini engelleyin.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Yapılamaz bu; Venedik'te,</span></p>

    <p class="MsoNormal"><span class="calibre1">Konulmuş yasaların üstünde hiçbir güç yoktur.</span></p>

    <p class="MsoNormal"><span class="calibre1">Böyle bir şey emsal olur</span></p>

    <p class="MsoNormal"><span class="calibre1">Ve aynı örneğe dayalı bir sürü hata</span></p>

    <p class="MsoNormal"><span class="calibre1">Devlet sisteminde peş peşe birbirini izler.</span></p>

    <p class="MsoNormal"><span class="calibre1">Olamaz bu.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Yargıç diye bir Danyal gelmiş karşımıza!</span></p>

    <p class="MsoNormal"><span class="calibre1">Evet, bir Danyal (<sup class="calibre7">89)</sup></span></p>

    <p class="MsoNormal"><span class="calibre1">Ah genç ve bilge yargıç,</span></p>

    <p class="MsoNormal"><span class="calibre1">Ne kadar saygıdeğer bir insansın!</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Şu anlaşmayı görebilir miyim izninizle.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">İşte burda, pek muhterem doktor, burda işte.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><i class="calibre5"><span class="calibre1">(Anlaşmayı okuduktan sonra)</span></i></p>

    <p class="MsoNormal"><span class="calibre1">Shylock, alacağının üç misli teklif ediliyor sana.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Yemin ettim yemin, Tanrı'ya yemin borcum var.</span></p>

    <p class="MsoNormal"><span class="calibre1">Yalan yeminin yükü altına nasıl sokarım ruhumu?</span></p>

    <p class="MsoNormal"><span class="calibre1">Yoo, Venedik'i verseniz olmaz.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Doğru, bu anlaşma geçerli</span></p>

    <p class="MsoNormal"><span class="calibre1">Ve buna göre yasal olarak Yahudi'nin,</span></p>

    <p class="MsoNormal"><span class="calibre1">Kendi eliyle, tüccarın kalbine en yakın yerden keserek</span></p>

    <p class="MsoNormal"><span class="calibre1">Yarım kilo et alma hakkı var.</span></p>

    <p class="MsoNormal"><i class="calibre5"><span class="calibre1">(Shylock'a)</span></i></p>

    <p class="MsoNormal"><span class="calibre1">Merhametli ol,</span></p>

    <p class="MsoNormal"><span class="calibre1">Alacağının üç mislini kabul et;</span></p>

    <p class="MsoNormal"><span class="calibre1">Söyle anlaşmayı yırtsınlar.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Anlaşma hükümlerine göre alacağımı alınca yırtarım.</span></p>

    <p class="MsoNormal"><span class="calibre1">Görünüşe bakılırsa değerli bir yargıçsın sen;</span></p>

    <p class="MsoNormal"><span class="calibre1">Yasayı biliyorsun; yorumun kusursuzdu.</span></p>

    <p class="MsoNormal"><span class="calibre1">Yasaların örnek bir temel direği olan senden,</span></p>

    <p class="MsoNormal"><span class="calibre1">Yine o yasalar adına talep ediyorum,</span></p>

    <p class="MsoNormal"><span class="calibre1">Karara geçilsin. Ruhum üzerine yemin ederim,</span></p>

    <p class="MsoNormal"><span class="calibre1">Yeryüzünde kimsenin dili beni caydırmaya yetmez.</span></p>

    <p class="MsoNormal"><span class="calibre1">Hakkımı istiyorum.</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Mahkemeden tüm kalbimle karara geçmesini rica ediyorum.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">O halde karara geçiyoruz:</span></p>

    <p class="MsoNormal"><span class="calibre1">Göğsünü Yahudi'nin bıçağına hazırlayacaksın.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Ah soylu yargıç! Ah muhteşem delikanlı!</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Anlaşmaya göre verilmesi gerekli görünen ceza,</span></p>

    <p class="MsoNormal"><span class="calibre1">Yasanın ruhuna ve amacına tam olarak uyuyor.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Çok doğru. Ah bilge ve dürüst yargıç,</span></p>

    <p class="MsoNormal"><span class="calibre1">Görünüşünden ne kadar da yaşlıymışsın aslında!</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><i class="calibre5"><span class="calibre1">(Antonio'ya)</span></i></p>

    <p class="MsoNormal"><span class="calibre1">O halde, göğsünü aç.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Evet göğsünü.</span></p>

    <p class="MsoNormal"><span class="calibre1">Anlaşma öyle diyor, değil mi, soylu yargıç?</span></p>

    <p class="MsoNormal"><span class="calibre1">"Kalbine en yakın yerden," diyor tam olarak.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Evet, doğru.</span></p>

    <p class="MsoNormal"><span class="calibre1">Eti tartmak için terazi var mı?</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Var, burda hazır.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Bir de cerrah bulundurman gerekiyor Shylock;</span></p>

    <p class="MsoNormal"><span class="calibre1">Kan kaybından ölmesin diye yarasını sarmak için.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Anlaşmada belirtilmiş mi bu?</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Bu şekilde belirtilmemiş, ama olsun,</span></p>

    <p class="MsoNormal"><span class="calibre1">İnsanlık açısından yapman iyi olur.</span></p>

    <p class="MsoNormal"><i class="calibre5"><span class="calibre1">(Shylock anlaşmayı Portia'dan alır.)</span></i></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Bunu bulamıyorum; anlaşmada yok.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><i class="calibre5"><span class="calibre1">(Antonio'ya)</span></i></p>

    <p class="MsoNormal"><span class="calibre1">Sen tüccar, söyleyecek bir şeyin var mı?</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Pek az. Çok iyi hazırladım kendimi.</span></p>

    <p class="MsoNormal"><span class="calibre1">Elini ver bana Bassanio; elveda.</span></p>

    <p class="MsoNormal"><span class="calibre1">Bu duruma senin yüzünden düştüm diye üzülme sakın;</span></p>

    <p class="MsoNormal"><span class="calibre1">Çünkü kader, benim durumumda</span></p>

    <p class="MsoNormal"><span class="calibre1">Her zamankinden daha iyi davrandı.</span></p>

    <p class="MsoNormal"><span class="calibre1">Çoğunlukla, para pul tükendikten sonra,</span></p>

    <p class="MsoNormal"><span class="calibre1">Hâlâ yaşamasına izin verir insanların;</span></p>

    <p class="MsoNormal"><span class="calibre1">Gözleri çukura kaçmış, yüzleri kırış kırış</span></p>

    <p class="MsoNormal"><span class="calibre1">İhtiyarlığa ve yoksulluğa katlansınlar diye.</span></p>

    <p class="MsoNormal"><span class="calibre1">İşte bu uzun süreli eziyet ve sefalet döneminden</span></p>

    <p class="MsoNormal"><span class="calibre1">Kurtarıyor beni. Değerli eşine saygılarımı ilet.</span></p>

    <p class="MsoNormal"><span class="calibre1">Antonio'nun ömrü nasıl son buldu, anlat ona;</span></p>

    <p class="MsoNormal"><span class="calibre1">Seni ne kadar sevdiğimi söyle;</span></p>

    <p class="MsoNormal"><span class="calibre1">Ben öldükten sonra iyi konuş hakkımda.</span></p>

    <p class="MsoNormal"><span class="calibre1">Her şeyi anlattıktan sonra,</span></p>

    <p class="MsoNormal"><span class="calibre1">Bırak o karar versin,</span></p>

    <p class="MsoNormal"><span class="calibre1">Bir zamanlar Bassanio'yu seven olmuş mu, olmamış mı.</span></p>

    <p class="MsoNormal"><span class="calibre1">Sen bir dost kaybettiğine üzül yeter;</span></p>

    <p class="MsoNormal"><span class="calibre1">Ötesini hiç merak etme;</span></p>

    <p class="MsoNormal"><span class="calibre1">Çünkü o dost senin borcunu ödeyeceğine üzülmüyor.</span></p>

    <p class="MsoNormal"><span class="calibre1">Yahudi yeterince derin keserse,</span></p>

    <p class="MsoNormal"><span class="calibre1">O anda tüm kalbimle ödemiş olurum borcumu olur biter.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Antonio, benim bir eşim var;</span></p>

    <p class="MsoNormal"><span class="calibre1">Benim için canım kadar değerli.</span></p>

    <p class="MsoNormal"><span class="calibre1">Ama, ne canım, ne eşim, ne de şu dünya,</span></p>

    <p class="MsoNormal"><span class="calibre1">Senin canın kadar değerli gözümde.</span></p>

    <p class="MsoNormal"><span class="calibre1">Bunların hepsinden vazgeçerdim,</span></p>

    <p class="MsoNormal"><span class="calibre1">Evet, hepsini şu iblise kurban ederdim</span></p>

    <p class="MsoNormal"><span class="calibre1">Seni kurtarabileceğimi bilsem.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Karın yanında olup bu söylediğini duysaydı</span></p>

    <p class="MsoNormal"><span class="calibre1">Pek müteşekkir kalmazdı sana herhalde.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Benim de bir eşim var ve onu sevdiğim kesin.</span></p>

    <p class="MsoNormal"><span class="calibre1">Keşke öbür dünyada olsaydı da,</span></p>

    <p class="MsoNormal"><span class="calibre1">Bu Yahudi köpeğinin fikrini değiştirebilecek</span></p>

    <p class="MsoNormal"><span class="calibre1">Yetkili birini bulsaydı.</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">İyi ki arkasından söylüyorsun bu sözü;</span></p>

    <p class="MsoNormal"><span class="calibre1">Yoksa evin huzuru epeyce kaçabilirdi.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><i class="calibre5"><span class="calibre1">(Kendi kendine)</span></i></p>

    <p class="MsoNormal"><span class="calibre1">Hıristiyan'dan da bu kadar koca olur!</span></p>

    <p class="MsoNormal"><span class="calibre1">Benim de kızım var;</span></p>

    <p class="MsoNormal"><span class="calibre1">Bence kocası Hıristiyan olacağına,</span></p>

    <p class="MsoNormal"><span class="calibre1">Barabas'ın soyundan biri olsun daha iyi. (90)</span></p>

    <p class="MsoNormal"><i class="calibre5"><span class="calibre1">(Yüksek sesle)</span></i></p>

    <p class="MsoNormal"><span class="calibre1">Boşa vakit harcıyoruz.</span></p>

    <p class="MsoNormal"><span class="calibre1">Hükmün yerine getirilmesine geçelim lütfen.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Bu tüccarın etinden yarım kilosu senindir;</span></p>

    <p class="MsoNormal"><span class="calibre1">Mahkeme böyle uygun görüyor; yasa, verilir diyor.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Ey adil yargıç!</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Bu eti göğsünden kesmelisin;</span></p>

    <p class="MsoNormal"><span class="calibre1">Yasa izin veriyor; mahkeme uygun görüyor.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Ey bilgin yargıç! İşte hüküm. Hadi hazırlan!</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Bir dakika. Bir şey daha var:</span></p>

    <p class="MsoNormal"><span class="calibre1">Bu anlaşma sana bir damla bile kan vermiyor.</span></p>

    <p class="MsoNormal"><span class="calibre1">İfade tam olarak "yarım kilo et".</span></p>

    <p class="MsoNormal"><span class="calibre1">O halde anlaşmayla verileni al;</span></p>

    <p class="MsoNormal"><span class="calibre1">Yani yarım kilo etini.</span></p>

    <p class="MsoNormal"><span class="calibre1">Ama bu eti keserken</span></p>

    <p class="MsoNormal"><span class="calibre1">Bir damla bile Hıristiyan kanı akıtırsan,</span></p>

    <p class="MsoNormal"><span class="calibre1">Venedik yasaları uyarınca</span></p>

    <p class="MsoNormal"><span class="calibre1">Tüm malına ve mülküne el konularak</span></p>

    <p class="MsoNormal"><span class="calibre1">Hepsi Venedik devletine aktarılacak.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Ah dürüst yargıç!</span></p>

    <p class="MsoNormal"><span class="calibre1">-Dinle Yahudi -</span></p>

    <p class="MsoNormal"><span class="calibre1">Ah bilgin yargıç!</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Yasa böyle mi?</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Yasa maddesini kendi gözlerinle görebilirsin.</span></p>

    <p class="MsoNormal"><span class="calibre1">Madem adalet isterim diye tutturdun,</span></p>

    <p class="MsoNormal"><span class="calibre1">O halde adalet bulacağına emin olabilirsin,</span></p>

    <p class="MsoNormal"><span class="calibre1">Hem de istediğinden daha fazlasını.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Ey bilgin yargıç!</span></p>

    <p class="MsoNormal"><span class="calibre1">- Bak, Yahudi, bilgin yargıca bak!</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Bu teklifi kabul ediyorum o zaman;</span></p>

    <p class="MsoNormal"><span class="calibre1">Borcun üç mislini öderseniz Hıristiyan gidebilir.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">İşte para.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Durun!</span></p>

    <p class="MsoNormal"><span class="calibre1">Yahudi'ye adalet gerek; durun acele etmeyin!</span></p>

    <p class="MsoNormal"><span class="calibre1">Anlaşmada ne deniyorsa onu alacak.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Ah Yahudi! Dürüst bir yargıç, bilgin bir yargıç!</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Bu nedenle eti kesmeye hazırlan;</span></p>

    <p class="MsoNormal"><span class="calibre1">Kan akıtayım deme ve tam yarım kilo et kesmeye bak,</span></p>

    <p class="MsoNormal"><span class="calibre1">Ne fazla ne az. Yarım kilodan fazla veya az alırsan;</span></p>

    <p class="MsoNormal"><span class="calibre1">Bu fazlalık alacağın parçayı</span></p>

    <p class="MsoNormal"><span class="calibre1">Tam olarak bir gramın yirmide birinden</span></p>

    <p class="MsoNormal"><span class="calibre1">Daha ağırlaştırır veya hafifletirse;</span></p>

    <p class="MsoNormal"><span class="calibre1">Hatta, terazinin kefesi</span></p>

    <p class="MsoNormal"><span class="calibre1">Tek bir saç telinin ağırlığı kadar oynarsa,</span></p>

    <p class="MsoNormal"><span class="calibre1">Ölürsün ve tüm malına el konur.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">İkinci bir Danyal bu, bir Danyal, Yahudi!</span></p>

    <p class="MsoNormal"><span class="calibre1">- Hadi bakalım imansız, kaptım mı şimdi bacağını! (<sup class="calibre7">91)</sup></span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Yahudi ne duruyor?</span></p>

    <p class="MsoNormal"><i class="calibre5"><span class="calibre1">(Shylock'a)</span></i></p>

    <p class="MsoNormal"><span class="calibre1">Alsana alacağını.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Bana ana paramı verin de gideyim.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">İşte burda, hazırladım; işte.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Mahkeme önünde bunu reddetmişti;</span></p>

    <p class="MsoNormal"><span class="calibre1">Yalnızca adaleti</span></p>

    <p class="MsoNormal"><span class="calibre1">Ve anlaşmada ne yazılıysa onu kabul etmek zorunda.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Bir Danyal derim ben gene, ikinci bir Danyal!</span></p>

    <p class="MsoNormal"><span class="calibre1">Bu kelimeyi bana öğrettiğin için teşekkürler Yahudi.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Hiç değilse ana paramı alamayacak mıyım?</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Anlaşmada belirtilen dışında hiçbir şey alamazsın;</span></p>

    <p class="MsoNormal"><span class="calibre1">Onu da alırken dikkat etmezsen vay haline!</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">İyi iyi, vazgeçtim, şeytan görsün yüzünü;</span></p>

    <p class="MsoNormal"><span class="calibre1">Burda daha fazla kalıp sizi dinleyecek değilim.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Dur bakalım Yahudi;</span></p>

    <p class="MsoNormal"><span class="calibre1">Yasaların işi bitmedi seninle.</span></p>

    <p class="MsoNormal"><span class="calibre1">Venedik Yasalarına göre,</span></p>

    <p class="MsoNormal"><span class="calibre1">Bir yabancının, dolaylı veya dolaysız yollarla,</span></p>

    <p class="MsoNormal"><span class="calibre1">Herhangi bir vatandaşın canına kastettiği kanıtlanırsa,</span></p>

    <p class="MsoNormal"><span class="calibre1">Mal mülkünün yarısı mağdur tarafa verilir;</span></p>

    <p class="MsoNormal"><span class="calibre1">Öteki yarısı devlet hazinesine aktarılır.</span></p>

    <p class="MsoNormal"><span class="calibre1">Suçlunun canını bağışlamak,</span></p>

    <p class="MsoNormal"><span class="calibre1">Başka hiçbir mercinin etkisi olmaksızın</span></p>

    <p class="MsoNormal"><span class="calibre1">Dük'ün merhametine kalır.</span></p>

    <p class="MsoNormal"><span class="calibre1">Bence şimdi sen bu durumdasın.</span></p>

    <p class="MsoNormal"><span class="calibre1">Çünkü, davranışlarından açıkça görülüyor ki,</span></p>

    <p class="MsoNormal"><span class="calibre1">Dolaylı yollardan ve aynı zamanda doğrudan,</span></p>

    <p class="MsoNormal"><span class="calibre1">Davalının canına kastetmiş bulunuyorsun; ayrıca,</span></p>

    <p class="MsoNormal"><span class="calibre1">Biraz önce sözünü ettiğim maddenin de kapsamına giriyorsun.</span></p>

    <p class="MsoNormal"><span class="calibre1">Bu durumda, diz çök ve Dük'ten merhamet dile.</span></p>

    <p class="MsoNormal"><i class="calibre5"><span class="calibre1">(Shylock dizlerinin üstüne çöker.)</span></i></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Yalvar da, kendini asman için izin versin sana.</span></p>

    <p class="MsoNormal"><span class="calibre1">Ne var ki, varın yoğun devlete gittiğine göre,</span></p>

    <p class="MsoNormal"><span class="calibre1">İpe verecek paran bile kalmamıştır şimdi.</span></p>

    <p class="MsoNormal"><span class="calibre1">Artık, devlet hesabına asılman gerekiyor.</span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Tutumumuzdaki farkı göresin diye,</span></p>

    <p class="MsoNormal"><span class="calibre1">Sen istemeden canını bağışlıyorum.</span></p>

    <p class="MsoNormal"><span class="calibre1">Mal mülkünün yarısı Antonio'nun olacak;</span></p>

    <p class="MsoNormal"><span class="calibre1">Kalan yarısı ise devlete aktarılıyor.</span></p>

    <p class="MsoNormal"><span class="calibre1">Nedametinin görülmesi halinde</span></p>

    <p class="MsoNormal"><span class="calibre1">Bunun para cezasına çevrilmesi mümkündür.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Yani, Antonio'ya değil, devlete kalan yarısı.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Yoo, canımı da alın gitsin, bağışlamayın hiç.</span></p>

    <p class="MsoNormal"><span class="calibre1">Evimi tutan direkleri aldığınızda</span></p>

    <p class="MsoNormal"><span class="calibre1">Evimi de almış olacağınıza göre;</span></p>

    <p class="MsoNormal"><span class="calibre1">Geçim kaynağımı elimden alınca,</span></p>

    <p class="MsoNormal"><span class="calibre1">Canımı da almış olacaksınız zaten.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Ona gösterecek merhametin var mı Antonio?</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Bedava bir cellat ipi! Tanrı aşkına, bu kadarı yeter!</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Sayın Lordum Dük hazretlerinin ve mahkemenin izniyle,</span></p>

    <p class="MsoNormal"><span class="calibre1">Mal mülkünün yarısına ilişkin cezanın kaldırılması</span></p>

    <p class="MsoNormal"><span class="calibre1">Benim için uygundur; yeter ki öteki yarısı,</span></p>

    <p class="MsoNormal"><span class="calibre1">Ölümünden sonra, kısa bir süre önce</span></p>

    <p class="MsoNormal"><span class="calibre1">Kızını kaçıran gence verilmek üzere</span></p>

    <p class="MsoNormal"><span class="calibre1">Emaneten bana bırakılsın.</span></p>

    <p class="MsoNormal"><span class="calibre1">İki şart daha var: Birincisi,</span></p>

    <p class="MsoNormal"><span class="calibre1">Ona yapılan bu iyilik karşılığında</span></p>

    <p class="MsoNormal"><span class="calibre1">Derhal Hıristiyan olacak;</span></p>

    <p class="MsoNormal"><span class="calibre1">İkincisi ise, bu mahkeme önünde</span></p>

    <p class="MsoNormal"><span class="calibre1">Yasal bir belge düzenleyerek</span></p>

    <p class="MsoNormal"><span class="calibre1">Sahip olduğu her şeyi ölümünden sonra</span></p>

    <p class="MsoNormal"><span class="calibre1">Oğlu Lorenzo'yla kızına bırakacak.</span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Evet, hepsini yapacak; yoksa,</span></p>

    <p class="MsoNormal"><span class="calibre1">Biraz önce verdiğim bağışlama kararını geri alırım.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Razı mısın Yahudi? Ne diyorsun?</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Razıyım.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Kâtip, bir belge hazırla.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><i class="calibre5"><span class="calibre1">(Doğrulur)</span></i></p>

    <p class="MsoNormal"><span class="calibre1">Lütfen izin verin gideyim burdan;</span></p>

    <p class="MsoNormal"><span class="calibre1">İyi değilim; belgeyi arkamdan gönderin;</span></p>

    <p class="MsoNormal"><span class="calibre1">Ben imzalarım.</span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Git öyleyse, ama imzala.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Vaftiz sırasında iki vaftiz baban olacak;</span></p>

    <p class="MsoNormal"><span class="calibre1">Yargıç ben olsaydım, seni kurnaya değil</span></p>

    <p class="MsoNormal"><span class="calibre1">Darağacına getirmek için on baban daha olurdu.<sup class="calibre7">(92</sup>)</span></p>

    <p class="MsoNormal"><i class="calibre5"><span class="calibre1">(Shylock çıkar.)</span></i></p>

    <p class="MsoNormal"><span class="calibre1">DÜK</span></p>

    <p class="MsoNormal"><i class="calibre5"><span class="calibre1">(Portia'ya)</span></i></p>

    <p class="MsoNormal"><span class="calibre1">Bayım, sizi evime yemeğe davet etmek isterim.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Naçiz kulunuzu bağışlayın ekselansları;</span></p>

    <p class="MsoNormal"><span class="calibre1">Bu gece Padua'ya gitmek zorundayım;</span></p>

    <p class="MsoNormal"><span class="calibre1">Bunun için de hemen burdan ayrılmam gerekiyor.</span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Vaktiniz olmadığına üzüldüm.</span></p>

    <p class="MsoNormal"><span class="calibre1">Antonio, bu beyefendiyi ödüllendir,</span></p>

    <p class="MsoNormal"><span class="calibre1">Çünkü bence ona çok şey borçlusun.</span></p>

    <p class="MsoNormal"><i class="calibre5"><span class="calibre1">(Dük ve adamları çıkar.)</span></i></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><i class="calibre5"><span class="calibre1">(Portia'ya)</span></i></p>

    <p class="MsoNormal"><span class="calibre1">Çok değerli beyefendi, ben ve dostum,</span></p>

    <p class="MsoNormal"><span class="calibre1">Sizin bilgeliğiniz sayesinde</span></p>

    <p class="MsoNormal"><span class="calibre1">Bugün son derece ciddi bir cezadan kurtulduk.</span></p>

    <p class="MsoNormal"><span class="calibre1">Nazik ilginiz ve zahmetleriniz karşılığında,</span></p>

    <p class="MsoNormal"><span class="calibre1">Yahudi'ye vereceğimiz üç bin dukayı</span></p>

    <p class="MsoNormal"><span class="calibre1">Size teklif etmekten mutluluk duyuyoruz.</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Bunun ötesinde de size sonsuza dek</span></p>

    <p class="MsoNormal"><span class="calibre1">Sevgi ve şükran borcumuz olacak.</span></p>

    <p class="MsoNormal9"><span class="calibre1">PORTIA —</span></p>

    <p class="MsoNormal"><span class="calibre1">İşini severek yapan karşılığını da almış demektir;</span></p>

    <p class="MsoNormal"><span class="calibre1">Ben de sizi kurtardığıma memnun olduğum için</span></p>

    <p class="MsoNormal"><span class="calibre1">İşimin karşılığını almış sayıyorum kendimi.</span></p>

    <p class="MsoNormal"><span class="calibre1">Bunun dışında işin parasal yanı aklıma bile gelmedi.</span></p>

    <p class="MsoNormal"><span class="calibre1">Lütfen yine karşılaştığımızda beni tanımazlık etmeyin;</span></p>

    <p class="MsoNormal"><span class="calibre1">Size esenlik diliyor ve izninizi rica ediyorum.</span></p>

    <p class="MsoNormal9"><span class="calibre1">BASSANIO —</span></p>

    <p class="MsoNormal"><span class="calibre1">Sayın bayım, ısrar ediyorum; bizi kırmayın,</span></p>

    <p class="MsoNormal"><span class="calibre1">Ücret almasanız da,</span></p>

    <p class="MsoNormal"><span class="calibre1">Bizi anmanıza yarayacak bir armağan alın.</span></p>

    <p class="MsoNormal"><span class="calibre1">İki ricamı yerine getirmenizi diliyorum sizden:</span></p>

    <p class="MsoNormal"><span class="calibre1">Bana hayır demeyin ve beni bağışlayın.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Madem bu kadar ısrar ediyorsunuz, öyle olsun.</span></p>

    <p class="MsoNormal"><span class="calibre1">Eldivenlerinizi verin bana,</span></p>

    <p class="MsoNormal"><span class="calibre1">Hatırınız için takarım onları.</span></p>

    <p class="MsoNormal"><i class="calibre5"><span class="calibre1">(Bassanio eldivenlerini verir.)</span></i></p>

    <p class="MsoNormal"><span class="calibre1">Sevginizin işareti olarak da şu yüzüğü alayım.</span></p>

    <p class="MsoNormal"><span class="calibre1">Elinizi çekmeyin, başka bir şey istemiyorum sizden;</span></p>

    <p class="MsoNormal"><span class="calibre1">Siz de, sevginiz uğruna, bunu benden esirgemeyin.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Bu yüzüğü mü, sayın bayım?</span></p>

    <p class="MsoNormal"><span class="calibre1">Ah, o kadar ufak bir şey ki o,</span></p>

    <p class="MsoNormal"><span class="calibre1">Size vermek çok ayıp olur.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Ondan başka hiçbir şey istemiyorum;</span></p>

    <p class="MsoNormal"><span class="calibre1">Hem şimdi nedense daha da ister oldum.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Maddi değerinden daha büyük önemi var bu yüzüğün.</span></p>

    <p class="MsoNormal"><span class="calibre1">Size Venedik'in en pahalı yüzüğünü vereceğim</span></p>

    <p class="MsoNormal"><span class="calibre1">Ve onu her yerde aratacağım;</span></p>

    <p class="MsoNormal"><span class="calibre1">Ama bu yüzük için ne olur beni bağışlayın.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Anlıyorum, bayım; tekliflerinizde cömertsiniz.</span></p>

    <p class="MsoNormal"><span class="calibre1">Önce bana dilenmeyi öğrettiniz, şimdi de sanırım</span></p>

    <p class="MsoNormal"><span class="calibre1">Dilencilere nasıl cevap verileceğini öğretiyorsunuz.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Bakın beyefendiciğim;</span></p>

    <p class="MsoNormal"><span class="calibre1">Bu yüzüğü bana karım vermişti,</span></p>

    <p class="MsoNormal"><span class="calibre1">Parmağıma takarken de yemin ettirmişti;</span></p>

    <p class="MsoNormal"><span class="calibre1">Onu satmayacaksın, kimseye vermeyeceksin</span></p>

    <p class="MsoNormal"><span class="calibre1">Ve kaybetmeyeceksin diye.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Hediye vermek istemediklerinde</span></p>

    <p class="MsoNormal"><span class="calibre1">Erkeklerin çoğu bu bahaneyi kullanır.</span></p>

    <p class="MsoNormal"><span class="calibre1">Ama eğer karınız aklı başında biriyse,</span></p>

    <p class="MsoNormal"><span class="calibre1">Benim bu yüzüğü ne denli hakettiğimi duyunca,</span></p>

    <p class="MsoNormal"><span class="calibre1">Onu bana verdiğiniz için</span></p>

    <p class="MsoNormal"><span class="calibre1">Size sonsuza dek kızgın kalamazdı.</span></p>

    <p class="MsoNormal"><span class="calibre1">Her neyse, sağlıcakla kalın.</span></p>

    <p class="MsoNormal"><i class="calibre5"><span class="calibre1">(Portia ile Nerissa çıkar.)</span></i></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Bassanio Lordum, ver şu yüzüğü ona.</span></p>

    <p class="MsoNormal"><span class="calibre1">Onun bizim için yaptıklarıyla benim sevgimi bir kefeye,</span></p>

    <p class="MsoNormal"><span class="calibre1">Karının buyruklarını da öbür kefeye koy ve öyle karar ver.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Hadi koş Gratiano, yetiş ona;</span></p>

    <p class="MsoNormal"><span class="calibre1">Yüzüğü ver ve eğer yapabilirsen,</span></p>

    <p class="MsoNormal"><span class="calibre1">Antonio'nun evine getir onu. Durma, çabuk ol.</span></p>

    <p class="MsoNormal"><i class="calibre5"><span class="calibre1">(Gratiano çıkar.)</span></i></p>

    <p class="MsoNormal"><i class="calibre5"><span class="calibre1">(Antonio'ya)</span></i></p>

    <p class="MsoNormal"><span class="calibre1">Gel, biz de hemen oraya gidelim.</span></p>

    <p class="MsoNormal"><span class="calibre1">Sabah erken de Belmont yoluna düşeriz.</span></p>

    <p class="MsoNormal"><span class="calibre1">Yürü Antonio.</span></p>

    <p class="MsoNormal"><i class="calibre5"><span class="calibre1">(Çıkarlar.)</span></i></p>

    <p class="MsoNormal"><span class="calibre1">İkinci Sahne</span></p>

    <p class="MsoNormal"><i class="calibre5"><span class="calibre1">(Venedik'te bir sokak. Portia ile Nerissa, önceki gibi kılık değiştirmiş halde girer.)</span></i></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Yahudi'nin evini bul, ona bu belgeyi ver ve imzalat.</span></p>

    <p class="MsoNormal"><span class="calibre1">Bu gece yola çıkarsak,</span></p>

    <p class="MsoNormal"><span class="calibre1">Kocalarımızdan bir gün önce evde oluruz.</span></p>

    <p class="MsoNormal"><span class="calibre1">Lorenzo'nun çok hoşuna gidecek bu belge.</span></p>

    <p class="MsoNormal"><i class="calibre5"><span class="calibre1">(Gratiano girer.)</span></i></p>

    <p class="MsoNormal"><span class="calibre1">GRATIANO —<span>&nbsp;</span> —<span>&nbsp;&nbsp;&nbsp;</span></span></p>

    <p class="MsoNormal"><span class="calibre1">Aman beyefendi, sonunda sizi yakaladım.</span></p>

    <p class="MsoNormal"><span class="calibre1">Lordum Bassanio biraz daha düşündükten sonra</span></p>

    <p class="MsoNormal"><span class="calibre1">Size bu yüzüğü gönderdi</span></p>

    <p class="MsoNormal"><span class="calibre1">Ve yemeğe teşrifinizi diliyor.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Bu mümkün değil.</span></p>

    <p class="MsoNormal"><span class="calibre1">Ama yüzüğünü teşekkürlerimle kabul ediyorum;</span></p>

    <p class="MsoNormal"><span class="calibre1">Lütfen kendisine iletin. Bu arada,</span></p>

    <p class="MsoNormal"><span class="calibre1">Yardımcıma ihtiyar Shylock'un evini gösterir misiniz?</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Elbette gösteririm.</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">Bayım, sizinle biraz konuşmak istiyorum.</span></p>

    <p class="MsoNormal"><i class="calibre5"><span class="calibre1">(Portia'ya fısıldar)</span></i></p>

    <p class="MsoNormal"><span class="calibre1">Bakalım kocamın yüzüğünü alabilecek miyim?</span></p>

    <p class="MsoNormal"><span class="calibre1">Aslında onu ölünceye dek saklayacağına yemin ettirmiştim.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><i class="calibre5"><span class="calibre1">(Nerissa'ya fısıldar)</span></i></p>

    <p class="MsoNormal"><span class="calibre1">Bence kesin alabilirsin.</span></p>

    <p class="MsoNormal"><span class="calibre1">Kimbilir ne yeminler edecekler</span></p>

    <p class="MsoNormal"><span class="calibre1">"Yüzükleri erkeklere verdik, kadınlara değil," diye.</span></p>

    <p class="MsoNormal"><span class="calibre1">Ama biz bastırır, yeminde de onları geride bırakırız.</span></p>

    <p class="MsoNormal"><i class="calibre5"><span class="calibre1">(Yüksek sesle)</span></i></p>

    <p class="MsoNormal"><span class="calibre1">Hadi git, durma! Nerde bekleyeceğimi biliyorsun.</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">(Gratiano'ya)</span></p>

    <p class="MsoNormal"><span class="calibre1">Evet beyefendiciğim,</span></p>

    <p class="MsoNormal"><span class="calibre1">Gösterir misiniz bana şu evi?</span></p>

    <p class="MsoNormal"><i class="calibre5"><span class="calibre1">(Çıkarlar.)</span></i></p>

    <p class="MsoNormal"><span class="calibre1">BEŞİNCİ PERDE</span></p>

    <p class="MsoNormal"><b class="calibre9"><span class="calibre1">Birinci Sahne</span></b></p>

    <p class="MsoNormal"><i class="calibre5"><span class="calibre1">(Belmont. Portia'nın evinin önünde yeşillik bir yer. Gece vakti. Lorenzo ve Jessica girer.)</span></i></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Ay pırıl pırıl parlıyor.</span></p>

    <p class="MsoNormal"><span class="calibre1">İşte yine böyle bir gece;</span></p>

    <p class="MsoNormal"><span class="calibre1">Tatlı rüzgâr ağaçları hafif hafif öper</span></p>

    <p class="MsoNormal"><span class="calibre1">Ve ağaçlar hiç ses çıkarmazken;</span></p>

    <p class="MsoNormal"><span class="calibre1">Tam böyle bir gece,</span></p>

    <p class="MsoNormal"><span class="calibre1">Troilus, Troya surlarına tırmanmış (<sup class="calibre7">93</sup>)</span></p>

    <p class="MsoNormal"><span class="calibre1">Ve içlerinden birinde Cressida'nın yattığı</span></p>

    <p class="MsoNormal"><span class="calibre1">Grek çadırlarına bakarak</span></p>

    <p class="MsoNormal"><span class="calibre1">Ruhunun derinliklerinden ah çekmiş.</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">İşte yine böyle bir gece,</span></p>

    <p class="MsoNormal"><span class="calibre1">Thisbe ayak ucunda yürürken</span></p>

    <p class="MsoNormal"><span class="calibre1">Önüne çıkan çiğ damlasının üstünden atlamış</span></p>

    <p class="MsoNormal"><span class="calibre1">Ve o anda aslanın gölgesini görünce</span></p>

    <p class="MsoNormal"><span class="calibre1">- Aslanın kendisini görmemiş çünkü -</span></p>

    <p class="MsoNormal"><span class="calibre1">Korkudan ödü patlayıp kaçmış. (94)</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Yine böyle bir gece,</span></p>

    <p class="MsoNormal"><span class="calibre1">Dido, azgın denizin kıyısında durmuş,</span></p>

    <p class="MsoNormal"><span class="calibre1">Elindeki söğüt dalını sallayarak</span></p>

    <p class="MsoNormal"><span class="calibre1">Kartaca'ya dön, diye seslenmiş sevdiğine. <sup class="calibre7">(95</sup>)</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Yine böyle bir gece,</span></p>

    <p class="MsoNormal"><span class="calibre1">Medea, ihtiyar Aeson'u gençleştiren</span></p>

    <p class="MsoNormal"><span class="calibre1">Tılsımlı otları toplamış. (96)</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Yine böyle bir gece,</span></p>

    <p class="MsoNormal"><span class="calibre1">Jessica, varlıklı Yahudi'yi terk etmiş</span></p>

    <p class="MsoNormal"><span class="calibre1">Ve beş parasız sevdiğiyle</span></p>

    <p class="MsoNormal"><span class="calibre1">Venedik'ten Belmont'a kaçmış.</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Yine böyle bir gece,</span></p>

    <p class="MsoNormal"><span class="calibre1">Lorenzo, Jessica'ya aşkını ilan etmiş;</span></p>

    <p class="MsoNormal"><span class="calibre1">Her biri yalan çıkan bin bir türlü yeminle</span></p>

    <p class="MsoNormal"><span class="calibre1">Gönlünü çalıp gitmiş.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Yine böyle bir gece,</span></p>

    <p class="MsoNormal"><span class="calibre1">Güzel Jessica hırçın kızlar gibi</span></p>

    <p class="MsoNormal"><span class="calibre1">Sevdiğine iftira etmiş,</span></p>

    <p class="MsoNormal"><span class="calibre1">Ama Lorenzo onu affetmiş.</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Araya giren olmasaydı</span></p>

    <p class="MsoNormal"><span class="calibre1">Bu "gece" oyununda seni yenerdim;</span></p>

    <p class="MsoNormal"><span class="calibre1">Ama dinle bak, ayak sesleri duyuyorum ben.</span></p>

    <p class="MsoNormal"><i class="calibre5"><span class="calibre1">(Haberci Stephano girer.)</span></i></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Gece vakti kim böyle koşa koşa gelen?</span></p>

    <p class="MsoNormal"><span class="calibre1">STEPHANO</span></p>

    <p class="MsoNormal"><span class="calibre1">Bir dost.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Dost mu? Ne dostu? Adını söyle lütfen dostum!</span></p>

    <p class="MsoNormal"><span class="calibre1">STEPHANO</span></p>

    <p class="MsoNormal"><span class="calibre1">Stephano benim adım. Hanımımdan haber getirdim:</span></p>

    <p class="MsoNormal"><span class="calibre1">Gün doğmadan burda, Belmont'ta olacak.</span></p>

    <p class="MsoNormal"><span class="calibre1">Yol kenarındaki her haçın önünde durup</span></p>

    <p class="MsoNormal"><span class="calibre1">Diz çöküyor ve mutlu bir evliliği olsun diye</span></p>

    <p class="MsoNormal"><span class="calibre1">Dua ediyor.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Yanında kim var?</span></p>

    <p class="MsoNormal"><span class="calibre1">STEPHANO</span></p>

    <p class="MsoNormal"><span class="calibre1">Hiç, mübarek bir münzevi ile hanımımın yardımcısı.</span></p>

    <p class="MsoNormal"><span class="calibre1">Efendim döndü mü acaba, biliyor musunuz?</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Dönmedi, hiçbir haber de alamadık ondan.</span></p>

    <p class="MsoNormal"><span class="calibre1">Hadi artık içeri girelim Jessica.</span></p>

    <p class="MsoNormal"><span class="calibre1">Ve evin hanımını usulüyle karşılamak için</span></p>

    <p class="MsoNormal"><span class="calibre1">Hazırlıklarımızı yapalım.</span></p>

    <p class="MsoNormal"><i class="calibre5"><span class="calibre1">(Launcelot girer.)</span></i></p>

    <p class="MsoNormal"><span class="calibre1">LAUNCELOT —</span></p>

    <p class="MsoNormal"><span class="calibre1">Tat tara taa, tut turu tuu, tat tara taa! <sup class="calibre7">(97</sup>)</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Kim o bağırıp duran?</span></p>

    <p class="MsoNormal"><span class="calibre1">LAUNCELOT —</span></p>

    <p class="MsoNormal"><span class="calibre1">Tat taa! Bay Lorenzo'yu gören var mı? Bay Lorenzo, tut tuu!</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Kes yaygarayı be adam! Burdayım.</span></p>

    <p class="MsoNormal"><span class="calibre1">LAUNCELOT —</span></p>

    <p class="MsoNormal"><span class="calibre1">Tat taa! Nerde nerde?</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Burda!</span></p>

    <p class="MsoNormal"><span class="calibre1">LAUNCELOT —</span></p>

    <p class="MsoNormal"><span class="calibre1">Efendimden haberci geldi; torbası iyi haber dolu; gün doğmadan burda olacak efendim.</span></p>

    <p class="MsoNormal"><i class="calibre5"><span class="calibre1">(Çıkar.)</span></i></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Hadi canım, içeri girip orda bekleyelim.</span></p>

    <p class="MsoNormal"><span class="calibre1">Aslında, niye giriyoruz ki?</span></p>

    <p class="MsoNormal"><span class="calibre1">Dostum Stephano, içerdekilere söyler misin lütfen,</span></p>

    <p class="MsoNormal"><span class="calibre1">Hanımın yaklaşıyor.</span></p>

    <p class="MsoNormal"><span class="calibre1">Sonra da müzisyenleri dışarı getirin.</span></p>

    <p class="MsoNormal"><i class="calibre5"><span class="calibre1">(Stephano</span></i> <span class="calibre1"><i class="calibre5">çıkar.)</i></span></p>

    <p class="MsoNormal"><span class="calibre1">Ne de tatlı uyuyor günışığı şu setin üstünde!</span></p>

    <p class="MsoNormal"><span class="calibre1">Hadi şuraya oturalım ve bırakalım</span></p>

    <p class="MsoNormal"><span class="calibre1">Müzik kulaklarımızdan içeri sokulsun.</span></p>

    <p class="MsoNormal"><span class="calibre1">Bu hoş sessizlik ve gece</span></p>

    <p class="MsoNormal"><span class="calibre1">Müziğin tatlı nağmeleriyle kaynaşıyor.</span></p>

    <p class="MsoNormal"><span class="calibre1">Otur Jessica. Bak, gökyüzünün tavanı,</span></p>

    <p class="MsoNormal"><span class="calibre1">Pırıl pırıl parlayan altın sarısı desenlerle</span></p>

    <p class="MsoNormal"><span class="calibre1">Baştanbaşa nasıl bezenmiş.</span></p>

    <p class="MsoNormal"><span class="calibre1">Gördüğün küreler içinde en küçüğü bile,</span></p>

    <p class="MsoNormal"><span class="calibre1">Yörüngesinde dönerken melekler gibi şarkı söyler,</span></p>

    <p class="MsoNormal"><span class="calibre1">Işıl ışıl gözleriyle koro halinde geçer hepsi. (<sup class="calibre7">98</sup>)</span></p>

    <p class="MsoNormal"><span class="calibre1">Ölümsüz ruhlar duyabilir bu müziği,</span></p>

    <p class="MsoNormal"><span class="calibre1">Ama bir gün çürümeye mahkûm olan</span></p>

    <p class="MsoNormal"><span class="calibre1">Bu kaba topraksı giysiye bürünmüş bizler duyamayız. (99)</span></p>

    <p class="MsoNormal"><i class="calibre5"><span class="calibre1">(Müzisyenler girer.)</span></i></p>

    <p class="MsoNormal"><span class="calibre1">Hey, gelin bakalım!</span></p>

    <p class="MsoNormal"><span class="calibre1">Gelin de bir ilahi çalıp Diana'yı<sup class="calibre7">(100)</sup> uyandırın!</span></p>

    <p class="MsoNormal"><span class="calibre1">Tatlı nağmelerinizle hanımınızın kulağına ulaşın</span></p>

    <p class="MsoNormal"><span class="calibre1">Ve müzikle çağırın onu evine.</span></p>

    <p class="MsoNormal"><i class="calibre5"><span class="calibre1">(Müzik.)</span></i></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Güzel de olsa, müzik beni hiç neşelendirmez.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Tüm varlığınla kulak kesilirsin de ondan.</span></p>

    <p class="MsoNormal"><span class="calibre1">Mesela, ordan oraya koşuşturan bir sürü düşün;</span></p>

    <p class="MsoNormal"><span class="calibre1">Ya da yaşı gereği kanı kaynadığı için,</span></p>

    <p class="MsoNormal"><span class="calibre1">Çılgınca hoplayıp zıplayan,</span></p>

    <p class="MsoNormal"><span class="calibre1">Böğüren, var gücüyle kişneyen,</span></p>

    <p class="MsoNormal"><span class="calibre1">Bir grup genç, alıştırılmamış tay.</span></p>

    <p class="MsoNormal"><span class="calibre1">Bu taylar ansızın bir borazan sesi duyacak olsa,</span></p>

    <p class="MsoNormal"><span class="calibre1">Ya da kulaklarına herhangi bir müzik sesi gitse,</span></p>

    <p class="MsoNormal"><span class="calibre1">Bakarsın bir anda hepsi olduğu yerde durmuş</span></p>

    <p class="MsoNormal"><span class="calibre1">Ve müziğin tatlı gücüyle,</span></p>

    <p class="MsoNormal"><span class="calibre1">Gözlerindeki o vahşi bakış yumuşayıvermiş.</span></p>

    <p class="MsoNormal"><span class="calibre1">Bu yüzden şair <sup class="calibre7">(101</sup>) de diyor ki,</span></p>

    <p class="MsoNormal"><span class="calibre1">Orpheus'un müziğini duyan her şey;</span></p>

    <p class="MsoNormal"><span class="calibre1">Ağaçlar, taşlar, ırmaklar kulak kesilirmiş.</span></p>

    <p class="MsoNormal"><span class="calibre1">Ne denli katı, vurdumduymaz, azgın olursa olsun,</span></p>

    <p class="MsoNormal"><span class="calibre1">Müzikten etkilenmeyecek varlık yoktur yeryüzünde.</span></p>

    <p class="MsoNormal"><span class="calibre1">İçinde müzik olmayan,</span></p>

    <p class="MsoNormal"><span class="calibre1">Ya da tatlı seslerin uyumundan duygulanmayan insandan</span></p>

    <p class="MsoNormal"><span class="calibre1">Her türlü hainlik, dolap düzen, gaddarlık beklenir.</span></p>

    <p class="MsoNormal"><span class="calibre1">İçgüdüleri gece gibi yavandır bu insanın;</span></p>

    <p class="MsoNormal"><span class="calibre1">Duyguları Erebus <sup class="calibre7">(102)</sup> kadar karanlıktır.</span></p>

    <p class="MsoNormal"><span class="calibre1">Bu tür insana güven olmaz. — Müziği dinleyin.</span></p>

    <p class="MsoNormal"><i class="calibre5"><span class="calibre1">(Uzak bir köşeden Portia ve Nerissa girer.)</span></i></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Şu gördüğümüz ışık benim evimde yanıyor.</span></p>

    <p class="MsoNormal"><span class="calibre1">Küçücük mumun ışınları nerelere kadar ulaşıyor!</span></p>

    <p class="MsoNormal"><span class="calibre1">İşte bu kötü dünyada da iyi bir iş böyle parlar.</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">Ay parlakken mumu görememiştik.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Şöhretin büyüğü, küçüğünü gölgede bırakır da ondan.</span></p>

    <p class="MsoNormal"><span class="calibre1">Kralın vekili kral kadar parlak sanılabilir;</span></p>

    <p class="MsoNormal"><span class="calibre1">Ama kralın kendisi ortaya çıkınca iş değişir.</span></p>

    <p class="MsoNormal"><span class="calibre1">Vekilin içi boşalıverir o anda; bir ırmağın gelip</span></p>

    <p class="MsoNormal"><span class="calibre1">Denize boşalması gibi. Müzik! Dinle bak!</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">Sizin müziğiniz o hanımefendi; evden geliyor.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Demek bir şeyin ne kadar iyi olduğu</span></p>

    <p class="MsoNormal"><span class="calibre1">Yerine göre belli oluyor.</span></p>

    <p class="MsoNormal"><span class="calibre1">Bence şimdi bu müzik,</span></p>

    <p class="MsoNormal"><span class="calibre1">Gündüzden çok daha hoş geliyor kulağa.</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">Bu özelliğini sessizliğe borçlu hanımefendi.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Ortada dinleyen kimse yoksa,</span></p>

    <p class="MsoNormal"><span class="calibre1">Tarla kuşu kadar tatlı öter karga.</span></p>

    <p class="MsoNormal"><span class="calibre1">Eğer bülbül de gündüz gözü,</span></p>

    <p class="MsoNormal"><span class="calibre1">Tüm kazlar gaklarken ötseydi,</span></p>

    <p class="MsoNormal"><span class="calibre1">Kimse sesini, çit kuşunun sesinden üstün bulmazdı.</span></p>

    <p class="MsoNormal"><span class="calibre1">Kimbilir kaç şey, yerine ve zamanına oturduğu için</span></p>

    <p class="MsoNormal"><span class="calibre1">İnsanlarca beğenilmiş, değerli bulunmuştur!</span></p>

    <p class="MsoNormal"><span class="calibre1">Hey, susalım!</span></p>

    <p class="MsoNormal"><i class="calibre5"><span class="calibre1">(Müzik susar.)</span></i></p>

    <p class="MsoNormal"><span class="calibre1">Ay şimdi Endymion'ın (<sup class="calibre7">103</sup>) yanında uyuyor</span></p>

    <p class="MsoNormal"><span class="calibre1">Ve uyandırılmayı da istemez.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Bu ses, eğer yanılmıyorsam, Portia'nın sesi.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><i class="calibre5"><span class="calibre1">(Nerissa'ya)</span></i></p>

    <p class="MsoNormal"><span class="calibre1">Kör adam guguk kuşunu nasıl tanırsa,</span></p>

    <p class="MsoNormal"><span class="calibre1">O da beni tanıdı - berbat sesimden!</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Sevgili Bayan, yuvaya hoş geldiniz.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Kocalarımızın sağlığı için dua ediyorduk;</span></p>

    <p class="MsoNormal"><span class="calibre1">Umarım işe yarar da çabuk gelirler.</span></p>

    <p class="MsoNormal"><span class="calibre1">Geldiler mi?</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Henüz gelmediler Bayan.</span></p>

    <p class="MsoNormal"><span class="calibre1">Ama önlerinden bir ulak geldi,</span></p>

    <p class="MsoNormal"><span class="calibre1">Haber getirdi: Geliyorlarmış.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Gir içeri Nerissa.</span></p>

    <p class="MsoNormal"><span class="calibre1">Hizmetkârlara talimat ver;</span></p>

    <p class="MsoNormal"><span class="calibre1">Bizim yokluğumuzdan kimse söz etmesin sakın.</span></p>

    <p class="MsoNormal"><span class="calibre1">Sen de Lorenzo; Jessica, sen de.</span></p>

    <p class="MsoNormal"><i class="calibre5"><span class="calibre1">(Bir</span></i> <span class="calibre1"><i class="calibre5">boru çalar.)</i></span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Kocanız yaklaştı. Onun borusu bu öten.</span></p>

    <p class="MsoNormal"><span class="calibre1">Merak etmeyin Bayan, boşboğazlık etmeyiz biz.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Bu gece de, gündüzün hastalıklısına benziyor:</span></p>

    <p class="MsoNormal"><span class="calibre1">Biraz soluk, o kadar.</span></p>

    <p class="MsoNormal"><span class="calibre1">Güneşin ortaya çıkmadığı günlerden biri tıpkı.</span></p>

    <p class="MsoNormal"><i class="calibre5"><span class="calibre1">(Bassanio, Antonio, Gratiano ve adamları girer .)</span></i></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Sen Güneş yokken böyle dışarı çıkınca,</span></p>

    <p class="MsoNormal"><span class="calibre1">Öteki yarıküre gibi gündüz oluyor burası da. (<sup class="calibre7">104</sup>)</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Işık saçmak isterim, ama ışık olmak istemem;</span></p>

    <p class="MsoNormal"><span class="calibre1">Işığa gelen çok olur çünkü,</span></p>

    <p class="MsoNormal"><span class="calibre1">Bu da kocamın yüzünü karartır.</span></p>

    <p class="MsoNormal"><span class="calibre1">Oysa Bassanio'nun başına böyle bir şey gelemez.</span></p>

    <p class="MsoNormal"><span class="calibre1">Neyse, Tanrı ne isterse o olur.</span></p>

    <p class="MsoNormal"><span class="calibre1">Evine hoş geldin Lordum.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Teşekkürler bayan. Dostuma da hoş geldin de:</span></p>

    <p class="MsoNormal"><span class="calibre1">İşte o adam, işte Antonio;</span></p>

    <p class="MsoNormal"><span class="calibre1">Sonsuza dek her şeyimi borçlu olduğum insan.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Her yönden ona borçlusun her halde;</span></p>

    <p class="MsoNormal"><span class="calibre1">Duyduğuma göre epey sıkıntıya girmiş senin için.</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Yoo, bana hiçbir şey borçlu değil.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><i class="calibre5"><span class="calibre1">(Antonio'ya)</span></i></p>

    <p class="MsoNormal"><span class="calibre1">Bayım, evimize hoş geldiniz.</span></p>

    <p class="MsoNormal"><span class="calibre1">Konukseverliğimiz sözün ötesinde de belli olmalı,</span></p>

    <p class="MsoNormal"><span class="calibre1">Bu nedenle artık iltifatla vakit harcamak istemiyorum.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><i class="calibre5"><span class="calibre1">(Nerissa'ya)</span></i></p>

    <p class="MsoNormal"><span class="calibre1">Şu gökteki ay hakkı için haksızlık ediyorsun!</span></p>

    <p class="MsoNormal"><span class="calibre1">Yargıcın kâtibine verdim diyorum onu;</span></p>

    <p class="MsoNormal"><span class="calibre1">Vermez olaydım,</span></p>

    <p class="MsoNormal"><span class="calibre1">Bu kadar kıymetli olduğunu nerden bilirdim sevgilim.</span></p>

    <p class="MsoNormal"><span class="calibre1">Hadım ederler uğursuz herifi inşallah!</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Ne o, şimdiden atışmaya mı başladınız! Nedir konu?</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Hepsi hepsi altın bir halka,</span></p>

    <p class="MsoNormal"><span class="calibre1">Bana verdiği bir yüzük parçası,</span></p>

    <p class="MsoNormal"><span class="calibre1">İçinde de bıçakçıların kazıdığı türden,</span></p>

    <p class="MsoNormal"><span class="calibre1">"Sev beni sonsuza dek!" diye bir söz vardı:</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">Yüzüğün değeriyle içindeki yazının ne ilgisi var şimdi?</span></p>

    <p class="MsoNormal"><span class="calibre1">Onu sana verdiğimde bana yemin etmiştin,</span></p>

    <p class="MsoNormal"><span class="calibre1">Ölünceye dek takacağım diye;</span></p>

    <p class="MsoNormal"><span class="calibre1">Güya mezarda bile parmağında olacaktı.</span></p>

    <p class="MsoNormal"><span class="calibre1">Benim için olmasa bile, ettiğin o ateşli yeminler için,</span></p>

    <p class="MsoNormal"><span class="calibre1">Biraz saygılı olup vermemeliydin o yüzüğü.</span></p>

    <p class="MsoNormal"><span class="calibre1">Yargıç kâtibine verdin ha!</span></p>

    <p class="MsoNormal"><span class="calibre1">Hadi canım sen de,</span></p>

    <p class="MsoNormal"><span class="calibre1">O kâtibin suratında tek bir tüy biterse,</span></p>

    <p class="MsoNormal"><span class="calibre1">Tanrı da yargıcım olup beni yargılasın!</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Büyüyüp erkek olunca bitecek tabii.</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">Ne zamandır kadınlar büyüyünce erkek oluyor?</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Bak, şerefim üzerine yemin ederim,</span></p>

    <p class="MsoNormal"><span class="calibre1">Genç bir oğlana verdim onu,</span></p>

    <p class="MsoNormal"><span class="calibre1">Çocuktu nerdeyse, bücür bir oğlan çocuğu.</span></p>

    <p class="MsoNormal"><span class="calibre1">Senden daha boylu değil, yargıcın kâtibi;</span></p>

    <p class="MsoNormal"><span class="calibre1">Ücret yerine yüzüğü istedi, başımın etini yedi;</span></p>

    <p class="MsoNormal"><span class="calibre1">Hayır demenin yolunu bulamadım bir türlü.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Açık konuşmak gerekirse, kabahatlisin;</span></p>

    <p class="MsoNormal"><span class="calibre1">Karının sana ilk hediyesini,</span></p>

    <p class="MsoNormal"><span class="calibre1">Yeminlerle parmağına takılan,</span></p>

    <p class="MsoNormal"><span class="calibre1">Karşılıklı güvenle etine perçinlenen şeyi</span></p>

    <p class="MsoNormal"><span class="calibre1">Böyle ufacık bir bahaneyle elden çıkarmamalıydın.</span></p>

    <p class="MsoNormal"><span class="calibre1">Ben de sevdiğime bir yüzük vermiş ve yemin ettirmiştim,</span></p>

    <p class="MsoNormal"><span class="calibre1">Asla ayırmasın diye yanından, İşte burda kendisi.</span></p>

    <p class="MsoNormal"><span class="calibre1">Kimseye vermeyeceğine ben kefil olabilirim;</span></p>

    <p class="MsoNormal"><span class="calibre1">Dünyanın hazinelerini verseler çıkarmaz parmağından.</span></p>

    <p class="MsoNormal"><span class="calibre1">Doğrusu, Gratiano, karını insafsızca üzdün;</span></p>

    <p class="MsoNormal"><span class="calibre1">Onun yerinde ben olsam aklım başımdan giderdi herhalde.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><i class="calibre5"><span class="calibre1">(Kendi kendine)</span></i></p>

    <p class="MsoNormal"><span class="calibre1">Hay Allah, galiba en iyisi sol elimi kesip,</span></p>

    <p class="MsoNormal"><span class="calibre1">Yüzüğü savunayım derken elden oldum diye yemin etmek.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Lordum Bassanio yüzüğü yargıca verdi;</span></p>

    <p class="MsoNormal"><span class="calibre1">Adam hem çok yalvardı, hem de onu hak etmişti.</span></p>

    <p class="MsoNormal"><span class="calibre1">Hiç üşenmeden bütün yazıları yazan kâtip çocuk da</span></p>

    <p class="MsoNormal"><span class="calibre1">Yalvararak benim yüzüğü istedi.</span></p>

    <p class="MsoNormal"><span class="calibre1">Ne oğlanı ne de efendisini razı edebildik</span></p>

    <p class="MsoNormal"><span class="calibre1">Yüzüklerden başka bir şeye.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Hangi yüzüğü verdiniz Lordum?</span></p>

    <p class="MsoNormal"><span class="calibre1">Benden aldığınız değildir umarım.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Kusurumun üstüne bir de yalan eklemeye gücüm olsaydı,</span></p>

    <p class="MsoNormal"><span class="calibre1">İnkâr etmeye çalışırdım; ama gördüğün gibi,</span></p>

    <p class="MsoNormal"><span class="calibre1">Yüzük parmağımda değil; gitti.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Senin yalancı gönlünden de vefa gitmiş anlaşılan.</span></p>

    <p class="MsoNormal"><span class="calibre1">O yüzüğü yeniden görene kadar</span></p>

    <p class="MsoNormal"><span class="calibre1">Yatağın haram olsun o zaman bana!</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><i class="calibre5"><span class="calibre1">(Gratiano'ya)</span></i></p>

    <p class="MsoNormal"><span class="calibre1">Seninki de bana haram olsun,</span></p>

    <p class="MsoNormal"><span class="calibre1">Benim yüzüğümü yeniden görene kadar!</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Tatlı Portia,</span></p>

    <p class="MsoNormal"><span class="calibre1">Yüzüğü kime verdiğimi bilseydin,</span></p>

    <p class="MsoNormal"><span class="calibre1">Kimin uğruna verdiğimi bilseydin,</span></p>

    <p class="MsoNormal"><span class="calibre1">Niye verdiğimi kavrayabilseydin;</span></p>

    <p class="MsoNormal"><span class="calibre1">Yüzükten başka hiçbir şey almayınca,</span></p>

    <p class="MsoNormal"><span class="calibre1">O yüzükten nasıl gönülsüzce ayrıldığımı bilseydin,</span></p>

    <p class="MsoNormal"><span class="calibre1">Hırçınlığın biraz yatışırdı mutlaka.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Eğer o yüzüğün anlamını bilseydin,</span></p>

    <p class="MsoNormal"><span class="calibre1">Onu sana verenin yarı değerini bilseydin;</span></p>

    <p class="MsoNormal"><span class="calibre1">Ya da bu işin şerefinle</span></p>

    <p class="MsoNormal"><span class="calibre1">Ne denli ilgili olduğunu kavrayabilseydin,</span></p>

    <p class="MsoNormal"><span class="calibre1">O yüzükten hiçbir zaman ayrılmazdın.</span></p>

    <p class="MsoNormal"><span class="calibre1">Eğer sen onu korumaya yeterince hevesli olsaydın,</span></p>

    <p class="MsoNormal"><span class="calibre1">Hangi insan, taşıdığın bu bağlılık simgesini</span></p>

    <p class="MsoNormal"><span class="calibre1">Israrla senden isteyecek kadar düşüncesiz</span></p>

    <p class="MsoNormal"><span class="calibre1">Ve incelikten yoksun olabilirdi?</span></p>

    <p class="MsoNormal"><span class="calibre1">Nerissa doğru söylüyor:</span></p>

    <p class="MsoNormal"><span class="calibre1">Allah canımı alsın ki bir kadına verdin yüzüğü!</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Yoo hayır, bayan, şerefim üzerine,</span></p>

    <p class="MsoNormal"><span class="calibre1">Ruhum üzerine yemin ederim kadın filan değil,</span></p>

    <p class="MsoNormal"><span class="calibre1">Hukuk doktoruydu alan.</span></p>

    <p class="MsoNormal"><span class="calibre1">Üç bin duka teklif ettim istemedi,</span></p>

    <p class="MsoNormal"><span class="calibre1">İlle de yüzük diye tutturdu. Önce vermedim,</span></p>

    <p class="MsoNormal"><span class="calibre1">Can dostumun hayatını kurtardığı halde,</span></p>

    <p class="MsoNormal"><span class="calibre1">Küsüp gitmesine de aldırmadım.</span></p>

    <p class="MsoNormal"><span class="calibre1">Ne diyebilirim ki, tatlı bayan?</span></p>

    <p class="MsoNormal"><span class="calibre1">Peşinden adam göndermek zorunda kaldım.</span></p>

    <p class="MsoNormal"><span class="calibre1">Ayıp ettiğim düşüncesiyle çok utanmıştım.</span></p>

    <p class="MsoNormal"><span class="calibre1">Böylesine apaçık bir nankörlükle</span></p>

    <p class="MsoNormal"><span class="calibre1">Şerefime leke süremezdim.</span></p>

    <p class="MsoNormal"><span class="calibre1">Beni bağışlayın sevgili bayan,</span></p>

    <p class="MsoNormal"><span class="calibre1">Ama gecenin şu kutsal mumları adına yemin ederim,</span></p>

    <p class="MsoNormal"><span class="calibre1">Eğer siz de orda olsaydınız,</span></p>

    <p class="MsoNormal"><span class="calibre1">Yüzüğü o değerli doktora vermem için bana yalvarırdınız.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">O doktor evimin yakınından geçmese iyi olur..</span></p>

    <p class="MsoNormal"><span class="calibre1">Yine de, hep yanında taşıyacağına yemin ettiğin</span></p>

    <p class="MsoNormal"><span class="calibre1">Benim sevgili mücevherim artık onda olduğuna göre,</span></p>

    <p class="MsoNormal"><span class="calibre1">Ben de senin kadar cömert olabilirim.</span></p>

    <p class="MsoNormal"><span class="calibre1">Benim olan hiçbir şeyi ondan esirgemem ben de;</span></p>

    <p class="MsoNormal"><span class="calibre1">Hatta vücudumu bile, kocamın yatağını bile.</span></p>

    <p class="MsoNormal"><span class="calibre1">Onu yakından tanımaya kararlıyım, hem de kesin kararlı!</span></p>

    <p class="MsoNormal"><span class="calibre1">Evden uzakta, bir gece bile geçireyim deme sakın.</span></p>

    <p class="MsoNormal"><span class="calibre1">Argus<sup class="calibre7">(105</sup>) gibi gözetle beni;</span></p>

    <p class="MsoNormal"><span class="calibre1">Eğer bunu yapmaz, beni yalnız bırakırsan,</span></p>

    <p class="MsoNormal"><span class="calibre1">Hâlâ sahip olduğum şerefim üzerine yemin ederim,</span></p>

    <p class="MsoNormal"><span class="calibre1">O doktoru hemen yatağıma alırım.</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><i class="calibre5"><span class="calibre1">(Gratiano'ya)</span></i></p>

    <p class="MsoNormal"><span class="calibre1">Ben de kâtibini. Bu yüzden dikkat etsen iyi olur,</span></p>

    <p class="MsoNormal"><span class="calibre1">Yoksa kendi başımın çaresine bakarım.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">İyi o zaman, yap da görelim; ama sakın elime düşmesin;</span></p>

    <p class="MsoNormal"><span class="calibre1">Çünkü yakalarsam o genç kâtibin kamışını kırarım.</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Bu tartışmalara ben yol açtığım için çok üzgünüm.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Üzülmeyin efendim, yine de hoş geldiniz.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Portia, bu kaçınılmaz kusur için beni affet,</span></p>

    <p class="MsoNormal"><span class="calibre1">İşte bu dostların hepsinin huzurunda,</span></p>

    <p class="MsoNormal"><span class="calibre1">İçinde kendimi gördüğüm o güzel gözler adına</span></p>

    <p class="MsoNormal"><span class="calibre1">Yemin ediyorum...</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Bakın, duydunuz mu,</span></p>

    <p class="MsoNormal"><span class="calibre1">Her iki gözümde birden kendini görüyormuş,</span></p>

    <p class="MsoNormal"><span class="calibre1">Her gözümde bir yüzünü yani.</span></p>

    <p class="MsoNormal"><span class="calibre1">Yeminini de ordaki iki yüzüyle ediyor!</span></p>

    <p class="MsoNormal"><span class="calibre1">Güvenilir yemin diye buna derim ben!</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Yo hayır, dinle bak.</span></p>

    <p class="MsoNormal"><span class="calibre1">Bu kusurumu bağışlarsan, şerefim üzerine and içerim,</span></p>

    <p class="MsoNormal"><span class="calibre1">Bir daha sana ettiğim hiçbir yemini bozmayacağım.</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Ben onun mutluluğu için bedenimi ortaya koymuştum..</span></p>

    <p class="MsoNormal"><span class="calibre1">O beden ki, kocanızın yüzüğünü alan kişi olmasaydı,</span></p>

    <p class="MsoNormal"><span class="calibre1">Şimdi yok olmuştu. Aynı garantiyi yine verebilirim:</span></p>

    <p class="MsoNormal"><span class="calibre1">Onu bir daha kimsenin yemininden döndüremeyeceğine</span></p>

    <p class="MsoNormal"><span class="calibre1">Bu defa ruhumu koyuyorum.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">O halde kefilsiniz. Bunu ona verin</span></p>

    <p class="MsoNormal"><span class="calibre1">Ve söyleyin, ötekinden daha iyi korusun.</span></p>

    <p class="MsoNormal"><i class="calibre5"><span class="calibre1">(Antanio'ya bir yüzük verir.)</span></i></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Alın Lord Bassanio,</span></p>

    <p class="MsoNormal"><span class="calibre1">Bu yüzüğü kimseye vermeyeceğinize yemin edin.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Aman Tanrım, bu doktora verdiğim yüzük!</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Ondan da ben aldım. Kusura bakma Bassanio,</span></p>

    <p class="MsoNormal"><span class="calibre1">Bu yüzük karşılığında doktoru yatağıma aldım.</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">Sen de beni bağışla sevgili Gratiano,</span></p>

    <p class="MsoNormal"><span class="calibre1">Çünkü doktorun kâtibi o bücür çocuk da,</span></p>

    <p class="MsoNormal"><span class="calibre1">Bu yüzük karşılığında dün gece benimle yattı.</span></p>

    <p class="MsoNormal"><i class="calibre5"><span class="calibre1">(Gratiano'ya yüzüğünü verir.)</span></i></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Yahu bu iş, yaz günü yol onarmaya benziyor.</span></p>

    <p class="MsoNormal"><span class="calibre1">Yani şimdi biz,</span></p>

    <p class="MsoNormal"><span class="calibre1">Hiç hak etmediğimiz halde boynuzlandık mı? (<sup class="calibre7">I06</sup>)</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Kabalaşma! Hepiniz şaşırdınız bakıyorum.</span></p>

    <p class="MsoNormal"><span class="calibre1">Alın şu mektubu; vakit bulunca okursunuz.</span></p>

    <p class="MsoNormal"><span class="calibre1">Padua'dan geliyor, Bellario'dan.</span></p>

    <p class="MsoNormal"><span class="calibre1">Orda, Portia'nın doktor,</span></p>

    <p class="MsoNormal"><span class="calibre1">Nerissa'nın da kâtip olduğunu göreceksiniz.</span></p>

    <p class="MsoNormal"><span class="calibre1">Sizin hemen arkanızdan yola çıktığıma</span></p>

    <p class="MsoNormal"><span class="calibre1">Ve biraz önce döndüğüme Lorenzo tanık.</span></p>

    <p class="MsoNormal"><span class="calibre1">Daha evime bile girmedim. Antonio, hoş geldin.</span></p>

    <p class="MsoNormal"><span class="calibre1">Sana da beklediğinden çok daha iyi haberlerim var.</span></p>

    <p class="MsoNormal"><span class="calibre1">Bu mektubu hemen aç; orda göreceksin:</span></p>

    <p class="MsoNormal"><span class="calibre1">Gemilerinden üçü tam yükle limana varmış bile.</span></p>

    <p class="MsoNormal"><span class="calibre1">Bu mektubun benim elime nasıl geçtiğini bilemezsin.</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Serseme döndüm!</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><i class="calibre5"><span class="calibre1">(Portia'ya)</span></i></p>

    <p class="MsoNormal"><span class="calibre1">Doktor sendin ve ben seni tanımadım ha!</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><i class="calibre5"><span class="calibre1">(Nerissa'ya)</span></i></p>

    <p class="MsoNormal"><span class="calibre1">Arkamdan beni boynuzlayacak kâtip sen miydin?</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">Evet, ama asla böyle bir şeye niyetli olmayan kâtip;</span></p>

    <p class="MsoNormal"><span class="calibre1">Meğer ki gün gelip erkek olabilsin.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><i class="calibre5"><span class="calibre1">(Portia'ya)</span></i></p>

    <p class="MsoNormal"><span class="calibre1">Tatlı doktor, sen benim yatak yoldaşım olacaksın;</span></p>

    <p class="MsoNormal"><span class="calibre1">Ben olmadığım zaman da karımla yatarsın.</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Tatlı bayan, bana can ve ömür verdin;</span></p>

    <p class="MsoNormal"><span class="calibre1">Çünkü bu mektuba göre, gemilerime bir şey olmamış,</span></p>

    <p class="MsoNormal"><span class="calibre1">Hepsinin geri döndüğü kesin.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Gelelim sana Lorenzo!</span></p>

    <p class="MsoNormal"><span class="calibre1">Benim kâtibin sana da hayırlı haberleri var.</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">Evet, hem de hepsi ücretsiz.</span></p>

    <p class="MsoNormal"><span class="calibre1">Al işte bu belge, o zengin Yahudi'den</span></p>

    <p class="MsoNormal"><span class="calibre1">Sana ve Jessica'ya özel bir armağan:</span></p>

    <p class="MsoNormal"><span class="calibre1">Ölümünden sonra malı mülkü sizin.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Sevgili bayanlar, açlıktan ölen insanların önüne</span></p>

    <p class="MsoNormal"><span class="calibre1">Kral sofrası çıkarıyorsunuz siz..</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Nerdeyse sabah oluyor;</span></p>

    <p class="MsoNormal"><span class="calibre1">Ama eminim duyduklarınız yetmemiştir size.</span></p>

    <p class="MsoNormal"><span class="calibre1">Hadi içeri girelim.</span></p>

    <p class="MsoNormal"><span class="calibre1">Orda ne isterseniz sorabilirsiniz bize;</span></p>

    <p class="MsoNormal"><span class="calibre1">Biz de her şeyi olduğu gibi anlatırız.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Girelim hadi. Nerissa'ya ilk sorum şu:</span></p>

    <p class="MsoNormal"><span class="calibre1">Yarın geceye kadar beklemeyi mi tercih eder,</span></p>

    <p class="MsoNormal"><span class="calibre1">Yoksa, şafağa iki saat varken, hemen yatağa gitmeyi mi?</span></p>

    <p class="MsoNormal"><span class="calibre1">Aslında gün ağarsa da, aklım hep gecede,</span></p>

    <p class="MsoNormal"><span class="calibre1">Doktorun kâtibiyle yatma vakti gelse diye.</span></p>

    <p class="MsoNormal"><span class="calibre1">Doğrusu artık ömür boyu tek kaygım olacak:</span></p>

    <p class="MsoNormal"><span class="calibre1">O da, Nerissa'nın yüzüğünü iyi korumak.</span></p>

    <p class="MsoNormal"><i class="calibre5"><span class="calibre1">(Çıkarlar.)</span></i></p>

    <p class="MsoNormal"><span class="calibre2"><span>&nbsp;</span></span></p>

    <p class="MsoNormal"><span class="calibre2"><span>&nbsp;</span></span></p>

    <p class="MsoNormal"><span class="calibre2"><span>&nbsp;</span></span></p>

    <p class="MsoNormal"><span class="calibre2"><span>&nbsp;</span></span></p>

    <p class="MsoNormal"><span class="calibre2"><span>&nbsp;</span></span></p>

    <p class="MsoNormal"><span class="calibre2"><span>&nbsp;</span></span></p>

    <p class="MsoNormal"><span class="calibre2"><span>&nbsp;</span></span></p>

    <p class="MsoNormal"><span class="calibre2"><span>&nbsp;</span></span></p>

    <p class="MsoNormal"><span class="calibre2"><span>&nbsp;</span></span></p>

    <p class="MsoNormal"><span class="calibre2"><span>&nbsp;</span></span></p>

    <p class="MsoNormal"><span class="calibre2"><span>&nbsp;</span></span></p>

    <p class="MsoNormal10"><span class="calibre1">NOTLAR</span></p>

    <p class="MsoNormal10"><span class="calibre1">(1) Gösteri arabaları ("Pageants"): İngiltere'de, ortaçağ ve Rönesans dönemlerinde, eğlence olsun diye sokaklarda arabalar üzerinde çekilerek halka gösterilen kale, gemi, dev yaratıklar, vb. şeklinde büyük maket veya modellerden söz ediliyor.</span></p>

    <p class="MsoNormal10"><span class="calibre1">(2) Andrew: İngilizlerin 1596 yılında Cadiz'de ele geçirdikleri İspanyol kalyonunun adı.</span></p>

    <p class="MsoNormal10"><span class="calibre1">(3) İki yüzlü Janus: Klasik mitolojide, biri öne, öteki arkaya bakan ve biri hep güleç, öteki asık iki yüzü olan eski Roma tanrısı. Kapı ve geçitlerin bekçisi.</span></p>

    <p class="MsoNormal10"><span class="calibre1">(4) Papağan aptal bir kuş olarak bilinirmiş. Bu nedenle, gaydanın hüzünlü sesi gibi gülünmeyecek şeye gülen insanlar papağana benzetiliyor.</span></p>

    <p class="MsoNormal10"><span class="calibre1">(5) Homeros'un <i class="calibre5">İlyada</i> destanının önemli kişilerinden olan Nestor, Troya'daki Grek önderler arasında en saygıdeğer ve ağırbaşlı olanı. (Onun komik bulduğu şey gerçekten komik olmalı!)</span></p>

    <p class="MsoNormal10"><span class="calibre1">(6) "Gratiano," İtalyan "Commedia dell'Arte"sinde, komik ("soytarı") doktorun adı.</span></p>

    <p class="MsoNormal10"><span class="calibre1">(7) Aşk ve tutkuyu, karaciğerle yüreğin yönlendirdiği sanılırmış; inleme ve sızlanmaların da yüreğin kanını kurutarak ölüme yol açtığına inanılırmış.</span></p>

    <p class="MsoNormal10"><span class="calibre1">(8) Fazla huzursuzluk ve mutsuzluğun sarılığa yol açtığı sanılırmış.</span></p>

    <p class="MsoBodyTextIndent4">(9) "Küfür etmek günah olduğu için lanetlenirlerdi," diyor.</p>

    <p class="MsoNormal10"><span class="calibre1">(10) "Başkaları seni akıllı sansın diye hüzünlü ve düşünceli görünmeye çalışmaktan vazgeç," diyor.</span></p>

    <p class="MsoNormal10"><span class="calibre1">(11) Sığır dili, yenmeden önce kokusu gitsin ve suyu uçsun diye bir miktar karanfille bir kaba konarak bekletilirmiş.</span></p>

    <p class="MsoNormal10"><span class="calibre1">(12) Altın post: Klasik mitolojide, kanatlı koçun altın postu. Kral Athamas'ın kızı Helle ile oğlu Phrixus, sahte bir kâhinin sözleri üzerine kurban edilmek üzereyken, Tanrı Hermes'in gönderdiği kanatlı altın koça binerek son anda kaçmayı başarırlar. Ancak Helle koçun sır</span></p>

    <p class="MsoNormal10"><span class="calibre1">tından düşerek boğulur. O günden sonra, boğulduğu yere "Hellespont" (Çanakkale Boğazı) denir.</span></p>

    <p class="MsoNormal10"><span class="calibre1">(13) Colchos Sahili: Doğu Karadeniz sahilleri. Klasik mitolojiye göre, Argonotlar adı verilen bir grup gözüpek gencin önderi Jason, Altın Postu bu sahillerden getirmiş.</span></p>

    <p class="MsoNormal10"><span class="calibre1">(14) Kan, duygu, tutku ve coşkuların kaynağı olarak görülürmüş. Portia, "İnsan, aklı ve mantığıyla duygu ve davranışlarına gem vurmaya çalışabilir," diyor.</span></p>

    <p class="MsoNormal10"><span class="calibre1">(15) Elizabeth devrinde kışın tavşanlar ağlarla avlanırmış. Avcı topal olursa, tavşanın kaçıp kurtulması -kolaylaşıyor. Portia, "Çılgın gençliğe öğüt dinletemezsin," diyor.</span></p>

    <p class="MsoNormal10"><span class="calibre1">(16) Ağlayan filozof: Efes'li Heraklitus'a karamsarlığı yüzünden zaman zaman bu ad verilirmiş.</span></p>

    <p class="MsoNormal10"><span class="calibre1">(17) Portia, "Kendi kişiliği yok; başkalarının etkisiyle hareket eder," diyor.</span></p>

    <p class="MsoNormal10"><span class="calibre1">(18) Oyunun yazıldığı dönemlerde İngiltere ile İskoçya'nın arası pek iyi değilmiş. Fransa da sürekli olarak İskoçya'ya yardım sözü verip tutmuyormuş.</span></p>

    <p class="MsoNormal10"><span class="calibre1">(19) Sibylla: Klasik mitolojide bir kadın kâhin. Tanrı Apollon ona, avcuna sığabilecek kum tanelerinin sayısınca yıl ömür vaat etmiş.</span></p>

    <p class="MsoNormal10"><span class="calibre1">(20) Diana: Aşk tanrıçası, iffet ve bekâret simgesi.</span></p>

    <p class="MsoNormal10"><span class="calibre1">(21) Duka: Venedik altın parası.</span></p>

    <p class="MsoNormal10"><span class="calibre1">(22) Rialto: Venedik borsası; bölge tüccarlarının buluşma yeri.</span></p>

    <p class="MsoNormal10"><span class="calibre1">(23) Bir gün Hazreti isa'nın karşısına cin çarpmış insanlar çıkar ve ondan, cinleri kendi bedenlerinden alarak orada otlayan domuzların bedenine göndermesini isterler. Hazreti İsa isteklerini yerine getirir. Cinler domuzların bedenine girince, domuzlar çılgına dönerek denize atlar ve boğulurlar.</span></p>

    <p class="MsoNormal10"><span class="calibre1">(24) Shylock, kendi ifade tarzıyla, "Sizden mal alırım, size mal satarım..." diyor.</span></p>

    <p class="MsoNormal10"><span class="calibre1">(25) Güreşte, sonuç alıcı oyundan önceki hamle: Bacağını kaptıktan sonra sıra sırt üstü yere vurmaya geliyor.</span></p>

    <p class="MsoNormal10"><span class="calibre1">(26) Hz. İbrahim'den Hz. İshak'a kalan mal mülkün, ondan da Esav'a kalması, yani Esav'ın üçüncü kuşak mirasçı olması gerekiyormuş. Ancak, çocukların kurnaz annesi Rebeka, gözde oğlu Yakup'a arka çıkmış ve çevirdiği entrikalarla Esav'ın, babasının gözünden düşerek miras hakkını kaybetmesine yol açmış.</span></p>

    <p class="MsoNormal10"><span class="calibre1">(27) Phoebus: Klasik mitolojide güneş tanrısı.</span></p>

    <p class="MsoNormal10"><span class="calibre1">(28) Herkül: Güç ve kuvvetiyle ünlü eski Grek kahramanı. Lichas: Herkül'ün uşağı.</span></p>

    <p class="MsoNormal10"><span class="calibre1">(29) Alkides: Herkül'ün bir başka adı.</span></p>

    <p class="MsoNormal10"><span class="calibre1">(30) "Ergo": Latince, "o halde," "o zaman," "demek ki".</span></p>

    <p class="MsoNormal10"><span class="calibre1">(31) Üç Kızkardeş: Klasik mitolojide Kader Tanrıçaları. Mitosa göre, bu Tanrıçalar insanı yaşama bağlayan ipliği kestikleri zaman, insan olurmuş. Launcelot, kulaktan dolma yarım yamalak bilgisiyle babasını etkilemeye çalışıyor.</span></p>

    <p class="MsoNormal10"><span class="calibre1">(32) İhtiyar Gobbo'nun, Launcelot'un yüzü yerine kafasının arkasını ellediği anlaşılıyor.</span></p>

    <p class="MsoNormal10"><span class="calibre1">(33) "Özü," demek istiyor. Her iki Gobbo da fazla belagatli değil.</span></p>

    <p class="MsoNormal10"><span class="calibre1">(34) "Tanrı'nın inayeti insana yeterlidir."</span></p>

    <p class="MsoNormal10"><span class="calibre1">(35) Launcelot, evleneceği kadınlardan alacağı "drahoma"dan söz ediyor.</span></p>

    <p class="MsoNormal10"><span class="calibre1">(36) Evliliğin tehlikelerinden (!) söz ediyor olabilir.</span></p>

    <p class="MsoNormal10"><span class="calibre1">(37) Herhalde, ninesi onu vasiyetinden çıkarmasın diye.</span></p>

    <p class="MsoNormal10"><span class="calibre1">(38) Mask ("masque"): Bir tür kostümlü eğlence.</span></p>

    <p class="MsoNormal10"><span class="calibre1">(39) Launcelot "teşrifinize" demek istiyor, ama Shylock sözü bilerek söylendiği anlamda alıyor.</span></p>

    <p class="MsoNormal10"><span class="calibre1">(40) Kara Pazartesi: Paskalya'dan bir gün sonra. Bu gün genellikle sisli ve yağışlı geçtiği için bu adı almış. Launcelot, bu saçmalıklar aracılığıyla, Shylock'un batıl inancıyla alay ediyor.</span></p>

    <p class="MsoNormal10"><span class="calibre1">(41) Boyalı suratlı: Maskeli ve makyajlı.</span></p>

    <p class="MsoNormal10"><span class="calibre1">(42) Hagar'ın dölü: Hz. İbrahim'in, karısının hizmetçisi Hagar (Hacer) adlı Mısırlı (Yahudi olmayan) bir kadından İsmail adlı bir oğlu olur.</span></p>

    <p class="MsoNormal10"><span class="calibre1">(43) Yaban kedisi: "Geceleri uyumadan av peşinde koşar, gündüzleri ise vaktini uyumakla geçirirmiş."</span></p>

    <p class="MsoNormal10"><span class="calibre1">(44) Klasik mitolojiye göre, Aşk Tanrıçası Venüs'ün arabasını kumrular çekermiş.</span></p>

    <p class="MsoNormal10"><span class="calibre1">(45) Burada, at terbiyesinden söz ediliyor.</span></p>

    <p class="MsoNormal10"><span class="calibre1">(46) İncil'deki, varını yoğunu yosmalara yedirip süklüm püklüm geri dönen "savurgan evlat"tan söz ediliyor.</span></p>

    <p class="MsoNormal10"><span class="calibre1">(47) Kupid: Klasik mitolojide Aşk Tanrıçası.</span></p>

    <p class="MsoNormal10"><span class="calibre1">(48) O çağda insanlar mesleklerine göre değişik başlıklar takarlarmış. Gratiano bu geleneğe değiniyor olabilir.</span></p>

    <p class="MsoNormal10"><span class="calibre1">(49) Gümüş (rengi beyaza yakın olduğu için), saflık, temizlik ve iffet simgesiymiş.</span></p>

    <p class="MsoNormal10"><span class="calibre1">(50) Hyrcania: Hazar Denizi'nin güneyinde bir bölge.</span></p>

    <p class="MsoNormal10"><span class="calibre1">(51) Yabancı ruhlar: Denizaşırı ülkelerden gelen yabancılar.</span></p>

    <p class="MsoNormal10"><span class="calibre1">(52) Varlıklı kişiler öldüklerinde cesetleri, çabuk bozulmasın diye mumlu kefene sarılıp kurşun tabuta konurmuş.</span></p>

    <p class="MsoNormal10"><span class="calibre1">(53) Hizmetkârlar ve astlar, efendilerinin ve üstlerinin önünde şapkalarını çıkarırmış. Arragon, "onur yalnızca erdemlinin olsaydı, kimbilir bugün hizmetkâr durumunda olan kaç kişi efendi olurdu," diyor.</span></p>

    <p class="MsoNormal10"><span class="calibre1">(54) "Soylular arasından kimbilir kaç kaba köylü çıkar, köylü ve işçiler arasından kimbilir kaç gerçek soylu çıkardı," diyor.</span></p>

    <p class="MsoNormal10"><span class="calibre1">(55) Portia, Arragon'a, "suçu işleyen kişi kendi yargıcı olamaz," diyor.</span></p>

    <p class="MsoNormal10"><span class="calibre1">(56) Gümüşü arıtma işleminden söz ediliyor.</span></p>

    <p class="MsoNormal10"><span class="calibre1">(57) "Dar denizler": Manş Denizi.</span></p>

    <p class="MsoNormal10"><span class="calibre1">(58) Zencefil, ağız kokusunu veya içki kokusunu alsın diye çiğnenirmiş.</span></p>

    <p class="MsoNormal10"><span class="calibre1">(59) Solanio, Shylock'un söylediğini yanlış anlamış gibi yaparak, cinsel organıyla ilgili kendince espri yapıyor.</span></p>

    <p class="MsoNormal10"><span class="calibre1">(60) İsa'ya yaptıkları yüzünden Yahudiler, Hıristiyanlarca lanetli sayılıyorlar.</span></p>

    <p class="MsoNormal10"><span class="calibre1">(61) Leah: Shylock'un karısı. Oyundaki olaylar sırasında hayatta olmadığı anlaşılıyor.</span></p>

    <p class="MsoNormal10"><span class="calibre1">(62) Shylock güvenlik görevlisini kastediyor. Görevliler, borcunu ödemeyeni tutuklama yetkisine sahipmiş.</span></p>

    <p class="MsoNormal10"><span class="calibre1">(63) Elizabeth Devri'nde de dillerde dolaşan bir efsaneye göre, sessiz bir kuş olan kuğu, ömründe yalnızca bir kez, ölümünden hemen önce öter, tatlı ve hüzünlü bir ezgi söylermiş.</span></p>

    <p class="MsoNormal10"><span class="calibre1">(64) Alkides: Herakles (Herkül)'in başka bir adı. Klasik mitolojiye göre, Troyalı Prenses Hesione, bir deniz canavarına kurban edilecekken, Alkides canavarı öldürüp prensesi kurtarmış. Ancak Alkides bu işi prensese olan aşkından değil, ortaya konan ödülü almak için yapmış.</span></p>

    <p class="MsoNormal10"><span class="calibre1">(65) Sevda ("Fancy"): Aşktan farklı, derin duygulara dayanmayan, daha geçici sevgi kastediliyor.</span></p>

    <p class="MsoNormal10"><span class="calibre1">(66) Herkül ve Mars: Gücü ve yiğitliğiyle ünlü kahramanla, savaş tanrısı. Kum tepelerindeki basamaklar nasıl aldatıcı ise ("basamak gibi görünür, bastığınızda çökerse"), bazı ödlek insanlar da dışardan bakıldığında yürekli sanılabilir, diyor Bassanio.</span></p>

    <p class="MsoNormal10"><span class="calibre1">(67) Bedende cesaretin kaynağının karaciğer olduğu sanılırmış.</span></p>

    <p class="MsoNormal10"><span class="calibre1">(68) O sıra yeni yeni kullanılmaya başlanan güzellik malzemelerinden söz ediliyor ve genellikle bunları kullanan kadınların "hafif" olduğuna değiniliyor.</span></p>

    <p class="MsoNormal10"><span class="calibre1">(69) O devirde peruklar zaman zaman ölülerin kafasından alınan saçtan yapılırmış.</span></p>

    <p class="MsoNormal10"><span class="calibre1">(70) Elizabeth devrinde "Hintli" terimi, esmer olan herkes için kullanılabilirmiş. Bu devir insanına göre ideal güzel, sarışın, beyaz tenli ve mavi gözlü olarak tanımlanıyor.</span></p>

    <p class="MsoNormal10"><span class="calibre1">(71) Efsaneye göre, Kral Midas dokunduğu her şeyin altın olmasını dilemiş ve dileği yerine gelmiş. Ancak, yiyecekler de dokunduğu anda altın olduğundan, bir şey yiyemez olmuş.</span></p>

    <p class="MsoNormal10"><span class="calibre1">(72) Günün madeni paralarının çoğu, altına kıyasla soluk renkli olan gümüştenmiş.</span></p>

    <p class="MsoNormal10"><span class="calibre1">(73) "Bu resmi kim bu kadar canlı yapabildi," diyor.</span></p>

    <p class="MsoNormal10"><span class="calibre1">(74) Bassanio'nun abartılı iltifatları ve alışılmadık benzetmelerle dolu süslü dili, Elizabeth devri saraylısının ortaçağ ve erken Rönesans'tan devraldığı bir gelenek. ("Tatlı dostlar": Dudaklar. "Tatlı engel": Soluk.)</span></p>

    <p class="MsoNormal10"><span class="calibre1">(75) Gölge: Resim. Bassanio, "benim sözlerim bu resmin güzelliğini anlatmada nasıl yetersiz kalıyorsa, bu resmin güzelliği de aslının (Portia'nın) güzelliği yanında hiç kalıyor," diyor.</span></p>

    <p class="MsoNormal10"><span class="calibre1">(76) İmansız: Jessica (Yahudi olmayan Lorenzo'yla kaçtığı için).</span></p>

    <p class="MsoNormal10"><span class="calibre1">(77) Salerio, Antonio için "gemileri dönmediğinden morali bozuk; ama güçlü bir insan olduğundan morali yüksek," diyor olabilir. Zaman zaman anlam zorlanıyor olsa da, bu tür "paradokslar" Shakespeare ve çağdaşlarının sevdiği söz oyunları arasında.</span></p>

    <p class="MsoNormal10"><span class="calibre1">(78) Yine (Birinci Perde'de olduğu gibi) altın postu ele geçiren kahraman Jason'a değiniliyor.</span></p>

    <p class="MsoNormal10"><span class="calibre1">(79) Portia, kocası Bassanio'yu kastediyor.</span></p>

    <p class="MsoNormal10"><span class="calibre1">(80) Portia, erkek kılığına girecekleri için, zamanın âdetlerine uygun olarak, erkek giysilerinde, çoğu zaman bir kalkan gibi ayrı bir kesimle, erkeklik organının abartılı olarak vurgulandığı kısımdan söz ediyor: Jessica'nın erkek kılığına girmekten sıkılmasının bir nedeni de bu.</span></p>

    <p class="MsoNormal10"><span class="calibre1">(81) Portia, "erkeklere dönme"yi iki anlamda anlamış gibi yapıyor: 1. Erkeğe dönüşme, erkek olma, 2. Erkeklerle sevişme ("yüzünü onlara dönerek").</span></p>

    <p class="MsoNormal10"><span class="calibre1">(82) Launcelot, Shakespeare'in sık rastlanan, "lügat paralama" veya etkili ve derin konuşma heveslisi kişilerinden. "Heyecan" yerine "hezeyan" diyor.</span></p>

    <p class="MsoNormal10"><span class="calibre1">(83) Skilla ve Karibdis: Klasik mitolojide iki canavar. Messina boğazından geçen gemiler Skilla'dan (kayalıklardan) kurtulsalar bile Karibdis'e (girdapa) yakalanıyorlarmış. İngilizce'de "Skilla ile Karibdis arasında kalmak," iki eşit zorluk veya sorun arasında kalmak, bocalamak anlamına geliyor.</span></p>

    <p class="MsoNormal10"><span class="calibre1">(84) Launcelot, Lorenzo'nun söylediğini, "elindeki şapkayı giy," diye anlamış gibi yapıyor.</span></p>

    <p class="MsoNormal10"><span class="calibre1">(85) "Şehrinizin özgürlüğüne": Shylock, "şehrinizin her yurttaşa tanıdığı özgürlüğe" demek istiyor. Bu tür kısaltmalar ve kuruluşlar Shakespeare'in kullandığı dilin özellikleri arasında. Çok uygun olmayan durumlar dışında, bu özellikler de çeviride yansıtılmıştır.</span></p>

    <p class="MsoNormal10"><span class="calibre1">(86) Pişmiş domuz kellesi, Hıristiyanların sevdiği bir yiyecekmiş. Çoğu zaman da, açık ağzına bir meyve tıkılarak servisi yapılırmış.</span></p>

    <p class="MsoNormal10"><span class="calibre1">(87) Shylock, Antonio'dan yarım kilo et alabilme uğruna üç bin dukadan olacağını söylüyor.</span></p>

    <p class="MsoNormal10"><span class="calibre1">(88) Shylock'un, bıçağını ayakkabısının kösele tabanında bilediği anlaşılıyor.</span></p>

    <p class="MsoNormal10"><span class="calibre1">(89) Danyal (Daniel): Yargılarında tarafsızlığı ve bilgeliği ile ünlü peygamber.</span></p>

    <p class="MsoNormal10"><span class="calibre1">(90) Barabas: İsa'nın yerine hapisten çıkarılarak salıverilen Yahudi haydut.</span></p>

    <p class="MsoNormal10"><span class="calibre1">(91) "Kaptım mı bacağını": (Güreşte olduğu gibi) avantajlı duruma geçtiğini kastediyor.</span></p>

    <p class="MsoNormal10"><span class="calibre1">(92) Gratiano, ölüm cezasını veren o iki kişilik jüriden söz ediyor ve "yargıç ben olsaydım, seni astırırdım," diyor.</span></p>

    <p class="MsoNormal10"><span class="calibre1">(93) Troilus: Troya kralı Priamos'un oğlu. Sevdiği kız Cressida, Greklere rehine olarak verilir, ancak orada başkasını severek Troilus'a ihanet eder.</span></p>

    <p class="MsoNormal10"><span class="calibre1">(94) Klasik mitolojide Thisbe adlı genç kız, sevgilisi Pyramus'la buluşmaya giderken bir aslanla karşılaşır ve kaçar. Daha sonra aynı yere gelen Pyramus, Thisbe'nin aslana yem olduğunu sanarak kendini öldürür.</span></p>

    <p class="MsoNormal10"><span class="calibre1">(95) Romalı kahraman Aeneas, kısa bir aşk macerasından sonra Kartaca Kraliçesi Dido'yu terk eder. Söğüt dalı, terk edilen sevgililerin simgesiymiş.</span></p>

    <p class="MsoNormal10"><span class="calibre1">(96) Medea: Klasik mitolojide bir büyücü kadın. Medea, sevdiği genç Jason'ın altın postu ele geçirmesine yardım eder ve Jason'ın yaşlı babası Aeson'ı da gençliğine kavuşturur. Ancak Jason sonunda yine de onu terk eder.</span></p>

    <p class="MsoNormal10"><span class="calibre1">(97) Launcelot, kendince boru çalarak habercinin gelişini duyuruyor.</span></p>

    <p class="MsoNormal10"><span class="calibre1">(98) Shakespeare'in zamanında gök cisimlerinin, hareketleri sırasında, insanların algılayamayacağı bir tür "tanrısal müzik" sesleri çıkardığına inanılırmış. Shakespeare müziği sık sık, toplumsal, siyasal ve ruhsal uyum simgesi olarak kullanır.</span></p>

    <p class="MsoNormal10"><span class="calibre1">(99) Topraksı giysi: (Toprağa karışacak olan) Beden.</span></p>

    <p class="MsoNormal10"><span class="calibre1">(100) Diana: Ay Tanrıçası.</span></p>

    <p class="MsoNormal10"><span class="calibre1">(101) Şair: Latin şairi Ovidius. Shakespeare ve çağdaşları, Ovidius'un Dönüşümler ("Metamorphoses") adlı yapıtından çok yararlanmışlar.</span></p>

    <p class="MsoNormal10"><span class="calibre1">(102) Erebus: Klasik mitolojide, yeraltı dünyasının bir bölümü.</span></p>

    <p class="MsoBodyTextIndent4">(103) Klasik mitolojiye göre, Ay Tanrıçası, genç ve güzel bir delikanlı olan Endymion'a âşık olmuş ve sonsuza dek yanında yatabilmek için Endymion'un hiç uyanmayacağı bir uykuya dalmasını sağlamış.</p>

    <p class="MsoNormal10"><span class="calibre1">(104) Bassanio, Portia'ya "parıltınla geceyi gündüze çeviriyorsun," diyor.</span></p>

    <p class="MsoNormal10"><span class="calibre1">(105) Argus: Klasik mitolojide yüz gözlü canavar. Argus'un gözlerinin bir bölümü hep açık dururmuş.</span></p>

    <p class="MsoNormal10"><span class="calibre1">(106) Gratiano, yaz günü (kar, çamur yokken) yollar nasıl onarılmazsa, kusursuz ve karılarını aldatmamış (misillemeyi hak etmemiş) kocalar da boynuzlanmaz diyor.</span></p>
  </div>
</body>
</html>
