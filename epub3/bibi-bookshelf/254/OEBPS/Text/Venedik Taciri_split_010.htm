<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <h2 class="calibre8" id="calibre_pb_9">Sekizinci Sahne</h2>

    <p class="MsoNormal8"><i class="calibre5"><span class="calibre1">(Venedik'te bir sokak. Salerio ve Solanio girer.)</span></i></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Yahu ben Bassanio'nun yelken açtığını gördüm.</span></p>

    <p class="MsoNormal"><span class="calibre1">Gratiano da onunla birlikte gitti.</span></p>

    <p class="MsoNormal"><span class="calibre1">Ama bence Lorenzo o gemide kesin yoktu.</span></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">Alçak Yahudi çığlık çığlığa Dükü kaldırmış;</span></p>

    <p class="MsoNormal"><span class="calibre1">Birlikte Bassanio'nun gemisini aramaya gitmişler.</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Geç kalmışlar; gemi yelken açmış bile.</span></p>

    <p class="MsoNormal"><span class="calibre1">Ama orada birisi Düke bilgi vermiş:</span></p>

    <p class="MsoNormal"><span class="calibre1">Lorenzo'yla sevgilisi Jessica,</span></p>

    <p class="MsoNormal"><span class="calibre1">Bir gondolda birlikte görüldü demiş.</span></p>

    <p class="MsoNormal"><span class="calibre1">Ayrıca Antonio da Düke güvence vermiş:</span></p>

    <p class="MsoNormal"><span class="calibre1">Bassanio'yla birlikte onun gemisinde de değillermiş.</span></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">Hayatımda hiç, o köpek Yahudi'nin sokaklarda attığı kadar</span></p>

    <p class="MsoNormal"><span class="calibre1">Acayip, tüyler ürpertici, durmadan değişen,</span></p>

    <p class="MsoNormal"><span class="calibre1">Şaşkın bir çığlık duymamıştım.</span></p>

    <p class="MsoNormal"><span class="calibre1">"Kızım! Ah dukalarım! Vah kızım!</span></p>

    <p class="MsoNormal"><span class="calibre1">Hıristiyanla kaçmış! Ah benim Hıristiyan dukalarım.</span></p>

    <p class="MsoNormal"><span class="calibre1">Adalet! Kanun! Dukalarım ve kızım!</span></p>

    <p class="MsoNormal"><span class="calibre1">Bir mühürlü torba dolusu, iki mühürlü torba dolusu duka;</span></p>

    <p class="MsoNormal"><span class="calibre1">Çifte duka; kızım çaldı benden!</span></p>

    <p class="MsoNormal"><span class="calibre1">Hele mücevherler! İki taş; iki koca değerli taş,</span></p>

    <p class="MsoNormal"><span class="calibre1">Kızım çaldı benden! Adalet! Bulun o kızı!</span></p>

    <p class="MsoNormal"><span class="calibre1">Taşlar onun üstünde; dukalar da!"</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Venedik'te ne kadar çocuk varsa Yahudi'nin peşine düşmüş;</span></p>

    <p class="MsoNormal"><i class="calibre5"><span class="calibre1">"Taşlarım, kızım, dukalarım,"</span></i> <span class="calibre1">diye haykırıyorlar.</span></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">Bizim Antonio ödeme gününü aksatmasa iyi olur;</span></p>

    <p class="MsoNormal"><span class="calibre1">Yoksa bedelini fena öder.</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Doğru, iyi aklına geldi.</span></p>

    <p class="MsoNormal"><span class="calibre1">Dün bir Fransızla konuşuyordum;</span></p>

    <p class="MsoNormal"><span class="calibre1">Bana dedi ki,</span></p>

    <p class="MsoNormal"><span class="calibre1">Fransızlarla İngilizleri ayıran dar denizlerde,</span></p>

    <p class="MsoNormal"><span class="calibre1">Bizim ülkeye ait yüklü bir tekne felakete uğramış.</span></p>

    <p class="MsoNormal"><span class="calibre1">Bunu duyduğum anda Antonio'yu düşündüm</span></p>

    <p class="MsoNormal"><span class="calibre1">Ve içimden, inşallah onunki değildir dedim.</span></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">Bence duyduklarını Antonio'ya söylesen iyi olur;</span></p>

    <p class="MsoNormal"><span class="calibre1">Ama birden söyleme de sarsılmasın.</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Yeryüzünde ondan daha iyi bir insan yoktur.</span></p>

    <p class="MsoNormal"><span class="calibre1">Bassanio'yla Antonio'nun ayrılışını gördüm.</span></p>

    <p class="MsoNormal"><span class="calibre1">Bassanio bir an önce döneceğini söyledi;</span></p>

    <p class="MsoNormal"><span class="calibre1">Antonio'nun cevabıysa şu oldu: "Hiç gerek yok,</span></p>

    <p class="MsoNormal"><span class="calibre1">Benim için işini aceleye getirme Bassanio.</span></p>

    <p class="MsoNormal"><span class="calibre1">Bırak zaman yeterince olgunlaşsın.</span></p>

    <p class="MsoNormal"><span class="calibre1">Yahudi'yle benim aramdaki sözleşmeye gelince;</span></p>

    <p class="MsoNormal"><span class="calibre1">Sevda dolu kafana hiç sokma bunu.</span></p>

    <p class="MsoNormal"><span class="calibre1">Eğlenmene bak; aklın yalnızca gönül işinde,</span></p>

    <p class="MsoNormal"><span class="calibre1">Oralara uygun düşen, sana yakışan</span></p>

    <p class="MsoNormal"><span class="calibre1">Aşk oyunlarında olsun."</span></p>

    <p class="MsoNormal"><span class="calibre1">Tam bunu söylerken gözleri yaşla doldu;</span></p>

    <p class="MsoNormal"><span class="calibre1">Başını çevirdi ve elini arkasına uzatarak,</span></p>

    <p class="MsoNormal"><span class="calibre1">Son derece heyecanlı ve duygulu bir hareketle</span></p>

    <p class="MsoNormal"><span class="calibre1">Bassanio'nun elini sıktı ve sonra da ayrıldılar.</span></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">Sanırım dünyayı Bassanio var diye seviyor.</span></p>

    <p class="MsoNormal"><span class="calibre1">Hadi yahu, gel de gidip onu bulalım;</span></p>

    <p class="MsoNormal"><span class="calibre1">İyice dertlenip hüzünlenmiştir şimdi;</span></p>

    <p class="MsoNormal"><span class="calibre1">Biraz eğlendirip canlandıralım.</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Öyle yapalım.</span></p>

    <p class="MsoNormal"><i class="calibre5"><span class="calibre1">(Çıkarlar.)</span></i></p>

    <p class="MsoNormal"><span class="calibre1">Dokuzuncu Sahne</span></p>

    <p class="MsoNormal"><i class="calibre5"><span class="calibre1">(Belmont. Portia'nın evinde bir oda. Nerissa ve bir Hizmetkâr girer.)</span></i></p>

    <p class="MsoNormal"><span class="calibre1">NERISSA —</span></p>

    <p class="MsoNormal"><span class="calibre1">Hadi çabuk, ne olur, çek perdeyi hemen.</span></p>

    <p class="MsoNormal"><span class="calibre1">Arragon Prensi yeminini etti</span></p>

    <p class="MsoNormal"><span class="calibre1">Ve seçimini yapmak için gelmek üzere.</span></p>

    <p class="MsoNormal"><i class="calibre5"><span class="calibre1">(Borazanlar. Maiyetiyle birlikte Arragon Prensi ve Portia girer.)</span></i></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">İşte sandıklar orda, soylu Prens,</span></p>

    <p class="MsoNormal"><span class="calibre1">İçinde bulunduğum sandığı seçerseniz,</span></p>

    <p class="MsoNormal"><span class="calibre1">Düğün törenlerimiz hemen başlayacak.</span></p>

    <p class="MsoNormal"><span class="calibre1">Ama yanılırsanız Lordum,</span></p>

    <p class="MsoNormal"><span class="calibre1">Hiçbir şey söylemeden,</span></p>

    <p class="MsoNormal"><span class="calibre1">Derhal buradan gitmelisiniz.</span></p>

    <p class="MsoNormal"><span class="calibre1">ARRAGON</span></p>

    <p class="MsoNormal"><span class="calibre1">Üç şeyi gözetmeye and içtim:</span></p>

    <p class="MsoNormal"><span class="calibre1">Birincisi, hangi sandığı seçtiğimi</span></p>

    <p class="MsoNormal"><span class="calibre1">Kimseye söylemeyeceğim.</span></p>

    <p class="MsoNormal"><span class="calibre1">İkincisi, eğer doğru sandığı bulamazsam,</span></p>

    <p class="MsoNormal"><span class="calibre1">Evlenme niyetiyle hiçbir kıza yaklaşmayacağım.</span></p>

    <p class="MsoNormal"><span class="calibre1">Son olarak da, şansım yaver gitmezse,</span></p>

    <p class="MsoNormal"><span class="calibre1">Derhal sizden ayrılıp gideceğim.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Şu değersiz varlığım için</span></p>

    <p class="MsoNormal"><span class="calibre1">Bunca şeyi göze alıp gelen herkes</span></p>

    <p class="MsoNormal"><span class="calibre1">Aynı koşullarla and içiyor.</span></p>

    <p class="MsoNormal"><span class="calibre1">ARRAGON</span></p>

    <p class="MsoNormal"><span class="calibre1">O halde ben de hazırım artık.</span></p>

    <p class="MsoNormal"><i class="calibre5"><span class="calibre1">(Sandıklara döner)</span></i></p>

    <p class="MsoNormal"><span class="calibre1">Dilerim şimdi bahtım açık,</span></p>

    <p class="MsoNormal"><span class="calibre1">Gönlümdeki umut gerçek olur!</span></p>

    <p class="MsoNormal"><span class="calibre1">Altın, gümüş ve adi kurşun.</span></p>

    <p class="MsoNormal"><i class="calibre5"><span class="calibre1">"Beni seçen, nesi varsa verip gözden çıkarmak."</span></i></p>

    <p class="MsoNormal"><span class="calibre1">Bir şeyimi verip gözden çıkarmam için</span></p>

    <p class="MsoNormal"><span class="calibre1">Daha güzel olman gerek.</span></p>

    <p class="MsoNormal"><span class="calibre1">Altın sandık ne diyor? Evet, bakalım.</span></p>

    <p class="MsoNormal"><i class="calibre5"><span class="calibre1">"Beni seçen, çok kişinin istediğini elde eder."</span></i></p>

    <p class="MsoNormal"><span class="calibre1">Çok kişinin istediği</span></p>

    <p class="MsoNormal"><span class="calibre1">- Bu "çok"la kastedilen kim acaba?</span></p>

    <p class="MsoNormal"><span class="calibre1">Herhalde, içeri bir göz atmayı akıl etmeden,</span></p>

    <p class="MsoNormal"><span class="calibre1">Her türlü havaya ve tehlikeye açık,</span></p>

    <p class="MsoNormal"><span class="calibre1">En korunmasız dış duvara yuva yapan</span></p>

    <p class="MsoNormal"><span class="calibre1">Şehir kırlangıcı gibi,</span></p>

    <p class="MsoNormal"><span class="calibre1">Görünüşe bakıp seçim yapan,</span></p>

    <p class="MsoNormal"><span class="calibre1">Şaşkın gözün gördüğünden ötesine aklı ermeyen</span></p>

    <p class="MsoNormal"><span class="calibre1">Aptal kalabalık olsa gerek.</span></p>

    <p class="MsoNormal"><span class="calibre1">Çoğu insanın istediğini seçmem ben;</span></p>

    <p class="MsoNormal"><span class="calibre1">Çünkü sıradan insanlar gibi davranmak,</span></p>

    <p class="MsoNormal"><span class="calibre1">Barbar kitlelerin yaptığını yapmak bana göre değil.</span></p>

    <p class="MsoNormal"><span class="calibre1">Öyleyse, sen ey gümüşten hazine sandığı,</span></p>

    <p class="MsoNormal"><span class="calibre1">Bir daha söyle şu sözünü bana:</span></p>

    <p class="MsoNormal"><i class="calibre5"><span class="calibre1">"Beni seçen, neye layıksa onu elde eder."</span></i></p>

    <p class="MsoNormal"><span class="calibre1">Güzel söz doğrusu. Öyle ya,</span></p>

    <p class="MsoNormal"><span class="calibre1">Kaderi kim aldatabilir?</span></p>

    <p class="MsoNormal"><span class="calibre1">Erdemin damgası olmaksızın</span></p>

    <p class="MsoNormal"><span class="calibre1">Şerefli olmak mümkün mü?</span></p>

    <p class="MsoNormal"><span class="calibre1">Kimse hak etmediği onuru taşımaya yeltenmesin!</span></p>

    <p class="MsoNormal"><span class="calibre1">Ah keşke mal mülk, unvan, mevki gibi şeyler</span></p>

    <p class="MsoNormal"><span class="calibre1">Yalan dolanla, yolsuzlukla kazanılmasa da,</span></p>

    <p class="MsoNormal"><span class="calibre1">O yüce onuru taşıma hakkı</span></p>

    <p class="MsoNormal"><span class="calibre1">Erdemli kişinin olsa yalnızca.</span></p>

    <p class="MsoNormal"><span class="calibre1">Şimdi başı açık duran kaç kişi</span></p>

    <p class="MsoNormal"><span class="calibre1">Örterdi başını o zaman kimbilir; (53)</span></p>

    <p class="MsoNormal"><span class="calibre1">Buyruk veren kaç kişi buyruk alırdı.</span></p>

    <p class="MsoNormal"><span class="calibre1">Gerçek onur tohumu seçilip ayıklansa,</span></p>

    <p class="MsoNormal"><span class="calibre1">Kimbilir içinden kaç kaba köylü çıkardı;</span></p>

    <p class="MsoNormal"><span class="calibre1">Zamanın sapı samanı arasından</span></p>

    <p class="MsoNormal"><span class="calibre1">Kimbilir ne kadar onur toplanır</span></p>

    <p class="MsoNormal"><span class="calibre1">Ve ışıldamaya başlardı! (54)</span></p>

    <p class="MsoNormal"><span class="calibre1">Evet, şimdi seçim yapma zamanı geldi.</span></p>

    <p class="MsoNormal"><span class="calibre1">"<i class="calibre5">Beni</i> <i class="calibre5">seçen, neye layıksa onu elde eder."</i></span></p>

    <p class="MsoNormal"><span class="calibre1">Layık olduğuma inanıyorum.</span></p>

    <p class="MsoNormal"><span class="calibre1">Verin bunun anahtarını,</span></p>

    <p class="MsoNormal"><span class="calibre1">Kısmetim neyse çıksın ortaya artık.</span></p>

    <p class="MsoNormal"><i class="calibre5"><span class="calibre1">(Gümüş sandığı açar.)</span></i></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><i class="calibre5"><span class="calibre1">(Kendi kendine)</span></i></p>

    <p class="MsoNormal"><span class="calibre1">Sandıktakini görünce biraz fazla duraksadın.</span></p>

    <p class="MsoNormal"><span class="calibre1">ARRAGON</span></p>

    <p class="MsoNormal"><span class="calibre1">Bu da ne? Şaşkın bakışlı bir soytarı resmi!</span></p>

    <p class="MsoNormal"><span class="calibre1">Bir kâğıt tomarı uzatıyor bana. Okuyalım.</span></p>

    <p class="MsoNormal"><span class="calibre1">Portia nerde, sen nerde!</span></p>

    <p class="MsoNormal"><span class="calibre1">Kendime layık gördüğüm nerde, bulduğum nerde!</span></p>

    <p class="MsoNormal"><i class="calibre5"><span class="calibre1">"Beni seçen, neye layıksa onu elde edecek."</span></i></p>

    <p class="MsoNormal"><span class="calibre1">Bir soytarı kellesi mi hak ettim yani?</span></p>

    <p class="MsoNormal"><span class="calibre1">Ödülüm bu mu? Bu kadarına mı layığım?</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Hata yapmak ayrı iş, yargılamak ayrı iştir;</span></p>

    <p class="MsoNormal"><span class="calibre1">Özünde karşıt eylemlerdir bunlar. (55)</span></p>

    <p class="MsoNormal"><span class="calibre1">ARRAGON</span></p>

    <p class="MsoNormal"><i class="calibre5"><span class="calibre1">(Dürülmüş kâğıdı açar.)</span></i></p>

    <p class="MsoNormal"><span class="calibre1">Bu da ne?</span></p>

    <p class="MsoNormal"><i class="calibre5"><span class="calibre1">Yedi kez ateşte sınandı bu gümüş en az, (56)</span></i></p>

    <p class="MsoNormal"><i class="calibre5"><span class="calibre1">Yedi kez sınanmamış karar da hatasız olmaz.</span></i></p>

    <p class="MsoNormal"><i class="calibre5"><span class="calibre1">Kimi insan hep gölgeleri kucaklar durur;</span></i></p>

    <p class="MsoNormal"><i class="calibre5"><span class="calibre1">Sonunda senin gibi mutluluğun gölgesini bulur.</span></i></p>

    <p class="MsoNormal"><i class="calibre5"><span class="calibre1">Dışı gümüş kaplı soytarı boldur dışarda;</span></i></p>

    <p class="MsoNormal"><i class="calibre5"><span class="calibre1">Anlaşılan bir tanesi de işte şimdi burda.</span></i></p>

    <p class="MsoNormal"><i class="calibre5"><span class="calibre1">Yatağını hangi eşle paylaşsan da sen,</span></i></p>

    <p class="MsoNormal"><i class="calibre5"><span class="calibre1">Bil ki her zaman ben olacağım kellen.</span></i></p>

    <p class="MsoNormal"><i class="calibre5"><span class="calibre1">Hadi uğurlar olsun sana;</span></i></p>

    <p class="MsoNormal"><i class="calibre5"><span class="calibre1">Artık hiç bakma arkana.</span></i></p>

    <p class="MsoNormal"><span class="calibre1">Ben burada durdukça,</span></p>

    <p class="MsoNormal"><span class="calibre1">Aptallığım artacak galiba.</span></p>

    <p class="MsoNormal"><span class="calibre1">Tek budala kafayla gelmiştim kur yapmaya</span></p>

    <p class="MsoNormal"><span class="calibre1">İkisiyle birden dönüyorum şimdi geriye.</span></p>

    <p class="MsoNormal"><i class="calibre5"><span class="calibre1">(Portia'ya)</span></i></p>

    <p class="MsoNormal"><span class="calibre1">Elveda tatlı bayan, yeminimi tutacağım;</span></p>

    <p class="MsoNormal"><span class="calibre1">Derdimi ömür boyu içime atacağım.</span></p>

    <p class="MsoNormal"><i class="calibre5"><span class="calibre1">(Maiyetiyle birlikte çıkar.)</span></i></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">İşte mum da pervaneyi böyle yakar.</span></p>

    <p class="MsoNormal"><span class="calibre1">Ah bu kendini beğenmiş budalalar!</span></p>

    <p class="MsoNormal"><span class="calibre1">Hem koşa koşa seçim yapmaya gelirler,</span></p>

    <p class="MsoNormal"><span class="calibre1">Hem akılları ancak yanlış seçimi yapmaya yeter.</span></p>

    <p class="MsoNormal"><span class="calibre1">NERISSA —</span></p>

    <p class="MsoNormal"><span class="calibre1">Eskiler boşuna dememiş elbette,</span></p>

    <p class="MsoNormal"><span class="calibre1">"Asılmayla evlenme kısmet işidir," diye.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Hadi kapat perdeyi Nerissa.</span></p>

    <p class="MsoNormal"><i class="calibre5"><span class="calibre1">(Haberci girer.)</span></i></p>

    <p class="MsoNormal"><span class="calibre1">HABERCİ</span></p>

    <p class="MsoNormal"><span class="calibre1">Hanımefendi nerde?</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Burda. Lordumun dileği nedir?</span></p>

    <p class="MsoNormal"><span class="calibre1">HABERCİ</span></p>

    <p class="MsoNormal"><span class="calibre1">Bayan, Venedikli bir genç geldi, kapıda bekliyor.</span></p>

    <p class="MsoNormal"><span class="calibre1">Efendisinin yaklaştığını haber vermeye gelmiş;</span></p>

    <p class="MsoNormal"><span class="calibre1">Selam ve saygılar yanında,</span></p>

    <p class="MsoNormal"><span class="calibre1">Gönülden kopma armağanlar getirmiş size.</span></p>

    <p class="MsoNormal"><span class="calibre1">İşine bu kadar uygun aşk elçisi hiç görmemiştim.</span></p>

    <p class="MsoNormal"><span class="calibre1">Yaklaşan yazın bolluğunu müjdeleyen bir Nisan günü bile,</span></p>

    <p class="MsoNormal"><span class="calibre1">Mahmuz vurup önden gelen ve efendisinin haberini getiren</span></p>

    <p class="MsoNormal"><span class="calibre1">Bu adam kadar sevimli olmamıştır.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Aman aman, yeter bu kadar.</span></p>

    <p class="MsoNormal"><span class="calibre1">Adamı överken öyle bayram havasına girdin ki,</span></p>

    <p class="MsoNormal"><span class="calibre1">Birazdan senin akraban çıkıverirse hiç şaşmam.</span></p>

    <p class="MsoNormal"><span class="calibre1">Hadi gel Nerissa. Şu haşarı Kupid'in,</span></p>

    <p class="MsoNormal"><span class="calibre1">Kibar habercisini görmek için sabırsızlanıyorum.</span></p>

    <p class="MsoNormal"><span class="calibre1">NERISSA —</span></p>

    <p class="MsoNormal"><span class="calibre1">Ey Aşk Tanrısı, Bassanio olsun gelen, ne olur!</span></p>

    <p class="MsoNormal"><i class="calibre5"><span class="calibre1">(Çıkarlar.)</span></i></p>

    <p class="MsoNormal"><span class="calibre1">ÜÇÜNCÜ PERDE</span></p>

    <p class="MsoNormal"><b class="calibre9"><span class="calibre1">Birinci Sahne</span></b></p>

    <p class="MsoNormal"><i class="calibre5"><span class="calibre1">(Venedik'te bir sokak. Solanio ve Salerio girer.)</span></i></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">Peki Rialto'dan haber var mı?</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Bilmem, hâlâ aynı söylenti dolaşıyor: Antonio'nun mal yüklü bir gemisi dar denizlerde (57) batmış. Galiba o Goodwins dedikleri sığ ve çok tehlikeli yerde. Söylenenlere bakılırsa, bir sürü azman gemi leşi aynı yerde kumların içinde yatıyormuş - Tabii, Dedikodu Teyze'nin sözüne ne kadar güvenilirse!</span></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">İnşallah o da, zencefil çiğneyip (58) komşularına hep üçüncü kocasının ölümüne nasıl ağladığı masalını anlatan dedikoducu karı gibi yalancıdır. Ancak, işin doğrusu, lafı fazla dolaştırmadan ve konuyu uzatmadan söylemek gerekirse, sevgili Antonio, şerefli Antonio - ah, onun adının yanına yakışır bir sıfat bulamıyor insan -</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Hadi, noktayı koy artık.</span></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">Ha, ne dedin? Ha evet, sonuç olarak gemiyi kaybetmiş.</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">İnşallah bu kayıplarının sonuncusu olur.</span></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">Şeytan araya girmeden hemen "Amin" diyeyim bu söze, çünkü işte kendisi Yahudi kılığında geliyor.</span></p>

    <p class="MsoNormal"><i class="calibre5"><span class="calibre1">(Shylock girer.)</span></i></p>

    <p class="MsoNormal"><span class="calibre1">O merhaba Shylock! Tüccarlarda ne haberler var?</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Kızımın kaçtığını biliyordunuz, hem de herkesten, herkesten iyi biliyordunuz.</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Evet doğru. Ben kendi hesabıma, onu uçuran kanatları yapan terziyi tanırım.</span></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">Shylock da kendi hesabına kuşun uçmaya hazır olduğunu biliyordu; zamanı geldi mi analarının yanında kalmazlar artık.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Lanetlendiğinde onun da yanına kalmayacak yaptığı.</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Orası kesin - eğer yargıcı Şeytan olursa.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Kendi etim ve kanım bana isyan etsin!</span></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">Vay vay, seni ihtiyar leş yığını! Demek seninki baş kaldırıyor</span></p>

    <p class="MsoNormal"><span class="calibre1">ha! (59)</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Kızım, benim etim ve kanım diyorum.</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Senin etinle onunki arasındaki fark, kara kehribarla fildişi arasındaki farkdan fazladır; kanlarınız arasındaki fark da, kırmızı</span></p>

    <p class="MsoNormal"><span class="calibre1">şarapla beyaz Ren şarabı arasındaki farktan fazladır. Neyse, söylesene, Antonio'nun denizde hiç kaybı olmuş mu, olmamış mı?</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Bir yanlış hesap da orda yaptım - parasını saçıp savurmuş, meteliksiz kalmış biri o. Bir zamanlar borsaya gelirken cakasından geçilmezdi; şimdi Rialto'da kafasını çıkaramıyor sefil herif. Sözleşmesine baksın o! Bana "tefeci" demesini bilirdi. Sözleşmesine baksın o! Sırf Hıristiyan kibarlığı olsun diye borç para vermesini bilirdi. O sözleşmesine baksın.</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Ne olmuş yani, borcunu zamanında ödeyemezse, etini alacak değilsin herhalde. Ne işe yarar ki bu?</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Balık tutmaya yarar. Kimseyi doyurmasa bile, alacağım intikamı doyurur. Beni aşağıladı, yarım milyondan etti, zararlarıma güldü, kazancımla alay etti, halkımı hor gördü, işlerimi köstekledi, dostlarımı soğuttu, düşmanlarımı kızıştırdı - neden yaptı bunları peki? Ben Yahudiyim de ondan. Yahudi'nin gözü yok mu? Yahudi'nin elleri yok mu; organları, boy posu, duyuları, duyguları, heyecanı yok mu? Aynı yiyecekle beslenmiyor mu, aynı silahla yaralanmıyor mu, aynı hastalıklara yakalanmıyor mu, aynı yollarla iyileşmiyor mu, aynı kışın ve yazın üşüyüp ısınmıyor mu? Farkı ne Hıristiyan insandan? Etimizi kesince bizim de kanımız akmaz mı? Gıdıklanınca gülmez miyiz? Zehirlenirsek ölmez miyiz? Peki ya bize haksızlık ederseniz öcümüzü almaz mıyız? Her şeyde size benzediğimize göre, bunda da benzeyeceğiz tabii. Yahudi Hıristiyan'a haksızlık edince, karşılığında göreceği iyilik ne? İntikam! Hıristiyan Yahudi'ye haksızlık ederse, Hıristiyan örneğine göre karşılığı ne olmalı? intikam tabii! Hainlik etmesini sizden öğrendim, yine size uygulayacağım. Bu işi sizden çok daha iyi yapacağıma da güvenebilirsiniz.</span></p>

    <p class="MsoNormal"><i class="calibre5"><span class="calibre1">(Antonio'nun bir adamı girer.)</span></i></p>

    <p class="MsoNormal"><span class="calibre1">ADAM</span></p>

    <p class="MsoNormal"><span class="calibre1">Baylar, efendim Antonio evinde ve ikinizle de görüşmek ister.</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Biz de her yerde onu arıyoruz.</span></p>

    <p class="MsoNormal"><i class="calibre5"><span class="calibre1">(Tubal girer.)</span></i></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">İşte kavimden biri daha geliyor. Bunlar gibi bir üçüncüsü daha bulunamazdı doğrusu; meğer ki Şeytan'ın kendisi Yahudi olsun.</span></p>

    <p class="MsoNormal"><i class="calibre5"><span class="calibre1">(Solanio, Salerio ve Adam çıkar.)</span></i></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Hey, nasıl gidiyor Tubal? Cenova'dan haber var mı? Kızımı buldun mu?</span></p>

    <p class="MsoNormal"><span class="calibre1">TUBAL</span></p>

    <p class="MsoNormal"><span class="calibre1">Sık sık ondan söz edildiğini duydum, ama bulamıyorum.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Yaa, işte, işte, işte, işte! Frankfurt'ta bana iki bin dukaya mal olan elmas gitti. Bugüne dek lanet, halkımızın üstüne inmemişti <sup class="calibre7">(60)</sup>. Şu ana kadar hissetmemiştim onu. Hem de iki bin duka ve öteki değerli, çok değerli mücevherler. Keşke kızımın ölüsü şimdi ayaklarımın dibinde yatıyor olsaydı da mücevherler de kulaklarında olsaydı! Keşke ayaklarımın dibinde, tabutun içinde yatsaydı da dukalar da tabutta olsaydı! Hiç haber yok mu onlardan? Yaa, demek öyle! Kimbilir ararken kaç para harcadınız! Zarar üstüne zarar. Hırsız alacağını alıp gittiği gibi, bir o kadar da hırsızı bulmak için harcıyorsun. Üstelik sonuç bir hiç: Ne intikam var ortada ne de bir uğursuzluk; benim tepemde gezen hariç tabii! Kendi ağzımdan çıkan dışında ne bir hıçkırık var, ne de kendi döktüklerim dışında bir damla gözyaşı.</span></p>

    <p class="MsoNormal"><span class="calibre1">TUBAL</span></p>

    <p class="MsoNormal"><span class="calibre1">Başkalarının başına da uğursuzluk gelebilir ama. Cenova'da duyduğuma göre Antonio'nun...</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Ne, ne, ne? Uğursuzluk mu, uğursuzluk mu?</span></p>

    <p class="MsoNormal"><span class="calibre1">TUBAL</span></p>

    <p class="MsoNormal"><span class="calibre1">Trablus'tan gelen bir gemisi batmış.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Şükür Tanrı'ya, Şükür Tanrı'ya! Doğru mu bu, doğru mu?</span></p>

    <p class="MsoNormal"><span class="calibre1">TUBAL</span></p>

    <p class="MsoNormal"><span class="calibre1">Batan gemiden kurtulan birkaç gemiciyle konuştum.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Sana teşekkür ederim, iyi yürekli Tubal. İyi haber bu, iyi haber! Ha ha! Cenova'da duydun ha?</span></p>

    <p class="MsoNormal"><span class="calibre1">TUBAL</span></p>

    <p class="MsoNormal"><span class="calibre1">Duyduğum kadarıyla kızın Cenova'da bir gecede seksen duka harcamış.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Yüreğime hançer batırdın şimdi. Altınlarıma elveda artık. Bir oturuşta seksen duka, seksen duka!</span></p>

    <p class="MsoNormal"><span class="calibre1">TUBAL</span></p>

    <p class="MsoNormal"><span class="calibre1">Venedik'te Antonio'nun alacaklılarından bazılarını gördüm: Kesin iflas eder diye yemin ediyorlar.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Çok sevindim bu işe. Yakasını bırakmayacağım; işkence edeceğim ona. Sevindim bu işe.</span></p>

    <p class="MsoNormal"><span class="calibre1">TUBAL</span></p>

    <p class="MsoNormal"><span class="calibre1">Bu adamlardan biri bana bir yüzük gösterdi: Bir maymun karşılığı senin kızından almış.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Allah belasını versin! İşkence yapıyorsun bana Tubal. O benim firuze yüzüğümdü. Bekârlığımda Leah'dan (<sup class="calibre7">61</sup>) gelmişti bana. Bir orman dolusu maymuna vermezdim onu.</span></p>

    <p class="MsoNormal"><span class="calibre1">TUBAL</span></p>

    <p class="MsoNormal"><span class="calibre1">Ama Antonio'nun işi kesin bitmiş.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Öyle ya, bu doğru, çok doğru bu. Hadi Tubal, git bana on beş günlüğüne bir memur tut. (<sup class="calibre7">62</sup>) Borcunu ödeyemezse yüreğini alırım. Venedik'te Antonio'dan bir kurtulduk mu, dilediğim pazarlığı yapmak bana kalır artık. Hadi Tubal, sonra da sinagogumuzda buluşalım. Hadi dostum Tubal, yürü; bizim sinagogda Tubal.</span></p>

    <p class="MsoNormal"><i class="calibre5"><span class="calibre1">(Çıkarlar.)</span></i></p>

    <p class="MsoNormal"><b class="calibre9"><span class="calibre1">İkinci Sahne</span></b></p>

    <p class="MsoNormal"><i class="calibre5"><span class="calibre1">(Belmont. Portia'nın evinde bir oda. Bassanio, Portia, Gratiano, Nerissa maiyederiyle birlikte girer.)</span></i></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Ne olur dur biraz; seçimini yapmadan önce</span></p>

    <p class="MsoNormal"><span class="calibre1">Bekle birkaç gün; çünkü yanlış sandığı seçtiğin anda,</span></p>

    <p class="MsoNormal"><span class="calibre1">Kavuşamayız artık. Onun için bekle biraz.</span></p>

    <p class="MsoNormal"><span class="calibre1">İçimden bir ses <i class="calibre5">(ama aşk değil)</i></span></p>

    <p class="MsoNormal"><span class="calibre1">Seni kaybetmek istemediğimi söylüyor bana</span></p>

    <p class="MsoNormal"><span class="calibre1">Ve sen de bilirsin ki, nefret söyletmez böyle şeyi.</span></p>

    <p class="MsoNormal"><span class="calibre1">Belki de beni iyi anlamamışsındır diye</span></p>

    <p class="MsoNormal"><span class="calibre1">- Oysa bir genç kızın ağzı var dili yoktur -</span></p>

    <p class="MsoNormal"><span class="calibre1">Seçimini yapmaya kalkışmadan önce,</span></p>

    <p class="MsoNormal"><span class="calibre1">Seni burda bir iki ay tutmak isterdim.</span></p>

    <p class="MsoNormal"><span class="calibre1">Doğru seçim yapmasını da öğretebilirdim sana,</span></p>

    <p class="MsoNormal"><span class="calibre1">Ama o zaman yeminimi bozmuş olurum.</span></p>

    <p class="MsoNormal"><span class="calibre1">Bunu da asla yapamam. Beni bulamayabilirsin yani.</span></p>

    <p class="MsoNormal"><span class="calibre1">Ama öyle yaparsan, "keşke bozsaydım yeminimi,"</span></p>

    <p class="MsoNormal"><span class="calibre1">Dedirtir ve günah işletirsin bana.</span></p>

    <p class="MsoNormal"><span class="calibre1">Ah o bakışların yok mu! Başımı döndürdü,</span></p>

    <p class="MsoNormal"><span class="calibre1">İkiye ayırdı beni böyle:</span></p>

    <p class="MsoNormal"><span class="calibre1">Bir yarım senin, öteki yarım senin</span></p>

    <p class="MsoNormal"><span class="calibre1">- "Kendimin" diyecektim; ama benimse senin demek;</span></p>

    <p class="MsoNormal"><span class="calibre1">O halde hepsi senin.</span></p>

    <p class="MsoNormal"><span class="calibre1">Ah, öyle hain ki şu yaşam,</span></p>

    <p class="MsoNormal"><span class="calibre1">İnsanı haklarından demir parmaklıkla ayırıyor!</span></p>

    <p class="MsoNormal"><span class="calibre1">İşte böyle, hem seninim, hem değil.</span></p>

    <p class="MsoNormal"><span class="calibre1">Korktuğum çıkarsa, kader gitsin cehenneme, ben değil.</span></p>

    <p class="MsoNormal"><span class="calibre1">Çok fazla konuştum; ama zamanı yavaşlatmak için,</span></p>

    <p class="MsoNormal"><span class="calibre1">Onu idare edip uzatmak için yaptım;</span></p>

    <p class="MsoNormal"><span class="calibre1">Sırf seçimin biraz geciksin diye.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Bırak seçeyim; çünkü böyle,</span></p>

    <p class="MsoNormal"><span class="calibre1">İşkence çarkı üzerinde yaşıyorum.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">İşkence çarkında mı Bassanio? itiraf et öyleyse,</span></p>

    <p class="MsoNormal"><span class="calibre1">Nasıl bir ihanet karıştı aşkına?</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Kuşku denen o çirkin ihanet yalnızca:</span></p>

    <p class="MsoNormal"><span class="calibre1">Beni ürkütüp aşkımın tadını çıkarmamı engelliyor.</span></p>

    <p class="MsoNormal"><span class="calibre1">Karla ateş ne kadar dost olabilirse,</span></p>

    <p class="MsoNormal"><span class="calibre1">İhanetle aşk da o kadar dost olabilir.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Öyle mi? Ama yazık ki işkence çarkında konuşuyorsun;</span></p>

    <p class="MsoNormal"><span class="calibre1">Orda da insan zorlandı mı her şeyi söyler.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Canımı bağışla, gerçeği itiraf edeyim.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Peki o halde; itiraf et, canın bağışlansın.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">"Aşkım bağışlansın," diyecektim ben de itirafımda.</span></p>

    <p class="MsoNormal"><span class="calibre1">Ah, bundan zevkli işkence olur mu:</span></p>

    <p class="MsoNormal"><span class="calibre1">Kurtuluş için ipucunu, işkencecimin kendisi veriyor.</span></p>

    <p class="MsoNormal"><span class="calibre1">Ama artık şu sandıklardaki kaderimle yüzleşmeliyim.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Hadi öyleyse! içlerinden birinde ben varım.</span></p>

    <p class="MsoNormal"><span class="calibre1">Eğer beni seviyorsan, hangi sandıktayım bileceksin.</span></p>

    <p class="MsoNormal"><span class="calibre1">Nerissa ve sizler, şöyle kenarda durun.</span></p>

    <p class="MsoNormal"><span class="calibre1">Müzik çalsın o seçimini yaparken;</span></p>

    <p class="MsoNormal"><span class="calibre1">Çünkü kaybederse, sonu kuğularınki gibi olacak:</span></p>

    <p class="MsoNormal"><span class="calibre1">Müzik eşliğinde solup gidecek. (<sup class="calibre7">63</sup>)</span></p>

    <p class="MsoNormal"><span class="calibre1">Benim gözlerimse, onun yüzdüğü dere,</span></p>

    <p class="MsoNormal"><span class="calibre1">İçi suyla dolu ölüm döşeği olacak</span></p>

    <p class="MsoNormal"><span class="calibre1">- diyeyim de bari, benzetme tamamlansın.</span></p>

    <p class="MsoNormal"><span class="calibre1">Peki ya kazanırsa, o zaman ne olacak bu müzik?</span></p>

    <p class="MsoNormal"><span class="calibre1">O zaman da, yeni taç giymiş hükümdarın önünde</span></p>

    <p class="MsoNormal"><span class="calibre1">Sadık bendeler eğilirken çalan borazanlar oluverir.</span></p>

    <p class="MsoNormal"><span class="calibre1">Ya da, gün ışırken rüya gören güveyin</span></p>

    <p class="MsoNormal"><span class="calibre1">Kulaklarından içeri sokulup</span></p>

    <p class="MsoNormal"><span class="calibre1">Onu düğüne çağıran tatlı sesler olur.</span></p>

    <p class="MsoNormal"><span class="calibre1">İşte gidiyor. Genç Alkides,</span></p>

    <p class="MsoNormal"><span class="calibre1">Uluyan Troya'nın deniz canavarına sunduğu</span></p>

    <p class="MsoNormal"><span class="calibre1">Bakire kurbanı kurtarırken <sup class="calibre7">(64)</sup> ne kadar vakur idiyse,</span></p>

    <p class="MsoNormal"><span class="calibre1">En az o kadar vakur Bassanio da ve çok daha sevgi dolu.</span></p>

    <p class="MsoNormal"><span class="calibre1">Şimdi o kurban benim; kenarda duranlar da</span></p>

    <p class="MsoNormal"><span class="calibre1">Çanakkaleli kadınlar, gözleri yaşla dolu,</span></p>

    <p class="MsoNormal"><span class="calibre1">İşin sonunu görmek için bekleşiyorlar.</span></p>

    <p class="MsoNormal"><span class="calibre1">Haydi Herkül! Sen yaşarsan ben de yaşarım.</span></p>

    <p class="MsoNormal"><span class="calibre1">Bu kavgayı ben, çatışmanın içindeki senden</span></p>

    <p class="MsoNormal"><span class="calibre1">Çok daha derin bir heyecanla izliyorum.</span></p>

    <p class="MsoNormal"><i class="calibre5"><span class="calibre1">(Müzik. Bassanio kutuları incelerken, aşağıdaki şarkı duyulur.)</span></i></p>

    <p class="MsoNormal"><i class="calibre5"><span class="calibre1">Söyle bana, nerde yetişir Sevda: (65)</span></i></p>

    <p class="MsoNormal"><i class="calibre5"><span class="calibre1">Gönülde mi, hayalde mi?</span></i></p>

    <p class="MsoNormal"><i class="calibre5"><span class="calibre1">Nasıl doğar,</span></i> <span class="calibre1"><i class="calibre5">neyle beslenir?</i></span></p>

    <p class="MsoNormal"><span class="calibre1">Koro: <i class="calibre5">Söyle, söyle.</i></span></p>

    <p class="MsoNormal"><i class="calibre5"><span class="calibre1">Gözlerde başlar önce Sevda,</span></i></p>

    <p class="MsoNormal"><i class="calibre5"><span class="calibre1">Bakışlarla beslenir ve bir anda</span></i></p>

    <p class="MsoNormal"><i class="calibre5"><span class="calibre1">Ölür kalır kendi beşiğinde.</span></i></p>

    <p class="MsoNormal"><i class="calibre5"><span class="calibre1">Hadi çan çalalım ardından;</span></i></p>

    <p class="MsoNormal"><i class="calibre5"><span class="calibre1">Hep birlikte: dan dan, dan dan!</span></i></p>

    <p class="MsoNormal"><span class="calibre1">Koro: <i class="calibre5">Dan dan, dan dan</i>.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Dış görünüş bazen hiç de yansıtmaz gerçeği;</span></p>

    <p class="MsoNormal"><span class="calibre1">Oysa dünya hep gösterişe kanmıştır.</span></p>

    <p class="MsoNormal"><span class="calibre1">Adaleti alalım: Duruşma sırasında,</span></p>

    <p class="MsoNormal"><span class="calibre1">Şöyle zarif sözlerle terbiye edilip sunulsa,</span></p>

    <p class="MsoNormal"><span class="calibre1">Gizlenmeyecek kötülük, örtülemeyecek yolsuzluk var mı?</span></p>

    <p class="MsoNormal"><span class="calibre1">Dinde, her zaman ortaya çıkan yanlış görüşleri,</span></p>

    <p class="MsoNormal"><span class="calibre1">Saçmalıkları düşünün:</span></p>

    <p class="MsoNormal"><span class="calibre1">Bunların içinde bir tane var mı ki,</span></p>

    <p class="MsoNormal"><span class="calibre1">Bilgiç'in biri çıkıp da</span></p>

    <p class="MsoNormal"><span class="calibre1">Kutsal kitapların birinde ona dayanak bulmasın,</span></p>

    <p class="MsoNormal"><span class="calibre1">Allı pullu sözlerle akla yakın göstermesin.</span></p>

    <p class="MsoNormal"><span class="calibre1">Ne denli katıksız olursa olsun,</span></p>

    <p class="MsoNormal"><span class="calibre1">Dışardan bakıldığında iyi yanı bulunmayacak</span></p>

    <p class="MsoNormal"><span class="calibre1">Kötülük yoktur yeryüzünde.</span></p>

    <p class="MsoNormal"><span class="calibre1">Yürekleri kum tepelerindeki basamaklar kadar sahte</span></p>

    <p class="MsoNormal"><span class="calibre1">Kimbilir kaç ödleğin suratında</span></p>

    <p class="MsoNormal"><span class="calibre1">Herkül'le çatık kaşlı Mars'ın sakalını görürsünüz; (<i class="calibre5"><sup class="calibre7">66</sup>)</i></span></p>

    <p class="MsoNormal"><span class="calibre1">İçlerine bakın, ciğerleri sütbeyazdır. (<sup class="calibre7">67</sup>)</span></p>

    <p class="MsoNormal"><span class="calibre1">Uzattıkları o sözüm ona yiğitlik çıkıntısıyla</span></p>

    <p class="MsoNormal"><span class="calibre1">Bahadır olduk sanırlar. Güzelliğe bakın:</span></p>

    <p class="MsoNormal"><span class="calibre1">Tartıyla alınıyor artık ve mucize yaratıyor;</span></p>

    <p class="MsoNormal"><span class="calibre1">Ne kadar bol kullanılırsa</span></p>

    <p class="MsoNormal"><span class="calibre1">O kadar hafifletiyor insanı. (<sup class="calibre7">68</sup>)</span></p>

    <p class="MsoNormal"><span class="calibre1">İşte o sözüm ona güzellerin başındaki,</span></p>

    <p class="MsoNormal"><span class="calibre1">Dalga dalga, yılan gibi kıvrımlı,</span></p>

    <p class="MsoNormal"><span class="calibre1">Rüzgârla cilveleşip oynaşan bukleler de</span></p>

    <p class="MsoNormal"><span class="calibre1">Çoğu kez, çoktan kurukafa olmuş mezarda yatan</span></p>

    <p class="MsoNormal"><span class="calibre1">Başka bir kelleden kalma mirastır. (<sup class="calibre7">69</sup>)</span></p>

    <p class="MsoNormal"><span class="calibre1">İşte böyle, süs dediğin,</span></p>

    <p class="MsoNormal"><span class="calibre1">Tehlike dolu denizin aldatıcı kıyışıdır;</span></p>

    <p class="MsoNormal"><span class="calibre1">Hintli güzelin yüzündeki göz alıcı tül peçedir; (<sup class="calibre7">70</sup>)</span></p>

    <p class="MsoNormal"><span class="calibre1">Kısacası, en akıllı insanları bile tuzağa düşürmek için</span></p>

    <p class="MsoNormal"><span class="calibre1">Yalan dolanla dolu şu devrin büründüğü</span></p>

    <p class="MsoNormal"><span class="calibre1">Doğruluk kisvesidir.</span></p>

    <p class="MsoNormal"><span class="calibre1">O halde, sen ey alımlı altın,</span></p>

    <p class="MsoNormal"><span class="calibre1">Midas'ın sert lokması, istemiyorum seni! (<sup class="calibre7">71</sup>)</span></p>

    <p class="MsoNormal"><span class="calibre1">Seni de istemiyorum, herkesin uşağı,</span></p>

    <p class="MsoNormal"><span class="calibre1">Soluk yüzlü sefil! (<sup class="calibre7">72</sup>) Oysa sen, yalın kurşun,</span></p>

    <p class="MsoNormal"><span class="calibre1">Vaatte bulunmak bir yana, tehdit eder gibisin;</span></p>

    <p class="MsoNormal"><span class="calibre1">Ama senin sadeliğin, parlak sözlerden çok etkiledi beni.</span></p>

    <p class="MsoNormal"><span class="calibre1">Sonu sevinç olsun diyorum</span></p>

    <p class="MsoNormal"><span class="calibre1">Ve işte seçiyorum seni!</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><i class="calibre5"><span class="calibre1">(Kendi kendine)</span></i></p>

    <p class="MsoNormal"><span class="calibre1">Nasıl da uçup gitti tüm öteki duygular;</span></p>

    <p class="MsoNormal"><span class="calibre1">Ne kuşku dolu düşünce kaldı, ne yersiz çaresizlik;</span></p>

    <p class="MsoNormal"><span class="calibre1">Ne tir tir titreten korku, ne yeşil gözlü kıskançlık.</span></p>

    <p class="MsoNormal"><span class="calibre1">Ah aşk, kendini topla, dizginle coşkunu!</span></p>

    <p class="MsoNormal"><span class="calibre1">Sevincine gem vur, aşırıya kaçma!</span></p>

    <p class="MsoNormal"><span class="calibre1">Fazla geliyor artık verdiğin mutluluk bana;</span></p>

    <p class="MsoNormal"><span class="calibre1">Biraz azaltmazsan, tıkanıp ölebilirim.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Bakalım ne var burda? <i class="calibre5">(Kurşun sandığı açar.)</i></span></p>

    <p class="MsoNormal"><span class="calibre1">Güzel Portia'nın resmi! Hangi tanrısal güç</span></p>

    <p class="MsoNormal"><span class="calibre1">Yaratılanın kendisine bu kadar yaklaşabildi? (73)</span></p>

    <p class="MsoNormal"><span class="calibre1">Bu gözler oynuyor mu? Yoksa,</span></p>

    <p class="MsoNormal"><span class="calibre1">Benim gözbebeklerimin üstüne bindikleri için mi</span></p>

    <p class="MsoNormal"><span class="calibre1">Hareketli görünüyorlar? Bal gibi soluğuyla</span></p>

    <p class="MsoNormal"><span class="calibre1">Aralanmış dudakları. Tatlı dostları ayırmaya</span></p>

    <p class="MsoNormal"><span class="calibre1">Böylesi tatlı engel ister. (<sup class="calibre7">74</sup>)</span></p>

    <p class="MsoNormal"><span class="calibre1">İşte ressam surda saçlarını işlerken,</span></p>

    <p class="MsoNormal"><span class="calibre1">Örümcek rolünü üstlenmiş ve altından bir ağ örmüş;</span></p>

    <p class="MsoNormal"><span class="calibre1">Sineğin ağa düştüğünden çok daha çabuk</span></p>

    <p class="MsoNormal"><span class="calibre1">Erkeklerin yüreği tuzağa düşsün diye.</span></p>

    <p class="MsoNormal"><span class="calibre1">Hele gözleri!</span></p>

    <p class="MsoNormal"><span class="calibre1">Nasıl görebilmiş de yapmış o gözleri?</span></p>

    <p class="MsoNormal"><span class="calibre1">Çünkü daha o gözlerden birinin resmi bittiği anda,</span></p>

    <p class="MsoNormal"><span class="calibre1">Ortaya çıkan göz, eşsiz gücüyle,</span></p>

    <p class="MsoNormal"><span class="calibre1">Ressamın iki gözünü de kör ederdi;</span></p>

    <p class="MsoNormal"><span class="calibre1">Kendini de yoldaşsız bırakırdı bence.</span></p>

    <p class="MsoNormal"><span class="calibre1">Yine de, övgülerim aslında nasıl</span></p>

    <p class="MsoNormal"><span class="calibre1">Bu gölgenin (75) değerini biçmede yetersiz kalıyorsa,</span></p>

    <p class="MsoNormal"><span class="calibre1">Bu gölge de aslının ardında topallıyor.</span></p>

    <p class="MsoNormal"><span class="calibre1">İşte kaderimi içinde saklayan kâğıt dürümü:</span></p>

    <p class="MsoNormal"><i class="calibre5"><span class="calibre1">Seçimini yaparken görünüşe kanmıyorsun;</span></i></p>

    <p class="MsoNormal"><i class="calibre5"><span class="calibre1">Bahtın her zaman açık, seçimin hep doğru olsun.</span></i></p>

    <p class="MsoNormal"><i class="calibre5"><span class="calibre1">Talih kuşu basma konduğuna göre,</span></i></p>

    <p class="MsoNormal"><i class="calibre5"><span class="calibre1">Aramayı bırak artık, razı ol kaderine.</span></i></p>

    <p class="MsoNormal"><i class="calibre5"><span class="calibre1">Yaptığın seçim hoşuna gittiyse,</span></i></p>

    <p class="MsoNormal"><i class="calibre5"><span class="calibre1">Kısmetin seni mutlu ettiyse,</span></i></p>

    <p class="MsoNormal"><i class="calibre5"><span class="calibre1">Eşin nerdeyse git yanına şimdi</span></i></p>

    <p class="MsoNormal"><i class="calibre5"><span class="calibre1">Ve onu öperek göster sevdiğini.</span></i></p>

    <p class="MsoNormal"><span class="calibre1">Çok kibar bir kâğıtmış bu. Sevgili bayan, izninizle,</span></p>

    <p class="MsoNormal"><span class="calibre1">Talimat aldım burdan, vermek ve almak üzere.</span></p>

    <p class="MsoNormal"><i class="calibre5"><span class="calibre1">(Portia'yı öper.)</span></i></p>

    <p class="MsoNormal"><span class="calibre1">Hani ödül için yarışan iki kişiden biri,</span></p>

    <p class="MsoNormal"><span class="calibre1">Gözlerden anlar ya beğenildiğini;</span></p>

    <p class="MsoNormal"><span class="calibre1">Alkışlarla çığlıklar kulağında çınlar,</span></p>

    <p class="MsoNormal"><span class="calibre1">Bir yandan başı döner - içinde hâlâ kuşkular -</span></p>

    <p class="MsoNormal"><span class="calibre1">Elinde olmadan sorar ya kendine,</span></p>

    <p class="MsoNormal"><span class="calibre1">Övgü dolu bu alkışlar bana mı acaba diye;</span></p>

    <p class="MsoNormal"><span class="calibre1">İşte böyle, üç kere güzel bayan,</span></p>

    <p class="MsoNormal"><span class="calibre1">Burda durup soracağım ben de her an:</span></p>

    <p class="MsoNormal"><i class="calibre5"><span class="calibre1">İnanmayacağım hepsi doğru mu gerçekten,</span></i></p>

    <p class="MsoNormal"><span class="calibre1">Sizin olurunuz, imzanız, onayınız gelmeden.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Lord Bassanio, işte beni durduğum yerde,</span></p>

    <p class="MsoNormal"><span class="calibre1">Olduğum gibi görüyorsunuz.</span></p>

    <p class="MsoNormal"><span class="calibre1">Yalnızca kendim için olsa,</span></p>

    <p class="MsoNormal"><span class="calibre1">Aşırıya kaçmazdım dileklerimde,</span></p>

    <p class="MsoNormal"><span class="calibre1">Çok daha üstün olsaydım demezdim.</span></p>

    <p class="MsoNormal"><span class="calibre1">Ama sizin için,</span></p>

    <p class="MsoNormal"><span class="calibre1">Keşke üç kere yirmi defa kendim olsaydım diyorum;</span></p>

    <p class="MsoNormal"><span class="calibre1">Bin kere daha güzel, on bin kere daha zengin.</span></p>

    <p class="MsoNormal"><span class="calibre1">Sizin gözünüzde yükselebilmek için,</span></p>

    <p class="MsoNormal"><span class="calibre1">Erdemde, güzellikte, varlıkta, dostlarda,</span></p>

    <p class="MsoNormal"><span class="calibre1">Bilinen sayıları aşabilseydim keşke.</span></p>

    <p class="MsoNormal"><span class="calibre1">Oysa sahip olduğum her şeyle, sonuçta bir hiçim.</span></p>

    <p class="MsoNormal"><span class="calibre1">Eğitimsiz, görgüsüz, deneyimsiz bir kız işte.</span></p>

    <p class="MsoNormal"><span class="calibre1">Ama yine de mutluysa eğer o kız,</span></p>

    <p class="MsoNormal"><span class="calibre1">Öğrenemeyecek kadar aptal değil de ondan.</span></p>

    <p class="MsoNormal"><span class="calibre1">Ama biliyor musunuz ne zaman tadacak en büyük mutluluğu:</span></p>

    <p class="MsoNormal"><span class="calibre1">Narin ruhunu eğitilsin diye size;</span></p>

    <p class="MsoNormal"><span class="calibre1">Lorduna, öğretmenine, kralına bıraktığı zaman.</span></p>

    <p class="MsoNormal"><span class="calibre1">Benliğim ve benim olan her şey</span></p>

    <p class="MsoNormal"><span class="calibre1">Şimdi size aktarıldı, sizin oldu.</span></p>

    <p class="MsoNormal"><span class="calibre1">Şimdiye dek bu güzel konağın sahibi,</span></p>

    <p class="MsoNormal"><span class="calibre1">Hizmetkârların efendisi, kendimin ecesi bendim.</span></p>

    <p class="MsoNormal"><span class="calibre1">Şimdi, şu anda ise artık, bu ev,</span></p>

    <p class="MsoNormal"><span class="calibre1">Bu hizmetkârlar ve şu karşınızdaki ben,</span></p>

    <p class="MsoNormal"><span class="calibre1">Siz lordumun olduk. Bu yüzükle birlikte</span></p>

    <p class="MsoNormal"><span class="calibre1">Size veriyorum onları. Ondan ayrılır,</span></p>

    <p class="MsoNormal"><span class="calibre1">Onu kaybeder ya da birine verirseniz,</span></p>

    <p class="MsoNormal"><span class="calibre1">Aşkınız da son bulacak benim için artık,</span></p>

    <p class="MsoNormal"><span class="calibre1">İlişkimize son vermeye hakkım olacak.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Bayan, dilimi bağladınız benim.</span></p>

    <p class="MsoNormal"><span class="calibre1">Damarlarımdaki kan konuşuyor şu anda</span></p>

    <p class="MsoNormal"><span class="calibre1">Ve öylesine karıştı ki tüm yetilerim;</span></p>

    <p class="MsoNormal"><span class="calibre1">Sevilen bir hükümdarın yaptığı</span></p>

    <p class="MsoNormal"><span class="calibre1">Güzel konuşmadan hoşlanan kalabalıktan</span></p>

    <p class="MsoNormal"><span class="calibre1">Nasıl bir uğultu gelirse;</span></p>

    <p class="MsoNormal"><span class="calibre1">Bireylerden çıkarken anlamı olan sesler,</span></p>

    <p class="MsoNormal"><span class="calibre1">Kitlede nasıl anlamsız tek bir sese,</span></p>

    <p class="MsoNormal"><span class="calibre1">Hem açığa vurulan, hem vurulmayan</span></p>

    <p class="MsoNormal"><span class="calibre1">Bir mutluluk ifadesine dönüşürse,</span></p>

    <p class="MsoNormal"><span class="calibre1">Tıpkı öyle benim halim de.</span></p>

    <p class="MsoNormal"><span class="calibre1">Ama, eğer bu yüzük bu parmaktan ayrılırsa,</span></p>

    <p class="MsoNormal"><span class="calibre1">Can da bu bedenden ayrılacak demek.</span></p>

    <p class="MsoNormal"><span class="calibre1">"Bassanio öldü," deyin, hiç çekinmeyin o zaman.</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">Sayın lordum ve hanımım, şimdi sıra,</span></p>

    <p class="MsoNormal"><span class="calibre1">Baştan beri burda durup</span></p>

    <p class="MsoNormal"><span class="calibre1">Dileklerinin yerine geldiğini gören bizde:</span></p>

    <p class="MsoNormal"><span class="calibre1">Kutlu olsun sizlere! Kutlu olsun lordum ve hanımım!</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Lordum Bassanio ve sevgili bayan,</span></p>

    <p class="MsoNormal"><span class="calibre1">Size gönlünüzce mutluluk dilerim;</span></p>

    <p class="MsoNormal"><span class="calibre1">Yeter ki bendekilerden istemeyin!</span></p>

    <p class="MsoNormal"><span class="calibre1">Ancak, ne olur izin verin,</span></p>

    <p class="MsoNormal"><span class="calibre1">Sizler aranızdaki sevgi sözleşmesini</span></p>

    <p class="MsoNormal"><span class="calibre1">Resmiyete dökmeye niyetlendiğiniz gün,</span></p>

    <p class="MsoNormal"><span class="calibre1">Ben de evleneyim.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Tüm kalbimle, yeter ki sen bir eş bul.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Teşekkürler Sayın Lordum, siz bana buldunuz bile.</span></p>

    <p class="MsoNormal"><span class="calibre1">Gözlerim sizinkiler kadar acardır Lordum:</span></p>

    <p class="MsoNormal"><span class="calibre1">Siz hanımı gördünüz, ben yardımcısını;</span></p>

    <p class="MsoNormal"><span class="calibre1">Siz sevdiniz, ben sevdim. Fazla oyalanmak</span></p>

    <p class="MsoNormal"><span class="calibre1">Size nasıl yakışmazsa bana da yakışmaz.</span></p>

    <p class="MsoNormal"><span class="calibre1">Sizin kaderiniz surdaki sandıklara bağlıydı;</span></p>

    <p class="MsoNormal"><span class="calibre1">Benimki de öyleymiş anlaşılan.</span></p>

    <p class="MsoNormal"><span class="calibre1">Gönlünü kazanmak için dökmediğim ter kalmadı;</span></p>

    <p class="MsoNormal"><span class="calibre1">Aşk yeminleri etmekten, durmadan and içmekten</span></p>

    <p class="MsoNormal"><span class="calibre1">Ağzımın çatısı kurudu. Sonunda,</span></p>

    <p class="MsoNormal"><span class="calibre1">Verilen sözlere güven olursa,</span></p>

    <p class="MsoNormal"><span class="calibre1">Şurdaki güzel bayandan söz aldım:</span></p>

    <p class="MsoNormal"><span class="calibre1">Hanımı kısmetinize çıkarsa,</span></p>

    <p class="MsoNormal"><span class="calibre1">O da aşkıma karşılık verecekti.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Doğru mu bu, Nerissa?</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">Evet bayan, sizce de uygunsa eğer.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Peki sen Gratiano, senin de niyetin ciddi mi?</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Evet Lordum, inanın.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Evliliğiniz düğün şölenimize büyük onur katacak.</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><i class="calibre5"><span class="calibre1">(Nerissa'ya)</span></i></p>

    <p class="MsoNormal"><span class="calibre1">İlk oğlan çocuk için bin dukaya bahse girelim onlarla.</span></p>

    <p class="MsoNormal"><span class="calibre1">NERISSA</span></p>

    <p class="MsoNormal"><span class="calibre1">Ne? Para mı koyalım yani bu işe?</span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Yok canım, parayla keyfi çıkmaz o işin, boşver sen.</span></p>

    <p class="MsoNormal"><span class="calibre1">Şu gelenler de kim? Lorenzo'yla o imansız! <sup class="calibre7">(76)</sup></span></p>

    <p class="MsoNormal"><span class="calibre1">Hey, Venedikli eski dostum Salerio da burda!</span></p>

    <p class="MsoNormal"><i class="calibre5"><span class="calibre1">(Lorenzo, ]essica ve Salerio - Venedik'ten bir haberci - girer.)</span></i></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Lorenzo ve Salerio, hoş geldiniz;</span></p>

    <p class="MsoNormal"><span class="calibre1">Tabii benim buradaki yeni durumum,</span></p>

    <p class="MsoNormal"><span class="calibre1">Size hoş geldiniz deme yetkisi veriyorsa bana! <i class="calibre5">(Portia'ya)</i></span></p>

    <p class="MsoNormal"><span class="calibre1">İzninle,</span></p>

    <p class="MsoNormal"><span class="calibre1">Bu candan dostlarıma ve vatandaşlarıma,</span></p>

    <p class="MsoNormal"><span class="calibre1">Sevgili Portia, hoş geldiniz demek istiyorum.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Ben de Lordum, her ikisi de hoş geldi.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Teşekkür ederim efendim. Aslında Lordum,</span></p>

    <p class="MsoNormal"><span class="calibre1">Ben buraya sizi görmek niyetiyle gelmemiştim.</span></p>

    <p class="MsoNormal"><span class="calibre1">Ama yolda Salerio'ya rastladım;</span></p>

    <p class="MsoNormal"><span class="calibre1">O kadar ısrar etti ki, birlikte gelmek zorunda kaldım.</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Ettim Lordum ve nedeni de var.</span></p>

    <p class="MsoNormal"><span class="calibre1">Signior Antonio selamlarını gönderiyor.</span></p>

    <p class="MsoNormal"><i class="calibre5"><span class="calibre1">(Bassanio'ya bir mektup verir.)</span></i></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Mektubu açmadan önce söyle ne olur,</span></p>

    <p class="MsoNormal"><span class="calibre1">Can dostum nasıl?</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Moralini saymazsanız, kötü sayılmaz Lordum;</span></p>

    <p class="MsoNormal"><span class="calibre1">İyi de sayılmaz - tabii moralini saymazsanız. (<sup class="calibre7">77)</sup> Şu mektup açıklıyor durumunu.</span></p>

    <p class="MsoNormal"><i class="calibre5"><span class="calibre1">(Bassanio mektubu</span></i> <span class="calibre1"><i class="calibre5">açar.)</i></span></p>

    <p class="MsoNormal"><span class="calibre1">GRATIANO —</span></p>

    <p class="MsoNormal"><span class="calibre1">Nerissa, şu yabancı hanımı neşelendir biraz;</span></p>

    <p class="MsoNormal"><span class="calibre1">Hoş geldin de. Ver elini Salerio;</span></p>

    <p class="MsoNormal"><span class="calibre1">Venedik'ten ne haberler var?</span></p>

    <p class="MsoNormal"><span class="calibre1">Tüccarların kralı, dostumuz Antonio nasıl?</span></p>

    <p class="MsoNormal"><span class="calibre1">Biliyorum, başarımıza sevinecektir.</span></p>

    <p class="MsoNormal"><span class="calibre1">Jason'larız biz, postu bulduk.<sup class="calibre7">(78)</sup></span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Keşke onun kaybettiği postu bulmuş olsaydınız.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><i class="calibre5"><span class="calibre1">(Kendi kendine)</span></i></p>

    <p class="MsoNormal"><span class="calibre1">O kâğıtta çok can sıkıcı şeyler olduğu</span></p>

    <p class="MsoNormal"><span class="calibre1">Bassanio'nun yanaklarının rengini çaldığından belli.</span></p>

    <p class="MsoNormal"><span class="calibre1">Yakın bir dostu öldü belki de;</span></p>

    <p class="MsoNormal"><span class="calibre1">Yoksa, böyle metin bir insanı</span></p>

    <p class="MsoNormal"><span class="calibre1">Dünyada başka hiçbir şey bu kadar sarsamazdı.</span></p>

    <p class="MsoNormal"><span class="calibre1">O ne? Gittikçe de kötüleşiyor galiba!</span></p>

    <p class="MsoNormal"><i class="calibre5"><span class="calibre1">(Bassanio'nun yanma gider.)</span></i></p>

    <p class="MsoNormal"><span class="calibre1">İzninle Bassanio, ben senin yarın sayılırım;</span></p>

    <p class="MsoNormal"><span class="calibre1">O halde, bu kâğıdın sana anlattığı şeylerin de</span></p>

    <p class="MsoNormal"><span class="calibre1">Yarısı benim olmalı.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Ah, tatlı Portia,</span></p>

    <p class="MsoNormal"><span class="calibre1">Şimdiye dek kâğıt üzerinde gördüğüm</span></p>

    <p class="MsoNormal"><span class="calibre1">En tatsız kelimeler var burda. Anlayışlı bayan,</span></p>

    <p class="MsoNormal"><span class="calibre1">Aşkımı sana ilk açtığımda her şeyi anlatmış</span></p>

    <p class="MsoNormal"><span class="calibre1">Ve varım yoğum damarlarımda akıyor demiştim.</span></p>

    <p class="MsoNormal"><span class="calibre1">Bir beyefendi olarak da doğruyu söylemiştim.</span></p>

    <p class="MsoNormal"><span class="calibre1">Yine de, sevgili bayan, göreceksin;</span></p>

    <p class="MsoNormal"><span class="calibre1">Hiçbir şeyim yok derken,</span></p>

    <p class="MsoNormal"><span class="calibre1">Meğer nasıl da övünüyormuşum!</span></p>

    <p class="MsoNormal"><span class="calibre1">Varım yoğum bir hiç demek yerine,</span></p>

    <p class="MsoNormal"><span class="calibre1">Hiçten de kötü demeliymişim aslında.</span></p>

    <p class="MsoNormal"><span class="calibre1">Doğrusunu istersen, para durumumu düzelteyim diye,</span></p>

    <p class="MsoNormal"><span class="calibre1">Yakın bir dosta borçlandım;</span></p>

    <p class="MsoNormal"><span class="calibre1">Dostumu da can düşmanına borçlandırdım.</span></p>

    <p class="MsoNormal"><span class="calibre1">Şimdi bu mektup geldi.</span></p>

    <p class="MsoNormal"><span class="calibre1">Kâğıdı dostumun bedeni;</span></p>

    <p class="MsoNormal"><span class="calibre1">İçindeki her kelime ise açık bir yara.</span></p>

    <p class="MsoNormal"><span class="calibre1">Akan her damla kanla canı gidiyor.</span></p>

    <p class="MsoNormal"><span class="calibre1">Peki Salerio, malının hepsini kaybettiği doğru mu?</span></p>

    <p class="MsoNormal"><span class="calibre1">Hiç mi kurtulan yok yani?</span></p>

    <p class="MsoNormal"><span class="calibre1">Trablus'tan, Meksika ve İngiltere'den,</span></p>

    <p class="MsoNormal"><span class="calibre1">Lizbon'dan, Berberistan'dan ve Hindistan'dan gelen</span></p>

    <p class="MsoNormal"><span class="calibre1">Ticaret gemilerinin hiçbiri</span></p>

    <p class="MsoNormal"><span class="calibre1">Gemilerin baş belası kayalıkların</span></p>

    <p class="MsoNormal"><span class="calibre1">Ölümcül darbelerinden kaçınamadı öyle mi?</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Biri bile kurtulamadı Lordum.</span></p>

    <p class="MsoNormal"><span class="calibre1">Ayrıca, görünüşe bakılırsa, artık</span></p>

    <p class="MsoNormal"><span class="calibre1">Borcunu ödemeye yetecek parayı bulsa bile</span></p>

    <p class="MsoNormal"><span class="calibre1">Yahudi almayacak. Ömrümde hiç,</span></p>

    <p class="MsoNormal"><span class="calibre1">İnsan biçiminde olup da, böyle gözü dönmüş,</span></p>

    <p class="MsoNormal"><span class="calibre1">Bir insanı yok etmeyi böyle kafasına koymuş</span></p>

    <p class="MsoNormal"><span class="calibre1">Yaratık görmedim.</span></p>

    <p class="MsoNormal"><span class="calibre1">Sabah akşam Dük'ün kapısını aşındırıyor;</span></p>

    <p class="MsoNormal"><span class="calibre1">"Adalet yerine gelmezse,</span></p>

    <p class="MsoNormal"><span class="calibre1">Nerde kaldı devletin özgürlüğü,"</span></p>

    <p class="MsoNormal"><span class="calibre1">Diye tehditler savuruyor.</span></p>

    <p class="MsoNormal"><span class="calibre1">Yirmi tüccar, Dük'ün kendisi,</span></p>

    <p class="MsoNormal"><span class="calibre1">Devletin en ulu kişileri</span></p>

    <p class="MsoNormal"><span class="calibre1">Onunla konuşmaya çalıştılar.</span></p>

    <p class="MsoNormal"><span class="calibre1">Ama kimse onu haince talebinden vazgeçiremedi:</span></p>

    <p class="MsoNormal"><span class="calibre1">"Hak, adalet, anlaşma" diyor,</span></p>

    <p class="MsoNormal"><span class="calibre1">Başka bir şey demiyor.</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Ben yanındayken, yurttaşları Tubal ve Chus'a</span></p>

    <p class="MsoNormal"><span class="calibre1">Yemin ettiğini duymuştum:</span></p>

    <p class="MsoNormal"><span class="calibre1">"Alacağımın yirmi katını verseler,</span></p>

    <p class="MsoNormal"><span class="calibre1">Yine de Antonio'nun etini isterim," diye.</span></p>

    <p class="MsoNormal"><span class="calibre1">Bence, Lordum, yasalar, yetkililer ve devlet gücü</span></p>

    <p class="MsoNormal"><span class="calibre1">Onu durduramazsa,</span></p>

    <p class="MsoNormal"><span class="calibre1">Zavallı Antonio çok kötü duruma düşecek.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">O yakın dostun mu başı böyle dertte olan?</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Hem de en yakın dostum, tanıdığım en iyi insan,</span></p>

    <p class="MsoNormal"><span class="calibre1">Başkalarına yardım dendiğinde,</span></p>

    <p class="MsoNormal"><span class="calibre1">İnsanların en iyi niyetlisi, en yorulmak bilmezi.</span></p>

    <p class="MsoNormal"><span class="calibre1">Öyle biri ki,</span></p>

    <p class="MsoNormal"><span class="calibre1">Bugün İtalya'da soluk alan insanların birinde bile</span></p>

    <p class="MsoNormal"><span class="calibre1">Eski Romalı onurunu</span></p>

    <p class="MsoNormal"><span class="calibre1">Ondaki kadar açık göremezsin.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Yahudi'ye ne kadar borcu var?</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Benim için, üç bin duka.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Ne, hepsi o kadar mı?</span></p>

    <p class="MsoNormal"><span class="calibre1">Altı bin ver, yırt at anlaşmayı.</span></p>

    <p class="MsoNormal"><span class="calibre1">Anlattığın gibi bir dostun, Bassanio yüzünden</span></p>

    <p class="MsoNormal"><span class="calibre1">Saçının bir telini kaybetmesindense</span></p>

    <p class="MsoNormal"><span class="calibre1">İkiyle çarp altı bini, onu da üçe katla daha iyi.</span></p>

    <p class="MsoNormal"><span class="calibre1">Önce benimle kiliseye gel ve karım de bana;</span></p>

    <p class="MsoNormal"><span class="calibre1">Sonra da hemen Venedik'e, dostuna git.</span></p>

    <p class="MsoNormal"><span class="calibre1">Çünkü, iç huzurun olmadıkça,</span></p>

    <p class="MsoNormal"><span class="calibre1">Portia'nın yanında yatmak yok sana.</span></p>

    <p class="MsoNormal"><span class="calibre1">Bu ufak borcu yirmi kere ödemeye yetecek</span></p>

    <p class="MsoNormal"><span class="calibre1">Altın olacak yanında.</span></p>

    <p class="MsoNormal"><span class="calibre1">Borç ödendikten sonra, sadık dostunu da getir buraya.</span></p>

    <p class="MsoNormal"><span class="calibre1">Bu arada yardımcım Nerissa'yla ben de,</span></p>

    <p class="MsoNormal"><span class="calibre1">Kızlarla dullar nasıl yaşıyorsa öyle yaşarız.</span></p>

    <p class="MsoNormal"><span class="calibre1">Hadi artık, düğün günü gideceğine göre,</span></p>

    <p class="MsoNormal"><span class="calibre1">Yüzün gülsün dostlarına, neşeli ol.</span></p>

    <p class="MsoNormal"><span class="calibre1">Bana pahalıya geldin doğrusu;</span></p>

    <p class="MsoNormal"><span class="calibre1">Onun için, sevgim de paha biçilmez olacak.</span></p>

    <p class="MsoNormal"><span class="calibre1">Hele dostundan gelen şu mektubu bir dinleyelim.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">(Okur)</span></p>

    <p class="MsoNormal"><i class="calibre5"><span class="calibre1">Sevgili Bassanio, gemilerimin hepsi kayboldu, alacaklılarım zalimleşiyor, durumum çok kötü, Yahudi'yle yaptığım anlaşmanın günü geldi ve ödemeyi yaptıktan sonra yaşamam imkânsız olduğundan seninle de aramızda artık alacak verecek kalmadı; ama hiç değilse ölmeden önce seni görebilseydim. Yine de sen bilirsin; eğer sevgin buraya gelmeni sağlama ya yetmezse, mektuba boşver.</span></i></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Oh sevgilim, hemen hazırlığını yap ve git!</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Senin rızanı aldığıma göre, acele etmek en iyisi;</span></p>

    <p class="MsoNormal"><span class="calibre1">Ama buraya geri dönene kadar, inan ki,</span></p>

    <p class="MsoNormal"><span class="calibre1">Ne bir döşek beni taşımaktan suçlu olacak;</span></p>

    <p class="MsoNormal"><span class="calibre1">Ne de aramıza durup dinlenme girecek.</span></p>

    <p class="MsoNormal"><i class="calibre5"><span class="calibre1">(Çıkarlar.)</span></i></p>

    <p class="MsoNormal"><span class="calibre1">Üçüncü Sahne</span></p>

    <p class="MsoNormal"><i class="calibre5"><span class="calibre1">(Venedik'te bir sokak. Yahudi Shylock, Solanio, Antonio ve Zindancı girer.)</span></i></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Zindancı, dikkat et ona!</span></p>

    <p class="MsoNormal"><span class="calibre1">Merhametten söz etmeyin bana!</span></p>

    <p class="MsoNormal"><span class="calibre1">Karşılıksız para veren budala bu işte.</span></p>

    <p class="MsoNormal"><span class="calibre1">Zindancı, dikkat et ona.</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Ama dinle bak, iyi yürekli Shylock.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Hakkımı isterim; hakkıma karşı konuşma.</span></p>

    <p class="MsoNormal"><span class="calibre1">Hakkımı alacağıma yemin ettim.</span></p>

    <p class="MsoNormal"><span class="calibre1">Hiçbir gerekçen yokken bana "köpek" demiştin;</span></p>

    <p class="MsoNormal"><span class="calibre1">Ben köpek olduğuma göre, dişlerimden sakın.</span></p>

    <p class="MsoNormal"><span class="calibre1">Adalet istiyorum Dük'ten.</span></p>

    <p class="MsoNormal"><span class="calibre1">Bana bak, seni aşağılık zindancı,</span></p>

    <p class="MsoNormal"><span class="calibre1">Adam istedi diye onunla böyle dolaşacak kadar</span></p>

    <p class="MsoNormal"><span class="calibre1">Şapşal olmana şaşıyorum.</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Rica ediyorum, dinle beni.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Ben hakkımı isterim. Seni dinlemek istemiyorum</span></p>

    <p class="MsoNormal"><span class="calibre1">Hakkımı istiyorum; bunun için de artık konuşma.</span></p>

    <p class="MsoNormal"><span class="calibre1">O sümsük ve bön budalalardan sanmayın beni:</span></p>

    <p class="MsoNormal"><span class="calibre1">Öyle Hıristiyan yalvarmaları karşısında</span></p>

    <p class="MsoNormal"><span class="calibre1">Baş sallayacak, insafa gelecek, duygulanacak,</span></p>

    <p class="MsoNormal"><span class="calibre1">Gevşeyecek biri değilim ben.</span></p>

    <p class="MsoNormal"><span class="calibre1">Bırakın peşimi. Konuşmayın benimle.</span></p>

    <p class="MsoNormal"><span class="calibre1">Ben hakkımı isterim.</span></p>

    <p class="MsoNormal"><i class="calibre5"><span class="calibre1">(Çıkar.)</span></i></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">İnsan içinde yaşayan</span></p>

    <p class="MsoNormal"><span class="calibre1">Bundan inatçı köpek görmedim.</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Bırak gitsin.</span></p>

    <p class="MsoNormal"><span class="calibre1">Boş yere peşinden gidip yalvarmayacağım artık.</span></p>

    <p class="MsoNormal"><span class="calibre1">Canımı istiyor o, nedenini de iyi biliyorum:</span></p>

    <p class="MsoNormal"><span class="calibre1">Bana gelip ondan yakınan borçlularından çoğunu</span></p>

    <p class="MsoNormal"><span class="calibre1">Elinden kurtarmıştım.</span></p>

    <p class="MsoNormal"><span class="calibre1">Bu yüzden nefret ediyor benden.</span></p>

    <p class="MsoNormal"><span class="calibre1">SOLANIO —</span></p>

    <p class="MsoNormal"><span class="calibre1">Bence Dük</span></p>

    <p class="MsoNormal"><span class="calibre1">Bu anlaşmanın uygulanmasına kesin izin vermez.</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Dük adaletin işleyişine engel olamaz.</span></p>

    <p class="MsoNormal"><span class="calibre1">Venedik'te bizimle birlikte yaşayan yabancıların</span></p>

    <p class="MsoNormal"><span class="calibre1">Sahip oldukları hakları inkâr edersek,</span></p>

    <p class="MsoNormal"><span class="calibre1">Devletin adalet anlayışına gölge düşer.</span></p>

    <p class="MsoNormal"><span class="calibre1">Hem şehrin ticareti ve kazancı,</span></p>

    <p class="MsoNormal"><span class="calibre1">Yabancı ülkelerle yapılan işlere bağlı.</span></p>

    <p class="MsoNormal"><span class="calibre1">İyisi mi sen git. Bu dertler ve uğradığım kayıplar,</span></p>

    <p class="MsoNormal"><span class="calibre1">O kadar yıprattı ki beni,</span></p>

    <p class="MsoNormal"><span class="calibre1">Yarın o kanlı alacaklıma verecek</span></p>

    <p class="MsoNormal"><span class="calibre1">Yarım kilo et kalmadı nerdeyse üstümde.</span></p>

    <p class="MsoNormal"><span class="calibre1">Eh Zindancı, hadi. Oh Tanrım,</span></p>

    <p class="MsoNormal"><span class="calibre1">İnşallah Bassanio gelir de borcunu ödediğimi görür.</span></p>

    <p class="MsoNormal"><span class="calibre1">Ondan sonra gam yemem.</span></p>

    <p class="MsoNormal"><i class="calibre5"><span class="calibre1">(Çıkarlar.)</span></i></p>

    <p class="MsoNormal"><span class="calibre1">Dördüncü Sahne</span></p>

    <p class="MsoNormal"><i class="calibre5"><span class="calibre1">(Belmont. Portia'nın evinde bir oda. Portia, Nerissa, Lorenzo, Jessica ve Balthazar girer.)</span></i></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Bayan, gerçi bunu sizin huzurunuzda söylüyorum ama,</span></p>

    <p class="MsoNormal"><span class="calibre1">Gerçekten soylu ve tanrısal bir dostluk anlayışınız var;</span></p>

    <p class="MsoNormal"><span class="calibre1">Lordunuzun yokluğuna bu şekilde katlanışınızdan</span></p>

    <p class="MsoNormal"><span class="calibre1">Açıkça belli oluyor.</span></p>

    <p class="MsoNormal"><span class="calibre1">Ancak, bunu yapmakla kimi onurlandırdığınızı;</span></p>

    <p class="MsoNormal"><span class="calibre1">Nasıl katıksız bir beyefendiye,</span></p>

    <p class="MsoNormal"><span class="calibre1">Kocanız Lordumu ne denli candan seven birine</span></p>

    <p class="MsoNormal"><span class="calibre1">Huzur gönderdiğinizi bilseniz, yaptığınız işten,</span></p>

    <p class="MsoNormal"><span class="calibre1">Her zamanki iyilikseverliğinizin size sağlayacağından</span></p>

    <p class="MsoNormal"><span class="calibre1">Çok daha fazla gurur duyardınız.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">İyilik yaptığıma hiç pişman olmadım;</span></p>

    <p class="MsoNormal"><span class="calibre1">Şimdi de olmayacağım. Eğer iki insan</span></p>

    <p class="MsoNormal"><span class="calibre1">Konuşup söyleşerek birlikte vakit geçiriyorsa,</span></p>

    <p class="MsoNormal"><span class="calibre1">İkisinin de ruhu aynı sevgi boyunduruğunu taşıyorsa,</span></p>

    <p class="MsoNormal"><span class="calibre1">Kişiliklerinin, huy ve davranışlarının da</span></p>

    <p class="MsoNormal"><span class="calibre1">Benzer olması kaçınılmaz.</span></p>

    <p class="MsoNormal"><span class="calibre1">İşte bu nedenle, bence bu Antonio,</span></p>

    <p class="MsoNormal"><span class="calibre1">Lordumun can dostu olduğuna göre,</span></p>

    <p class="MsoNormal"><span class="calibre1">Lorduma benzer biri olmalı. Eğer öyleyse,</span></p>

    <p class="MsoNormal"><span class="calibre1">Benim canımın (<sup class="calibre7">79)</sup> benzerini</span></p>

    <p class="MsoNormal"><span class="calibre1">Cehennem azabından kurtarmak için</span></p>

    <p class="MsoNormal"><span class="calibre1">Ne kadar küçük bir bedel ödemişim!</span></p>

    <p class="MsoNormal"><span class="calibre1">Galiba bu artık kendimi övmek oluyor;</span></p>

    <p class="MsoNormal"><span class="calibre1">Onun için burada bırakalım, başka konulara geçelim.</span></p>

    <p class="MsoNormal"><span class="calibre1">Lorenzo, Lordum dönene kadar,</span></p>

    <p class="MsoNormal"><span class="calibre1">Evimi yönetmeyi, çekip çevirmeyi</span></p>

    <p class="MsoNormal"><span class="calibre1">Senin ellerine bırakıyorum.</span></p>

    <p class="MsoNormal"><span class="calibre1">Bana gelince, Tanrı'ya gizli bir adağım var:</span></p>

    <p class="MsoNormal"><span class="calibre1">Yalnızca Nerissa'yla birlikte,</span></p>

    <p class="MsoNormal"><span class="calibre1">Onun kocası ve benim Lordum dönünceye kadar</span></p>

    <p class="MsoNormal"><span class="calibre1">Dua ve ibadetle geçireceğiz vaktimizi.</span></p>

    <p class="MsoNormal"><span class="calibre1">Burdan iki mil ilerde bir manastır var;</span></p>

    <p class="MsoNormal"><span class="calibre1">Oraya kapanacağız.</span></p>

    <p class="MsoNormal"><span class="calibre1">Umarım bu isteğime hayır demezsin.</span></p>

    <p class="MsoNormal"><span class="calibre1">Hem sevgim, hem de biraz şartlar zorladı beni</span></p>

    <p class="MsoNormal"><span class="calibre1">Senden böyle bir şey istemeye.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Bayan, her emrinizi</span></p>

    <p class="MsoNormal"><span class="calibre1">Tüm kalbimle yerine getirmeye hazırım.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Adamlarımın niyetimden haberleri var;</span></p>

    <p class="MsoNormal"><span class="calibre1">Lord Bassanio ve benim yerime</span></p>

    <p class="MsoNormal"><span class="calibre1">Seni ve Jessica'yı ev sahibi bilecekler.</span></p>

    <p class="MsoNormal"><span class="calibre1">Hadi şimdi, yeniden görüşünceye dek hoşça kalın.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Size güzel düşünceler ve mutlu saatler dilerim.</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Günlerin gönlünüzce geçmesini dilerim hanımefendi.</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Dileklerinize teşekkür ederim;</span></p>

    <p class="MsoNormal"><span class="calibre1">Ben de size gönülden aynı şeyleri diliyorum.</span></p>

    <p class="MsoNormal"><span class="calibre1">Hoşçakal Jessica.</span></p>

    <p class="MsoNormal"><i class="calibre5"><span class="calibre1">(Jessica'yla Lorenzo çıkar.)</span></i></p>

    <p class="MsoNormal"><span class="calibre1">Şimdi Balthazar (Bir <i class="calibre5">mektup verir),</i></span></p>

    <p class="MsoNormal"><span class="calibre1">Seni hep dürüst ve sadık bilmişimdir;</span></p>

    <p class="MsoNormal"><span class="calibre1">Yine öyle bilmek isterim. Şu mektubu al</span></p>

    <p class="MsoNormal"><span class="calibre1">Ve gidebileceğin son hızla Padua'ya yetiştir.</span></p>

    <p class="MsoNormal"><span class="calibre1">Orada mektubu kuzenim Doktor Bellario'ya elden ver;</span></p>

    <p class="MsoNormal"><span class="calibre1">O da sana bazı belgeler ve giysiler verecek.</span></p>

    <p class="MsoNormal"><span class="calibre1">Yalvarırım onları aklın alabileceği en büyük hızla</span></p>

    <p class="MsoNormal"><span class="calibre1">Venediğe işleyen gemilerin kalktığı iskeleye getir.</span></p>

    <p class="MsoNormal"><span class="calibre1">Hadi koş, lafla vakit kaybetme.</span></p>

    <p class="MsoNormal"><span class="calibre1">Ben senden önce orda olacağım.</span></p>

    <p class="MsoNormal"><span class="calibre1">BALTHASAR</span></p>

    <p class="MsoNormal"><span class="calibre1">Bayan, gereken tüm hızla gidiyorum.</span></p>

    <p class="MsoNormal"><i class="calibre5"><span class="calibre1">(Çıkar.)</span></i></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Hadi gel Nerissa,</span></p>

    <p class="MsoNormal"><span class="calibre1">Henüz bilmediğin işler var yapacağımız.</span></p>

    <p class="MsoNormal"><span class="calibre1">Kocalarımız daha bizi düşünmeden</span></p>

    <p class="MsoNormal"><span class="calibre1">Biz onları göreceğiz.</span></p>

    <p class="MsoNormal"><span class="calibre1">NERISSA —</span></p>

    <p class="MsoNormal"><span class="calibre1">Onlar bizi görecek mi?</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Görecekler. Ama öyle bir kılıkta olacağız ki,</span></p>

    <p class="MsoNormal"><span class="calibre1">Aslında bizde olmayan şeyi var sanacaklar. <sup class="calibre7">(80)</sup></span></p>

    <p class="MsoNormal"><span class="calibre1">Seninle her iddiaya girerim,</span></p>

    <p class="MsoNormal"><span class="calibre1">İkimiz de delikanlı kılığına girdiğimizde,</span></p>

    <p class="MsoNormal"><span class="calibre1">Ben daha yakışıklı olacağım,</span></p>

    <p class="MsoNormal"><span class="calibre1">Hançerimi daha fiyakalı taşıyacağım,</span></p>

    <p class="MsoNormal"><span class="calibre1">Sesim kaval sesi gibi olacak,</span></p>

    <p class="MsoNormal"><span class="calibre1">Nazlı adımlarımız yerine erkek adımı atacağım,</span></p>

    <p class="MsoNormal"><span class="calibre1">Böbürlenen gençler gibi kavgalardan söz edeceğim,</span></p>

    <p class="MsoNormal"><span class="calibre1">Ustalıklı yalanlar kıvıracağım:</span></p>

    <p class="MsoNormal"><span class="calibre1">Saygıdeğer hanımlar nasıl peşime düştü;</span></p>

    <p class="MsoNormal"><span class="calibre1">Benden karşılık göremeyince,</span></p>

    <p class="MsoNormal"><span class="calibre1">Nasıl hasta düşüp öldü, diye.</span></p>

    <p class="MsoNormal"><span class="calibre1">Elimden bir şey gelmezdi, ne yapalım, diyeceğim;</span></p>

    <p class="MsoNormal"><span class="calibre1">Sonra pişman olup, her şeye rağmen,</span></p>

    <p class="MsoNormal"><span class="calibre1">Keşke öldürmeseydim onları, diyeceğim.</span></p>

    <p class="MsoNormal"><span class="calibre1">Bu çocukça yalanlardan yirmi tane söyledim mi,</span></p>

    <p class="MsoNormal"><span class="calibre1">İlk on iki aydan sonra okulu bıraktığıma</span></p>

    <p class="MsoNormal"><span class="calibre1">Yemin eder herkes.</span></p>

    <p class="MsoNormal"><span class="calibre1">O çaylak kabadayıların adi numaralarından</span></p>

    <p class="MsoNormal"><span class="calibre1">Binlercesi var aklımda; hepsini de uygulayabilirim.</span></p>

    <p class="MsoNormal"><span class="calibre1">NERISSA —</span></p>

    <p class="MsoNormal"><span class="calibre1">Ne yani, şimdi erkeklere mi döneceğiz?</span></p>

    <p class="MsoNormal"><span class="calibre1">PORTIA —</span></p>

    <p class="MsoNormal"><span class="calibre1">Ayıp ayıp! Ne biçim laf o!</span></p>

    <p class="MsoNormal"><span class="calibre1">Ya burda fesat biri olsa da yanlış anlasaydı seni! (<sup class="calibre7">81)</sup></span></p>

    <p class="MsoNormal"><span class="calibre1">Neyse, gel şimdi; dışarda araba bekliyor.</span></p>

    <p class="MsoNormal"><span class="calibre1">Hemen gidelim, çünkü yirmi millik yolumuz var bugün.</span></p>

    <p class="MsoNormal"><span class="calibre1">Yolda sana bütün planımı anlatırım.</span></p>

    <p class="MsoNormal"><i class="calibre5"><span class="calibre1">(Çıkarlar.)</span></i></p>

    <p class="MsoNormal"><b class="calibre9"><span class="calibre1">Beşinci Sahne</span></b></p>

    <p class="MsoNormal"><i class="calibre5"><span class="calibre1">(Belmont. Bahçe. Launcelot ve Jessica girer.)</span></i></p>

    <p class="MsoNormal"><span class="calibre1">LAUNCELOT —</span></p>

    <p class="MsoNormal"><span class="calibre1">Evet, tabii; malum ya, babaların günahını çocuklar ödermiş; bu yüzden, vallahi inan korkuyorum senin için. Bak seninle hep</span></p>

    <p class="MsoNormal"><span class="calibre1">açıkça konuştum; şimdi de açıkçası, bir hezeyan (<sup class="calibre7">82</sup>) kaplıyor içimi durumunu gördükçe. Bu nedenle, hiç keyfini bozma; çünkü bana kalırsa, sen lanetlenmiş durumdasın. Belki bir kurtulma ümidin olabilir; ama o bile piçkurusu bir ümit çıkabilir yani.</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Hangi ümitmiş o, söyler misin lütfen?</span></p>

    <p class="MsoNormal"><span class="calibre1">LAUNCELOT —</span></p>

    <p class="MsoNormal"><span class="calibre1">Yani sen, bir ümit, babandan olmamış olabilirsin; yani Yahudi'nin kızı olmayabilirsin.</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Çok piçkurusu bir ümitmiş gerçekten! O zaman da anamın günahlarını devralmış olurum.</span></p>

    <p class="MsoNormal"><span class="calibre1">LAUNCELOT —</span></p>

    <p class="MsoNormal"><span class="calibre1">Sen de haklısın. Demek hem ana tarafından hem baba tarafından lanetlendin: Baban Skilla'dan kaçarken, anan Karibdis'e <sup class="calibre7">(83)</sup> yakalanıyorum ben de. Her iki yönden de gidiyorsun bence.</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">O zaman kocam kurtarır beni: Hıristiyan yaptı ya!</span></p>

    <p class="MsoNormal"><span class="calibre1">LAUNCELOT —</span></p>

    <p class="MsoNormal"><span class="calibre1">Yaptı da, iyi halt yedi. Sanki etrafta Hıristiyan azmış gibi. Zaten olanlar zor yaşıyor hep birlikte. Böyle herkesi Hıristiyan yapmaya devam ederlerse domuz fiyatlarını gör sen. Önüne gelen domuz eti yemeğe başlarsa, parasıyla bir kemik kömür pirzolası bulamayız artık.</span></p>

    <p class="MsoNormal"><i class="calibre5"><span class="calibre1">(Lorenzo girer.)</span></i></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Dediklerini kocama söyleyeceğim Launcelot; işte geliyor.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Karımı böyle köşelere sıkıştırmaya devam edersen yakında seni kıskanmaya başlarım ha Launcelot!</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Hiç korkmana gerek yok Lorenzo; Launcelot'la bozuştuk. Bana açıkça diyor ki, babam Yahudi olduğu için öbür dünyada hiç merhamet beklememeliymişim; ayrıca diyor ki, sen de devletin iyi bir yurttaşı sayılmazmışsın; çünkü Yahudi'leri Hıristiyanlığa döndürmekle domuz etinin fiyatını artırıyormuşun.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><i class="calibre5"><span class="calibre1">(Launcelot'a)</span></i></p>

    <p class="MsoNormal"><span class="calibre1">Sen o Arap kadının karnını nasıl şişirdiğini devlete açıklayabilirsen, ben bunu haydi haydi açıklarım; kadın senden hamile kaldı Launcelot!</span></p>

    <p class="MsoNormal"><span class="calibre1">LAUNCELOT —</span></p>

    <p class="MsoNormal"><span class="calibre1">Arap karı o kadar büyüdüğüne göre, sandığım kadar küçük değilmiş demek.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Budalalar bile beceriyor kelimelerle oynamayı. Çok geçmeden kafası gerçekten çalışanların hepsi susacak ve konuşma yalnızca papağanların ağzına yakışır olacak. Hadi bakalım ahmak herif, git içeri de söyle yemek hazırlıklarını yapsınlar.</span></p>

    <p class="MsoNormal"><span class="calibre1">LAUNCELOT —</span></p>

    <p class="MsoNormal"><span class="calibre1">Çoktan yaptılar, hepsinin iştahı yerinde!</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Hey Tanrım! Amma laf ebesiymişsin sen de! O halde söyle yemeği hazırlasınlar.</span></p>

    <p class="MsoNormal"><span class="calibre1">LAUNCELOT —</span></p>

    <p class="MsoNormal"><span class="calibre1">O tamam efendim, şimdi yalnız "örtü" kaldı.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Peki ört o zaman!</span></p>

    <p class="MsoNormal"><span class="calibre1">LAUNCELOT —</span></p>

    <p class="MsoNormal"><span class="calibre1">Yoo örtemem efendim; ben haddimi bilirim. <sup class="calibre7">(84)</sup></span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Her fırsatta laf cambazlığı! Olan zekânı bir defada göstermek zorunda mısın? Lütfen yalın bir adamın yalın sözlerini çarpıtmadan anlamaya çalış: Git arkadaşlarının yanına; söyle örtüyü örtsünler, et servisini yapsınlar, biz de yemeğe geliyoruz.</span></p>

    <p class="MsoNormal"><span class="calibre1">LAUNCELOT —</span></p>

    <p class="MsoNormal"><span class="calibre1">Masa servisi yapılacak efendim; et örtülecek efendim. Sizin yemeğe gelmenize gelince, onu da gönlünüz ve paşa keyfiniz bilir efendim.</span></p>

    <p class="MsoNormal"><i class="calibre5"><span class="calibre1">(Çıkar.)</span></i></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Zekâ deyip geçme; nasıl da yerine oturttu lafları!</span></p>

    <p class="MsoNormal"><span class="calibre1">Baksana, belleğine bir ordu dolusu</span></p>

    <p class="MsoNormal"><span class="calibre1">Kullanışlı kelime yerleştirmiş soytarı.</span></p>

    <p class="MsoNormal"><span class="calibre1">Ben bundan çok daha üstün yerlerde</span></p>

    <p class="MsoNormal"><span class="calibre1">Nice soytarı bilirim; donanımları aynıdır,</span></p>

    <p class="MsoNormal"><span class="calibre1">Ama çarpıcı bir kelime yakaladılar mı,</span></p>

    <p class="MsoNormal"><span class="calibre1">Anlamı olmuş olmamış hiç umursamazlar.</span></p>

    <p class="MsoNormal"><span class="calibre1">Neyse, sen iyisin ya Jessica?</span></p>

    <p class="MsoNormal"><span class="calibre1">Hem, söyle bakalım tatlı yavrum benim,</span></p>

    <p class="MsoNormal"><span class="calibre1">Lord Bassanio'nun karısını beğendin mi?</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Anlatamam ne kadar beğendiğimi!</span></p>

    <p class="MsoNormal"><span class="calibre1">Bence Lord Bassanio'ya namuslu bir hayat yaraşır;</span></p>

    <p class="MsoNormal"><span class="calibre1">Çünkü, öyle harika bir eş seçmiş ki kendine,</span></p>

    <p class="MsoNormal"><span class="calibre1">Cennetin mutluluklarını yeryüzünde bulmuş bile.</span></p>

    <p class="MsoNormal"><span class="calibre1">Bu yüzden de, yeryüzündekilerin kıymetini bilmezse,</span></p>

    <p class="MsoNormal"><span class="calibre1">Cennete hiç gitmesin daha iyi.</span></p>

    <p class="MsoNormal"><span class="calibre1">Aslında iki tanrı göksel bir bahse tutuşsalar,</span></p>

    <p class="MsoNormal"><span class="calibre1">Ödül olarak da karşılıklı iki dünyalı kadın koysalar</span></p>

    <p class="MsoNormal"><span class="calibre1">Portia'nın karşısına düşecek kadının yanına</span></p>

    <p class="MsoNormal"><span class="calibre1">Ek olarak bir şeyler daha koymak gerekirdi:</span></p>

    <p class="MsoNormal"><span class="calibre1">Çünkü bu zavallı ilkel dünyada Portia'nın dengi yoktur.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Ama tıpkı onun ayarında</span></p>

    <p class="MsoNormal"><span class="calibre1">Senin de bir kocan var benim gibi.</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Bir de bana sor bakalım, öyle mi düşünüyorum.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Merak etme soracağım; ama önce yemeğe gidelim.</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Hazır midem kaldırıyorken,</span></p>

    <p class="MsoNormal"><span class="calibre1">Bırak sana iltifat edeyim biraz.</span></p>

    <p class="MsoNormal"><span class="calibre1">LORENZO —</span></p>

    <p class="MsoNormal"><span class="calibre1">Yok yok, ne olur,</span></p>

    <p class="MsoNormal"><span class="calibre1">Sofra başı sohbetinde söyle söyleyeceğini;</span></p>

    <p class="MsoNormal"><span class="calibre1">Çünkü o zaman nasıl konuşursan konuş,</span></p>

    <p class="MsoNormal"><span class="calibre1">Başka şeyler arasında bunu da hazmederim.</span></p>

    <p class="MsoNormal"><span class="calibre1">JESSICA —</span></p>

    <p class="MsoNormal"><span class="calibre1">Eh, seni doyuralım öyleyse.</span></p>

    <p class="MsoNormal"><i class="calibre5"><span class="calibre1">(Çıkarlar.)</span></i></p>

    <p class="MsoNormal"><span class="calibre1">DÖRDÜNCÜ PERDE</span></p>

    <p class="MsoNormal"><b class="calibre9"><span class="calibre1">Birinci Sahne</span></b></p>

    <p class="MsoNormal"><i class="calibre5"><span class="calibre1">(Venedik. Mahkeme Salonu.</span></i> <span class="calibre1"><i class="calibre5">Dük, Şehrin ileri Gelenleri, Antonio, Bassanio, Gratiano, Salerio ve ötekiler girer.)</i></span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Evet, Antonio burda mı?</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Burdayım ekselansları.</span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Senin için üzülüyorum.</span></p>

    <p class="MsoNormal"><span class="calibre1">Taşyürekli bir hasım var karşında,</span></p>

    <p class="MsoNormal"><span class="calibre1">İnsanlık dışı bir sefil;</span></p>

    <p class="MsoNormal"><span class="calibre1">Acıma nedir bilmeyen,</span></p>

    <p class="MsoNormal"><span class="calibre1">İçinde merhametin dirhemi olmayan biri.</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Onun katı tavrını yumuşatmak için</span></p>

    <p class="MsoNormal"><span class="calibre1">Ekselanslarının büyük çaba harcadığını duydum.</span></p>

    <p class="MsoNormal"><span class="calibre1">Ancak, o inadından dönmediğine</span></p>

    <p class="MsoNormal"><span class="calibre1">Ve yasal hiçbir yol da</span></p>

    <p class="MsoNormal"><span class="calibre1">Beni onun hasetinin sınırları dışına</span></p>

    <p class="MsoNormal"><span class="calibre1">Çıkaramayacağına göre,</span></p>

    <p class="MsoNormal"><span class="calibre1">Hıncının karşısına tahammülümü koyuyorum:</span></p>

    <p class="MsoNormal"><span class="calibre1">Gazap ve zorbalığına karşı tek silahım,</span></p>

    <p class="MsoNormal"><span class="calibre1">Yapacaklarına sessizce katlanmak olacak.</span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Gidin biriniz, Yahudiyi mahkemeye çağırın.</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Kapıda bekliyordu; işte geliyor Lordum.</span></p>

    <p class="MsoNormal"><i class="calibre5"><span class="calibre1">(Shylock girer.)</span></i></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Yol açın, gelsin şöyle karşımızda dursun.</span></p>

    <p class="MsoNormal"><span class="calibre1">Shylock, herkesin görüşüne göre,</span></p>

    <p class="MsoNormal"><span class="calibre1">Ki bu benim de görüşüm; bu hain tavrını</span></p>

    <p class="MsoNormal"><span class="calibre1">Perdenin son saatine kadar sürdüreceksin.</span></p>

    <p class="MsoNormal"><span class="calibre1">Sonra da, yine insanların görüşüne bakılırsa,</span></p>

    <p class="MsoNormal"><span class="calibre1">Şu görünürdeki zalimliğinden daha da acayip bir şekilde,</span></p>

    <p class="MsoNormal"><span class="calibre1">Nedamet getirip merhamet edeceksin.</span></p>

    <p class="MsoNormal"><span class="calibre1">Şimdi ceza yerine getirilsin diye diretirken</span></p>

    <p class="MsoNormal"><span class="calibre1">Ve bu zavallı tüccarın bedeninden</span></p>

    <p class="MsoNormal"><span class="calibre1">Yarım kilo et kesilsin diye tuttururken;</span></p>

    <p class="MsoNormal"><span class="calibre1">Sonra, bunu istemekten vazgeçmekle kalmayacak,</span></p>

    <p class="MsoNormal"><span class="calibre1">İçindeki insanlık sevgisi ve duygusuyla,</span></p>

    <p class="MsoNormal"><span class="calibre1">Son günlerde adamın sırtına üst üste yığılan,</span></p>

    <p class="MsoNormal"><span class="calibre1">Bir kraliyet tüccarını bile ezip</span></p>

    <p class="MsoNormal"><span class="calibre1">Yere yıkmaya yetecek kayıplarını;</span></p>

    <p class="MsoNormal"><span class="calibre1">Göğsü demirden, yüreği kaskatı taştan yapılmış</span></p>

    <p class="MsoNormal"><span class="calibre1">Bildiğinden şaşmaz Türklerle,</span></p>

    <p class="MsoNormal"><span class="calibre1">Duyarlı incelik nedir ömründe hiç görmemiş</span></p>

    <p class="MsoNormal"><span class="calibre1">Tatarların bile içini sızlatacak durumunu da düşünerek,</span></p>

    <p class="MsoNormal"><span class="calibre1">Borç verdiğin ana paranın da</span></p>

    <p class="MsoNormal"><span class="calibre1">Bir kısmını bağışlayacaksın.</span></p>

    <p class="MsoNormal"><span class="calibre1">Hepimiz anlayışlı bir cevap bekliyoruz Yahudi.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Ekselanslarına niyetimi iletmiş</span></p>

    <p class="MsoNormal"><span class="calibre1">Ve sözleşmemizin gereği alacağım neyse almaya</span></p>

    <p class="MsoNormal"><span class="calibre1">Mübarek günümüz üzerine yemin etmiştim.</span></p>

    <p class="MsoNormal"><span class="calibre1">Bunu inkâr ederseniz, anayasanıza</span></p>

    <p class="MsoNormal"><span class="calibre1">Ve şehrinizin özgürlüğüne gölge düşer! (<sup class="calibre7">85)</sup></span></p>

    <p class="MsoNormal"><span class="calibre1">Üç bin dukamı geri almaktansa,</span></p>

    <p class="MsoNormal"><span class="calibre1">Niye bir ölçü leş eti almayı yeğliyorsun diyeceksiniz.</span></p>

    <p class="MsoNormal"><span class="calibre1">Buna cevabım yok!</span></p>

    <p class="MsoNormal"><span class="calibre1">Diyelim ki, keyfim öyle istiyor. Oldu mu?</span></p>

    <p class="MsoNormal"><span class="calibre1">Mesela evime bir fare musallat olsa,</span></p>

    <p class="MsoNormal"><span class="calibre1">Canım isterse onu zehirlesinler diye</span></p>

    <p class="MsoNormal"><span class="calibre1">On bin duka veremez miyim yani?</span></p>

    <p class="MsoNormal"><span class="calibre1">Ee, aldınız mı cevabınızı şimdi?</span></p>

    <p class="MsoNormal"><span class="calibre1">Kimi insan vardır,</span></p>

    <p class="MsoNormal"><span class="calibre1">Ağzı açık suratına bakan domuzdan hoşlanmaz; (<sup class="calibre7">86)</sup></span></p>

    <p class="MsoNormal"><span class="calibre1">Kimi kedi gördü mü çılgına döner;</span></p>

    <p class="MsoNormal"><span class="calibre1">Bazıları da, gaydanın cırtlak sesini duydu mu</span></p>

    <p class="MsoNormal"><span class="calibre1">Çişini tutamaz.</span></p>

    <p class="MsoNormal"><span class="calibre1">İnsan bir şeyi sevebilir de, sevmeyebilir de;</span></p>

    <p class="MsoNormal"><span class="calibre1">Duygu ve tepkileri de buna göre biçim alır.</span></p>

    <p class="MsoNormal"><span class="calibre1">Gelelim cevabınıza:</span></p>

    <p class="MsoNormal"><span class="calibre1">Şimdi bu adamın aval aval bakan domuza;</span></p>

    <p class="MsoNormal"><span class="calibre1">Bu adamın zararsız, yararlı kediye;</span></p>

    <p class="MsoNormal"><span class="calibre1">Bu adamın yünlü gaydaya niye tahammülü yok;</span></p>

    <p class="MsoNormal"><span class="calibre1">Kendini tutamayarak, kendini de,</span></p>

    <p class="MsoNormal"><span class="calibre1">Başkalarını da niye utandırıyor?</span></p>

    <p class="MsoNormal"><span class="calibre1">Bunun açıklaması nasıl yoksa;</span></p>

    <p class="MsoNormal"><span class="calibre1">Benim de, böyle zararıma bir dava gütmek için (<sup class="calibre7">87</sup>),</span></p>

    <p class="MsoNormal"><span class="calibre1">Antonio'ya karşı duyduğum derin nefret</span></p>

    <p class="MsoNormal"><span class="calibre1">Ve belli bir tiksintiden öte</span></p>

    <p class="MsoNormal"><span class="calibre1">Size yapacak açıklamam yok;</span></p>

    <p class="MsoNormal"><span class="calibre1">Açıklama aramaya niyetim de yok!</span></p>

    <p class="MsoNormal"><span class="calibre1">Aldınız mı cevabınızı?</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Cevap değil bu, duygusuz herif;</span></p>

    <p class="MsoNormal"><span class="calibre1">Acımasız tavrını da haklı çıkarmaz.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Sizin hoşunuza gidecek cevaplar vermek zorunda değilim.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Her insan sevmediği şeyi öldürür mü?</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Öldürmeyeceği şeyden nefret eden insan var mıdır?</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Her kusur hemen nefrete yol açmaz.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Ne yani, yılan seni iki defa mı soksun?</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Yahudi'yle konuştuğunu unutma ne olur.</span></p>

    <p class="MsoNormal"><span class="calibre1">Kumsala gidip, gelgit dalgasına,</span></p>

    <p class="MsoNormal"><span class="calibre1">"Bugün fazla yükselme," desen daha iyi.</span></p>

    <p class="MsoNormal"><span class="calibre1">"Kuzularını yiyip ana koyunu niye ağlattın," diye</span></p>

    <p class="MsoNormal"><span class="calibre1">Kurda sorsan daha iyi.</span></p>

    <p class="MsoNormal"><span class="calibre1">Dağlardaki çamlar gökte esen rüzgâra tutulduğunda,</span></p>

    <p class="MsoNormal"><span class="calibre1">"Tepelerinizi sallamayın," ya da "ses çıkarmayın,"</span></p>

    <p class="MsoNormal"><span class="calibre1">Desen daha iyi.</span></p>

    <p class="MsoNormal"><span class="calibre1">Yahudi yüreğini yumuşatmaya çalışmaktansa,</span></p>

    <p class="MsoNormal"><span class="calibre1">Dünyanın en sert şeyini yumuşatmayı dene daha iyi;</span></p>

    <p class="MsoNormal"><span class="calibre1">O yürekten serti yoktur çünkü.</span></p>

    <p class="MsoNormal"><span class="calibre1">İşte bunun için, rica ederim başka teklif yapma;</span></p>

    <p class="MsoNormal"><span class="calibre1">Başka yola da başvurma.</span></p>

    <p class="MsoNormal"><span class="calibre1">Bırak, en kısa ve en kestirme yoldan</span></p>

    <p class="MsoNormal"><span class="calibre1">Kararını versin mahkeme;</span></p>

    <p class="MsoNormal"><span class="calibre1">Yahudi de dileğine kavuşun.</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><i class="calibre5"><span class="calibre1">(Shylock'a)</span></i></p>

    <p class="MsoNormal"><span class="calibre1">Üç bin dukana karşılık işte sana altı bin!</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Altı bin dukanın her bir dukası altı parça olsa;</span></p>

    <p class="MsoNormal"><span class="calibre1">Altı parçanın her parçası bir duka olsa</span></p>

    <p class="MsoNormal"><span class="calibre1">Yine almam; senedimin karşılığını isterim ben.</span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Biliyor musun ki, merhamet etmeyen merhamet göremez.</span></p>

    <p class="MsoNormal"><span class="calibre1">SHYLOCK —</span></p>

    <p class="MsoNormal"><span class="calibre1">Haksızlık etmedim ki hükümden korkayım.</span></p>

    <p class="MsoNormal"><span class="calibre1">Aranızda satın alınmış birçok köle var.</span></p>

    <p class="MsoNormal"><span class="calibre1">Eşeklerinize, köpeklerinize, katırlarınıza yaptırdığınız</span></p>

    <p class="MsoNormal"><span class="calibre1">Ne kadar adi ve aşağılık iş varsa</span></p>

    <p class="MsoNormal"><span class="calibre1">Onlara da aynısını layık görürsünüz;</span></p>

    <p class="MsoNormal"><span class="calibre1">Sırf adamları paranızla aldınız diye.</span></p>

    <p class="MsoNormal"><span class="calibre1">Şimdi size, salıverin bunları desem;</span></p>

    <p class="MsoNormal"><span class="calibre1">Mirasçılarınızla evlendirsenize;</span></p>

    <p class="MsoNormal"><span class="calibre1">Niye bunlar yük altında böyle ter döküp duruyor;</span></p>

    <p class="MsoNormal"><span class="calibre1">Onların yatakları da sizinki kadar yumuşak olsun;</span></p>

    <p class="MsoNormal"><span class="calibre1">Onların midesine de sizin yediğiniz yemek girsin, desem;</span></p>

    <p class="MsoNormal"><span class="calibre1">Cevap olarak, "Köleler bizim," demez misiniz?</span></p>

    <p class="MsoNormal"><span class="calibre1">Benim de size cevabım aynı:</span></p>

    <p class="MsoNormal"><span class="calibre1">Ondan istediğim et parçası pahalıya maloldu bana;</span></p>

    <p class="MsoNormal"><span class="calibre1">Bana ait o et ve onu istiyorum.</span></p>

    <p class="MsoNormal"><span class="calibre1">Eğer vermezseniz, yazıklar olsun yasalarınıza!</span></p>

    <p class="MsoNormal"><span class="calibre1">Venedik'te adaletin gücü yokmuş demek.</span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Bu davada görüşüne başvurmak üzere çağırttığım</span></p>

    <p class="MsoNormal"><span class="calibre1">Bellario adlı bilgin bir hukuk doktoru</span></p>

    <p class="MsoNormal"><span class="calibre1">Bugün buraya gelemezse,</span></p>

    <p class="MsoNormal"><span class="calibre1">Yetkime dayanarak mahkemeyi tatil edebilirim.</span></p>

    <p class="MsoNormal"><span class="calibre1">SALERIO —</span></p>

    <p class="MsoNormal"><span class="calibre1">Lordum, dışarda bir haberci bekliyor;</span></p>

    <p class="MsoNormal"><span class="calibre1">Elinde doktordan mektuplar var;</span></p>

    <p class="MsoNormal"><span class="calibre1">Padua'dan yeni gelmiş.</span></p>

    <p class="MsoNormal"><span class="calibre1">DÜK</span></p>

    <p class="MsoNormal"><span class="calibre1">Getirin mektupları bize! Haberciyi çağırın!</span></p>

    <p class="MsoNormal"><span class="calibre1">BASSANIO —</span></p>

    <p class="MsoNormal"><span class="calibre1">Canını sıkma Antonio! Hadi be adam, topla kendini!</span></p>

    <p class="MsoNormal"><span class="calibre1">Benim uğruma senin bir damla kanını vermektense,</span></p>

    <p class="MsoNormal"><span class="calibre1">Kendi etimi, kanımı, kemiklerimi, hepsini veririm Yahudi'ye.</span></p>

    <p class="MsoNormal"><span class="calibre1">ANTONIO —</span></p>

    <p class="MsoNormal"><span class="calibre1">Ben sürünün hastalıklı koçuyum:</span></p>
  </div>
</body>
</html>
