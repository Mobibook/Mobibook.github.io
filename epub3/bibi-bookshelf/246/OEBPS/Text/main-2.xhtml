<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre32"><span class="calibre14">XVI</span></h1>

  <h1 class="calibre32" id="sigil_toc_id_30"><a class="calibre11" id="bookmark0"></a><span class="calibre14">UYANIŞ</span></h1>

  <p class="calibre1">Sıçrayarak uyandım. Bir an nerede olduğumu çıkaramadım. Sonra hafızam geri geldi...</p>

  <p class="calibre1">Oda hâlâ o tuhaf yarı Güneş, yarı Ay ışığıyla aydınlanıyordu. Kendimi daha dinç hissediyordum ve sızılarım geçmiş gibiydi. Yavaşça pencereye gittim ve dışarı baktım. Yukarıda ateş nehri kuzey güney doğrultusunda yarım bir çember çizerek dansına devam ediyordu. Sanki dev bir tezgâhta zamanı dokumakta olduğunu hayal ettim bir an. Çünkü zamanın akışı o kadar hızlanmıştı ki Güneş’in doğudan batıya doğru gittiğini ayırt etmek artık mümkün değildi. Aşikâr olan tek hareketjGüneş nehrinin kuzey güney doğrultusunda neredeyse, bir <span class="calibre36">titreyiş</span> sayılabilecek kadar hızlanmış olan salınımıydı.</p>

  <p class="calibre1">Ben pencereden bakarken aniden dış dünyalar arasında yaptığım yolculuk geldi aklıma.<a id="footnote1"></a><sup class="calibre37"><a href="#bookmark1">1</a></sup> Güneş sistemine yaklaşırken gezegenlerin Güneş’in çevresinde birer fırıldak gibi hızla dönmekte olduklarını anımsadım; sanki zamanın kuralları askıya alınmış ve Evren’in Makinesi bütün bir sonsuzluğu birkaç saniye ya da saate sıkıştırmıştı. Bu anı da, zaman ve uzay içerisinde çok ötelerdeki bir ânı yaşamış olduğuma <span class="calibre7">dair bir his bırakarak gitti. Yine Güneş nehrinin titreyişine baktım. Hızı daha ben bakarken bile artıyor gibiydi. Birkaç ömürlük bir süre gözümün önünden gelip geçti.</span></p>

  <p class="calibre1">Birdenbire, hâlâ yaşamakta olduğum gerçeğini garip bir ciddiyetle idrak ettim. Biber’i düşündüm ve nasıl olup da onun kaderini paylaşmadığımı merak ettim. Geçen yıllar zarfında o vaktini doldurmuş ve ölmüştü. Ama işte ben, hak ettiğim yıllardan yüz binlerce asır sonra, hâlâ yaşıyordum.</p>

  <p class="calibre1">Bir süre dalgınca düşündüm. “Dün...” Aniden durdum. Dün! Dün yoktu. Sözünü ettiğim dün, yılların oyuğunda, çağlar önce kaybolmuştu. Düşündükçe sersemliyordum.</p>

  <p class="calibre1">Bunun üzerine pencereden ayrıldım ve odaya göz gezdirdim. Oda daha farklı görünüyordu. Tuhaf biçimde ve olabildiğince farklı. Sonra onu neyin bu kadar farklı gösterdiğini anladım. Oda çırılçıplaktı; en ufak bir mobilya parçası bile kalmamıştı. Bütün bunların uykuya dalmadan önce başlayışına tanık olduğum çürümenin kaçınılmaz bir sonucu olduğu aklıma geldiğinde hayretim giderek azaldı. Binlerce yıl! Milyonlarca yıl!</p>

  <p class="calibre1">Odanın zemini pencerenin alt kenarına dek ulaşan derin bir toz tabakasıyla kaplıydı. Toz, ben uyurken, ölçülemeyecek kadar artmıştı. Çürüyen mobilyaların atomlarının buna katkıda bulunduklarından şüphe yoktu ve çoktan ölmüş olan Biber de bu toz yığınına karışmıştı.</p>

  <p class="calibre1">O anda, uyandıktan sonra bu diz boyu tozun içinde yürüdüğümü hiç anımsamadığımı fark ettim. Tamam, pencereye gelişimden beri belki bütün bir çağ geçmişti ama bu ben uyurken akıp giden sayısız yıllarla karşılaştırılamazdı bile. Şimdi koltuğumda otururken uyuyakaldığımı anımsıyordum. Koltuğum da gitmiş miydi? Onun durduğu yere bir göz attım. Tabii ki görülecek bir koltuk kalmamıştı artık. Onun ben uyandıktan sonra mı, yoksa önce mi yok olduğunu kestiremiyordum. Eğer benim akımdayken çürümüş olsaydı çöküşüyle mutlaka uyanmış olmam gerekirdi. Sonra yerdeki kaim toz tabakasının düşüşümü yumuşatmış olabileceği aklıma geldi; demek ki tozun içinde bir milyon yıl ve belki de daha fazla bir süreyle uyumuştum.</p>

  <p class="calibre1">Zihnim bu düşüncelerle doluyken koltuğun olduğu yere tekrar baktım. O zaman koltukla pencerenin arasında hiç ayak izimin olmadığını gördüm. Ama uyandığımdan beri de çağlar, on binlerce yıl geçmişti!</p>

  <p class="calibre1">Bakışlarım yine bir zamanlar koltuğumun olduğu yere döndü. Aniden dalgınlıktan sıyrılıp pürdikkat kesildim; çünkü orada, koltuğumun olduğu yerdeki toz tabakasında, hatları zamanla belirsizleşmiş bir dalgalanma vardı. Ama yine de ne olduğunu çıkaramayacağım kadar belirsizleşmiş sayılmazdı. Bunun uyuduğum yerin hemen altında yatan, çağlardır cansız bir insan bedeni olduğunu ürpererek anladım. Sağ yanına yatmıştı ve sırtı bana dönüktü. Siyah tozla yumuşatılmış olsa da bedeninin bütün hatlarını izleyebiliyordum. Onun oradaki varlığını belirsizce açıklamaya çalıştım. Tam da koltük çöktüğünde düşmüş olabileceğim yerde yatmakta olduğunu düşündükçe hayretim daha da artmıştı.</p>

  <p class="calibre1">Giderek zihnimde bir fikir oluşmaya başladı ve beni ta ruhuma kadar sarstı. Korkunç ve tahammül edilmez bir fikirdi bu ama yine de tamamen ikna olmuştum. Tozdan kefenin altında yatan bu beden benim cansız kabuğumdan ne eksikti, ne fazla. Bunu kanıtlamaya kalkmadım. Çünkü artık biliyordum ve bunca zamandır niçin bilmediğime şaşıyordum. Ben bedensiz bir şeydim.</p>

  <p class="calibre1">Bir süre durdum ve kendimi bu düşünceye alıştırmaya çalıştım. Zamanla -kaç bin yıldı bilemiyorum- zihnim dikkatimi çevremde olan bitene verebileceğim kadar huzur bulmuştu.</p>

  <p class="calibre1">Şimdi uzun tepecik çökmüş, her yeri kaplayan toz tabakasının düzeyine inmişti. Geçen çağların öğüttüğü mezarlık külünün üzerine yeni atomlar inmişti. Sırtım pencereye dönük halde uzunca bir süre durdum. Dünya yüzyılların ötesine kayıp giderken yavaş yavaş kendime geldim.</p>

  <p class="calibre1">Odayı gözden geçirmeye başladım. Zaman, yıkıcı etkisini bu tuhaf ve kadim binada da göstermişti. Bana göre bunca yıl boyunca yıkılmadan kalabilmiş olması bile diğer binalardan farklı olduğunun kanıtıydı. Nedendir bilmiyorum, onun da çürüyebileceğini hiç düşünmemiştim. Ancak bu konuda uzunca bir süre kafa yorduktan sonra, evin yapıldığı taşların eğer yeryüzündeki bir ocaktan çıkarılmış olsalardı ayakta kaldıkları bu olağanüstü süre içinde çoktan un ufak olmaları gerektiğini idrak ettim. Evet, şimdi çürümekte olduğu kuşkusuzdu. Duvarların bütün sıvası dökülmüştü, tıpkı ahşap kısımlarının çağlar önce yok oldukları gibi.</p>

  <p class="calibre1">Ben durmuş düşünürken, baklava biçimli küçük pervazların birinden küçük bir cam parçası yumuşak bir ses çıkararak yere düştü ve o anda küçük bir toz yığınına dönüştü. Arkamı döndüğümde dış duvarı oluşturan taşlardan ikisinin arasından ışık sızmakta olduğunu gördüm. Besbelli ki inşaat harcı da dökülmeye başlamıştı.</p>

  <p class="calibre1">Bir süre sonra yine pencereye gidip dışarı baktım. Zamanın muazzam bir hızla akmakta olduğunu gördüm. Güneş nehrinin titreşimi öylesine hızlanmıştı ki güney gökküresini doğudan batıya kadar kaplayan tek bir ateş örtüsüne dönüşmüştü.</p>

  <p class="calibre1">Bakışlarımı gökyüzünden bahçeye indirdim. Bahçe sadece soluk, kirli bir yeşilden ibaretti. Eski günlere oranla daha yüksek duruyordu, sanki bir bütün halinde yükselmiş, pencereme yaklaşmıştı. Yine de benden uzaktaydı. Bu evin de üzerinde durduğu, çukurun ağzındaki kaya büyük bir yüksekliğe sahipti.</p>

  <p class="calibre1">Daha sonra bahçelerin renginde bir değişiklik gözlemledim. Soluk, kirli yeşil daha da soluyor ve beyazlaşıyordu.</p>

  <p class="calibre1">Giderek gri-beyaz bir hal aldı ve uzun süre böyle kaldı. En sonunda grilik yok olmaya başladı ve yeşil de ölü bir beyaza dönüştü. Bu değişmeden, öylece kaldı. Bu sayede tüm kuzey topraklarının karla kaplı olduğunu bilebildim.</p>

  <p class="calibre1">Böylece, zaman milyonlarca yılı aşarak sona doğru aktı; eski günlerimde çok az kafa yorduğum, o belirsiz sona...</p>

  <p class="calibre1">O sıralarda son gelip çattığında nelerin olacağına dair ölümcül bir meraka kapıldığımı anımsıyorum, ama tuhaftır ki hiçbir şey hayal edemiyordum.</p>

  <p class="calibre1">Bütün bunlar olup biterken çürüme de devam ediyordu. Son üç beş cam parçası da çoktan toza dönüşmüştü ve arada bir, yumuşak bir düşme sesiyle yükselen küçük toz bulutu, bir parça harcın ya da taşın daha döküldüğünü haber veriyordu.</p>

  <p class="calibre1">Güney gökkubbesinin derinliklerine kadar titreşen ateş örtüsüne baktım. Sanki ilk parlaklığını yitirmekte olduğu izlenimini edindim. Şimdi daha mat, daha koyu bir rengi vardı.</p>

  <p class="calibre1">Yeryüzünün bulanık beyazına göz attım bir kez daha. Bazen bakışlarım Güneş’in saklandığı ve gittikçe körelmekte olan ateş örtüsüne gidiyordu. Bazen de arkama dönüp çağlardır uyuyan toz tabakasıyla büyük, sessiz odamın alacakaranlığına bakıyordum.</p>

  <p class="calibre1">Üzerime çöken yeni bir bitkinliğin altında, ruhumu bunaltan düşünceler ve meraklarla öylece izledim akıp giden çağları.</p>

  <div class="calibre33">
    <br class="calibre15" />
  </div>

  <div class="calibre33">
    <br class="calibre15" />
  </div>

  <h1 class="calibre32" id="sigil_toc_id_31"><a class="calibre11" id="bookmark2"></a><span class="calibre14">XVII</span></h1>

  <h1 class="calibre32" id="sigil_toc_id_32"><a class="calibre11" id="bookmark3"></a><span class="calibre14">YAVAŞLAYAN DÜNYA</span></h1>

  <p class="calibre1">Belki bir milyon yıl sonra kuşkuya yer bırakmayacak şekilde algılayabildim Dünya’yı aydınlatan ateş perdesinin gerçekten de kararmakta olduğunu.</p>

  <p class="calibre1">Muazzam bir süre daha gelip geçti ve ateş koyu bakır rengini aldı. Giderek daha da karardı, bakırdan kızıla, ondan da yer yer kanı anımsatan morumsu, koyu bir renge dönüştü.</p>

  <p class="calibre1">İşık azalıyor da olsa, Güneş’in hızında hiçbir azalma sezmiyordum. Hâlâ o baş döndürücü hızın perdesi halinde yayılıyordu.</p>

  <p class="calibre1">Dünya, görebildiğim kadarıyla, son gün gerçekten de yaklaşmışçasma, koyu bir kasvete bürünmüştü.</p>

  <p class="calibre1">Güneş ölüyordu; bundan şüphe yoktu; yine de Dünya uzayın ve zamanın içinde dönmeye devam etti. O sırada olağanüstü bir şaşkınlık duygusuna kapıldığımı hatırlıyorum. Dünya’nm sonuna dair bir yığın çağdaş teoriyle Incil’deki eski öyküler zihnimde karmakarışık olmuşlardı.</p>

  <p class="calibre1">Sonra, ilk kez olarak, Güneş’in gezegenleriyle birlikte uzayda inanılmaz bir hızla yol almakta olduğunu anımsadım. Soru ansızın oluşmuştu: <span class="calibre36">Nereye?</span> Bu konu üzerinde uzun bir süre kafa yordum ama sonunda bunun boşuna olacağını anlayıp başka düşüncelere odaklandım. Evin daha ne kadar ayakta kalabileceğini merak etmeye başladım. Ayrıca yaklaşmakta olan karanlık çağlar boyunca Dünya’mn üzerinde bedensiz bir biçimde var olmaya mahkûm olup olmadığımı sordum kendi kendime. Zihnim bu düşüncelerden yine Güneş’in uzaydaki yolculuğuna döndü ve böylece uzun bir süre daha geçti.</p>

  <p class="calibre1">Zaman geçtikçe büyük bir kışın soğuğunu hissetmeye başladım. Sonra, Güneş’in ölmeye başlamasıyla birlikte soğuğun da olağanüstü şiddetli olacağını anımsadım. Yavaş yavaş, çağlar sonsuza doğru akıp gittikçe, Dünya daha ağır ve daha kızıl bir kasvete büründü. Gökyüzündeki donuk ateş perdesi daha da koyulaşıp karardı.</p>

  <p class="calibre1">Sonunda, bir değişikliğin olduğunu fark ettim. Tepemde asılı duran ve gökyüzünün güney yarısını kaplayan ateş örtüsü inceliyor ve daralıyordu ve Güneş nehrinin kuzey güney doğrultusunda bir arpın telleri gibi hızla titreşmekte olduğunu bir kez daha seçebiliyordum.</p>

  <p class="calibre1">Ateşin bir perdeye olan benzerliği giderek azaldı ve Güneş nehrinin yavaşlamakta olan salımmını açıkça görebilmeye başladım. Yine de bu salınım hâlâ tasavvur edilemeyecek kadar hızlıydı. Bütün bu süre boyunca ateşin parlaklığı donuklaşmaya devam etmişti. Aşağıdaysa yeryüzü bulanık bir hayaletler ülkesi gibi uzanıyordu.</p>

  <p class="calibre1">Ateş nehri yavaş ve daha yavaş salınmaya devam etti, ta ki sonunda kuzeyle güney arasında gidiş gelişi saniyelerle ölçülebilinceye kadar. Uzun bir süre daha geçti ve şimdi her salınım bir dakikayı buluyordu; böylece, çağlar sonra, ateşten nehrin hareket ettiğini artık çıplak gözle fark edememeye başlamıştım. Güneş’in izi ölümcül bir gökyüzünün üzerinde akan sabit bir ateş nehrine dönüşmüştü.</p>

  <p class="calibre1">Belirsiz bir süre ateş hattının sınırları keskinliğini yitirmeye başlamıştı. Bana zayıflıyor gibi geliyordu ve sanırım içinde arada sırada siyah çizgiler görünüyordu. Ben izlemeye devam ederken nehrin akışı kesildi ve yeryüzü anlık ama düzenli biçimde kararmaya başladı. Bu da artmaya devam etti ve artık yorgun yeryüzüne gece kısa ama düzenli aralıklarla çöküyordu.</p>

  <p class="calibre1">Geceler gittikçe daha ve daha da uzadı ve gündüzler de onları izledi; böylece, sonunda, gündüz ve gece saniyelerle ölçülebilecek kadar uzadılar ve Güneş, akışın parlak sisi içinde görülmesi neredeyse imkânsız bakır kırmızısı bir top halini aldı. Nehirdeki siyah çizgilere karşılık olarak şimdi zar zor görülebilen Güneş’te de büyük, koyu şeritlerin olduğu açıkça seçiliyordu.</p>

  <p class="calibre1">Yıllar birbirini izledi ve gündüzlerle geceler dakikalarla ölçülmeye başladı. Güneş kuyruğunu yitirmişti ve şimdi yer yer kan kırmızısı, yer yer de daha önce belirttiğim gibi daha esmer halkalara bölünmüş halde parıldayan dev bir bronz küre gibi doğup batıyordu. Bu halkaların -hem kızıl, hem de siyah olanların- kalınlıkları farklı farklıydı. Bir süre onların varlıklarını açıklayamadım. Sonra Güneş’in her yanının aynı hızda soğuyamayacağım idrak ettim; bu renk değişiklikleri çeşitli bölgelerdeki ısı farklılıklarını gösteriyordu; kızıl halkalar ısının hâlâ yüksek olduğu bölgelerdi ve esmer halkalar da ısının göreceli olarak daha düşük olduğu yerler...</p>

  <p class="calibre1">Güneş’in bu şekilde düzenli halkalar halinde soğuyor olması bana tuhaf göründü, ta ki onların aslında Güneş’in kendi çevresinde hızla dönmesi sonucu bir şeritmiş gibi görünen ayrı ayrı kısımlar olduğunu fark edinceye dek. Güneş benim eski günlerimden hatırladığım halinden çok daha irileşmişti ve ben bundan Güneş’in şimdi çok daha yakınımızda olduğunu çıkardım.</p>

  <p class="calibre1">Geceleri Ay<a id="footnote2"></a><sup class="calibre37"><a href="#bookmark4">2</a></sup> hâlâ görünüyordu; ama küçük ve uzaktı;</p>

  <p class="calibre1">yansıttığı ışık o kadar mat ve zayıftı ki bir zamanlarki halinin bir hayaleti gibi kalmıştı.</p>

  <p class="calibre1">Zamanla gündüzler ve geceler eski dünyadaki saatlerine yaklaşıncaya dek uzadılar; Güneş üzeri mürekkep karası hatlarla çaprazlanmış büyük, kırmızı bir disk gibi doğuyor ve batıyordu. Şu sıralarda bahçeleri de artık rahatça görebilmeye başlamıştım. Çünkü Dünya artık değişmiyordu, durgundu. Yine de “bahçeler” derken hata ediyorum, çünkü bahçelerden iz kalmamıştı. Bildiğim, tanıdığım hiçbir şey yoktu. Onun yerine ufka doğru uzayıp giden geniş bir ovaya bakıyordum. Biraz solumda bir dizi alçak tepeler vardı. Ne yana baksam yer yer ufak tümsekler ya da sırtlar halinde yükselen karla göz alabildiğince kaplıydı.</p>

  <p class="calibre1">Ne kadar fazla kar yağdığını ancak şimdi takdir edebiliyordum. Kimi yerlerde, sağımda yükselen dalga şeklindeki tepenin de kanıtladığı üzere, muazzam bir derinlikteydi; yine de buna kısmen yeryüzündeki bir yükseltinin yol açmadığını söylemek de mümkün değildi. Tuhaftır, sol tarafımda uzanan ve daha önce sözünü ettiğim tepeler karla büsbütün kaplı değillerdi; onların çıplak, kara sırtlarını yer yer görebiliyordum. Her yer müthiş bir mezar sessizliği ve ıssızlık içindeydi. Ölmekte olan bir dünyanın mutlak ve korkunç suskunluğu.</p>

  <p class="calibre1">Bütün bu zaman boyunca günler ve geceler fark edilecek biçimde uzamışlardı. Şimdiden, her gün, şafaktan alaca karanlığa kadar belki iki saat sürüyordu. Gece bastığında gökyüzünde küçük de olsa olağanüstü parlak üç beş yıldız görmek beni şaşırtmıştı; yıldızların ışıl ışıl oluşunu garip de olsa parlayan karanlığa bağlamıştım.</p>

  <p class="calibre1">Kuzey yönünde bir çeşit bulutsuyu andıran bir sis seçebiliyordum, tıpkı Samanyolu’nun bir parçası gibi. Bu belki de çok uzaktaki bir yıldız kümesiydi; ya da belki -bu düşünce beynimde bir şimşek gibi çakmıştı- bir zamanlar tanıdığım ve şimdi sonsuza dek çok uzaklarda kalmış olan evrenin kendisiydi. Uzayın derinliklerinde silik ve küçük ışıldıyordu.</p>

  <p class="calibre1">Günler ve geceler yavaş yavaş uzamaya devam ettiler. Güneş her defasında daha donuk doğuyordu. Siyah şeritler her defasında daha da genişliyordu.</p>

  <div class="calibre33">
    <p class="calibre1"><span class="calibre7">O sırada yeni bir şey oldu. Güneş, Dünya ve gökyüzü aniden karardı ve kısa bir süre için tamamen silindi. Çok az görebiliyordum ama Dünya’nın çok büyük bir kar yağışına maruz kaldığını hissettim. Sonra, her şeyi örten peçe bir anda kalktı ve bir kez daha baktım yeryüzüne. Harikulade bir manzara bekliyordu beni. Bu evin ve çevresindeki bahçelerin yer aldığı boşluk ağzına kadar karla dolmuştu.</span><a class="calibre7" id="footnote3"></a><sup class="calibre39"><a href="#bookmark5">3</a></sup> <span class="calibre7">Penceremin pervazından içeri dökülüyordu. Büyük, beyaz bir örtü halinde her yeri kaplıyor ve Güneş’in kasvetli, bakır renkli ışığını yansıtıyordu. Dünya bir ufuktan diğerine kadar gölgesiz bir ovaya dönüşmüştü.</span><br class="calibre15" /></p>
  </div>

  <p class="calibre1">Güneş’e bir göz attım. Olağanüstü, mat bir berraklıkla parlıyordu. Onu bu âna dek sanki kısmen engelleyici bir ortamın içinden görmüştüm. Çevresindeki gökyüzü derin bir karanlığa gömülmüştü ve yakınlığı, ölçüsüz derinliği ve düşmanlığıyla korkunçtu. Sarsılmış ve korkmuş bir halde uzunca bir süre baktım ona. Eğer çocuk olsaydım, duygularımı ve huzursuzluğumu, gökyüzünün çatısının kaybolduğunu söyleyerek ifade edebilirdim.</p>

  <p class="calibre1">Sonra döndüm ve odada çevreme bakındım. Her taraf ince ve beyaz bir kefenle örtülmüş gibiydi. Şimdi yeryüzünü aydınlatmakta olan loş ışık nedeniyle onu zar zor görebiliyordum. Harap duvarlara yapışmışa benziyordu ve yıllardır zemini diz boyu kaplayan kalın, yumuşak toz tabakasından eser yoktu. Kar tipisi onu boş pencerelerden dışarı üfürmüş olmalıydı. Yine de kar hiçbir yerde yığılmamıştı;<span class="calibre7">kadim odanın her yanında aynı hizada ve düzgündü. Dahası yıllar boyunca hiç rüzgâr esmemişti. Ama kar içerideydi işte, dediğim gibi.’</span></p>

  <p class="calibre1">Yeryüzünün tamamı sessizlik içindeydi. Yaşayan hiç kimsenin tanık olmadığı bir soğuk vardı.</p>

  <p class="calibre1">Yeryüzü gündüz olduğunda tarifi olanaksız ölçüde hüzünlü bir ışıkla aydınlanıyordu. Sanki bronz renkli bir denizin içindeki büyük bir düzlüğe bakıyor gibiydim.</p>

  <p class="calibre1">Dünya’nın kendi çevresindeki dönüşünün giderek yavaşlamakta olduğu belliydi.</p>

  <p class="calibre1">Son bir anda geldi. Gecelerin en uzunu olmuştu ve ölmekte olan Güneş sonunda ufukta belirdiğinde onu bir dost olarak karşılamıştım. Güneş ufkun üzerinde yirmi derece kadar yükseldi. Sonra aniden durdu ve tuhaf bir gerilemeden sonra gökyüzünde büyük bir kalkan misali asılı kaldı." Güneş’in sadece dış kenarı çember şeklinde aydınlıktı, bir de ekvator yakınındaki tek bir parlak çizgi.</p>

  <p class="calibre1">Zamanla bu ince ışık çizgisi de söndü; şimdi büyük ve muhteşem Güneş’imizden geriye kenarları bakır kızılı ince bir çizgiyle parlayan ölü bir halka kalmıştı.</p>

  <h1 class="calibre32" id="sigil_toc_id_33"><span class="calibre14">XVIII</span></h1>

  <h1 class="calibre32" id="sigil_toc_id_34"><a class="calibre11" id="bookmark6"></a><span class="calibre14">YEŞİL YILDIZ</span></h1>

  <p class="calibre1">Dünya acımasız bir alacakaranlık içindeydi; soğuk ve dayanılmaz. Dışarıda her şey sessizdi... sessiz! Ardımdaki karanlık odadan arada bir düşen cisimlerin, çürümüş taş parçalarının yumuşak patırtısı' geliyordu. Zaman böylece geçti ve gece Dünya’yı sargıların en karanlığıyla sararak avucuna aldı.</p>

  <p class="calibre1">Normalde geceleri gördüğümüz gibi bir gökyüzü yoktu. Sona kalmış üç beş yıldız da tamamen silinmişti. Görebildiğim kadarıyla ışıksız ve kapalı bir odada gibiydim. Sadece, karanlığın içinde ve karşımda incecik ateşten o muazzam çember yanmaya devam ediyordu. Bunun ötesinde, beni saran gecede en ufak bir ışıltı bile yoktu; sadece, kuzey yönündeki o uzak, bulutumsu parıltı dışında.</p>

  <p class="calibre1">Yıllar sessizce geçmeye devam etti. Ne kadar bir sürenin geçtiğini hiçbir zaman bilemeyeceğim. Orada durmuş beklerken bana nice sonsuzluklar sinsice gelip geçmiş gibi geliyordu. Güneş’in kenarının aydınlığını zaman zaman görebiliyordum; çünkü artık gelip gitmeye başlamıştı, bir süre yanıyor, sonra yine sönüyordu.</p>

  <p class="calibre1">Birdenbire, Güneş’in göründüğü devrelerden birinde, gece ani bir alevle yırtıldı; kısa süren bir parlama ölü yeryüzünü aydınlattı ve yalnızlığını bir kez daha gösterdi. Işık Güneş’ten gelmiş gibiydi, merkezine yakın bir yerden fışkırmıştı. Bir an için afallamış halde bakakaldım. Sonra alev söndü ve karanlık yine çöktü. Ama şimdi o kadar da karanlık değildi ve Güneş’in üzerinde parlak, beyaz ışıktan bir kemer vardı. Dikkatlice baktım. Güneş’te bir yanardağ patlaması mı olmuştu? Ama bu düşünceden gelir gelmez vazgeçtim. Işığın bundan çok daha beyaz ve çok daha büyük olduğunu hissettim.</p>

  <p class="calibre1">Aklıma bir fikir daha gelmişti. Belki iç gezegenlerden biri Güneş’e düşmüş ve bu çarpmanın etkisiyle tutuşmuştu. Bu fikir bana daha olası ve ölü Dünya’yı böylesine beklenmedik biçimde aydınlatan parlamanın büyüklüğünü ve ışıltısını daha çok açıklayabilir göründü.</p>

  <p class="calibre1">İlgi ve duyguyla dolu olarak baktım karanlığın ötesinde geceyi kesen o beyaz ateşten çizgiye. Bana tartışmasız biçimde anlattığı bir şey varsa o da Güneş’in dönmeye hâlâ müthiş bir hızla devam ettiğiydi.<a id="footnote4"></a><sup class="calibre37"><a href="#bookmark7">4</a></sup> Bu sayede yılların hâlâ akıp gitmekte olduklarını anladım; ancak, yaşam, ışık ve zaman gibi şeyler Dünya için artık çoktan yok olmuş bir çağda kalmıştı.</p>

  <p class="calibre1">O ilk parlamadan sonra ışık sadece ateşten bir çember şeklinde görülmeye devam etti. Ama şimdi, gözlerimin önünde parlaklığını yavaş yavaş yitirerek önce kızıl bir tona, sonra koyu bir bronza dönüştü, tıpkı Güneş’in yaptığı gibi. Çok geçmeden rengi daha da koyulaştı, aralıklarla sönmeye başladı ve uzun bir süre sonra tamamen kayboldu.</p>

  <p class="calibre1">Güneş’in çevresindeki ateş çemberi bundan çok daha önce kararmıştı. Böylece, o alabildiğince uzak gelecekte, tamamen karanlık ve sessiz Dünya, ölü güneşinin dev kütlesi çevresindeki kasvetli yörüngesinde dönmeye devam etti.</p>

  <p class="calibre1">O dönemdeki düşüncelerimi anlatabilmek olanaksız. Önce zihnimde tam bir kargaşa hakimdi. Ama sonra, çağlar gelip geçtikçe, ruhum yeryüzünü saran yalnızlığa ve hüzne kapıldı sanki.</p>

  <p class="calibre1">Bu duyguyla birlikte harikulade bir zihin açıklığına kavuştum ve Dünya’nın o muazzam gecenin içinde sonsuza dek başıboş dolaşabileceğini çaresizce fark ettim. Bu olumsuz fikir dayanılmaz bir terk edilmişlik duygusuyla beraber bir süre tüm benliğimi sardı; öyle ki bir çocuk gibi ağlayabilirdim. Ancak zamanla bu duygu hafifledi ve yine mantıksız bir umuda kapıldım. Sabırla bekledim.</p>

  <p class="calibre1">Ardımdaki odada düşen parçaların sesleri zaman zaman kulağıma geliyordu. Bir keresinde bir çatırtı oldu ve içgüdüsel olarak dönüp baktım; her ayrıntıyı yok eden zifiri geceyi bir an için unutmuştum. Bakışlarım yine gökyüzüne, bilinçsizce kuzey yönüne döndü. Evet, bir bulutsuyu andıran sis hâlâ oradaydı. Aslında daha açık seçik göründüğünü bile söyleyebilirdim. Bakışlarımı ondan uzunca bir süre ayıramadım; onun sisli parıltısı yapayalnız ruhum için geçmişle bir bağdı sanki. Böylesine ufacık şeylerden bile bir teselli aramak ne tuhaf! Yine de eğer bilseydim... Ama bunun vakti henüz gelmedi.</p>

  <p class="calibre1">Eski günlerde beni çoktan esir alacak blan uykuya hiç gerek duymadan çok uzun bir süre izledim bulutsuyu. Halbuki uyumayı nasıl da isterdim; sırf beni şaşkınlıklarımdan ve düşüncelerimden bir süre uzaklaştırması için olsa bile.</p>

  <p class="calibre1">Düşüncelerim birkaç kez büyük taş parçalarının çıkardığı huzursuz edici seslerle bölündü ve bir keresinde de odada sanki birileri fısıldıyormuş gibi geldi. Ama bir şeyler görebilmeye çalışmak boşunaydı. Böylesine bir karanlığı hayal etmek bile güç. Elle tutulacak gibiydi ve korkunç biçimde acımasızdı; sanki ölü bir şey bastırılıyordu üzerime, yumuşak ve buz gibi soğuk bir şey...</p>

  <p class="calibre1">Bütün bunların altında, zihnimde karşı konulmaz bir elem ve huzursuzluk hissi büyümüş, beni karamsar düşüncelere sokmuştu. Onunla mücadele etmem gerektiğini düşündüm ve düşüncelerimi dağıtmak amacıyla pencereye dönüp kuzey yönüne baktım, hâlâ bıraktığımız evrenin uzak ve sisli parıltısı olduğuna inandığım bulutumsu beyazlığı aradım. Daha ben bakışlarımı kaldırırken bile içim hayretle dolmuştu, çünkü sisli parıltının yerinde parlak yeşil renkte tek bir yıldız vardı.</p>

  <p class="calibre1">Ben şaşkınlık içinde bakarken Dünya’nm bu yıldıza doğru gidiyor olabileceği geldi aklıma. Sonra onun Dünya’nın terk ettiği eski evrenimiz olamayacağını düşündüm; büyük bir olasılıkla uzayın derinliklerinde saklı dev bir yıldız kümesinin sınırlarındaki bir yıldızdı. Huşu ve ilgiyle izledim onu ve gözlerimin önüne ne tür yeni bir şeyin serildiğini merak ettim.</p>

  <p class="calibre1">Bakışlarımı, bu çukur karanlığındaki biricik ışık zerresinden bir an bile ayırmadan bulanık düşüncelere ve kurgulara daldım bir süre. İçimde bir umut doğmuş ve beni boğan karamsarlığımı silmişti. Dünya her nereye gidiyorsa en azından aydınlık bir yer olacaktı. Işık! İnsanın, ışıktan yoksun olmanın bütün dehşetini hissedebilmesi için, gecenin sessizliğinde sonsuzluğu yaşaması gerekir.</p>

  <p class="calibre1">Yıldız yavaş yavaş ama tartışmasız biçimde büyüdü ve eski günlerde Jüpiter gezegeninin olduğu kadar parlaklaştı. Büyüklüğünün artmasıyla birlikte rengi de daha etkileyici bir hale gelmişti; bana boşluğa ateşli ışınlar saçan dev bir zümrüdü anımsatıyordu.</p>

  <p class="calibre1">Yıllar sessizlik içinde geçti ve yeşil yıldız gökyüzünde alevli büyük bir lekeye dönüştü. Kısa bir süre sonra beni hayrete düşüren bir şey gördüm. Bu gecedeki bir hayalet gibi beliren dev bir hilaldi; bizi saran karanlığın içinde dev bir yeni ay büyüyor gibiydi. Tam anlamıyla şaşkına dönmüş bir halde baktım ona. Çok yakın görünüyordu ve ben fark etmeden Dünya’nın ona nasıl bu kadar yaklaşmış olabileceğini merak ettim.</p>

  <p class="calibre1">Yıldızın yaydığı ışık daha da güçlendi ve çok geçmeden yeryüzünü biraz belirsiz de olsa yine görebildiğimi fark ettim. Dünya’nın yüzeyindeki ayrıntıları seçip seçemeyeceğimi anlamak için bir süre baktım ama ışığın hâlâ yetersiz olduğunu anladım. Bunun için uğraşmaktan vazgeçtim ve bakışlarımı bir kez daha yıldıza çevirdim. Dikkatimi başka tarafa yönelttiğim bu kısa süre içinde bile yıldız hatırı sayılır ölçüde irileşmişti ve şimdi, şaşkın gözlerimin önünde, çeyrek dolunay büyüklüğüne ulaşmıştı. Yaydığı ışık olağanüstü güçlü olmakla beraber rengi o kadar yabancıydı ki görebildiğim kadarıyla yeryüzüne gerçek ötesi bir hava veriyordu. Sanki her şeyden çok bir gölgeler diyarına bakıyor gibiydim.</p>

  <p class="calibre1">Bütün bu süre zarfında büyük hilal parlaklığını artırmaya devam etmiş ve şimdi yeşilin ayırt edilebilir bir tonunda parlamaya başlamıştı. Yıldız tam bir yarımay büyüklüğüne erişinceye dek oylumunu ve parlaklığını düzenli bir hızla arttırdı ve o büyüyüp parladıkça dev hilal de, gittikçe daha koyu bir yeşile dönüşse de, daha çok parladı. Önümde uzanan bomboş arazi iki gök cismiyle birden aydınlanınca daha görünür bir hal almaya başlamıştı. Kısa bir süre sonra tüm Dünya’ya bakabiliyor, onu tuhaf ışığın altında bütün o soğuk ve berbat kasvetiyle görebiliyordum.</p>

  <p class="calibre1">Çok geçmeden, yeşil alevli bu büyük yıldızın, kuzeyden doğuya doğru yavaş yavaş batmakta olduğu gerçeği dikkatimi çekti. Önce doğru gördüğüme inanamadım ama kısa bir süre sonra öyle olduğundan kuşkum kalmamıştı. Yıldız yavaş yavaş batmaya devam etti ve o indikçe dev hilalin göz kamaştıran yeşili de sönerek sonunda gökyüzünde incecik bir ışık çizgisi şeklinde kaldı. Sonra ilk kez görünmeye başladığı noktada yine gözden kayboldu.</p>

  <p class="calibre1">Bu noktada yıldız ufka otuz derece kadar yaklaşmıştı. Bir dolunayla rekabet edebilecek kadar büyümüştü ama onu hâlâ tam bir daire biçiminde göremiyordum. Bu gerçek onun hâlâ olağanüstü bir uzaklıkta olduğunu düşünmeme yol açtı ve eğer öyleyse insan zihninin anlayabileceği ya da hayal edebileceğinden çok daha iri olmalıydı.</p>

  <p class="calibre1">Ben seyrederken yıldızın alt kenarı siyah ve düz bir çizgiyle kesilerek aniden kayboldu. Bir dakika -ya da bir asır- daha geçtiğinde neredeyse yarı yarıya kayboluncaya dek batmaya devam etmişti. Büyük ovanın çok uzaklarında devasa bir gölgenin her şeyi silerek hızla yayılmakta olduğunu gördüm. Şimdi yıldızın sadece üçte birlik kısmı görünürdeydi. Sonra bu olağanüstü olayın çözümü zihnimde bir şimşek gibi çaktı. Yıldız Güneş’in ölü kütlesinin ardında batıyordu. Ya da Güneş çekim yasalarına sadık kalarak, peşindeki Dünya ile birlikte, ona doğru yükseliyordu.<a id="footnote5"></a><sup class="calibre37"><a href="#bookmark8">5</a></sup> Bu düşünceler zihnimde oluşurken yıldız Güneş’in muazzam kütlesinin ardında tamamen gözden kayboldu. Yeryüzüne gece tüm asıl suratlılığıyla bir kez daha çökmüştü.</p>

  <p class="calibre1">Karanlıkla birlikte dayanılmaz bir yalnızlık ve dehşet duygusuna kapıldım. İlk kez olarak Çukur’u ve sakinlerini düşündüm. Bunun da ardından Uyku Denizi’nin kıyıları ve bu kadim binanın gölgelerini mesken tutan o daha da korkunç Şey aklıma geldi. Neredeydiler? Merak ettim ve bedbaht düşüncelerle ürperdim. Korku bir süre için beni pençesine aldı ve Dünya’yı saran soğuk karanlığı yırtacak küçücük bir ışık huzmesi için çılgınca ve anlaşılmaz dualar ettim.</p>

  <p class="calibre1">Ne kadar bekledim, bunu tam olarak kestirmek mümkün değildi, ama çok uzun bir süre için olduğu kesindi. Sonra aniden, ilerimde bir ışığın hayaleti görünür gibi oldu. İşık giderek belirginleşti. Birdenbire karanlığın içinde incecik bir alev çizgisi ortaya çıktı. Bir saniye daha ve büyük ve ateşli bir lekeye dönüşmüştü; altında ise yeryüzü zümrüt yeşili bir ışığa boğulmuştu. Leke gittikçe büyüdü ve çok geçmeden yeşil yıldızın tamamı yine meydana çıktı. Ama artık ona bir yıldız diyebilmek mümkün değildi; çünkü boyutları bizim eski Güneş’imizinkiyle karşılaştırılamayacak kadar büyümüştü.</p>

  <p class="calibre1">Sonra, bakarken, cansız Güneş’in kenarının büyük bir hilal şeklinde parlamakta olduğunu gördüm. Güneş’in aydınlanan kısmı neredeyse çapının yarısına dek genişledi ve yeşil yıldız görüş açımdan çıkmaya başladı. Zaman geçti ve Dünya ölü Güneş’in muazzam yüzünün önünde usulca ilerlemeye devam etti.<a id="footnote6"></a><sup class="calibre37"><a href="#bookmark9">6</a></sup></p>

  <p class="calibre1">Dünya ilerledikçe yıldız giderek daha sağıma düşmeye başlamıştı ve sonunda ışığı evin arkasını aydınlatarak iskelete dönmüş duvarlardan içeri vurdu. Yukarıya bir göz attım ve tavanın neredeyse ortadan kalktığını gördüm. Evin üst katları daha da çok çürümüştü. Çatı besbelli ki tamamen ortadan kalkmıştı ve yeşil yıldız ışığının eğik bir açıyla içeri dolduğunu görebiliyordum.</p>

  <p class="calibre1"><a id="bookmark10"></a><br class="calibre15" /></p>

  <p class="calibre1"><span class="calibre18"><br class="calibre15" /></span></p>

  <h1 class="calibre32" id="sigil_toc_id_35"><a class="calibre11" id="bookmark11"></a><span class="calibre14">XIX</span></h1>

  <h1 class="calibre32" id="sigil_toc_id_36"><span class="calibre14">GÜNEŞ SİSTEMİNİN SONU</span></h1>

  <p class="calibre1">Bir zamanlar o ilk ve ölümcül şafağın söküşünü seyrettiğim pencerenin olduğu yerden Güneş’i izledim. Yeşil yıldızın Dünya’yı ilk kez aydınlattığı zamanki halinden çok daha büyüktü. O kadar büyümüştü ki alt kenarı neredeyse ufka değecekti. Ben henüz izlemeye devam ederken bile daha da yakınlaştı. Donmuş yeryüzünü aydınlatan yeşil ışık ise sürekli artıyordu.</p>

  <p class="calibre1">Uzunca bir süre böyle gitti. Sonra, ansızın, Güneş’in de tıpkı Ay’ın eskiden yaptığı gibi şekil değiştirmeye ve küçülmeye başladığını gördüm. Bir süre geçtiğinde aydınlık yüzünün artık sadece üçte bir kadarı Dünya’ya dönüktü. Yıldız da sola doğru kaymıştı.</p>

  <p class="calibre1">Dünya hareket ettikçe yıldız bir kez daha evin ön cephesini aydınlatmaya başladı. Sanki bir saniye geçti ve Güneş tamamen kayboldu. Yeşil yıldız hâlâ rahatça görülebiliyordu. Sonra Dünya Güneş’in gölgesine girdi ve her yer karanlığa, simsiyah, yıldızsız ve tahammül edilmez bir geceye gömüldü.</p>

  <p class="calibre1">Zihnim huzursuz düşüncelerle dolu halde seyrettim geceyi... ve bekledim. Yıllar geçti belki ve sonra arkamdaki karanlık evde, Dünya’nm pıhtılaşmış sessizliği bozuldu. Çok sayıda ayağın çıkardığı yumuşak patırtılarla belli belirsiz</p>

  <p class="calibre1">bir fısıltı hissettim. Dönüp karanlığa baktım ve çok sayıda gözle karşılaştım. Gözlerin sayısı ben bakarken artmaya devam etti ve üzerime doğru gelmeye başladılar. Bir an için donakalmıştım. Sonra gecenin içinden domuz homurtuları yükseldi<a id="footnote7"></a><sup class="calibre37"><a href="#bookmark12">7</a></sup> ve ben bunu işittiğim anda kendimi pencereden dışarı, donmuş toprağa attım. Bir süre deliler gibi koştuğumu anımsıyorum ve sonra durup bekledim, bekledim... Birkaç kez haykırışlar duydum ama hep uzaktan uzağa. Bu seslerden başka, evin ne tarafta olduğunu belli eden bir şey yoktu. Zaman akmaya devam etti. Soğuğun, umutsuzluğun ve korkunun dışında çok az şeyin farkındaydım.</p>

  <p class="calibre1">Sanki bütün bir çağ gelip geçti ve hafif bir ışıma bana sabahın yaklaşmakta olduğunu haber verdi. Aydınlık yavaş yavaş arttı. Sonra yeşil yıldızın ilk ışıkları olağan dışı bir ihtişamla karanlık Güneş’in arkasından çıkarak yeryüzüne düştü. Yaklaşık iki yüz metre kadar ötemdeki büyük bir yıkıntıyı aydınlattılar. Evdi bu. Baktığımda tüylerimi ürperten bir manzarayla karşılaştım. Evin dış duvarları o uğursuz şeylerle kaynıyordu, evi yıkılmak üzere olan kulelerinden temeline kadar neredeyse kaplamışlardı. Açıkça görebiliyordum, domuz suratlılardı bunlar.</p>

  <p class="calibre1">Dünya, yıldızın ışığına tamamen çıktı ve o zaman yıldızın gökyüzünün neredeyse dörtte birini kapladığını gördüm. Görkemli ışığı öylesine canlıydı ki gökyüzünü alev dilleriyle dolduruyor gibiydi. Sonra Güneş’i gördüm. Çapının yarısı ufkun altında kalacak kadar yaklaşmıştı ve Dünya kendi çevresinde döndükçe zümrüt ateşten bir kubbe gibi yükseliyordu gökyüzüne. Eve zaman zaman bir göz atıyordum ama domuz yaratıklar benim yakınlarda olduğumun farkına varmamışa benziyorlardı.</p>

  <p class="calibre1">Yıllar ağır ağır geçti. Dünya Güneş’in merkezine neredeyse ulaşmıştı. Yeşil <span class="calibre36">Güneş</span>’in -artık bu isimle anılması gerekiyordu- ışınları kadim evin çürümekte olan duvarlarındaki boşluklardan içeri sızıyor ve eve yeşil bir ışıkla sarılmış görünümünü veriyordu. Domuz yaratıklar hâlâ duvarlardaydı.</p>

  <p class="calibre1">Homurtularda aniden bir artış oldu ve çatısız evin ortasından yukarı muazzam ve kan kızılı bir ateş sütunu yükseldi. Küçük ve eğri büğrü kulelerin alev aldıklarını gördüm ama o çarpık tuhaflıklarını hâlâ koruyorlardı. Yeşil Güneş’in ışınları eve vurmaya devam etti ve onun parlaklığıyla karıştı, öyle ki ev yeşil ve kızıl alevlerle yanan bir ocağa dönüşmüş gibiydi.</p>

  <p class="calibre1">Büyük bir tehlikenin yaklaşmakta olduğu duygusu dikkatimi çekinceye dek bu manzarayı hayret dolu bakışlarla izledim. Sonra gökyüzüne baktım ve Güneş’in daha da yakınlaşmış olduğunu fark ettim hemen; gerçekten de o kadar yakındaydı ki Dünya’nın tepesinde asılı gibi görünüyordu. Derken, nasıl oldu bilmiyorum, tuhaf yüksekliklere sürüklenmiş, bir ışık denizinin içinde küçücük bir köpük gibi yüzüyordum.</p>

  <p class="calibre1">Çok aşağılarda Dünya’yı ve gittikçe bir alev dağına dönüşmekte olan evi görebiliyordum. Evin çevresindeki toprak da parlıyor gibiydi ve yer yer sarı renkte koyu bir duman tütüyordu. Sanki bütün yeryüzü bu yangınla tutuşmuştu. Domuz yaratıkları belli belirsiz seçebiliyordum. Zarar görmemişe benziyorlardı. Sonra toprak aniden çöktü ve o pis yaratıklar evle birlikte kızıl bir toz bulutu yükselterek yeryüzünün derinliklerinde kayboldular. Evin altındaki cehennem Çukur’unu hatırladım.</p>

  <p class="calibre1">Bir süre çevreme bakındım. Güneş dev cüssesiyle tepemde yükselmişti. Onunla Dünya arasındaki uzaklık her an kısalıyordu. Dünya birdenbire sanki sıçrayıverdi. Güneş’le arasındaki mesafeyi bir saniyede katetmişti. Hiçbir ses duymadım ama Güneş’in yüzeyinden giderek büyüyen göz kamaştırıcı bir alev fışkırdı. Zümrüt yeşili ışığı yırtarak neredeyse Yeşil Güneş’e dek köreltici bir ışık çağlayanı gibi uzandı. Sonunda gidebileceği kadar gitmiş ve sönmeye başlamıştı; Güneş’in yüzünde beyaz ateşten büyük bir leke kalmıştı. Dünya’nın mezarıydı bu.</p>

  <p class="calibre1">Şimdi Güneş çok yakınımdaydı. Daha da yükselmekte olduğumu fark ettim; ta ki boşlukta onun üzerine çıkıncaya dek. Yeşil Güneş artık o kadar irileşmişti ki genişliğiyle gökyüzünün tamamını kaplıyor gibiydi. Aşağıya baktım ve Güneş’in tam altımdan geçmekte olduğunu gördüm.</p>

  <p class="calibre34"></p>

  <p class="calibre1">Belki bir yıl geçti, belki de bir asır ve ben tek başıma asılı haldeydim. Güneş dev ve yeşil kürenin erimiş ihtişamıyla tezat oluşturan büyük, yuvarlak, siyah bir kütleydi. Bir kenarında, Dünya’nm düştüğü yeri gösteren parlak bir iz vardı. Bu bana çoktan ölmüş olan Güneş’in, yavaş da olsa, hâlâ dönmekte olduğunu anlatıyordu.</p>

  <p class="calibre1">Sağ tarafımda, çok uzaklarda, beyazımsı bir aydınlık arada bir gözüme çarpar gibi oluyordu. Bunun bir düş olup olmadığını uzun süre anlayamadım. Bu yüzden, bir hayal ürünü değil de gerçek olduğunu anlayıncaya dek, bir süre merak içinde baktım ona. Parlaklık daha da arttı ve sonunda yeşilin içinden en yumuşak, beyaz bir renkte, soluk bir küre çıktı. Bana doğru yaklaştı ve onun hafifçe ışıldayan bulutlarla sarılmış olduğunu gördüm. Zaman akmaya devam etti...</p>

  <p class="calibre1">Sönmekte olan Güneş’e bir göz attım. Şimdi Yeşil Güneş’in üzerindeki kara bir benek gibiydi. Ben onu izlerken sanki daha büyük olan küreye doğru hızla uzaklaşıyormuşçasına küçülmeye devam etti. Dikkatle takip ettim. Ne olacaktı? Yeşil Güneş’e düşeceğini anladığımda tarifsiz duygulara kapıldım. Neredeyse bir bezelye tanesi kadar ufaldı ve ben Güneş sistemimizin, Dünya’mızı bütün neşesi ve kederiyle çağlar önce doğuran sistemin sonuna tanık olmaya bütün ruhumla hazırlandım. Ve şimdi...</p>

  <p class="calibre1">Ansızın gözümün önünden, bütün benliğimle seyretmekte olduğum manzarayı silerek, bir şey geçti. Ölü Güneş’imize ne olduğunu göremedim; ama daha sonra tanık olduğum şeylerin ışığında onun Yeşil Güneş’in garip ateşine düşmüş olduğuna inanmamak için bir bahane bulamıyorum.</p>

  <p class="calibre1">Ansızın bir fikir uyandı zihnimde. Yoksa bu muazzam yeşil ateş küresi, bizim ve sayısız diğer evrenlerin çevresinde döndüğü, <span class="calibre36">Merkez</span> Güneş miydi? Kafam karışmıştı. Ölü Güneş’in olası sonunu düşündüğümde aklıma saçma bir şekilde bir soru daha takıldı: Ölü yıldızlar Yeşil Güneş’i kendilerine mezar mı yapıyorlardı? Bu fikir bana hiç de aykırı gelmemişti; tam tersine onu hem mümkün, hem de ihtimal dahilinde bulmuştum.</p>

  <div class="calibre33">
    <br class="calibre15" />
  </div>

  <p class="calibre34"></p>

  <h1 class="calibre32" id="sigil_toc_id_37"><a class="calibre11" id="bookmark13"></a><span class="calibre14">XX</span></h1>

  <h1 class="calibre32" id="sigil_toc_id_38"><span class="calibre14">GÖKSEL KÜRELER</span></h1>

  <p class="calibre1">Bir süre zihnime o kadar çok düşünce üşüşmüştü ki önüme boş gözlerle bakmak dışında bir şey yapamadım. Bir kuşku, hayret ve kederli anılar denizinde boğulmuş gibiydim.</p>

  <p class="calibre1">Şaşkınlığımdan kurtulduğumda epey zaman geçmişti. Sersemlemiş halde çevreme bakındım. Böylece o kadar olağanüstü bir manzaraya tanık oldum ki hâlâ kendi düşüncelerimin hayalci kargaşasıyla sarılı olup olmadığımdan emin olamıyordum. Her biri saf buluttan harikulade birer posta bürünmüş ve hafifçe ışıldamakta olan küreler yeşillikten dışarı sınırsız bir nehir halinde akıyorlardı. Hem altımda, hem üzerimde belirsiz bir mesafeye ulaştılar ve Yeşil Güneş’in ışığını sadece kesmekle kalmayıp beni onun yerine o güne dek görmediğim biçimde hafif bir aydınlıkla çepeçevre sardılar.</p>

  <p class="calibre1">Kısa bir süre sonra bu kürelerin, içlerinde hafif bir ışık yanan buzlu kristallerden yapılmışçasına, bir çeşit saydamlığa sahip olduklarını fark ettim. Hiç de hızlı sayılamayacak bir şekilde ve önlerinde bütün bir sonsuzluk varmış gibi yanımdan geçip gitmeye başladılar. Çok uzun bir süre izledim onları, yine de bu geçişin ardı arkası gelmiyordu. Zaman zaman buzlu kristallerin içinde yüzler seçer gibi oldum;</p>

  <p class="calibre1">ama sanki kısmen gerçek, kısmen ise içinde bulundukları sislerin bir oyunuymuş gibi tuhaf bir belirsizlikleri vardı.</p>

  <p class="calibre1">Gittikçe artan bir memnuniyetle ve hiçbir şey yapmadan çok uzun bir süre bekledim. Artık o tarifsiz yalnızlığım kaybolmuştu; kendimi uzun yıllardır olduğumdan çok daha az yalnız hissediyordum. Memnuniyetim artmaya devam etti, öyle ki bu göksel kürelerle birlikte sonsuza dek akabilirdim.</p>

  <p class="calibre1">Çağlar gelip geçti ve o gölgeli yüzleri daha sık ve daha açık seçik görebilmeye başladım. Bu ruhumun çevreye daha çok uyum sağlamış olmasından mıydı, bilmiyorum, belki de öyleydi. Ama nasıl olursa olsun, şimdi o güne dek akla gelmemiş gizli, elle tutulmaz bir yer ya da varoluş biçiminin sınırlarını gerçekten de aştığımı bana anlatan yepyeni bir gizemin gittikçe daha çok farkında olduğumdan emindim.</p>

  <p class="calibre1">Işıltılı kürelerin dev nehri yanımdan değişmeyen bir hızla akmaya devam etti. Milyonlarca... hâlâ bitmek ya da azalmak bilmeden geliyorlardı.</p>

  <p class="calibre1">Sonra, beni kaldıran havanın içinde sessizce sürüklenirken, geçen kürelerden birine doğru aniden ve dayanılmaz biçimde itildiğimi fark ettim. Bir anda kürenin yanma ulaşmıştım. Sonra herhangi bir dirençle karşılaşmadan kürenin içine sızdım. Önce hiçbir şey göremedim ve sessizce bekledim.</p>

  <p class="calibre1">Birdenbire tasavvur edilemez sükûnetin bir ses tarafından bozulduğunu fark ettim. Büyük ve durgun bir denizin mırıltısı gibiydi; sanki deniz uykusunda soluyordu. Görmemi engelleyen sis giderek dağıldı ve böylece Uyku Denizi’nin sessiz yüzünü bir kez daha gördüm.</p>

  <p class="calibre1">Doğru gördüğüme inanamayarak bir süre bakakaldım. Büyük ve soluk ateş küresi bulanık ufkun hemen üzerinde daha önce de gördüğüm gibi asılı duruyordu. Çevreye bakındım. Solumda, denizin çok açıklarında, yeryüzündeki eski günlerimde bana bahşedilmiş olan ve ruhumun özgürce dolaştığı dönemlerde sevgilimle buluştuğumuz sahil olduğunu tahmin ettiğim ince ve sisli bir hat keşfettim.</p>

  <p class="calibre1">Başka ve huzursuz eden bir anım daha canlanmıştı. Uyku Denizi’nin sahillerinde dolaşan Şekilsiz Yaratığı anımsadım. O sessiz, yankısız yerin bekçisini. Bunları ve başka şeyleri anımsadım ve aynı denize bakmakta olduğumdan emin oldum. Bu beni sevgilimi bir kez daha görmemin mümkün olabileceğine dair belirsiz bir beklentiye, şaşkınlık ve neşeye boğmuştu. Dikkatle baktım çevreme ama onu göremedim. Bunun üzerine bir süre umutsuzluğa kapıldım. Büyük bir tutkuyla dua ettim ve endişeyle bakmaya devam ettim. Deniz ne kadar durgundu!</p>

  <p class="calibre1">Çok aşağılarda, daha önce dikkatimi çekmiş olan değişken ateş izlerini görebiliyordum. Onlara neyin yol açtığını merak ettim ve sevgilime, diğer birçok şeyin yanı sıra, bunu da sormak istediğimi anımsadım, ama söylemek istediklerimin yarısını bile söyleyemeden ayrılmak zorunda kalmıştım ondan.</p>

  <p class="calibre1">Aniden irkilerek kendime geldim. Bana bir şey dokunmuştu. Hızla döndüm. Tanrı’ya şükürler olsun, gerçekten de O’ydu! Özlemle bakıyordu gözlerime ve ben de bütün ruhumla aşağıya, ona baktım. Ona sarılmak isterdim ama yüzünün muhteşem saflığı beni engelledi. Sonra dağılmakta olan sisin içinden kollarını bana doğru uzattı. Fısıltısı geçen bir bulut gibi geldi. Hepsi buydu; ama duymuştum ve bir an sonra tıpkı dualarımdaki gibi sonsuza dek sarıldım ona.</p>

  <p class="calibre1">Birçok şey anlattı bana ve ben de dinledim. Gelecek bütün çağlar boyunca bunu seve seve yapardım. Zaman zaman ben de ona fısıldadım ve fısıltılarım onun ruhunun yüzünü aşkın parıltısıyla canlandırdı. Sonra daha serbestçe konuşmaya başladım ve o her kelimemi dinleyip hoş yanıtlar verdi, öyle ki şimdiden cennetteydim sanki.</p>

  <p class="calibre1">O ve ben ve bizi gören sadece sessiz ve sonsuz boşluk ve bizi işiten sadece Uyku Denizi’nin dingin suları...</p>

  <p class="calibre1">Bulut kaplı küreler çoktan hiçliğe karışmışlardı. Böylece uykulu derinliklerin yüzüne birlikte baktık ve yapayalnızdık. Tanrım, sonsuza dek hep böyle olsaydım ve hiç yalnızlık hissetmeseydim! O benimdi ve daha da mükemmeli ben onundum. Asırlarla yaşıtım ben. Bizi ayıran son birkaç yılı da bunun gibi düşüncelerle dolu olarak aşmayı umuyorum.</p>

  <h1 class="calibre32" id="sigil_toc_id_39"><b class="calibre14">XXI</b></h1>

  <h1 class="calibre32" id="sigil_toc_id_40"><b class="calibre14"><a class="calibre11" id="bookmark14"></a><span class="calibre14">KARA GÜNEŞ</span></b></h1>

  <div class="calibre33">
    <p class="calibre1"><span class="calibre7">Ruhlarımızın mutlak neşenin kollarında ne kadar kaldığını söyleyemeyeceğim; ama Uyku Denizi’ni aydınlatan soluk ve yumuşak ışığın bir an içinde daha da azalmasıyla mutluluğumdan uyandım. Büyük bir tehlikenin yaklaşmakta olduğu önsezisiyle devasa, beyaz küreye baktım. Kürenin bir kenarı, sanki üzerine dışbükey, kara bir gölge düşüyormuşçasına, içe doğru çöküyordu. Geçmişi hatırladım. Son ayrılışımızda da karanlık bu şekilde çökmüştü. Soran gözlerle döndüm sevgilime. Bu kısacık sürede daha ne kadar solarak düşselleşmiş olduğunu üzülerek gördüm. Sesi çok uzaklardan geliyor gibiydi. Ellerinin dokunuşu bir yaz esintisiydi sanki ve daha da belirsizleşiyordu.</span><br class="calibre15" /></p>
  </div>

  <p class="calibre1">Muazzam kürenin şimdiden yarısı siyah bir kefene bürünmüştü. Bir çaresizlik duygusu beni pençesine aldı. Sevgilim beni terk etmek üzere miydi? Daha önce gittiği gibi yine gitmek zorunda mıydı? Endişeyle, korkuyla sordum ona ve o bana daha da sokularak tuhaf ve uzaktan uzağa gelen sesiyle Karanlığın Güneşi -onun deyimiydi bu- ışığı tamamen kesmeden önce gitmesinin kaçınılmaz olduğunu söyledi. Endişelenmekte haklı olduğumu anlayınca umutsuzluğa kapıldım ve durgun denizin sessiz ovalarına dilsiz gibi bakakaldım.</p>

  <p class="calibre1">Beyaz Küre’nin yüzüne karanlık ne kadar da çabuk yayılmıştı! Yine de, aslında, insan aklının kavrayamayacağı kadar uzun bir süre geçmiş olsa gerekti.</p>

  <p class="calibre1">Sonunda Uyku Denizi’ni aydınlatacak sadece soluk bir hilal kalmıştı geriye. Sevgilim bütün bu süre boyunca beni kollarında tutmuştu ama dokunuşu o denli hafifti ki farkına bile varamamıştım. O ve ben üzüntüden dilsizleşmiş halde birlikte bekledik. Yüzü giderek solmakta olan ışıkta gölgelenmişti ve bizi saran alacakaranlığa karışıyordu.</p>

  <p class="calibre1">Sonra, hilalden geriye denizi aydınlatan ince ve kıvrak bir ışık çizgisi kaldığında, beni şefkatle iterek bıraktı. “Daha fazla kalamam, sevgilim,” dediğini işittim. Sözleri bir hıçkırıkla sonlanmıştı.</p>

  <p class="calibre1">“Kısa bir süre...” Sesi uzaklaşarak duyulmaz oldu. Uyku Denizi bir solukta karanlığa gömüldü. Sol tarafımda, çok uzakta, bir an soluk bir aydınlık görür gibi oldum. O da kayboldu ve aynı anda ben artık durgun denizin üzerinde olmadığımı fark ettim; bir kez daha sonsuz uzayda, şimdi büyük, karanlık bir kütlenin tutulmasına uğramış Yeşil Güneş’in karşısında sürükleniyordum.</p>

  <p class="calibre1">Karanlık dairenin kenarındaki yeşil alev halkasına tamamen şaşkına dönmüş bir halde neredeyse görmeden baktım. Onların olağanüstü şekilleri düşüncelerimin kargaşasında bile merakımı uyandırıyordu. Çok sayıda soru üşüştü zihnime. Kısa bir süre önce gördüğüm sevgilimi karşımdaki manzaradan daha çok düşünüyordum, içim kederle ve gelecek kaygısıyla doldu. Ondan sonsuza dek ayrı kalmaya mahkûm muydum? Dünya’daki eski günlerimizde kısa bir süre için benim olmuştu; sonra terk etmişti beni, sonsuza dek... Sevgilimi o günden beridir ilk ve son kez Uyku Denizi’nin üzerinde gördüm.</p>

  <p class="calibre1">İçim pişmanlıkla doldu ve kendimi acımasızca sorguladım. Niçin aşkımla birlikte gidememiştim? O Uyku</p>

  <p class="calibre1">Denizi’nin derinliklerinde uyuklarken ben niçin beklemek zorundaydım? Uyku Denizi! Düşüncelerim öfkeden yeni sorgulamalara yöneldi. Uyku Denizi neredeydi? Neredeydi? Onun durgun sularında yeni ayrılmıştım sevgilimden ve deniz kaybolmuştu. Çok uzakta olamazdı! Ya Kara Güneş’in gölgesine saklanan Beyaz Küre? Bakışlarım tutulma halindeki Yeşil Güneş’i buldu. Tutulmaya yol açan neydi? Onun çevresinde dönen büyük, ölü bir yıldız mı vardı? Benim verdiğim ismiyle <span class="calibre36">Merkezi</span> Güneş bir ikiz yıldız mıydı? Davetsiz bir fikirdi bu; yine de, neden olmasındı?</p>

  <p class="calibre1">Yine Beyaz Küre’yi düşündüm. Ne tuhaftır ki o... Durdum. Aniden bir fikir gelmişti aklıma. Beyaz Küre ve Yeşil Güneş! Yoksa ikisi de aynı şey miydi? Zihnim geçmişe gitti ve beni açıklanamaz biçimde içine çeken parlak küreyi anımsadım. Onu bir an için bile unutabilmiş olmam ne tuhaftı. Diğerleri neredeydi? Yine içine girmiş olduğum küreyi düşündüm. Bir süre sonra her şey daha da netleşmeye başladı. O küreciğe girmekle bir anda daha öte ve görünmez bir boyuta geçmiştim. Yeşil Güneş orada hâlâ görünürdeydi ama sanki cismi değil de hayaleti varmış gibi soluk beyaz dev bir kütle halindeydi.</p>

  <p class="calibre1">Bu konu zihnimi meşgul ediyordu. Ben küreye girer girmez diğer kürelerin görüş alanımı hemen terk etmiş olduklarını anımsıyordum. Farklı ayrıntıları kafamda ölçüp biçmeye uzunca bir süre daha devam ettim.</p>

  <p class="calibre1">Sonra zihnim başka şeylere yöneldi. Çevreme daha bir görerek bakmaya başladım. İlk kez olarak ince, menekşe renkli sayısız ışının tuhaf alacakaranlığı her yönde delmekte olduklarını gördüm. Işınlar Yeşil Güneş’in ateşli halkasından yayılıyorlardı. Sayıları gözümün önünde artmaya devam etti ve çok geçmeden sayılamayacak kadar çoğaldılar. Gece onlarla dolmuştu. Yeşil Güneş’ten dışarı bir yelpaze biçiminde yayılıyorlardı. Onları tutulan Güneş’in görkeminin azalmış olmasından dolayı görebildiğim sonucuna vardım. Uzayın derinliklerine dağılıyor ve kayboluyorlardı.</p>

  <p class="calibre1">Öylece bakarken bu ışınların içinde yer yer göz kamaştıracak kadar parlak kıvılcımların dolaşmakta olduklarını gördüm. Kıvılcımların çoğu Yeşil Güneş’ten uzaklaşırken bazıları da uzay boşluğundan Güneş’e doğru hızla geliyor gibiydi ama hepsi de kendilerine ait menekşe renkli ışının içinde yer alıyorlardı. Hızları hayal bile edilemeyecek kadar yüksekti ve onları ayrı ayrı ışık benekleri olarak ancak Yeşil Güneş’e yaklaştıklarında ya da ondan çıkarlarken seçebiliyordum. Güneş’ten uzaklaştıkça ateşten çizgilere dönüşüyorlardı.</p>

  <p class="calibre1">Bunları keşfetmem merakımı olağanüstü celbetmişti. Böylesine sayılamayacak kadar çok sayıda nereye gidiyorlardı? Uzaydaki diğer dünyaları düşündüm. Peki ya o göz kamaştırıcı kıvılcımlar? Haberciler miydi? Büyük bir olasılıkla çok olağanüstü bir düşünceydi ama bunun farkında değildim. Haberciler! Merkezi Güneş’ten gelen haberciler!</p>

  <p class="calibre1">Zihnimde bir fikir yavaş yavaş gelişti. Yeşil Güneş müthiş bir zekânın barınağı olabilir miydi? Düşüncesi bile insanı afallatıyordu. Adlandırılamayanın hayalleri canlandı zihnimde belirsizce. Gerçekten de Ebedi Olan’ın mekânına mı denk gelmiştim? Bu fikri saçma bir şekilde zihnimden atmaya çalıştım bir süre. Fazlasıyla hayret vericiydi. Ama yine de...</p>

  <p class="calibre1">İçimde dev ve bulanık fikirler doğuyordu. Kendimi aniden çırılçıplak hissettim. Korkunç bir yakınlık hissiyle sarsıldım.</p>

  <p class="calibre1">Ya gökyüzü... O da bir yanılsama mıydı?</p>

  <p class="calibre1">Kararsız düşünceler gelip geçti zihnimden. Uyku Denizi... ve O! Sıçrarcasına geri döndüm geçmişten. Ardımdaki boşluğun içinde bir yerden karanlık bir kütle fırlamıştı; devasa ve sessiz... Yıldızların mezarlığına giden ölü bir yıldIzdI bu. Benimle Merkezi Güneşlerin arasından geçti ve onları tamamen örterek beni nüfuz edilemez bir karanlığa gömdü.</p>

  <p class="calibre1">Bir çağ geçti ve menekşe ışınları gördüm yine. Ölçülemeyecek kadar uzun bir süre sonra gökyüzünde çember şeklinde bir parıltı belirdi ve uzaklaşan karanlık yıldızın gölgesini gördüm. Böylece onun Merkezi Güneşlere yaklaşmakta olduğunu anladım. Çok geçmeden Yeşil Güneş’in parlak halkası da gecenin içinden belirmişti. Yıldız Ölü Güneş’in gölgesine girmişti. Bundan sonra sadece bekledim. Tuhaf yıllar geçmeye devam etti ve ben sürekli olarak dikkatle izledim.</p>

  <p class="calibre1">Beklediğim şey sonunda gerçekleşmişti; ansızın ve müthiş... Muazzam ve göz kamaştırıcı bir ışık patlaması... Karanlık boşluğu yaran bembeyaz bir alev. Belirsiz bir süre boyunca ateşten bir mantar gibi büyüdü. Durdu. Sonra, zaman geçtikçe, gerisin geri yavaş yavaş çökmeye başladı. Şimdi onun Kara Güneş’in ortasına yakın bir yerdeki büyük, parlak bir lekeden kaynaklandığını görebiliyordum. Lekeden dışarı hâlâ dev alev dilleri uzanıyordu. Yine de, bütün muazzamlığına rağmen, Kara Güneş’in akıl almaz kütlesiyle karşılaştırıldığında yıldızın mezarı Jüpiter’in okyanustaki yansımasından daha büyük değildi.</p>

  <p class="calibre1">Burada iki Merkezi Güneş’in kütlesinin hiçbir kelimeyle ifade edilemeyeceğini bir kez daha belirtmek isterim.</p>

  <div class="calibre33">
    <br class="calibre15" />
  </div>

  <p class="calibre34"></p>

  <h1 class="calibre32" id="sigil_toc_id_41"><a class="calibre11" id="bookmark15"></a><span class="calibre14">XXII</span></h1>

  <h1 class="calibre32" id="sigil_toc_id_42"><span class="calibre14">KARA BULUTSU</span></h1>

  <p class="calibre1">Yıllar eridi gitti, asırlar, çağlar... Akkor yıldızın parıltısı öfkeli bir kızıla dönüştü.</p>

  <p class="calibre1">Ondan sonradır ki kara bulutsuyu gördüm. Önce sağ tarafımda uzak ve belirsiz bir bulut gibi... Düzenli biçimde irileşerek gecenin içinde kara bir pıhtıya dönüştü. Ne kadar süreyle seyrettiğimi söylemek mümkün değil; çünkü bildiğimiz anlamıyla zaman geçmişte kalmıştı. Bulutsu biçimsiz ve karanlık bir canavar gibi yaklaştı; muazzamdı. Geceye cehennemden çıkan bir sis gibi yavaşça yayılıyordu. Ağır ağır kayarcasma Merkezi Güneşlerle benim aramdaki boşluğa girdi. Sanki gözüme bir perde çekilmişti. Korkulu bir merakla titredim.</p>

  <p class="calibre1">Milyonlarca yıldır hâkim olan yeşil alacakaranlık yerini şimdi nüfuz edilemez bir kasvete bırakmıştı. Hareketsiz bir şekilde bakındım etrafıma. Bir asır kaçıp gitti ve sanki donuk, kırmızı ışıkların belirli aralıklarla geçmekte olduklarını fark ettim.</p>

  <p class="calibre1">Dikkatle baktım ve çok geçmeden karanlığın içinde, çamurlu kızıl bir renkte, yuvarlak kütleler seçer gibi oldum. Karanlık pusun içinden büyüyor gibiydiler. Kısa bir süre daha geçti ve karanlığa ahşan gözlerim onları daha iyi seçebilmeye başladı. Onları şimdi daha net görebiliyordum, çok <span class="calibre7">uzun bir zaman önce tanık olduğum ışıltılı küreleri andıran kırmızı renkli yuvarlaklar.</span></p>

  <p class="calibre1">Sürekli olarak süzülürcesine geçiyorlardı. Tuhaf bir huzursuzluk giderek sardı beni. Tiksinme ve korku karışımı bir duygunun içimde büyümekte olduğunu hissettim. Bu duygu geçmekte olan kürelere yönelmişti ve gerçek bir nedenden çok önseziden kaynaklanıyor gibiydi.</p>

  <p class="calibre1">Kürelerden bazıları diğerlerinden daha parlaktı ve ansızın bunlardan birinin içinden bir yüzün baktığını gördüm. Bu bir insan yüzüydü ama öylesine kederliydi ki ürkmüş halde kalakaldım. O âna dek böylesine bir kedere tanık olmamıştım. Çılgın gibi bakan gözlerin kör olduklarını fark etmem acımı daha da artırmıştı. Bir süre daha gördüm onu, sonra bizi saran karanlığın içinde gözden kayboldu. Sonra diğerlerini gördüm; hepsi de aynı umarsız keder içinde ve kör...</p>

  <p class="calibre1">Uzun bir süre geçti ve kürelere daha da yaklaşmış olduğumu fark ettim. Huzursuz hissediyordum ama artık bu garip kürelerden eskisi kadar çok korkmuyordum, çünkü ıstırap içindeki sakinlerine karşı duyduğum merhamet hissi korkumu törpülemişti.</p>

  <p class="calibre1">Sonra kırmızı kürelere yaklaşmakta olduğumdan kuşkum kalmadı ve çok geçmeden aralarında sürüklenmeye başladım. Çok geçmeden içlerinden birinin üzerime doğru gelmekte olduğunu sezdim. Yolundan çekilemiyordum. Bir dakikaya kalmadan bana ulaşmıştı ve ben koyu kırmızı bir sise gömülmüştüm. Sis dağıldı ve kendimi Sessizlik Ovası’na kafam karışmış halde bakarken buldum. Tıpkı onu ilk gördüğümdeki gibiydi. Üzerinde düzenli bir hızla ilerliyordum. İlerimde, çok uzakta, bütün ovayı aydınlatan kan kırmızısı dev halka vardı.<a id="footnote8"></a><sup class="calibre37"><a href="#bookmark16">8</a></sup> Daha önce de beni derinden <span class="calibre7">etkilemiş olan dingin ıssızlık beni yine çepeçevre sarmıştı.</span></p>

  <p class="calibre1">Kızıl kasvetin içinde yükselirken sayısız çağlar önce birçok şeyin altında yatan dehşetlere tanık olduğum dev amfiteatrın uzak zirvelerini gördüm. Orada, bin tane dilsiz tanrının bakışları altında, bu gizemler evinin, yeryüzü Güneş’i öpüp sonsuza dek yitmeden önce cehennem ateşinin içinde yutulan bu evin bir kopyası duruyordu.</p>

  <p class="calibre1">Dağların zirvelerini görebilsem de yamaçların görünür hale gelebilmeleri için uzunca bir sürenin geçmesi gerekmişti. Bunun nedeni Ova’nın yüzeyine yapışmış gibi duran kızıl sis olmalıydı. Ancak, her ne olursa olsun, sonunda onları görebilmiştim.</p>

  <p class="calibre1">Bir süre daha geçtiğinde dağlara o kadar yaklaşmıştım ki sanki tepemde asılı gibi görünmeye başlamışlardı. Sonra dağlardaki büyük çatlağın önümde uzandığını gördüm ve kendi isteğim dışında içine sürüklendim.</p>

  <p class="calibre1">Dev arenanın genişliğine çıkmıştım. Ev orada, yaklaşık on kilometre kadar ötede ve bu muazzam amfiteatrın tam ortasında, kocaman ve sessiz duruyordu. Seçebildiğim kadarıyla hiç değişmemişti; sanki onu daha dün görmüş gibiydim. Çevremde yalçın dağlar kibirli yalnızlıklarının içinde somurtkan ve karanlıktı.</p>

  <p class="calibre1">Sağımda ve çok uzaklarda, geçit vermez zirvelerin arasında, Canavar tanrının iri cüssesini seçebiliyordum. Daha yukarıda, benden bin fersah daha yüksekte, korkunç tanrıça kızıl kasvetin içinden doğruluyordu. Solumda ise azametli ve gizemli gözsüz yaratık vardı. Daha da ötede, çürük hortlak kılıklı tanrı karanlık dağların arasındaki yüksek bir yamaca habis bir leke gibi uzanmıştı.</p>

  <p class="calibre1">Dev arena boyunca süzülürcesine yavaş yavaş uçtum. Giderken o ulu zirveleri dolduran diğer birçok dehşetin belirsiz gölgelerini de gördüm.</p>

  <p class="calibre1">Eve yaklaştıkça düşüncelerim o uzun yılların oyuğuna <span class="calibre7">geri döndü. Ev korkunç bir hayalet gibi zihnimdeydi. Kısa bir süre daha geçti ve dosdoğru o sessiz binanın muazzam kütlesi yönünde sürüklenmekte olduğumu anladım.</span></p>

  <p class="calibre1">Bu arada, beni o korkunç yığına yaklaşırken duymam gereken korkudan kurtaran bir kayıtsızlığın ya da bir çeşit uyuşukluğun içinde olduğumun farkına varmıştım. Artık eve telaşsızca bakabildiğim söylenebilirdi; tıpkı bir felaketi sigara dumanının ardından izliyormuşum gibi.</p>

  <p class="calibre1">Çok geçmeden eve ayrıntılarıyla görebilecek kadar yaklaşmıştım. Baktıkça yaşadığım tuhaf evle birbirlerine ne kadar çok benzediklerine dair olan ilk izlenimimde haklı olduğumu anlıyordum. Arenadaki evin muazzam büyüklüğü dışında aralarında hiçbir fark bulamıyordum.</p>

  <p class="calibre1">Eve bakarken aniden hayretler içinde kaldım. Evin arka tarafına, çalışma odama açılan dış kapının olduğu duvara gelmiştim. Orada, hemen kapının girişine doğru, büyük bir saçak taşı duruyordu ve Çukur’dan gelen yaratıklarla mücadele ederken yerinden düşürdüğüm saçak taşıyla büyüklüğü ve rengi dışında tıpatıp aynıydı.</p>

  <p class="calibre1">Daha yakına doğru süzüldüm ve kapının tıpkı domuz suratlı yaratıkların saldırısı altında içeri göçtüğü gibi menteşelerinden oynamış olduğunu fark ettiğimde hayretim daha da arttı. Bu manzara zihnimde bir dizi düşüncenin doğmasına neden olmuştu ve bu eve yapılmış olan saldırının daha önce sandığımdan çok daha derin bir anlam taşıyabileceğini hissetmeye başlamıştım. Çok uzun bir zaman önce, yeryüzünde geçirdiğim eski günlerde, içinde yaşadığım evle bu eşsiz Ova’nın ortasında tüm heybetiyle yükselen binanın bir şekilde ilişkili olduklarından nasıl şüphelenmeye başladığımı anımsadım.</p>

  <p class="calibre1">Ama bu şüphelerimin gerçekleşmesinin anlamını tam olarak idrak edememiş olduğumu şimdi anlıyorum. Püskürttüğüm saldırıyla arenadaki bu tuhaf ve görkemli yapıya yapılmış olan saldırının birbirleriyle olağandışı bir biçimde bağlantılı olduklarını insanüstü bir açıklıkla anlamıştım.</p>

  <p class="calibre1">Düşüncelerim ilginç bir tutarsızlıkla bu konuyu terk ettiler ve merakla bu evin ne tür bir malzemeden yapılmış olabileceğine yöneldiler. Daha önce de belirttiğim gibi koyu yeşil bir renge sahipti. Ancak, şimdi daha yakından baktığımda, renginde hafif bir dalgalanma olduğunu görebiliyordum, elinize bulaşan fosfor buharının karanlıkta parlaması gibi canlanıp soluyordu.</p>

  <p class="calibre1">Büyük girişe gelmemle birlikte dikkatim dağılmıştı. İlk kez gerçekten korkmuştum, çünkü kocaman kapılar bir anda açılmış ve ben çaresizce içeri sürüklenmiştim. İçerisi zifiri karanlıktı. Eşiği bir anda geçtim ve koca kapılar üzerime kapanarak beni bu ışıksız yere hapsetti.</p>

  <p class="calibre1">Bir süre havada hareketsiz asılı kaldım. Sonra yine hareket etmeye başladım ama nereye doğru olduğunu bilemiyordum. Ansızın aşağıda bir yerlerden domuz kıkırtılarınm gelmekte olduğunu duydum. Kıkırtılar uzaklaştı ve yerini dehşet dolu bir sessizliğe bıraktı.</p>

  <p class="calibre1">Sonra bir yerlerde bir kapı açıldı; içeri beyaz bir ışık sızdı ve tuhaf bir aşinalığı olan bir odaya girdim. Ansızın kulaklarımı sağır eden bir çığlık duydum. Zihnimde bir dizi bulanık görüntü alevler içinde canlandı. Duyularım sonsuz bir an için sersemlemişti. Sonra o sersemlik hissi geçti ve tekrar açık olarak görmeye başladım.</p>

  <div class="calibre33"><img alt="" class="calibre40" src="../Images/main-14.png" /></div>

  <h1 class="calibre41" id="sigil_toc_id_43"></h1>

  <h1 class="calibre32" id="sigil_toc_id_44"><a class="calibre11" id="bookmark17"></a><span class="calibre14">XXIII</span></h1>

  <h1 class="calibre32" id="sigil_toc_id_45"><a class="calibre11" id="bookmark18"></a><span class="calibre14">BİBER</span></h1>

  <p class="calibre1">Eski çalışma odamdaki koltuğuma oturmuştum yine. Bakışlarım çevremde gezindi. Odanın bir dakika için tuhaf, titrek bir görünümü oldu; sanki gerçekdışı ve cisimsizdi. Sonra bu ortadan kalktı ve hiçbir şeyin değişmemiş olduğunu gördüm. Odanın diğer ucundaki pencereye baktım, perde çekiliydi.</p>

  <p class="calibre1">Dermansızca ayağa kalktım. Bunu yaparken kapı yönünden gelen hafif bir ses dikkatimi çekti. Bir göz attım. Kısa bir an için kapı yavaşça kapatılıyormuş gibi geldi. Dikkatle baktım ve yanılmış olmam gerektiğini düşündüm. Kapı sımsıkı kapalıydı.</p>

  <p class="calibre1">Bir dizi çaba sarf ederek pencerenin önüne güçlükle gittim ve dışarı baktım. Güneş yükseliyor, bahçelerin karmakarışık terk edilmişliğini aydınlatıyordu. Belki bir dakika boyunca durdum orada. Kafam karışmış halde elimle alnımı sildim.</p>

  <p class="calibre1">Çok geçmeden, duygularımın kargaşası içinde, bir fikir geldi aklıma; hızla döndüm ve Biber’e seslendim. Yanıt gelmeyince ani bir korkuyla sendeleyerek masama döndüm. Giderken onu tekrar çağırmak istedim ama dudaklarım uyuşmuş gibiydi. Masaya ulaştım ve yüreğim daralarak köpeğime doğru eğildim. Masanın gölgesinde yatıyor olmalıydı, pencerenin önünden onu açık seçik olarak görememiştim. Eğilirken nefesimi tuttum. Biber orada yoktu; onun yerine gri renkli, uzunca, külü andıran bir toz tepeciğine eğiliyordum...</p>

  <p class="calibre1">O halde dakikalarca kalmış olmalıyım. Serseme dönmüş, afallamıştım. Biber gerçekten de gölgelere karışmıştı.</p>

  <p class="calibre1"><span class="calibre18"><br class="calibre15" /></span></p>

  <h1 class="calibre32" id="sigil_toc_id_46"><a class="calibre11" id="bookmark19"></a><span class="calibre14">XXIV</span></h1>

  <h1 class="calibre32" id="sigil_toc_id_47"><span class="calibre14">BAHÇEDEKİ AYAK SESLERİ</span></h1>

  <p class="calibre1">Biber öldü! Şimdi bile, zaman zaman, bunu kabullenemiyorum. Zaman ve mekân içinde yaptığım o korkunç yolculuktan döneli haftalar oldu. Bazen uykumda yolculuğumu düşlüyor ve dehşet verici her şeyi sil baştan yaşıyorum. Uyandığımda da yolculuğum aklımdan çıkmıyor. O güneş, ya da o güneşler gerçekten de bütün evrenin çevresinde döndüğü, bilinmeyen göklerin büyük Merkezi Güneşleri miydi? Kim bilebilir? Peki, ya Yeşil Güneş’in ışığında sonsuza dek yüzen parlak küreler! Üzerinde yüzdükleri Uyku Denizi! Hepsi de ne kadar inanılmazdı! Eğer Biber olmasaydı, tanık olduğum bunca olağanüstü şeye rağmen, her şeyin sadece büyük bir düş olduğuna inanmaya meyilliydim. Sonra sayısız kızıl küresiyle birlikte Kara Güneş’in gölgesinde ebedi bir kasvetle sarılı halde hareket eden şu ürkütücü, karanlık bulutsu! Beni dikkatle gözetleyen yüzler! Tanrım, böyle bir şey gerçekten de var olabilir miydi? Çalışma odamın zeminindeki o küçük kül yığını hâlâ duruyor. Ona dokunmayacağım.</p>

  <p class="calibre1">Zaman zaman, daha sakin anlarımda, Güneş sisteminin dış gezegenlerine ne olduğunu merak ederim. Güneş’in çe<span class="calibre7">kiminden kurtulmuş ve uzaya savrulup gitmiş olabileceklerini düşünürüm. Tabii ki bu bir şüpheden öteye gitmiyor. Merak ettiğim o kadar çok şey var ki!</span></p>

  <p class="calibre1">Hazır kalemi elime almışken korkunç bir şeyin yaklaşmakta olduğundan emin olduğumu da kayda geçeyim. Önceki gece beni Çukur’un dehşetinden de çok ürküten bir olay oldu. Onu şimdi kâğıda dökeceğim ve eğer daha fazlası da olursa derhal not edeceğim. Bu son olayın diğer tüm olan bitenden daha çok şey içerdiğinden kuşkum yok. Şu anda yazarken bile elim titriyor ve sinirlerim altüst olmuş dürümdalar. Bir şekilde, ölümün çok da uzakta olmadığını hissediyorum. Hani korktuğumdan da değil; ölümü anlayabilirim. Ama havada öyle bir şey var ki beni kavranması güç, buz gibi bir dehşete düşürüyor. Bunu dün gece hissettim. Şöyle oldu:</p>

  <p class="calibre1">Dün gece burada, çalışma odamda oturmuş yazıyordum. Bahçe kapısı biraz aralıktı. Bazen bir köpek tasmasının madeni şakırtısını duyabiliyordum. Bu Biber’den sonra aldığım köpeğin tasmasıydı. Onu eve sokmuyordum. Biber’den sonra asla... Yine de çevrede bir köpeğin bulunmasının iyi olacağını düşünmüştüm. Köpekler harika yaratıklar.</p>

  <p class="calibre1">Tamamen işime dalmıştım ve zaman akıp gitmişti. Aniden dışarıdan, bahçedeki patikadan yumuşak bir sesin gelmekte olduğunu duydum. Sinsi, garip bir ses pat pat pat diye gidiyordu. Derhal doğruldum ve aralık kapıdan dışarı baktım. Ses yine geldi. Pat pat pat! Yaklaşıyor gibiydi. Hafiften huzursuzlanarak bahçeye bir göz attım ama gece her şeyi saklıyordu.</p>

  <p class="calibre1">Sonra köpeğin uzun uzun ulumasıyla irkildim. Belki bir dakika boyunca dikkat kesildim ama hiçbir şey duyamadım. Bir süre geçtiğinde kalemimi tekrar elime aldım ve yazmaya kaldığım yerden devam ettim. Sinirim yatışmıştı, çünkü duyduğum sesin zincirinin izin verdiği kadar dolaşmakta olan köpeğe ait olduğunu düşünüyordum.</p>

  <p class="calibre1">On beş dakika kadar geçmiş olabilirdi; birdenbire köpek o kadar hüzünlü bir sesle yine uludu ki kalemimi elimden düşürüp yazmakta olduğum sayfayı mürekkebe bulayarak ayağa fırladım.</p>

  <p class="calibre1">Yaptığıma bakarak, “Lanet olası köpek,” diye homurdandım. Daha ben homurdanmayı bitirmemişken o tuhaf pat pat pat sesi yine geldi. Dehşet verici biçimde yakından geliyordu, neredeyse kapının hemen önündeydi. Bunun köpekten kaynaklanmadığını artık biliyordum, çünkü zinciri bu kadar yaklaşmasına izin vermezdi.</p>

  <p class="calibre1">Köpeğin homurtusu yine geldi ve bu kez bilinçaltımda, bu homurtudaki korkuyu hissettim.</p>

  <p class="calibre1">Dışarıda, kız kardeşimin kedisi Tip’in pencerenin pervazında oturmakta olduğunu görebiliyordum. Ben bakarken kedi kuyruğunu kabartarak ayağa fırladı. Gözlerini kapı yönündeki bir şeyden ayırmadan bir an öylece kaldı. Sonra pervazın üzerinde geri geri gitmeye başladı, ta ki duvara ulaşıp da daha fazla gerileyebileceği bir yer kalmayıncaya kadar. Orada olağanüstü bir korkuyla donakalmışçasma durdu.</p>

  <p class="calibre1">Korkmuş ve şaşırmış bir halde mumlardan birini elime aldım ve köşeden bir sopa kapıp sessizce kapıya doğru gittim. Kapıya birkaç adım kalmıştı ki içim tuhaf bir korkuyla ürperdi. Yüreğimi ağzıma getiren gerçek bir korkuydu bu. O kadar büyük bir dehşete kapılmıştım ki hiç vakit kaybetmeden ve bakışlarımı kapıdan bir an için bile ayırmadan geri geri yürüyerek çekildim. Kapıya koşup sürgülemek için neler vermezdim; onu tamir ettirmiştim ve şimdi kapı her zamankinden daha güçlüydü. Tıpkı Tip gibi ben de neredeyse bilinçsiz bir şekilde sırtım duvara dayanmcaya dek geriledim. Duvara çarptığımda irkilerek durdum ve endişeyle çevreme bakındım. Bunu yaparken silah dolabı gözüme takıldı ve ona doğru bir adım attım ama silaha ihtiyacım olmayacağına dair garip bir his beni durdurdu. Dışarıda, bahçede, köpek garip biçimde inliyordu.</p>

  <p class="calibre1">Aniden Tip kulak tırmalayan bir sesle bağırdı. Kediye doğru baktım; ışıltılı ve hayaletimsi bir sis tarafından sarılmıştı. Sis giderek üzerinde yeşil alev dillerinin oynaştığı şeffaf bir ele dönüştü. Kedi son ve acı bir çığlık daha attı ve postunun yanıp tütmeye başladığını gördüm. Nefesimi tutarak duvara yaslandım. Pencerenin pervazında, Tip’in az önce olduğu yerde yeşil, isli bir duman vardı. Alevler dumanın içinde donuk biçimde parlasa da kediyi görebilmek mümkün değildi. Oda yanık kokusuyla dolmuştu.</p>

  <p class="calibre1">Pat pat pat... Bahçe patikasından aşağı doğru bir şey geçti ve kapının aralığından içeri sızan küflü bir koku yanık kokusuyla karıştı.</p>

  <p class="calibre1">Köpek birkaç saniyedir sessizdi. Şimdi onun sanki acı çekiyormuşçasma uluduğunu duydum. Sonra arada bir korkuyla inleyerek sustu.</p>

  <p class="calibre1">Bir dakika geçti, ardından batı tarafındaki bahçe kapısı çarpılarak kapatıldı. Sonra her şey kesildi, köpeğin iniltileri bile.</p>

  <p class="calibre1">Orada dakikalarca kalmış olmalıyım. Derken yüreğime bir parça cesaret geldi ve korku içinde kapıya koşarak sürgüledim. Bunun da ardından yarım saat boyunca bakışlarımı önüme dikip hareketsiz oturdum.</p>

  <p class="calibre1">Vücuduma yavaş yavaş canlılık geldi ve titreyerek kalkıp üst kata, yatmaya çıktım.</p>

  <p class="calibre1">Hepsi bu.</p>

  <h1 class="calibre32" id="sigil_toc_id_48">XXV</h1>

  <h1 class="calibre32" id="sigil_toc_id_49"><a class="calibre11" id="bookmark20"></a><span class="calibre14">ARENADAKİ YARATIK</span></h1>

  <p class="calibre1">Bu sabah erkenden bahçeleri gezmeye çıktım, ama her şeyi olması gerektiği gibi buldum. Kapının yakınındaki patikada ayak izleri aradım; ama önceki gece yaşadıklarımın bir düş olup olmadığını kanıtlayacak bir şey yoktu yine.</p>

  <p class="calibre1">Ancak köpeğe bakmaya geldiğimde bir şeylerin gerçekten de olduğunu gösteren elle tutulur bir kanıt bulabildim. Yanına gittiğimde köpek kulübesinin bir köşesine büzülmüş haldeydi ve onu dışarı çıkmaya ikna edebilmek için epey dil dökmem gerekti. Sonunda çıkmaya razı olduğunda bile tuhaf biçimde sinmiş ve korkmuştu. Başını okşarken sol böğründeki yeşilimsi bir leke dikkatimi çekti. Muayene ettiğimde postunun ve derisinin yanmış olduğunu ve yanık etinin açığa çıktığını gördüm. Yaranın tuhaf bir şekli vardı, büyük bir eli ya da pençeyi akla getiriyordu.</p>

  <p class="calibre1">Düşünceli halde ayağa kalktım. Bakışlarım çalışma odamın penceresini buldu. Yükselmekte olan Güneş’in ışınları pencerenin alt köşesindeki isli lekeye vuruyor, onun garip bir şekilde yeşilden kızıla doğru ışıldamasına neden oluyordu. Ah! İşte bu da somut bir delildi. Önceki gece gördüğüm dehşet verici şey aklıma geldi. Yine köpeğe baktım. Böğründeki nahoş yaranın nedenini şimdi biliyordum. Önceki gece yaşadıklarımın tamamen gerçek olduklarını da biliyordum.</p>

  <p class="calibre1">İçim büyük bir huzursuzlukla doldu. Biber! Tip! Şimdi de bu zavallı hayvancık! Köpeğe bir daha göz attım ve yarasını yalamakta olduğunu gördüm.</p>

  <p class="calibre1">“Zavallıcık,” diye mırıldandım ve başını okşamak için eğildim. Bunun üzerine ayağa kalktı, elimi hüzünle koklayıp yaladı.</p>

  <p class="calibre1">İlgilenmem gereken başka sorunlar olduğu için ondan ayrıldım.</p>

  <p class="calibre1">Yemekten sonra yine köpeğin yanına gittim. Suskun bir hali vardı ve kulübeden çıkmayı reddediyordu. Kız kardeşimden bütün gün bir lokma bile yemediğini öğrendim. Kız kardeşim bunu söylerken kafası biraz karışmış gibiydi, ama korkacak bir şey olabileceğinden şüphelenmemişti.</p>

  <p class="calibre1">Gün yeterince olaysız geçti. Çaydan sonra yine köpeğe bakmaya gittim. Huysuz ve huzursuz görünüyordu; yine de kulübesini terk etmemekte ısrar etti. Gece için kapımı kilitlemeden önce kulübesini pencereden rahatlıkla görebileceğim biçimde duvarın biraz ötesine çektim. Onu bir geceliğine içeri almak da aklıma gelmişti ama biraz düşününce dışarıda kalmasında bir sakınca görmemiştim. Evin, bahçeden daha az korkulacak bir yer olduğunu sanmıyordum. Biber evdeydi ama yine de...</p>

  <p class="calibre1">Saat şimdi gecenin ikisi. Saat sekizden beridir odamın yan duvarındaki küçük pencereden kulübeyi izledim. Ancak hiçbir şey olmadı ve daha fazla izleyemeyecek kadar da yorgunum. Yatacağım...</p>

  <p class="calibre1">Huzursuz bir gece geçirdim. Bu alışık olduğum bir şey değil; ancak sabaha karşı birkaç saat uyuyabildim.</p>

  <p class="calibre1">Erkenden kalktım ve kahvaltıdan sonra köpeğin yanına gittim. Sakindi ama aksilik ederek kulübeden dışarı çıkmadı. Keşke bu civarda bir veteriner olsaydı, zavallı hayvanı muayene ettirirdim. Bütün gün hiçbir şey yemedi ama belli ki çok susamıştı, kana kana su içti. Bunu görmek beni memnun etmişti.</p>

  <p class="calibre1">Akşam çöktü ve ben yine çalışma odamdayım. Dün geceki planımı uygulamaya devam etmek ve kulübeyi pencereden izlemek niyetindeyim. Bahçeye açılan kapıyı emniyetli biçimde kilitledim. Pencerelerin parmaklıklı olmalarından çok memnunum...</p>

  <p class="calibre1">Gece: Vakit gece yarısını geçeli çok oldu. Köpeğin şu âna dek sesi çıkmadı. Sol tarafımdaki yan pencereden kulübeyi belli belirsiz seçebiliyorum. Köpek ilk kez hareket ediyor ve ben zincirinin şakırtısını duyuyorum. Derhal dışarı bakıyorum. Ben bakarken köpek yine kıpırdıyor ve kulübenin içinde hafif bir ışıltı görür gibi oluyorum. Işıltı kayboluyor; sonra köpek bir kez daha kıpırdıyor ve ışık geri dönüyor. Kafam karışmış halde. Köpeğin sesi çıkmıyor ve ben ışıltılı şeyi açıkça görebiliyorum. Şeklinde tanıdık bir şeyler var. Bir an için durup merak ediyorum; sonra anlıyorum, bu bir elin parmaklarından hiç de farklı değil. Tıpkı bir el gibi! Köpeğin böğründeki korkunç yaranın şekli aklıma geliyor. Gördüğüm ışıltı o yara olmalı! Demek ki geceleri ışıldıyor; ama neden? Dakikalar geçiyor. Zihnim bu yeni gelişmeyle meşgul.</p>

  <p class="calibre1">Ansızın bahçeden bir ses geliyor. Nasıl da heyecanlandırıyor beni! Yaklaşıyor. Pat pat pat. Bir ürperti bel kemiğimden enseme doğru yükseliyor. Köpeğin kulübesinde hareket ettiğini ve korkuyla inlediğini duyuyorum. Sırtını dönmüş olmalı, çünkü şimdi yarasının ışıltısını göremiyorum.</p>

  <p class="calibre1">Dışarıda bahçeler yine sessizliğe gömüldü ve ben korku içinde dinlemeye devam ediyorum. Bir dakika geçiyor, sonra bir tane daha ve ben sesi yine işitiyorum. Oldukça yakında ve çakıllı patika boyunca yaklaşıyor gibi. Ses tuhaf biçimde ölçülü ve kasıtlı. Kapımın önünde kesiliyor ve ben ayağa kalkıp hareketsiz bekliyorum. Kapıdan hafif bir ses geliyor; çekilmekte olan sürgünün sesi. Kulaklarım çınlamaya başlıyor ve başımın çevresinde bir basınç hissediyorum.</p>

  <p class="calibre1">Sürgünün çekilmesi keskin bir takırtıyla sonlanıyor. Ses gergin sinirlerimi dehşet verici biçimde sarsıyor ve beni olduğum yerde sıçratıyor. Bunun ardından gittikçe büyüyen sessizliğin içinde uzun bir süre bekliyorum. Ansızın dizlerim titremeye başlıyor ve ben oturmak zorunda kalıyorum.</p>

  <p class="calibre1">Belirli bir süre geçiyor ve beni pençesine alan korkuyu yavaş yavaş üzerimden atıyorum. Yine de, hiç kıpırdamadan oturuyorum. Hareket etme gücünü yitirmiş gibiyim. Garip bir bitkinlik var üzerimde ve göz kapaklarım düşüyor. Arada bir irkilerek uyuklamaya başlıyorum.</p>

  <p class="calibre1">Bir süre sonra mumlardan birinin cızırdamaya başladığını yarı uykulu fark ediyorum. Yine uyandığımda mumlardan birinin söndüğünü ve odanın tek mumun ışığında iyice loşlaşmış olduğunu görüyorum. Bu yarı karanlık beni çok az huzursuzlandırıyor. Bütün korkumu üzerimden atmış gibiyim ve tek isteğim uyumak... uyumak.</p>

  <p class="calibre1">Ansızın, hiçbir gürültü olmasa da, sıçrayarak uyanıyorum. Bir çeşit gizemin, karşı konulmaz bir Varlığın yakınımda olduğunu hissediyorum. Hava korkuyla yüklü gibi. Koltuğuma yığılıp kulak kesiliyorum. Hâlâ bir ses yok. Doğa ölmüş sanki. Sonra boğucu sessizlik evin çevresini dönüp uzaklaşan rüzgârın hafif ıslığıyla bölünüyor.</p>

  <p class="calibre1">Bakışlarımı yarı aydınlık odada rastgele gezdiriyorum. Karşı köşedeki büyük saatin yanında uzun, karanlık bir gölge duruyor. Kısa bir an için korkuyla bakıyorum. Sonra orada bir şey olmadığını anlıyor ve rahatlıyorum.</p>

  <p class="calibre1">izleyen dakikalarda sorular zihnimden peş peşe geçiyor: Bu evi, bu gizem ve korku evini niçin terk etmiyorum? Sonra o harikulade Uyku Denizi’nin, yıllar süren elem ve ayrılıktan sonra sevgilimle tekrar buluştuğumuz Uyku</p>

  <p class="calibre1">Denizi’nin hayali her şeyi silip atıyor ve her ne olursa olsun burada kalmaya devam edeceğimi anlıyorum.</p>

  <p class="calibre1">Yan pencerede gecenin karanlığı var. Bakışlarım pencereden odaya dönüyor, gölgeli bir nesneden diğerine atlıyor. Birdenbire dönüyor ve sağımdaki pencereye bakıyorum; pencerenin dışında ama parmaklıkların hemen yanında bir şeyin olduğunu korku içinde ve soluğum daralarak görüyorum. Karşımda üzerinde yeşilimsi bir alevin oynaştığı kocaman, sisli bir domuz suratı var. Arenadaki yaratık bu. Kıvranan dudaklarının arasından fosforlu bir salya akıyor. Gözlerini tarifsiz bir ifadeyle dosdoğru odaya dikmiş. Kaskatı oturuyorum.</p>

  <p class="calibre1">Yaratık hareket etmeye başladı. Yavaş yavaş bana doğru dönüyor. Yüz yüze geliyoruz. Beni görüyor. Tam anlamıyla insana ait olmayan gözleri alacakaranlığın içinden bana bakıyor. Korkudan buz kesmiş haldeyim; yine de, şimdi bile, kocaman suratın uzak yıldızları sildiğini ilgisizce kaydediyorum.</p>

  <p class="calibre1">Yeni bir dehşet buluyor beni. Hiç istemesem de koltuğumdan kalkıyorum. Ayaktayım ve bir şey beni bahçeye açılan kapıya doğru çekiyor. Durmak istiyorum; başaramıyorum. Karşı durulmaz bir güç irademi eziyor ve ben istemesem de, direnmeye çalışsam da yavaş yavaş ilerliyorum. Bakışlarım odayı hızla tarıyor ve pencerede duruyor. Koca domuz suratı kaybolmuş ve yine o pat pat pat sesi. Ses kapının önünde kesiliyor; zorla götürülmekte olduğum kapının önünde...</p>

  <p class="calibre1">Bunu kısa, yoğun bir sessizlik izliyor; sonra bir şey duyuyorum. Kurcalanmakta olan kilidin sesini. Bunun üzerine çaresizliğe gömülüyorum. Bir adım daha atmayacağım. Geri dönmek için büyük bir çaba sarf ediyorum ama sanki ardımda görünmez bir duvar var. İstırap içinde yüksek sesle inliyorum ve sesim öylesine ürkütücü ki. Kapı yine kurcalanıyor ve beni soğuk bir ter basıyor. Deniyorum. Mücadele etmeli ve durmalıyım, <span class="calibre36">durmalıyım;</span> ama yararı yok.</p>

  <p class="calibre1">Kapıya varıyor ve elimin en üstteki kilide doğru istemsizce kalktığını görüyorum. Bunu tamamen benim iradem dışında yapıyor. Daha ben kilide uzanırken kapı şiddetle sarsılıyor. Kapının aralıklarından içeri küflü bir koku sızıyor. Bir yandan direnmeye çalışırken sürgüyü yavaş yavaş çekiyorum. Yuvasından bir tıkırtıyla çıkıyor ve ben büyük bir kederle titremeye başlıyorum. İki sürgü daha var; biri kapının alt kısmında; diğeri ve daha iri olanı ise tam ortasında.</p>

  <p class="calibre1">Belki bir dakika kollarım iki yanda sarkmış halde duruyorum. Kapının kilitleriyle uğraşmak dürtüsü kaybolmuşa benziyor. Aniden kapının altından demir şakırtıları geliyor. Hemen bakıyorum ve ayağımın en alttaki sürgüyü çekmekte olduğunu korku içinde görüyorum. Müthiş bir çaresizlik hissine kapılıyorum. Sürgü yuvasından hafif bir çınlamayla çıkıyor ve ben olduğum yerde sallanarak ortadaki sürgüye tutunuyorum. Bir dakika sonsuzluk gibi geçiyor, sonra bir dakika daha... Tanrım, bana yardım et! Son sürgüyü de açmaya zorlanıyorum. <span class="calibre36">Açmayacağım!</span> Kapının diğer tarafında bekleyen korkuyu içeri almaktansa ölmek daha iyi. Bundan kurtuluş yok mu? Tanrı yardımcım olsun, sürgüyü yarı yarıya çektim bile! Dudaklarımdan bir korku çığlığı çıkıyor; sürgünün dörtte üçü çekildi ve bilinçsiz ellerim hâlâ felaketimi hazırlıyor. Ruhumla O’nun arasında sadece bir parça demir kaldı. Korkumun müthiş azabıyla iki kez bağırıyorum, sonra delice bir çabayla ellerimi geri çekiyorum. Gözlerim kör olmuş gibi. Üzerime büyük bir karanlık çöküyor. Doğa beni kurtarmaya geldi. Dizlerimin büküldüğünü hissediyorum. Yerden sert bir çarpma sesi geliyor, düşüyorum, düşüyorum...</p>

  <p class="calibre1">Orada en az birkaç saat yatmış olmalıyım. Kendime geldigimde diğer mumun da sönmüş olduğunu görüyorum; oda şimdi zifiri karanlığa gömülmüş durumda. Ayağa kalkamıyorum, çünkü bütün vücudum buz kesmiş ve kaskatı. Ancak zihnim açık ve o berbat baskı artık üzerimde değil.</p>

  <p class="calibre1">Dikkatle diz üstü kalkıyor ve ortadaki kilidi yokluyorum. Onu buluyor ve yuvasına güvenli biçimde sokuyorum. Sıra alttaki kilide geliyor. Artık ayağa kalkabiliyorum ve üstteki sürgüyü de emniyete alıyorum. Bunun da ardından yine diz çöküp mobilyaların arasından merdivene doğru emekliyorum. Böyle yaparak pencereden görülmekten kurtuluyorum.</p>

  <p class="calibre1">Diğer kapıya ulaşıyor ve çalışma odamdan çıkarken dönüp omzumun üzerinden pencereye doğru sinirli bir göz atıyorum. Gecenin karanlığında belirsiz bir şey görür gibi oluyorum ama bu sadece bir hayal de olabilir. Sonra koridora çıkıyor ve merdivenlere gidiyorum.</p>

  <p class="calibre1">Yatak odasına ulaştığımda kendimi giyinik halde yatağa atıyorum ve örtüyü üzerime çekiyorum. Orada, bir süre sonra, özgüvenim bir parça da olsa geri geliyor. Uyumak olanaksız ama örtülerin verdiği sıcaklığa müteşekkirim. Önceki gece olanları düşünmeye çalışıyorum; ama uyuyamasam bile düzenli olarak düşünmeye çalışmanın da boşuna olduğunu anlıyorum. Zihnim tuhaf bir biçimde bomboş.</p>

  <p class="calibre1">Sabah olmak üzere ve ben yatakta huzursuzca dönüp duruyorum. Dinlenemeyeceğim belli ve sonuçta bir süre sonra kalkıp odayı arşınlamaya başlıyorum. Kış şafağının ışığı pencerelerden sızmaya başlıyor ve sıkıntıyla dolu odamı aydınlatıyor. Ne tuhaf, bunca yıldır evin ne kadar kasvetli olduğunu fark edememişim. Zaman böylece geçiyor.</p>

  <p class="calibre1">Merdivenlerin altından bir ses geliyor. Yatak odamın kapısına gidip kulak kabartıyorum. Mary bu... Büyük, eski mutfakta kahvaltı hazırlamakla meşgul. İlgilenmiyorum. Hiç aç değilim. Ama onu düşünmeye devam ediyorum. Bu evde olan tuhaf olaylar onu ne kadar da az etkilemiş görünüyor! Çukur yaratıkları vakasının dışında olağandışı hiçbir şeyin farkında değil gibi. O da benim gibi yaşlı; ama birbirimize ne kadar da uzağız. Bu ortak yönümüzün olmamasından mı kaynaklanıyor, yoksa yaşlı olmamız nedeniyle sessizliği çevremize tercih mi ediyoruz? Düşündükçe bu ve diğer sorular aklımdan gelip geçiyor ve beni gecenin boğucu dertlerinden az da olsa uzaklaştırıyor.</p>

  <p class="calibre1">Bir süre sonra pencereye gidiyor ve açıp dışarı bakıyorum. Güneş ufuktan yükselmiş ve soğuk da olsa hoş ve taptaze bir hava var. Zihnim giderek açılıyor ve özgüvenime şimdilik yine kavuşuyorum. Kendimi daha mutlu hissederek merdivenleri iniyor ve köpeği kontrol etmek için bahçeye çıkıyorum.</p>

  <p class="calibre1">Kulübenin önünde beni önceki akşam kapının aralıklarından duyduğum küflü koku karşılıyor. Bir anlık korkuyu üzerimden atarak köpeğe sesleniyorum. Ama o bana aldırmıyor ve ben bir kez daha seslendikten sonra kulübenin içine küçük bir taş atıyorum. Bunun üzerine köpek huzursuzca kıpırdanıyor ve ben onu yine çağırıyorum; ama daha fazla yaklaşmıyorum. O sırada kız kardeşim yanıma geliyor ve köpeği kulübesinden birlikte çıkarmaya çalışıyoruz.</p>

  <p class="calibre1">Kısa bir süre sonra zavallı hayvan kalkıyor ve garip biçimde yalpalayarak dışarı çıkıyor. Gün ışığında sallanarak gözlerini aptalca kırpıştırıyor. Baktığımda yarasının çok daha büyüdüğünü ve beyaz mantarımsı bir görünüm aldığını fark ediyorum. Kız kardeşim hayvanın başını okşamak istiyor ama onun yanma birkaç gün için fazla yaklaşmamamızın uygun olacağını söyleyerek engel oluyorum. Çünkü köpeğin sorununun ne olduğunu bilebilmemiz imkânsız ve temkinli davranmakta yarar var.</p>

  <p class="calibre1">Bir dakika sonra Mary gidip bir kap dolusu yiyecek getiriyor. Kabı yere, köpeğin yakınına bırakıyor ve ben bir dal parçasıyla onu köpeğe doğru itiyorum. Et, çekici de olsa köpek aldırmıyor ve tekrar kulübesine dönüyor. İçme kabında yeterince su var, dolayısıyla kısa bir çift laf ettikten sonra eve dönüyoruz. Kız kardeşimin hayvana ne olduğunu çok merak ettiğini görüyorum ama gerçeği sadece ima etmek bile çılgınlık olur.</p>

  <p class="calibre1">Gün olaysız geçip gidiyor ve gece çöküyor. Dün gece yaptığım deneyi tekrarlamaya kararlıyım. Bunun bilgece bir hareket olacağını söyleyemem ama kararım kesin. Yine de bazı önlemler almadım değil; çalışma odamdan bahçeye açılan kapının üç kilidini de kalın çivilerle destekledim. Bu, en azından, dün geceki tehlikenin tekrarını engelleyecek.</p>

  <p class="calibre1">Gecenin saat onundan sabahın iki buçuğuna dek nöbet tutuyorum ama hiçbir şey olmuyor. Sonunda kendimi yatağa bırakıp derhal uykuya dalıyorum.</p>

  <div class="calibre33">
    <br class="calibre15" />
  </div>

  <div class="calibre33">
    <br class="calibre15" />
  </div>

  <p class="calibre34"></p>

  <p class="calibre1"><a id="bookmark1"></a><a href="#footnote1">1</a></p>

  <p class="calibre1">Belli ki eksik sayfalarda anlatılan bir şeyden söz ediliyor. -E<span class="calibre36">d.</span></p>

  <p class="calibre1"><a id="bookmark4"></a><a href="#footnote2">2</a></p>

  <p class="calibre1">Ay’dan daha fazla söz edilmiyor. Burada yazılanlardan uydumuzun Dünya’dan çok uzaklaştığı anlaşılabilir. Belki de, daha ilerideki bir çağda çekimimizden tamamen kurtulmuştur. Ne yazık ki bu konu yeterince aydınlatılmamış. <span class="calibre36">-Ed.</span></p>

  <p class="calibre1"><a id="bookmark5"></a><a href="#footnote3">3</a></p>

  <p class="calibre1">Donmuş hava olduğu düşünülebilir. <span class="calibre36">-Ed.</span></p>

  <p class="calibre1"><a id="bookmark7"></a><a href="#footnote4">4</a></p>

  <p class="calibre1">Bu noktada sesi ileten atmosferin ya çok zayıflamış ya da tamamen yok olmuş olması gerekiyor. Dolayısıyla, bu ya da herhangi başka bir sesin canlı kulaklarca, yani somut bir bedene sahip kişilerin anladığı biçimdeki bir işitme duyusunca algılanması mümkün görünmüyor. -E<span class="calibre36">d.</span></p>

  <p class="calibre1"><a id="bookmark8"></a><a href="#footnote5">5</a></p>

  <p class="calibre1">Elyazması dikkatle okunduğunda ya Güneş’in dış merkezli büyük bir yörüngede hareket ettiği, ya da yeşil yıldıza gittikçe daralan bir yörüngeyle yaklaşmakta olduğu anlaşılıyor. Şu an için ise Güneş’in yolundan dev yıldızın çekimiyle sapmış olduğunu düşünüyorum. <span class="calibre36">-Ed.</span></p>

  <p class="calibre1"><a id="bookmark9"></a><a href="#footnote6">6</a></p>

  <p class="calibre1">Dikkat edilirse burada Dünya “ölü Güneş’in muazzam yüzünün önünde <span class="calibre36">usulca</span> ilerlemeye” devam ediyor. Bunun bir açıklaması yapılmamış, dolayısıyla ya zamanın akışının yavaşladığını ya da Dünya’nın yörüngesinde şu anki standartlara göre daha yavaş ilerlemekte olduğunu kabul etmek durumundayız. Ancak elyazmasım dikkatle incelediğimde zamanın akışının çok uzun bir süredir yavaşlamakta olduğu kanısına vardım. <span class="calibre36">-Ed.</span></p>

  <p class="calibre1"><a id="bookmark12"></a><a href="#footnote7">7</a></p>

  <p class="calibre1">18. Bölümün ilk notuna bakın. <span class="calibre36">-Ed.</span></p>

  <p class="calibre1"><a id="bookmark16"></a><a href="#footnote8">8</a></p>

  <p class="calibre1">Hiç kuşkusuz ki Ölü Merkezi Güneş’in başka bir boyuttan görünen alevli kütlesi olmalı. -E<span class="calibre36">d.</span></p>
</body>
</html>
