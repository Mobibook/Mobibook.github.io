<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre8"><a class="calibre11" id="bookmark5"></a><br class="calibre10" /></p>

  <h1 class="calibre16"><a class="calibre11" id="bookmark7"></a><span class="calibre14">EL YAZMASINA ÖNSÖZ</span></h1>

  <p class="calibre8">İzleyen sayfalarda yer alan öykü üzerinde düşünerek nice saatler geçirdim. Editörü olarak onu, eğer deyim yerindeyse, edebileştirmek geldi içimden defalarca; ama metni bana verildiği biçimde bırakmakla içgüdümün hiç de yanılmış olmadığına inanıyorum.</p>

  <p class="calibre8">Elyazmasına gelince... Beni gözünüzde kitabı elime ilk kez aldığımda sayfaları merakla karıştırır ve metni hızla gözden geçirirken canlandırmaya çalışın. Son birkaç sayfası dışında, kadim bir elyazısıyla karınca gibi doldurulmuş, küçük ama kalın bir kitaptı. Bu satırları kaleme alırken bile kitabın hafifçe nemli o tuhaf çukur kokusu burun deliklerimden ve uzun yıllar boyunca rutubet içinde kalmış sayfalarının yumuşak ve kabarık dokusu parmak uçlarımdan hâlâ eksik olmuyor.</p>

  <p class="calibre8">Kitabın içeriğiyle ilgili ilk izlenimimi kolaylıkla anımsayabiliyorum. Rastgele göz gezdirmelerle ve hiç de yoğun olmayan bir dikkatle edinilmiş bir olağanüstülük izlenimiydi bu.</p>

  <p class="calibre8">Sonra, uzun ve yalnız akşam saatleri boyunca, küçük kitabımla birlikte rahat bir koltuğa gömülmüş halde düşünün beni... Sonra yargılarımda meydana gelen değişimi... Yavaş yavaş inanırlığımın ortaya çıkışını... Göründüğü kadarıyla bir fantazyadan doğan öykünün önyargısız ilgimi ödüllendirerek beni kendine çok daha kesin bir biçimde bağlayan akla yatkın, anlaşılabilir örgüsünü. Küçük olanın içinden çok daha büyük bir öyküyü bulup çıkardım ve bu bir paradoks değildi.</p>

  <p class="calibre8">Okudum ve okudukça Olanaksızın Perdesi’ni, zihnimin kepenklerini kaldırdım ve bilinmeyene doğru baktım. Katı ve beklenmedik cümlelerin arasında avare dolaştım ve sonuçta onlara karşı kullanabileceğim bir hata bulamadım; çünkü bu yitik evin yaşlı münzevisi söylemek istediklerini benim iddialı cümlelerimden çok daha iyi verebilmişti.</p>

  <p class="calibre8">Tuhaf ve olağanüstü olayların bu basit ve acemice dökümü hakkında pek fazla konuşmayacağım. Her şey önünüzde zaten. İçeride gizlenen diğer öyküyü keşfetmek ayrı ayrı her okura kendi yeteneği ve hevesi oranında kalıyor. Okurun Cennet ve Cehennem başlığını rahatlıkla taşıyabilecek gölgeli kavramlarla resimleri çözmeyi başaramasa bile, sırf bir öykü niyetine okuduğunda da nice heyecanlar tadacağına söz verebilirim.</p>

  <p class="calibre8">Son bir izlenim daha ve başınızı daha fazla ağrıtmayacağım. Kitabın gök küreleriyle ilgili kısımlarını düşünce ve duygularımızın gerçeklik içinde çarpıcı biçimde resmedilişi -neredeyse kanıtı diyecektim- şeklinde algılamadan edemiyorum. Çünkü Madde’nin süregelen gerçekliğinin nihai yok oluşuna hiç değinmeden, kişiyi maddi yaradılışla iç içe ve ona bağımlı olarak var olan düşünce ve duygu dünyaları hakkında da aydınlatmaktadır.</p>

  <p class="calibre8">William Hope HODGSON “Glaneifion” Borth, Cardiganshire 17 Aralık 1907</p>

  <h1 class="calibre19" id="sigil_toc_id_1"><span class="calibre14">I</span></h1>

  <h1 class="calibre19" id="sigil_toc_id_2"><a class="calibre11" id="bookmark8"></a><span class="calibre14">EL YAZMASININ BULUNUŞU</span></h1>

  <p class="calibre8">İrlanda’nın hemen batısında Kraighten adlı küçük bir köy vardır. Alçak bir tepenin yamacında tek başına durur. Issız, kasvetli ve çorak bir arazi dört bir yanında göz alabildiğince uzanır; orada çok geniş aralıklarla serpiştirilmiş ve çoktan terk edilmiş tek tük kulübelere rastlayabilirsiniz; çatısız ve çırılçıplak. Arazi kurudur ve in cin top oynar. Toprak bile o çevrede bol miktarda bulunan ve kimi zaman yerden bir dalga misali yükselen kayaları zar zor örter.</p>

  <p class="calibre8">Yine de, dostum Tonnison’la birlikte tatilimizi, bütün bu ıssızlığa inat edercesine orada geçirmeye karar vermiştik. Tonnison oraya önceki yıl yaptığı uzun bir doğa yürüyüşü sırasında tesadüf etmiş ve küçük köyün hemen yanından geçen cılız ve isimsiz bir nehirde balık avlanabileceğini keşfetmişti.</p>

  <p class="calibre8">Nehrin isimsiz olduğunu söylemiştim; şu âna dek başvurduğum hiçbir haritanın ne köyü, ne de akarsuyu gösterdiğini ekleyebilirim. Gözden tamamen ırak kalmışa benziyorlardı; gerçekten de sıradan bir kılavuzdan edinilebilecek bilgi kadarıyla varlıklarıyla yoklukları birdi. En yakın tren istasyonunun -Ardrahan’ın- yaklaşık altmış kilometre ötede olması da bunun nedenleri arasında sayılabilirdi.</p>

  <p class="calibre8">Arkadaşımla birlikte ılık bir akşamüzeri vardık Kraighten’a. Önceki akşam Ardrahan’a ulaşmış ve geceyi köyün postanesinde kiraladığımız odalarımızda geçirmiştik. Ertesi sabah İrlanda’ya özgü o iki tekerlekli gezinti arabalarından birine, hiç de emniyetli olmayan bir biçimde ilişmiş ve erkenden yola koyulmuştuk.</p>

  <p class="calibre8">Olabildiğince berbat bir patika boyunca ilerlemek bütün günümüzü almıştı ve sonunda hem yorgunluktan bitkin düşmüştük, hem de sinirlerimiz bozulmuştu. Ancak, yemeği ya da dinlenmeyi düşünmeye başlamadan önce çadırın kurulması ve erzakımızın güven altına alınması gerekiyordu. Böylece sürücümüzün de yardımıyla kolları sıvadık ve çok geçmeden çadırımızı köyün hemen dışındaki küçük bir düzlüğün üzerine ve nehrin epey yakınına kurduk.</p>

  <p class="calibre8">Eşyalarımızın tamamını depoladıktan sonra, aynı yolu mümkün olduğunca çabuk geri dönmek zorunda olan sürücümüzü, iki hafta sonra gelip bizi almasını tembihleyerek savdık. Bu süre için yetecek kadar yiyeceğimiz vardı ve su ihtiyacımızı da nehirden karşılayabilirdik. Erzakımızla birlikte küçük bir de gaz sobası getirmiştik ama hava açık ve ılık olduğundan yakıta ihtiyacımız yoktu.</p>

  <p class="calibre8">Kulübelerden birine yerleşmektense açık havada kamp kurmak Tonnison’ın fikriydi. Ona göre bir dizi hırpani ve sorumsuz tavuk yattıkları yerden kafanıza ederken ve odaya girer girmez tezek dumanından boğulurcasına öksürüp tıksırmaya başladığınızda, bir köşede bir domuz ağılı, diğer köşede ise tosun gibi sağlıklı ve kalabalık Irlandalı bir aileyle aynı yerde kalmanın hiçbir esprisi yoktu.</p>

  <p class="calibre8">Tonnison sobayı çoktan yakmıştı ve bir tavanın içine domuz pastırması dilimlemekle meşguldü; ben de çaydanlığı kaptım ve su almak için nehre doğru inmeye başladım. Yolumun üzerinde hiçbiri tek söz etmese de beni dikkatli ama hiç de düşmanca olmayan gözlerle izleyen küçük bir grup köylünün yanından geçtim.</p>

  <p class="calibre8">Dolu çaydanlığımla geri dönerken yanlarına gittim ve başımla verdiğim dostça selama aynı biçimde karşılık aldıktan sonra o civardaki balık avcılığı hakkında kayıtsızca birkaç soru sordum. Ama yanıt vermek yerine başlarını iki yana salladılar ve beni süzmeye devam ettiler. Hemen dirseğimin hizasında duran uzun boylu, sıska birini özellikle hedef alarak sorularımı yineledim, ama yine de bir yanıt alamadım. Sonra adam arkadaşlarından birine döndü ve anlamadığım bir dilde hızla bir şeyler geveledi ve aniden, hepsi birden, sonradan eski Mandaca olduğunu çözdüğüm bir dilde çene yarıştırmaya başladılar. Aynı zamanda da sürekli olarak benim yönüme göz atıyorlardı. Belki bir dakika boyunca aralarında böyle konuşmaya devam ettiler. Sonra daha önce doğrudan hitap ettiğim adam bana doğru döndü ve bir şeyler söyledi. Yüzündeki ifadeden onun da bazı sorular sormakta olduğunu çıkarmıştım; ama şimdi başını iki yana sallamak ve neyi öğrenmeye çalıştıklarını anlamadığımı belli etmek sırası bana gelmişti. Böylece birbirimize bakakaldık, ta ki Tönnison’m çaydanlığı bir an önce yetiştirmemi isteyen sesini duyuncaya kadar. Sonra gülümseyerek başımla bir selam daha verdim ve küçük kalabalıktakilerin tümü, yüz ifadeleri şaşkınlıklarını ortaya koysa da, gülümseyip başlarını eğerek karşılık verdi.</p>

  <p class="calibre8">Çadıra doğru giderken bu ıssız kırdaki üç beş kulübenin sakinlerinin tek kelime İngilizce dahi bilmediklerinin aşikâr olduğunu geçirdim aklımdan ve bunu Tonnison’a açıkladığımda bana bu gerçeğin farkında olduğunu ve dahası insanların genellikle dış dünyayla hiçbir iletişim kurmadan yaşayıp öldükleri böyle küçük köylerde bu duruma sıklıkla rastlanıldığını belirtti.</p>

  <p class="calibre8">“Keşke arabacıya ayrılmadan önce bizim için çevirmenlik yaptırsaydık,” dedim yemeğe otururken. “Bu insanların buraya gelmemizin nedenini bile bilmemeleri ne garip.”</p>

  <p class="calibre8">Tonnison sözlerimi onayladığını belirten bir homurtu çıkardı ve sonra bir süre sessiz kaldı.</p>

  <p class="calibre8">İştahlarımızı kısmen de olsa tatmin etmenin ardından ertesi gün yapacaklarımızı konuşmaya başladık; sonra biraz tütün içtik ve çadırın kapısını kapatarak yatmaya hazırlandık.</p>

  <p class="calibre8">“Şu dışarıdakilerin bir şeyleri yürütmeyeceklerini umarım,” dedim battaniyeme sarınırken.</p>

  <p class="calibre8">Tonnison en azından biz buradayken böyle bir şeyin olacağım sanmadığını söyledi ve devam ederek çadır dışındaki her şeyi erzak taşımak için beraberimizde getirdiğimiz büyük sandığa kilitleyebileceğimizi belirtti. Buna ben de katıldım ve çok geçmeden uykuya daldık.</p>

  <p class="calibre8">Ertesi sabah erkenden kalktık ve nehre yüzmeye indik; ardından giyindik ve kahvaltı yaptık. Sonra olta takımlarımızı çıkardık, gözden geçirdik, kahvaltılarımızı sindirmiş olarak eşyalarımızı çadırda güvenliğe aldık ve arkadaşımın bir önceki ziyareti sırasında keşfettiği yönde yola koyulduk.</p>

  <p class="calibre8">Akarsudan yukarı doğru düzenli olarak ilerleyerek gün boyunca neşeyle balık tuttuk ve akşam çöktüğünde uzun bir süredir tanık olduğum en hoş balık sepetlerinden birini oluşturmuştuk. Köye döndüğümüzde vurgunumuzun tadını çıkardık ve en iyi balıklardan birkaçını kahvaltı için ayırdıktan sonra kalanları ne işler çevirmekte olduğumuzu saygılı bir mesafeden merakla izleyen bir grup köylüye takdim ettik. Olağanüstü müteşekkir görünüyorlardı ve anladığım kadarıyla kendi dillerinde şükranlarını sundular.</p>

  <p class="calibre8">Böylece mükemmel biçimde spor yaparak ve avımızın hakkını veren bir iştahla birkaç gün geçirdik. Köylülerin ne kadar dost canlısı olabileceklerini görmek bizi memnun etmişti ve bizim yokluğumuzdan yararlanarak eşyalarımızı karıştırdıklarına dair hiçbir belirti yoktu.</p>

  <p class="calibre8">Kraighten’a bir sah günü gelmiştik ve büyük keşfimizi de pazar günü yapmış olmalıyız. O güne dek hep avlanarak nehirden yukarı doğru tırmanmıştık; ancak o gün kamışlarımızı bir yana bıraktık ve yanımıza bir miktar erzak alarak suyun aşağısına doğru uzun bir gezintiye çıktık. Ilık bir gündü ve bir süre aylak aylak yürüdükten sonra öğleye doğru su yatağının kenarındaki büyükçe, yassı bir kayanın üzerinde bir şeyler atıştırmak üzere mola verdik. Ardından oturup biraz tütün içtik ve ancak hareketsizlikten usandığımızda tekrar yürümeye başladık.</p>

  <p class="calibre8">Rahat ve sessiz yürüyüşümüzü belki birkaç saat daha havadan sudan çene çalarak sürdürdük ve bir çeşit sanatçı sayılabilecek olan dostumun vahşi manzaradan parçalar çizmesi için birkaç kez durduk.</p>

  <p class="calibre8">Sonra, hiçbir uyarı olmadan, kendimizden emin biçimde takip etmekte olduğumuz nehir toprağın derinliklerinde kayboluverdi.</p>

  <p class="calibre8">“Aman Tanrım!” dedim. “Bu kimin aklına gelirdi ki?”</p>

  <p class="calibre8">Şaşkınlık içinde bakakaldım, sonra Tonnison’a döndüm. Akarsuyun gözden kaybolduğu noktaya boş gözlerle bakıyordu.</p>

  <p class="calibre8">Bir saniye sonra konuşmaya başladı.</p>

  <p class="calibre8">“Haydi,” dedi, “biraz daha ilerleyelim; ortaya tekrar çıkabilir. Her halükârda, araştırılmaya değer.”</p>

  <p class="calibre8">Kabul ettim ve amaçsız da olsa bir kez daha ilerlemeye başladık; çünkü araştırmamızı hangi yönde sürdürmemiz gerektiğine dair en ufak bir fikrimiz yoktu. Bu şekilde bir kilometreden fazla yol aldık; sonra Tonnison durdu ve elini gözlerine siper ederek çevresini merakla gözden geçirdi.</p>

  <p class="calibre8">“Baksana!” dedi kısa bir aradan sonra. “Sağda, karşıda, şu büyük kaya çıkıntısıyla aynı hizada duran şey sis midir, yoksa başka bir şey mi?” Eliyle işaret etti.</p>

  <p class="calibre8">Dikkatle baktım ve bir dakika sonra bir şeyler gördüğümü ama emin olamadığımı belirttim.</p>

  <p class="calibre8">“Her halükârda, gidip bir göz atacağız,” diye yanıt verdi dostum. Sonra gösterdiği yönde ilerlemeye başladı ve ben de onu izledim. Çok geçmeden çalılıklara girdik ve bir süre sonra kayalarla kaplı yüksekçe bir sırtın üzerine ulaşarak ayaklarımızın altında uzanan çalı ve ağaçlarla kaplı vahşi araziye baktık.</p>

  <p class="calibre8">“Bu taş çölünde bir vahaya ulaşmış gibiyiz,” diye mırıldandı Tonnison merakla aşağı bakarken. Sonra bakışları bir noktaya takıldığında sustu; ben de aynı yöne baktım, çünkü ağaçlarla kaplı arazinin ortasında bir yerde, üzerinde Güneş ışığının sayısız gökkuşakları oluşturduğu büyük bir serpinti sütunu yükseliyordu.</p>

  <p class="calibre8">“Ne kadar güzel!” diye bağırdım.</p>

  <p class="calibre8">“Evet,” dedi Tonnison düşünceli bir sesle. “Orada bir çağlayan ya da bunun gibi bir şey olmalı. Belki de bizim nehir yine gün ışığına çıkıyordur. Haydi, gidip bir bakalım.”</p>

  <p class="calibre8">Sırttan aşağı indik ve ağaçlarla çalıların arasına girdik. Çalılar birbirine karışmış ve ağaçların dalları gün ışığını kesmişti, bu yüzden ortalık hiç de hoş olmayan bir kasvet içindeydi; ancak ağaçların çoğunun meyve ağacı olduklarını ve şurada burada uzun süre önce terk edilmiş ekili alanların izlerini hâlâ seçebiliyordum. Böylece çok büyük ve çok eski bir bahçede yol almakta olduğumuzu anladım. Bunu Tonnison’a da söyledim ve o da bu inancım için geçerli nedenler olduğuna kesinlikle katıldığını belirtti.</p>

  <p class="calibre8">Ne kadar yabani bir yerdi burası. Öylesine kasvetli ve kederli! Ne hikmetse, biz yürüdükçe bu kadim bahçedeki dinginlik ve terk edilmişlik havası benim omuzlarıma da çöktü ve ürperdiğimi hissettim. Çalıların karmaşasında gizlenen şeyler olduğunu hayal edebilirdiniz; bahçenin havasıysa hiç de tekin olmayan bir şeyler taşıyor gibiydi. Hiçbir şey söylemese de sanırım Tonnison da bunun farkındaydı.</p>

  <p class="calibre8">Birden durduk. Ağaçların arasından kulağımıza uzaktan uzağa bir ses gelmişti. Tonnison eğildi ve kulak kabarttı. Şimdi net bir biçimde işitebiliyordum, devamlı ve kaba bir sesti bu; çok uzaklardan geliyormuş gibi duyulan bir çeşit gümbürtü... Tarifi mümkün olmayan, tuhaf, hafif bir huzursuzluk hissettim. Nasıl bir yere gelmiştik biz? Bu konuda ne düşündüğünü anlayabilmek için dönüp arkadaşıma baktım ve yüzünde sadece bir şaşkınlık ifadesinin olduğunu gördüm ve sonra, ben onun yüzünü incelerken, ifadesini gevşetti ve her şeyi anlamışçasma salladı başını.</p>

  <p class="calibre8">“Bu bir çağlayan,” dedi güvenle. “Sesi şimdi tanıdım.” Bunun ardından sesin geldiği yöne doğru çalılıklara daldı.</p>

  <p class="calibre8">Biz yürüdükçe ses daha da rahat duyulur bir hal alıyordu ki bu da bizim doğru yönde olduğumuzu gösteriyordu. Uğultu, şiddetini düzenli olarak artırarak yakınlaştı ve Tonnison’a da belirttiğim gibi, sonunda uğultunun neredeyse ayaklarımızın altından geldiğini hissettik. Ama çevremizde çalılardan ve ağaçlardan başka bir şey yoktu hâlâ.</p>

  <p class="calibre8">Tonnison “Dikkatli ol!” diye seslendi. “Bastığın yere iyi bak.” Sonra ansızın ağaçların arasından çıktık ve hemen altı adım kadar önümüzde muazzam bir yarığın yer aldığı açık bir alana ulaştık. Uğultu, şimdi çok gerilerde kalmış olan sırtın üzerinden gördüğümüz sabit serpintiyle birlikte, buranın girişinden geliyor gibiydi.</p>

  <p class="calibre8">Bu manzarayı küçük dilimizi yutmuşçasma sessizlik içinde seyrederek şaşkınca dikildik orada; sonra arkadaşım oyuğun kenarına temkinle yaklaştı. Onu izledim ve yarığın otuz metre kadar derininde, serpintinin içinden köpükler saçarak püsküren dev su sütununa birlikte baktık.</p>

  <p class="calibre8">“Ulu Tanrım!” dedi Tonnison.</p>

  <p class="calibre8">Hiçbir şey demedim, bir çeşit huşuya kapılmıştım. Manzara olağanüstü görkemli ve tüyler ürperticiydi, ancak bu ikinci özelliğini daha sonra fark edebilmiştim.</p>

  <p class="calibre8">Bir süre sonra başımı kaldırdım ve yarığın karşı tarafına baktım. Orada serpintinin içinde yükselen bir şey olduğunu gördüm; büyük bir yıkıntının parçasına benziyordu. Tonnison’m omzuna dokundum. İrkilerek döndüğünde ona gördüğüm şeyi işaret ettim. Bakışları parmağımı takip etti ve nesne görüş alanına girdiğinde gözleri ani bir heyecanla ışıldadı.</p>

  <p class="calibre8">“Gel benimle!” diye bağırdı uğultunun arasından. “Şuna bir bakalım. Burada bir tuhaflık var, kemiklerimde hissedebiliyorum.” Bir yanardağın ağzını andıran oyuğun çevresini dolanmaya başladı. Yeni nesneye yaklaştıkça ilk izlenimimde yanılmamış olduğumu anladım. Yıkıntı halindeki bir yapının bir bölümü olduğundan kuşku yoktu; yine de şimdi ilk anda sandığım gibi yarığın doğrudan doğruya kenarında değil ama oyuğun üzerine doğru on beş ila yirmi metre kadar uzanan çok büyük bir kaya çıkıntısının ucuna kondurulmuş olduğunu seçebiliyordum. Gerçekten de, girintili çıkıntılı bu yıkıntı parçası sanki boşlukta asılı duruyor gibiydi.</p>

  <p class="calibre8">Karşı tarafa vardığımızda kayalık çıkıntıya doğru yürüdük. O baş döndürücü tünekten aşağıya, çağlayan suyun uğultusuyla birlikte kefen misali bir buğunun yükselmekte olduğu derinliklere baktığımda, dayanılmaz bir dehşete kapıldığımı itiraf etmeliyim.</p>

  <p class="calibre8">Yıkıntıya ulaştık, çevresini dikkatle döndük ve karşı tarafta bir taş ve moloz yığınıyla karşılaştık. Şimdi daha ayrıntılı incelemeye başladığımda, yıkıntı bana muazzam bir yapının dış duvarından bir parçaymış gibi görünmüştü ama nasıl bu halde olabildiğini bir türlü hayal edemiyordum. Evin, kalenin, ya da her ne idiyse oradaki yapının kalan kısmına ne olmuştu?</p>

  <p class="calibre8">Moloz yığınını sistemli bir şekilde eşelemeye başlayan Tonnison’ı yalnız bırakarak duvarın dış yanına geçtim ve ardından da yine yarığın kıyısına döndüm. Sonra, yıkıntı parçasının ait olduğu asıl yapıdan başka bir şey kalıp kalmadığını anlamak için oyuğun kenarına yakın çevredeki araziyi araştırmaya başladım. Ama, toprağı büyük bir özenle incelesem de, orada daha önce bir yapının yükselmiş olduğuna dair en ufak bir ipucu bile bulamadım ve şaşkınlığım bir kat daha arttı.</p>

  <p class="calibre8">Sonra Tonnison’ın sesini duydum; heyecanla beni çağırıyordu. Hiç vakit kaybetmeden kayalık çıkıntı boyunca yıkıntıya doğru koştum. Arkadaşımın yaralanmış olabileceğinden endişe ettim ve sonra belki de bir şeyler bulmuş olabileceği ihtimali geldi aklıma.</p>

  <p class="calibre8">Viran haldeki duvara ulaştım ve tırmandım. Tonnison’ı orada, molozun içine açtığı küçük bir boşlukta, ayakta dururken buldum. Bir kitabı andıran tamamen yıpranmış ve buruşmuş bir nesnenin tozunu silkelemekle meşguldü ve her üç beş saniyede bir adımı haykırmak üzere ağzını açıyordu. Geldiğimi görür görmez bulduğu ganimetini bana verdi ve o araştırmalarına devam ederken rutubetten korumak için kitabı çantama yerleştirmemi tembihledi. Öyle de yaptım ama önce sayfalarını şöyle bir karıştırdım ve oldukça okunur durumda eski örnek bir yazıyla titizlikle doldurulmuş olduğunu gördüm; tabii kitabın çamura bulandığı bir kısmın dışında. Tersine katlanmış gibiydi. Bulduğu sırada kitabın bu halde olduğunu Tonnison’dan öğrendim. Buna açık duran kitabın üzerine yıkılan molozlar yol açmıştı büyük bir olasılıkla. Gariptir, kitap oldukça kuruydu ve bunu da yıkıntıların içinde tamamen gömülü kalmış olmasına bağladım.</p>

  <p class="calibre8">Kitabı sağlama aldıktan sonra geri döndüm ve Tonnison'a kazma işinde yardım etmeye başladım; yine de, bir saati aşkın bir süre ter döküp bir yığın taş ve molozu altüst etsek bile, bir masa ya da sıranın parçaları olabilecek birkaç kırık tahtadan öte bir şey bulamadık. Böylece araştırmamızı sonlandırdık ve kayalık çıkıntıdan geriye dönüp sağ salim toprağa adım attık.</p>

  <p class="calibre8">Yaptığımız bir sonraki şey, üzerinde yıkıntının yer aldığı ve simetriyi bozan çıkıntının dışında, neredeyse kusursuz bir çember oluşturduğunu gözlemlediğimiz muazzam yarığın çevresini dolaşmak oldu.</p>

  <p class="calibre8">Oyuk, Tonnison’ın tarifiyle, yerin bağırsaklarına dek inen devasa bir kuyu ya da çukuru andırıyordu.</p>

  <p class="calibre8">Bir süre daha çevremize bakınarak durduk ve sonra yarığın kuzey yakasında açık bir alan olduğunu görerek adımlarımızı o yöne çevirdik.</p>

  <p class="calibre8">Orada, heybetli çukura yaklaşık yüz metre mesafede, durgun bir suyu olan büyükçe bir göle rastladık. Su sürekli fokurdayan ve köpüren tek bir nokta dışında sakindi.</p>

  <p class="calibre8">Şimdi, püsküren çağlayanın uğultusundan uzakta, birbirimizle avazımız çıktığı kadar bağırmadan konuşabiliyorduk. Tonnison’a bu yer hakkında ne düşündüğünü sordum. Oradan hoşlanmadığımı ve ne kadar çabuk uzaklaşırsak o kadar memnun olacağımı da vurguladım.</p>

  <p class="calibre8">Başını sözlerimi onaylarmışçasına salladı ve arkasındaki ağaçlıklara doğru kaçamak bir bakış attı. Bir şey görüp görmediğini sordum. Yanıt vermedi, ama sanki bir şeyi dinliyormuşçasına kıpırdamadan ve sessizce durdu.</p>

  <p class="calibre8">Sonra aniden konuştu.</p>

  <p class="calibre8">“Dinle!” dedi sertçe. Nefesimi tutarak önce ona, sonra çalılara ve ağaçlara doğru baktım. Gergin bir dakika gelip geçti; hiçbir şey duyamıyordum ve bunu Tonnison’a söylemek üzere döndüm. Tam o anda, henüz ben ağzımı bile açmaya fırsat bulamadan, solumuzdaki ağaçlıklardan tuhaf bir feryat yükselmeye başladı. Ses ağaçların arasından süzüldü, yapraklar hışırdadı ve ardından yine sessizlik...</p>

  <p class="calibre8">Tonnison elini omzuma koydu ve aynı anda da konuşmaya başladı. “Haydi, çıkalım buradan,” dedi ve çevremizdeki bitki örtüsünün en seyrek göründüğü noktaya doğru yavaş yavaş yürümeye koyuldu. Peşi sıra giderken Güneş’in epey alçaldığını ve havaya ham bir soğuğun çöktüğünü fark ettim.</p>

  <p class="calibre8">Tonnison bir daha ağzını açmadı ve sürekli olarak ilerlemeye devam etti. Artık ağaçların arasındaydık ve ben çevreme tedirginlikle bakınsam da, sessiz ağaç gövdeleriyle dalları birbirine dolanmış çalılar dışında bir şey görmedim. İlerlemeye devam ettik; arada bir ayaklarımızın altında kırılan birkaç kuru dal parçası dışında ortamın dinginliğini bozan hiçbir ses olmadı. Ancak, bütün bu sessizliğe rağmen, içimde yalnız olmadığımıza dair korkunç bir his vardı. Tonnison’a o kadar yakın yürüyordum ki iki kez ayağına basarak tökezlemesine neden oldum, ama o hiçbir şey demedi. Bir dakika geçti, ardından bir dakika daha ve sonunda ormanın sınırına ulaştık, çıplak ve kayalık kıra çıktık. Ormanda yakamı bırakmayan tedirginliğimi ancak o zaman üzerimden atabildim.</p>

  <p class="calibre8">Biz uzaklaşırken o tuhaf feryat uzaktan uzağa sanki bir kez daha yükseldi ve ben bunun rüzgârdan başka bir şey olamayacağını telkin ettim kendi kendime; ama yaprağın bile kımıldamadığı bir akşamüzeriydi...</p>

  <p class="calibre8">Tonnison konuşmaya başladı.</p>

  <p class="calibre8">“Baksana,” dedi, kararlı bir sesle, “dünyanın bütün hâzinelerini verseler <span class="calibre9">orada</span> bir gece bile geçirmem. Lanetli, şeytani bir şeyler var o yıkıntılarda. Sen konuştuktan sonra, bunu bir anda fark ettim. Orman tiksindirici şeylerle doluydu sanki. Sen de biliyorsun işte!”</p>

  <p class="calibre8">“Evet,” diye yanıt verdim ve dönüp geldiğimiz yöne baktım; ama ormandaki bir yükselti görüşümü kesiyordu.</p>

  <p class="calibre8">Elimi çantamdan içeri attım ve “İşte, kitap burada,” dedim.</p>

  <p class="calibre8">Aniden endişelenerek, “Güvende, değil mi?” diye sordu.</p>

  <p class="calibre8">“Evet,” diye karşılık verdim.</p>

  <p class="calibre8">“Çadıra geri döndüğümüzde ondan bir şeyler öğrenebiliriz belki,” diye sürdürdü konuşmasını. “Ayrıca acele etsek iyi olacak; hâlâ epey yolumuz var ve akşam karanlığına burada yakalanmak fikrinden hiç hazzetmiyorum.”</p>

  <p class="calibre8">Çadırımıza iki saatte varabildik; derhal yemek hazırlığına giriştik, çünkü öğleden beri ağzımızdan bir lokma geçmemişti.</p>

  <p class="calibre8">Akşam yemeği bittiğinde ortalığı toplayıp pipolarımızı yaktık. Sonra Tonnison elyazması kitabı çantamdan çıkarmamı istedi. Öyle yaptım ve ardından, ikimiz birden aynı anda okuyamayacağımıza göre, benim yüksek sesle okumamı önerdi. “Ayrıca dikkat et,” diye de uyardı huyumu bildiğinden, “kitabın yarısını atlamaya kalkma sakın!”</p>

  <p class="calibre8">Yine de, kitapta nelerin yazılı olduğunu bilseydi, beni uyarmanın hiç olmazsa bu defalığına ne kadar beyhude olduğunu anlardı. ‘Sınırdaki Ev’in (elyazmasının başlığı buydu) buruşuk sayfalarda anlatılan tuhaf öyküsünü, oracıkta, küçük çadırımızın önünde okumaya başladım.</p>

  <p class="calibre20"><img alt="" class="calibre21" src="../Images/main-3.png" /></p>

  <h1 class="calibre19" id="sigil_toc_id_3"><br class="calibre10" /></h1>

  <div class="calibre15">
    <br class="calibre15" />
  </div>

  <div class="calibre15">
    <br class="calibre15" />
  </div>

  <div class="calibre15">
    <br class="calibre15" />
  </div>

  <div class="calibre15">
    <br class="calibre15" />
  </div>

  <div class="calibre15">
    <br class="calibre15" />
  </div>

  <div class="calibre15">
    <br class="calibre15" />
  </div>

  <div class="calibre15">
    <br class="calibre15" />
  </div>

  <h1 class="calibre19" id="sigil_toc_id_4"><img alt="ses" class="calibre22" src="../Images/ses.JPG" /><br class="calibre10" /></h1>

  <h1 class="calibre19" id="sigil_toc_id_5"><br class="calibre10" /></h1>

  <h1 class="calibre19" id="sigil_toc_id_6"><br class="calibre10" /></h1>

  <h1 class="calibre19" id="sigil_toc_id_7"><br class="calibre10" /></h1>

  <h1 class="calibre19" id="sigil_toc_id_8">II</h1>

  <h1 class="calibre19" id="sigil_toc_id_9"><a class="calibre11" id="bookmark9"></a><span class="calibre14">SESSİZLİK OVASI</span></h1>

  <p class="calibre8">Ben yaşlı bir adamım. Burada, geniş ve bakımsız bir bahçenin çevrelediği bu kadim evde yaşıyorum.</p>

  <p class="calibre8">Daha ötedeki kırlarda yaşayan köylüler benim deli olduğumu söylüyorlar. Bunun nedeni onlara işimin hiç düşmemesi olsa gerek. Aynı zamanda bakıcılığımı da yapan kız kardeşimle birlikte burada yalnızım. Uşak bulundurmuyoruz. Onlardan hiç hoşlanmam. Tek dostum var, bir köpek; evet, yaşlı Biber’i yaratılışın geri kalan tüm canlılarına tercih ederim. O en azından beni anlayabiliyor ve keyifsiz olduğum anlarda beni yalnız bırakacak kadar da kibar.</p>

  <p class="calibre8">Bir çeşit anı defteri tutmaya karar verdim; kimseye açamadığım bazı düşünce ve duygularımı kaydetmemi sağlayabilir. Ama bunun da ötesinde, bu garip ve eski binada geçirdiğim sayısız yalnızlık yılları boyunca duyduğum ya da gördüğüm tuhaf şeyleri kâğıda dökmeyi de arzu ediyorum.</p>

  <p class="calibre8">Birkaç yüz yıl boyunca bu ev kötü bir şöhrete sahip oldu ve ben satın alıncaya dek seksen yılı aşan bir süre içinde hiç kimse oturmadı; böylece bu eski yapıyı gülünç denebilecek bir fiyata satın aldım. '</p>

  <p class="calibre8">Batıl inançlara sahip olduğumu söyleyemem; ama bu evde olup biten şeyleri yadsımayı da çoktan bıraktım. Açıklayamadığım şeyler var ve onları kâğıda elimden geldiğince dökerek gönlümü ferahlatmam gerek. Gerçi bu anılar ben öldükten sonra okunacak olurlarsa, okuyucularım başlarını sallayacak ve benim bir deli olduğuma bir kat daha fazla inanacaklardır.</p>

  <p class="calibre8">Şu ev... ne kadar da kadim! Ancak eskiliği son derece şaşırtıcı olan yapı, biçiminin garipliği yanında daha az çarpıcı kalıyor. Küçük alev dillerini andıran kavisli çatılar ve kuleler her şeye hâkim durumda ve binanın ana gövdesini ise bir daire oluşturuyor.</p>

  <p class="calibre8">Yöre halkının arasında binayı şeytanın bizzat yaptığına ilişkin bir söylentinin dolaştığını duydum. Olabilir de. Doğru ya da yanlış, ne bilirim ne de umurumda, meğer ki bu sayede fiyatı biraz düşmüş olsun, ben oradayım işte!</p>

  <p class="calibre8">Bu ev hakkında çevrede anlatılan öykülere inanmamı sağlayacak haklı nedenleri buluncaya dek aşağı yukarı on yıldır burada ikamet etmiş olmalıyım. Birçok kez, belli belirsiz de olsa, kafamı karıştıran şeyler gördüğüm oldu ve daha fazlasını da hissettim. Sonra, yıllar yaşlılığı üzerime çökerterek geçtikçe, boş odalarda ve koridorlarda görünmeyen ama yine de hissedilebilen şeylerin varlığını fark eder oldum. Yine de, sözde doğaüstünün gerçek tezahürlerini görmem için birçok yılın daha geçmesi gerekti.</p>

  <p class="calibre8">Cadılar Bayramı arifesinde değildik. Eğer sırf eğlence olsun diye bir öykü anlatmaya kalkışsaydım, onu mutlaka o geceye yerleştirirdim; ama bu yaşadığım gerçek deneyimlerin bir dökümüdür ve kalemimi kimseyi eğlendirmek için oynatmıyorum. Hayır! Ocak ayının yirmi birinci gününün sabahına doğru, gece yarısından sonraki saatlerdeydi. Âdetim olduğu üzere çalışma odamda oturmuş okumakla meşguldüm. Biber, koltuğun yanma uzanmış uyukluyordu.</p>

  <p class="calibre8">İki mumun alevi ansızın küçüldü ve soluk yeşil bir parıltıyla yanmaya başladı. Bakışlarımı okumakta olduğum kitaptan kaldırdım ve hemen o anda ışığın donuk, kızıl bir tona büründüğünü gördüm; oda koltuk ve iskemlelerin gölgelerini iki kat daha karartan tuhaf, ağır, kan kızılı bir alacaya gömülmüştü ve ışığın vurduğu her yerden kan fışkırıyor gibiydi.</p>

  <p class="calibre8">Sonra odanın zemininden hafif bir korku iniltisinin geldiğini işittim ve bir şey ayaklarımın arasına sokulmaya çalıştı. Robdöşambrımm etekleri altına saklanmaya çabalayan Biber’di bu. Genellikle bir aslan kadar cesur olan Biber!</p>

  <p class="calibre8">Sanırım korkunun ilk <span class="calibre9">gerçek</span> ürpertisini hissetmemin nedeni de köpeğin bu hareketi olmuştu. Işıklar önce soluk yeşil, sonra kızıl yanmaya başladıklarında hatırı sayılır ölçüde şaşırmıştım ama bu değişikliğin odaya sızan bir çeşit gazdan kaynaklandığını farz etmiştim. Şimdi bunun böyle olmadığını görebiliyordum; çünkü mumlar düzgün bir şekilde yanıyor ve bir çeşit gazın odaya dolması halinde bekleneceği üzere söneceğe de pek benzemiyorlardı.</p>

  <p class="calibre8">Kılımı kıpırdatmadım. Açıkçası ödüm kopmuştu ama beklemekten öte yapacak bir şey de gelmiyordu aklıma. Belki bir dakika boyunca çevreme huzursuzluk içinde bakındım. Sonra ışığın yavaş yavaş zayıflamakta olduğunu fark ettim; sonunda mumlar, karanlığın içinde küçük bir çift yakut gibi parlayan iki ateş zerresine dönüştü. Oturup izlemeye devam ettim; beni saran korkuyu bir yana iten düşsel bir kayıtsızlık çökmüştü üzerime.</p>

  <p class="calibre8">Geniş, eski tip odanın karşı ucunda hafif bir ışıltı olduğunu gördüm. Işıltı giderek büyüdü, odayı titrek, yeşil bir aydınlığa boğdu; sonra aniden küçülerek -tıpkı mum alevlerinin yaptığı gibi- derin, koyu, kasvetli bir kızıla dönüştü ve ardından yine güçlendi ve odayı müthiş bir ihtişamla doldurdu.</p>

  <p class="calibre8">Işık odanın karşı duvarından geliyordu ve dayanılmaz aydınlığıyla gözlerimi yakarak onları elimde olmadan kapatmama yol açacak kadar da şiddetlenmişti. Onları tekrar açabilmem için birkaç saniye geçmesi gerekti. Fark ettiğim ilk şey ışığın şiddetinin büyük ölçüde azalmış olduğuydu, artık gözlerimi yormuyordu. Sonra daha da donuklaştı ve aniden anladım ki artık aydınlığın içine değil ötesine, hatta duvarın diğer tarafına bakıyordum.</p>

  <p class="calibre8">Yavaş yavaş, kendimi bu fikre alıştırdıkça, odayı dolduran aynı kasvetli alacakaranlıkla aydınlanan uçsuz bucaksız bir ovaya bakmakta olduğumu anladım. Bu ovanın muazzamlığını hayal etmek bile olanaksızdı. Sınırlarını algılayamıyordum. Giderek genişliyor ve yayılıyor gibiydi, öyle ki gözlerimi odaklamakta zorlanıyordum. Yakınımdaki kısımlarının ayrıntıları yavaş yavaş netleşmeye başlamıştı ama sonra, neredeyse bir an içinde, ışık söndü ve görüntü -eğer bu bir görüntü idiyse- silinerek yok oldu.</p>

  <p class="calibre8">O anda artık koltuğumda oturmadığımın farkına vardım. Bunun yerine, koltuğun üzerinde havada asılı duruyor ve yerde büzülmüş halde sessizce duran bulanık bir cisme doğru bakıyordum. Kısa bir süre sonra yüzüme soğuk bir hava dalgası çarptı ve kendimi gecenin karanlığı içinde bir hava kabarcığına hapsolmuşçasma süzülürken buldum. Buz gibi bir soğuk, ben hareket ettikçe bedenimi sardı ve beni iliklerime dek titretti.</p>

  <p class="calibre8">Bir süre sonra sağıma soluma bakındım ve uzak kor zerrelerinin deldiği dayanılmaz karanlığını gördüm gecenin. Sürekli olarak dışarıya ve uzaklara doğru süzüldüm. Bir defasında, dönüp ardıma bir göz attığımda, yeryüzünün küçük, mavi bir yarımay şeklinde sol tarafımda uzaklaşmakta olduğunu gördüm. Daha ileride ise Güneş, karanlığa damlamış bir parça akkordu sanki.</p>

  <p class="calibre8">Belirsiz bir süre geçti. Sonra yerküreyi son kez gördüm.</p>

  <p class="calibre8">Havanın sonsuzluğunda yüzen küçük, parlak mavi bir kürecik... ve ben orada, küçücük bir can tanesi halinde, beni terk eden mavilikten bilinmeyenin muazzamlığma doğru sessizce süzülüyordum.</p>

  <p class="calibre8">Çok uzun bir süre geçmiş gibiydi ve artık etrafta hiçbir şey göremiyordum. Sabit yıldızların ötesine geçmiş ve arkada bekleyen dipsiz karanlığa dalmıştım. Bütün bu süre boyunca bir hafiflikle rahatsız edici bir serinliğin dışında hiçbir şey hissetmemiştim. Ama şimdi tüyler ürpertici karanlık sanki ruhuma dek işliyordu ve yüreğim korku ve umutsuzlukla dolmuştu. Bana ne olacaktı? Nereye gidiyordum? Daha bu düşünceler kafamda şekillenirken bile beni saran ele avuca gelmez karanlığın içinde kanlı bir leke belirmeye başladı. Leke olağanüstü uzak görünüyor ve bir sisi andırıyordu; yine de, üzerimdeki baskı birdenbire hafifledi ve umutsuzluk hissinden kurtuldum.</p>

  <p class="calibre8">Uzaktaki kızıllık ben yaklaştıkça canlandı ve büyüdü, ta ki muazzam, donuk ve mahşeri bir parıltıya dönüşünceye dek. Yine de ilerlemeye devam ettim ve kısa sürede o kadar yakınına eriştim ki artık ayaklarımın altında kızıl renkli bir okyanus misali uzanıyordu. Doğru dürüst göremiyordum ama sonsuz bir şekilde yayılıyordu.</p>

  <p class="calibre8">Bir süre sonra alçalmakta olduğumu fark ettim ve çok geçmeden kızıl bir bulut denizinde buldum kendimi. Yavaş yavaş geçtim bulutların arasından ve orada, altımda, Sessizliklerin sınırında duran evimin penceresinden baktığım uçsuz bucaksız ovanın uzandığını gördüm.</p>

  <p class="calibre8">Kısa bir süre sonra yere indim ve ıssızlığın ortasında durdum. Çevrem insana tarifsiz bir hüzün veren, kasvetli bir alacakaranlığa bulanmıştı.</p>

  <p class="calibre8">Sağ tarafımda, uzakta, donuk kızıl bir ateşle yanan dev bir halka asılıydı gökyüzünde ve halkadan dışarı ateş dilleri uzanıyordu kıvranarak. Halkanın içi uzay boşluğunda beni saran gece gibi zifiriydi. Çevremdeki hüzünlü alacakaranlığın bu olağanüstü Güneş’ten kaynaklandığını anladım.</p>

  <p class="calibre8">Bakışlarımı bu tuhaf ışık kaynağından çevreme yönelttim yine. Ne yana baksam o uçsuz bucaksız ovanın usandırıcı düzlüğü uzanıyordu. Ne bir yaşam belirtisi vardı, ne de kadim bir uygarlıktan kalma yıkıntılar.</p>

  <p class="calibre8">Zamanla, çorak düzlüğün üzerinde bir yana doğru sürüklenmekte olduğumu fark ettim. Sonsuz gibi görünen bir süre boyunca devam ettim ilerlemeye. En ufak bir sabırsızlık duymuyordum; sürekli bir merak ve hayranlık içindeydim. Hep o sonsuz düzlüğü görüyor ve hep bu tekdüzeliği bozacak bir şeyler arıyordum, ama değişen hiçbir şey yoktu; sadece ıssızlık, sessizlik ve çöl...</p>

  <p class="calibre8">Çok geçmeden, bilincim neredeyse yarı bulanmış haldeyken, toprağın üzerinde hafif ve al renkli bir sisin olduğunu sezdim. Yine de, daha dikkatli baksam bile, bunun gerçek bir sis olup olmadığına karar veremedim, çünkü ovayla bütünleşmiş gibiydi ve ona tuhaf bir gerçekdışılık, bir düşsellik havası veriyordu.</p>

  <p class="calibre8">Giderek sıkılmaya başlamıştım bu tekdüzelikten. Ancak, sürüklenmekte olduğum noktayı seçebilmem için daha epey bir zaman geçmesi gerekti.</p>

  <p class="calibre8">Önce onu ovanın üzerinde ve çok uzaktaki bir tümsek sandım. Sonra, yaklaştıkça, yanıldığımı anladım; çünkü bu alçak bir tepe değil, uzak zirveleri kızıl alacakaranlığın içinde yükselerek göz alabildiğince uzanan bir dağ sırasıydı.</p>

  <p class="calibre13"><span class="calibre14"><br class="calibre10" /></span></p>

  <p class="calibre13"><span class="calibre14"><br class="calibre10" /></span></p>

  <p class="calibre13"><a class="calibre11" id="bookmark10"></a><span class="calibre14">III</span></p>

  <h1 class="calibre19" id="sigil_toc_id_10"><a class="calibre11" id="bookmark11"></a><span class="calibre14">ARENADAKİ EV</span></h1>

  <p class="calibre8">Böylece, bir süre sonra, dağlara vardım. O zaman yolculuğumun yönü değişti ve dağların içine açılan dev bir çatlak karşıma çıkıncaya dek yamaçlar boyunca gitmeye devam ettim. Sonra, pek hızlı sayılmasa da, buraya doğru yöneldim. Kayaya benzeyen bir maddeden yontulmuş muazzam uçurumlar yükseliyordu iki yanımda. Çok yukarılarda, yarığın tepesinde, ulaşılmaz dorukların arasında, ince, kızıl bir şeridin varlığı dikkatimi çekti. Çevremde derin bir kasvet ve buz gibi bir sessizlik vardı. Bir süre ilerlemeye devam ettim ve sonunda karşımda gördüğüm koyu kırmızı parıltı bana boğazın öteki ağzına ulaştığımı haber verdi.</p>

  <p class="calibre8">Bir dakika sonra yarığın ağzından çıkmıştım, dağların oluşturduğu muazzam bir amfiteatra bakıyordum. Yine de ne dağlar umurumdaydı, ne de o yerin müthiş heybeti; çünkü birkaç kilometre ötemde ve arenanın merkezindeki yeşil yeşim taşından yapılmışa benzeyen harikulade bir yapıyı görerek hayrete düşmüştüm. Aslında benim bu denli şaşırmama neden olan şey yapının varlığı değildi. Rengi ve boyutları geçen her saniyeyle birlikte değişen bu ıssız yapı, evimle tıpatıp aynıydı.</p>

  <p class="calibre8">Gözlerimi bu manzaradan bir süre alamadım. O zaman bile doğru gördüğümden emin olamamıştım. Zihnimde bir soru oluşmuş, yineleyip duruyordu: “Nedir bunun anlamı? Nedir bunun anlamı?” Düş gücümün derinliklerini zorlasam bile bir yanıt bulamıyordum. Elimden sadece şaşırmak ve korkmak geliyordu sanki. Sürekli olarak dikkatimi çeken yeni bir şeyler bularak bakmaya devam ettim. Sonunda bezmiş ve kafası tamamen karışmış bir halde döndüm ve davetsiz konuğu olduğum bu tuhaf yerin kalanına göz gezdirdim.</p>

  <p class="calibre8">O âna dek Ev’i tetkik etme işi zihnimi tamamen işgal etmişti ve çevreme sadece gelişigüzel bir göz atmıştım. Şimdi daha dikkatli baktığımda nasıl bir yere gelmiş olduğumu kavramaya başlıyordum. Benim tabirimle arena on beş ila on sekiz kilometre çapında tam bir çember oluşturuyordu ve Ev de, daha önce belirttiğim gibi, tam merkezinde yer alıyordu. Arazi burada da, tıpkı ovadakini andırır tarzda, tam olarak sis denilemeyecek bir çeşit puslu görünüme sahipti.</p>

  <p class="calibre8">Hızlı bir gözlemin ardından bakışlarımı arenayı çevreleyen dağların yamaçlarından yukarılara doğru kaydırdım. Ne kadar da sessizdiler! Bu menfur sessizliğin benim için o âna dek gördüğüm ya da düşlediğim her şeyden daha sinir bozucu olduğuna karar verdim. Kibirle yükselen sarp kayalıklara baktım. O puslu kızıllık her şeyi belirsizleştiriyordu.</p>

  <p class="calibre8">Sonra, merakla bakınırken, yepyeni bir dehşetle yüz yüze geldim. Sağ tarafıma düşen puslu zirvelerin arasında dev gibi bir karaltının olduğunu fark etmiştim. Karaltı gözlerimin önünde büyüdü. Dev kulaklarıyla muazzam bir katır kafasına sahipti ve inatla arenaya bakıyor gibiydi. Duruş şekliyle bana bu kasvetli mekânı ezelden beridir gözlemekte olduğunu düşündüren sonsuz bir teyakkuz izlenimi vermişti. Canavarın sureti yavaş yavaş netleşti ve bakışlarım aniden daha geride ve sarp dorukların daha yukarısındaki başka bir şeye kaydı. Uzun süre korku içinde bakakaldım.</p>

  <p class="calibre8">Tam anlamıyla yabancı diyemeyeceğim bir şeyin garip bir biçimde farkmdaydım; sanki belleğimin derinliklerinde bir kıpırtı vardı. Gördüğüm nesne simsiyahtı ve dört adet ucubemsi kola sahipti. Vücut hatlarını net bir biçimde seçebiliyordum. Boynunun çevresinde açık renkte birkaç cismin asılı olduğunu gördüm. Ayrıntılarını yavaş yavaş çıkardığımda bunların kafatasları olduğunu fark ettim. Vücudunun alt kısmında, teninin siyahlığı üzerinde daha açık renkte kalan ikinci bir kemer vardı. İşte o anda, bu şeyin ne olabileceğine kafa yorarken, belleğimde bir anı canlandı ve Hinduların ölüm tanrıçası Kali’nin dev bir suretine bakmakta olduğumu anladım.</p>

  <p class="calibre8">Eski öğrencilik günlerimden kalma başka anılar da sızmaya başladı düşüncelerimin arasına. Bakışlarım yine o devasa, katır kafalı şeye çevrildi. Tam o anda bu şeyin eski Mısır tanrısı, ruhların mahvedicisi Set ya da Seth olduğunu fark ettim. Bu bilgiyle beraber bir yığın soru üşüştü zihnime: “Bu ikisi de...” Durdum ve kendimi toparlamaya çalıştım. Düş gücümü aşan şeyler gözlerini ürkmüş zihnime dikmişlerdi. Belli belirsiz de olsa anlamaya başlamıştım. “Mitolojik tanrılar!” Bütün bunların ne anlama geldiğini çıkarmaya çalıştım. Bakışlarım ikisinin arasında gidip geliyordu. “Eğer...”</p>

  <p class="calibre8">Aklıma o anda bir fikir geldi. Döndüm ve bakışlarımı yukarı çevirerek sol yanımdaki kasvetli ve sarp uçurumları araştırdım. Ulu bir zirvenin altında kurşun renginde, heybetli bir gölge vardı. Onu daha önce niçin görmediğimi merak ettim, sonra o bölgeye hiç bakmadığımı anımsadım. Şimdi daha net seçebiliyordum. Dediğim gibi, kurşun rengindeydi. Koskoca bir kafaya sahipti, ama gözleri yoktu. Yüzünün o kısmı bomboştu.</p>

  <p class="calibre8">Şimdi dağların arasında başka şeylerin de olduğunu görebiliyordum. Uzakta, yüksek bir kaya çıkıntısının üzerine gulyabaniyi andıran biçimsiz bir yaratık uzanmıştı. Gövdesinin ortalarında bir yerden dışarı rezilce bakmakta olan pis ve yarı hayvansı bir surat dışında belirli bir şekle sahip değildi. Sonra diğerlerini gördüm... yüzlercesini! Gölgelerden büyüyorlardı sanki. Birkaçının daha mitolojik tanrılar olduğunu fark ettim; diğerleri benim için yabancıydı, insan zihninin hayal edemeyeceği kadar yabancı.</p>

  <p class="calibre8">Baktıkça her iki yanımda da daha fazlasını görüyordum. Dağlar tuhaf yaratıklarla doluydu... Hayvan-tanrılar ve diğer Dehşetler, öylesine tüyler ürpertici ve canavarcaydılar ki onları tarif etmeye kalkışmanın bile ne olabilirliği vardı, ne de ahlaka uygunluğu. Bana gelince... İçim kahredici bir korku ve tiksinmeyle dolmuştu; yine de merakım giderek artıyordu. Yoksa çağlar öncesinde kalmış putperest inanışlarında gerçekten bir pay, insanların, hayvanların ve elementlerin tanrılaştırılmalarından öte bir şeyler var mıydı? Bu düşünce beni pençesine aldı: Var mıydı?</p>

  <p class="calibre8">Daha sonra bir soru yineledi kendini: Bu hayvan-tanrılar ve de diğerleri neyin nesiydi? İlk bakışta bana çevredeki dağların erişilmez doruk ve uçurumlarının arasına gelişigüzel yerleştirilmiş, canavarca heykeller gibi görünmüşlerdi. Ama şimdi, onları daha büyük bir dikkatle gözlemlediğimde, zihnim yeni sonuçlar çıkarmaya başlıyordu. Değişik bir hava vardı üzerlerinde: Gittikçe genişleyen bilincimde bildiğimiz tarzdaki yaşamdan çok daha farklı bir şeyle yüz yüze olduğumu düşündüren gizli bir canlılık, ölümsüz bir transa benzetilebilecek insanlık dışı bir varoluş, sonsuza dek sürebileceğine inandıran bir hal. “Ölümsüz!” sözcüğü yükseldi düşüncelerimin arasından ve derhal bunun tanrılara özgü bir ölümsüzlük olup olmadığını merak etmeye başladım.</p>

  <p class="calibre8">Bunun da ardından, bütün bu merak ve düşüncelerimin arasında, yepyeni bir şey oldu. O âna kadar büyük çatlağın çıkışının hemen gölgesinde durmuştum. Şimdiyse tamamen isteğimin dışında olarak yarı karanlıktan dışarı süzüldüm ve arena boyunca eve doğru yavaş yavaş ilerlemeye başladım. Bunun üzerine çevremi saran heybetli biçimlerle ilgili tüm düşünceleri sildim aklımdan. Bakışlarım amansızca sürüklenmekte olduğum o muazzam yapıya dehşet içinde takılıp kaldılar. Ancak, ciddiyetle araştırsam da, halihazırda farkında olmadığım yeni hiçbir şey göremedim ve bu benim yavaş yavaş sakinleşmemi sağladı.</p>

  <p class="calibre8">Çok geçmeden boğazla Ev’in arasında yarı yola ulaşmıştım. Mekânın çırılçıplak yalnızlığı ve mutlak sessizliği beni çepeçevre sarmıştı. Sürekli yaklaşıyordum dev yapıya doğru. Ansızın, Ev’in muazzam istinat duvarlarının çevresini dolanarak bütünüyle görüş alanıma giren bir şey takıldı gözüme. Dev gibiydi ve insanı andırır tarzda dik duruyor ve tuhaf adımlarla, yalpalarcasına yürüyordu. Neredeyse çırılçıplaktı ve dikkate değecek kadar parlak bir görünüşü vardı. Ama benim dikkatimi en çok çeken ve beni en çok dehşete düşüren şey suratı olmuştu. Bir domuzun suratıydı bu.</p>

  <p class="calibre8">Bu tiksinç yaratığı sessizce, dikkatlice seyrettim ve hareketlerinin ilginçliği korkumu bir an için de olsa unutmama yol açtı. Binanın çevresini hantal adımlarla dönüyor ve her pencerede durup koruyucu parmaklıkları sarsıyor ve ne zaman bir kapıya denk gelecek olsa sürgüsünü sinsice kurcalayıp açmaya çalışıyordu. Ev’e bir giriş aramakta olduğu aşikârdı.</p>

  <p class="calibre8">Büyük yapıyla aramda şimdi yarım kilometreden daha az bir mesafe kalmıştı ve hâlâ ileri doğru sürükleniyordum. Yaratık aniden döndü ve tüyler ürpertici bakışlarını bana doğrulttu. Ağzını açtı ve bel kemiğimden yukarı yeni bir dehşet dalgasının yükselmesine neden olan gümbürtü gibi derin bir ses o menfur diyarın dinginliğini bozdu. Sonra, bir anda, yaratığın bana doğru sessizce ve hızla yaklaşmakta olduğunu fark ettim. Bir saniyeye kalmadan aramızdaki yolu yarılamıştı bile. Ben ise hâlâ umarsızca bekliyordum. Şimdi sadece yüz metre kalmıştı ve ben dev suratın acımasız yırtıcılığı karşısında katışıksız bir dehşetle felç olmuştum. Korkum o kadar büyüktü ki rahatlıkla bağırabilirdim; sonra, umutsuzluğumun ve çaresizliğimin doruğundayken, arenaya giderek artmakta olan bir yükseklikten bakmakta olduğumu fark ettim. Yükseldim, yükseldim. Akla sığmayacak kadar kısa bir süre içinde yüzlerce metre yükselmiştim. Domuz surat aşağıda, az önce terk ettiğim noktada duruyordu. Dört ayağı üzerine çömelmişti ve arenanın zeminini tıpkı bir yaban domuzu gibi koklayıp eşeliyordu. Bir an sonra ise arka ayakları üzerinde doğruldu ve suratında o zamana dek benzerine tanık olmadığım bir iştahla yukarı doğru hamle yapmaya başladı.</p>

  <p class="calibre8">Sürekli olarak yükselmeye devam ediyordum. Sanırım birkaç dakika geçti ve ben sonunda ulu dağların hizasına dek çıktım. Kızıllığın içinde uzak ve yapayalnız süzülüyordum. Arenanın dış hatları aşağıda, baş döndürücü bir uzaklıkta, belli belirsiz seçilebiliyordu; o koca Ev küçük, yeşil bir noktadan ibaret kalmıştı. Domuz surat görülemiyordu artık.</p>

  <p class="calibre8">Dağ zirvelerini çok geçmeden aştım ve uçsuz bucaksız bir düzlüğe çıktım. Düzlüğün üzerinde, halka güneşin yönünde ve çok uzaklarda mavimsi bir bulanıklık vardı. Ona doğru umursamadan baktım. Bana dağların oluşturduğu amfiteatrı ilk gördüğüm ânı anımsatıyordu.</p>

  <p class="calibre8">Usançla baktım tepemdeki muazzam ateş halkasına. Ne garip bir şeydi bu! Sonra, ben bakadurayım, halkanın karanlık merkezinden olağanüstü parlaklıkta bir ateş sütunu fışkırdı. Parlaklığı en az merkezdeki karanlık kadar asi ve bir o kadar da heybetliydi. Tuhaf bir kaynaşmayla ışıldamasını giderek artan bir ilgiyle izledim. Sonra bu şey bir anda donuklaşarak gerçekdışı bir görünüm kazandı ve gözlerimin önünden silinip gitti. Şaşkına dönmüş bir halde üzerinde hâlâ yükselmekte olduğum düzlüğe baktım. Böylece yepyeni bir sürprizle daha karşılaştım. Düzlük ve diğer her şey kaybolmuştu ve altımda kızıl bir sis denizinden başka bir şey yoktu. Ben bakadururken o da giderek uzaklaştı ve dipsiz bir gecenin fonundaki belli belirsiz, kızıl bir leke halini aldı. Sonra o da gözden kayboldu ve ben ışıksız, cisimsiz bir kasvetin ortasında tek başıma kalakaldım.</p>

  <p class="calibre8"><br class="calibre10" /></p>

  <p class="calibre8"><br class="calibre10" /></p>

  <p class="calibre8"><br class="calibre10" /></p>

  <p class="calibre8"><br class="calibre10" /></p>

  <p class="calibre8"><br class="calibre10" /></p>

  <p class="calibre8"><br class="calibre10" /></p>

  <div class="calibre23"><img alt="" class="calibre24" src="../Images/main-4.png" /></div>

  <p class="calibre25"></p>

  <p class="calibre13"><span class="calibre14">IV</span></p>

  <h1 class="calibre19" id="sigil_toc_id_11"><a class="calibre11" id="bookmark12"></a><span class="calibre14">YERYÜZÜ</span></h1>

  <p class="calibre8">İşte halim buydu ve sadece karanlığı daha önce de yaşamış olmamın anısı düşüncelerimi canlı tutmamı sağlıyordu. Çok uzun bir süre, hatta çağlar geçti. Sonra bir yıldız tek başına çıktı karanlığın içinden. Evrenin en dış yıldız kümelerinden birinin ilk üyesiydi bu. O da çok geçmeden gerilerde kaldı ve dört bir yanım sayısız yıldızın görkemiyle ışıl ışıl yanmaya başladı. Bir süre sonra -bana yıllar gibi gelmişti- Güneş’i gördüm, bir alev parıl tısıydı sanki. Yine çok geçmeden çevresinde uzak birkaç ışık zerresinin dönmekte olduğunu fark ettim. Güneş Sistemi’nin gezegenleriydi bunlar. Böylece yeryüzünü gördüm yine, mavi ve inanılmayacak kadar ufak. Büyüdü ve hatları belirginleşti.</p>

  <p class="calibre8">Uzun bir süre geldi, geçti ve ben sonunda Dünya’mn gölgesine girdim, yeryüzünün karanlık ve kutsal gecesine daldım doğrudan. Tepemde kadim takımyıldızlar ve bir de hilal vardı. Sonra, ben yere yaklaştıkça, loş bir dalga üzerimi örttü sanki ve kara bir sise gömülmeye başladım.</p>

  <p class="calibre8">Bir süre hiçbir şeyin bilincinde değildim. Kendimi kaybetmiştim. Yavaş yavaş, uzaktan uzağa hafif bir iniltinin geldiğini duydum. Ses giderek netleşti. Umarsız bir ıstıraba kapıldım. Nefes alabilmek için çırpındım ve bağırmaya çalıştım. Bir saniye sonra artık daha rahat nefes alabiliyordum.</p>

  <p class="calibre8">Bir şeyin elimi yalamakta olduğunu fark ettim. Islak bir şey suratımı sildi. Önce bir soluk sesi duydum, sonra yine o iniltiyi. Ama şimdi ses kulaklarıma daha tanıdık geliyordu ve gözlerimi açtım. Her yer kapkaranlıktı ama üzerimdeki baskı hissi ortadan kalkmıştı. Oturuyordum ve bir şey acıklı acıklı inliyor ve beni yalıyordu. Aklım karıştı ve beni yalayan şeyi içgüdüsel olarak itmeye çalıştım. Kafam tuhaf bir biçimde boşalmıştı ve o anda ne bir eyleme mecalim vardı ne de bir fikir üretmeye. Sonra yine anımsamaya başladım ve hafifçe “Biber...” diye seslenebildim. Yanıtım neşeli bir havlama oldu ve tekrar başlayan çılgın sürtünmeler...</p>

  <p class="calibre8">Kısa bir süre sonra gücümün yerine geldiğini hissettim ve kibritlere doğru uzandım. Birkaç saniye boyunca elimle körlemesine yokladım; sonra parmaklarım kibritlere denk geldi ve bir tanesini yakarak afallamış halde bakındım çevreme. Her yanımda eski, tanıdık şeyler görüyordum. Kibritin alevi parmaklarımı yakıncaya ve ben onu elimden düşürünceye dek orada, öylece, şaşkınlıktan başı dönmüş bir halde oturup kaldım. Bir acı ve öfke nidası dudaklarımdan aceleyle döküldü ve kendi sesimle irkildim.</p>

  <p class="calibre8">Sonra yeni bir kibrit çaktım ve odanın içinde tökezleye tökezleye tutuşturdum mumları. Bunu yaparken mumların yanarak tükenmediklerini, söndürülmüş olduklarını gördüm.</p>

  <p class="calibre8">Alevler yükselmeye başladığında dönüp çalışma odama göz gezdirdim; ama görülecek olağandışı bir şey yoktu ve aniden hiddetim kabardı. Ne olmuştu? Başımı ellerimin arasına alarak anımsamaya çalıştım. Ah! Büyük, sessiz ova ve halka şeklindeki güneş. Neredeydi bunlar? Onları nerede görmüştüm? Ne kadar zaman önce? Kafam karışmıştı ve dönüyordu. Odanın içinde yalpalayarak bir ya da iki volta attım. Belleğim körelmiş gibiydi ve tanık olduğum şeyleri ancak büyük bir çaba harcayarak anımsayabiliyordum.</p>

  <p class="calibre8">Şaşkınlık içinde huysuzca sövüp saydığımı anımsıyorum. Ansızın başım döndü, sendeledim ve destek almak için masanın kenarına dayanmak zorunda kaldım. Birkaç saniye boyunca dermansızca o halde durdum, sonra yan yan sendeleyerek kendimi bir iskemleye atabildim. Kısa bir süre geçtiğinde biraz daha toparlanmış gibiydim ve içinde az miktarda konyakla bisküvi bulundurduğum dolaba ulaşmayı başardım. Bu uyarıcı içkiden küçük bir bardağa doldurarak içtim. Sonra bir avuç dolusu bisküviyle birlikte iskemleme geri döndüm ve aç kurtlar gibi yemeye başladım onları. Açlığımı belli belirsiz bir şaşkınlıkla karşılıyordum. Sanki sayısız günlerden beridir boğazımdan bir lokma ekmek geçmemişti.</p>

  <p class="calibre8">Bir yandan yerken, diğer yandan gözlerim odayı ayrıntılarını tek tek saptayarak araştırmaya başladı ve bilinçdışı bir dürtüyle sanki beni çevreleyen gözle görülmez gizemlerin arasında elle tutulur bir şey arıyormuşçasına devam ettiler aramaya. “Mutlaka bir şeyler olmalı,” diye geçirdim aklımdan. Tam o anda bakışlarım köşede duran saatin kadranına takıldı. İşte o zaman yemeyi keserek bakakaldım. Çünkü her ne kadar saatin tik tak sesinden hâlâ çalışır durumda olduğu belli olsa da, akreple yelkovan gece yarısından az önceyi işaret ediyordu. Halbuki az önce tarif ettiğim tuhaflıkların gece yarısından epey sonra başladıklarından adım gibi emindim.</p>

  <p class="calibre8">Belki bir an için afallamış ve kafası allak bulak olmuş halde kalakaldım. Eğer saatin kolları son kez gördüğüm noktada kalsalardı, iç düzenek işlemeye devam etse de akreple yelkovanın bir şekilde takıldıklarını düşünecektim. Ama bu durum ibrelerin gerisin geriye gitmelerini açıklamıyordu. Sonra, ben bu sorunu bitkin beynimde evirip çevirirken, halen ayın yirmi ikisi sabahına yaklaşmış olduğum ve son yirmi dört saatin büyük bir kısmını baygın durumda geçirdiğim gerçeği kafama dank etti. Bu fikir bütün bir dakika boyunca tüm dikkatimi aldı; sonra yine atıştırmaya başladım. Hâlâ çok açtım.</p>

  <p class="calibre8">Ertesi sabah kahvaltı sırasında kız kardeşime rastgele sohbet ediyormuşçasma günü sordum ve tahminimde yanılmadığımı anladım. Gerçekten de, en azından ruhum yaklaşık bir gün ve bir gece boyunca orada olmamıştı.</p>

  <p class="calibre8">Kız kardeşim fazla kurcalamadı; çünkü bütün bir gün, hatta kitaplarımla ya da işlerimle meşgul olduğum zamanlarda birkaç gün boyunca çalışma odama kapandığım olurdu.</p>

  <p class="calibre8">Günler böylece akıp geçti ve ben o unutulmaz gecede gördüklerimin ne anlama geldiğini hâlâ ölesiye merak ediyordum. Ancak bu merakımın tatmin edilme olasılığının ne kadar düşük olduğunu da iyi biliyordum.</p>

  <p class="calibre13"><span class="calibre14">V</span></p>

  <h1 class="calibre19" id="sigil_toc_id_12"><a class="calibre11" id="bookmark13"></a><span class="calibre14">ÇUKURDAKİ YARATIK</span></h1>

  <p class="calibre8">Daha önce de söylediğim gibi ev geniş bir mülk ve yabana terk edilmiş bakımsız bahçelerle çevriliydi.</p>

  <p class="calibre8">Evin arka tarafında, üç yüz metre kadar geride, köylülerin “Çukur” diye adlandırdıkları karanlık ve derin bir gedik vardı. Bunun dibinde, ağaçların yukarıdan görülemeyecek biçimde gözlerden gizlediği tembel bir su akıyordu.</p>

  <p class="calibre8">Yeri gelmişken, bu nehrin yeraltı sularından kaynaklandığını, gediğin doğu ucunda aniden belirerek, batı ucundaki kayalıkların altında yine aniden gözden kaybolduğunu belirtmeliyim.</p>

  <p class="calibre8">“Gördüğüm hayalin (eğer gerçekten de bir hayal idiyse) üzerinden birkaç ay geçmişti ki dikkatim özellikle Çukur üzerinde yoğunlaştı.</p>

  <p class="calibre8">Bir gün buranın güney kenarı boyunca yürüyordum ki hemen altımdaki kayalık yamaçtan birkaç kaya parçası koptu ve boğuk gürültüler çıkararak ağaçların üzerine döküldü. Dibe vardıklarında suya gömüldüklerini duydum, sonraysa sessizlik. Eğer Biber hemen o anda öfkeyle havlamaya başlamamış olsaydı bu olayı kafama takmayacaktım, ama ona susmasını emrettiğimde bile vahşice havlamaya devam etmişti ki bu onun adına hiç de alışılmış bir tavır değildi.</p>

  <p class="calibre8">Çukur’da birinin ya da bir şeyin olabileceğini düşünerek bir sopa bulabilmek amacıyla aceleyle eve girdim. Geri döndüğümde Biber havlamayı kesmiş huzursuzca homurdanıyor ve yamacı kokluyordu.</p>

  <p class="calibre8">Onu ıslıkla yanıma çağırdım ve kayalıktan aşağı dikkatle inmeye başladım. Çukur’un tabanına dek olan derinliği yaklaşık elli metre kadardı ve biz sağ salim inene kadar epey bir zaman ve zahmet harcamak zorunda kaldık.</p>

  <p class="calibre8">“Bir kez dibe vardıktan sonra Biber’le birlikte akarsuyun yatağı boyunca araştırmaya koyulduk. Ağaçların gölge etmelerinden dolayı çevrem oldukça karanlıktı ve ben gözümü dört açıp sopamı sürekli hazırda tutarak temkinli bir şekilde ilerledim.</p>

  <p class="calibre8">Biber şimdi sessizleşmişti ve ayağımın dibinden ayrılmıyordu. Böylece, nehrin bir kenarı boyunca, hiçbir şey görmeden ya da duymadan araştırdık. Sonra sıçramak gibi basit bir yöntem kullanarak suyun karşı tarafına geçtik ve bodur çalıların arasında kendimize bir yol açarak geri döndük.</p>

  <p class="calibre8">Yolu tam yarılamıştık ki nehrin karşı tarafından, az önce indiğimiz yamaçtan doğru yine yuvarlanan taşların gürültüsünü duydum. Büyük bir kaya parçası ağaç dallarının arasından gümbürdeyerek geçti, karşı kıyıya çarparak zıpladı ve yüklüce bir miktar suyu tepemizden aşağı yağdırarak nehre gömüldü. Bunun üzerine Biber boğuk bir homurtu çıkardı, sonra sustu ve kulaklarını dikti. Ben de kulak kesildim.</p>

  <p class="calibre8">Bir saniye sonra, besbelli ki güney yamacının ortalarından yarı insan, yarı domuzumsu bir haykırış duyuldu. Aynı şekildeki başka bir haykırış Çukur’un dibinden ona yanıt verdi. Biber kısa ve sert bir havlamayla birlikte küçük akarsuyun karşı yamacına fırladı ve çalıların arasında gözden kayboldu.</p>

  <p class="calibre8">Bunun hemen ardından, köpeğim daha boğuk bir sesle ve daha sık havlamaya ve anlamsız gevelemelere benzeyen sesler çıkarmaya başladı. Sonra bir sessizlik oldu ve yarı insanımsı bir yaratıktan çıkıyormuş gibi duran bir acı çığlığı duyuldu. Hemen hemen aynı anda Biber de acıyla uzun uzun uludu ve aniden şiddetle sallanmaya başlayan çalıların arasından kuyruğunu bacaklarının arasına kıstırmış ve sürekli ardını kollar halde çıkarak yanıma koştu. Bana ulaştığında göğsünün bir yanında neredeyse kaburgalarını ortaya çıkaracak kadar derin ve kanlı bir pençe izi olduğunu gördüm.</p>

  <p class="calibre8">Biber’i bu şekilde parçalanmış durumda görmek içimi müthiş bir öfkeyle doldurdu ve sopamı sallayarak köpeğimin az önce çıktığı çalılara daldım. Kendime zorla bir yol açarken bir soluma sesi duyar gibi oldum. Bir an sonra ise küçük, açık bir alana fırlamış ve canlı, beyaz renkte bir şeyin karşı taraftaki çalıların arasında kaybolmakta olduğunu son anda görebilmiştim. Bağırarak ona doğru koştum; ama, sopamla çalılara vurup yokladıysam da, daha fazlasını ne gördüm ne de duydum. Böylece Biber’in yanma döndüm. Orada, yarasını nehrin suyuyla temizledikten sonra, ıslak mendilimle sardım. Bu da bittiğinde gedikten yukarı tırmandık ve tekrar gün ışığına çıktık.</p>

  <div class="calibre23">
    <p class="calibre26"><br class="calibre10" /></p>
  </div>

  <p class="calibre8">Eve döndüğümüzde kız kardeşim Biber’e ne olduğunu sordu ve ben de ona çevrede birkaç tane bulunduğunu öğrendiğim bir yaban kedisiyle dövüştüğünü söyledim.</p>

  <p class="calibre8">Gerçekte neler olduğundan ona söz etmemenin daha uygun olacağını düşünmüştüm; aslında ben de tam olarak bilemiyordum, ancak kesin olan bir şey vardı ki o da çalılıklarda karşılaştığım şeyin vahşi bir kedi olmadığıydı. Bir kedi olamayacak kadar büyüktü ve görebildiğim kadarıyla sağlıksız, ölü bir beyazlıktaki cildi bir domuzunkini andırıyordu. Sonra sanki bir insan gibi arka ayakları üzerinde doğrularak koşmuştu. Karşılaştığımız o kısacık zaman içinde bu kadarını seçebilmiştim ve doğrusunu söylemek gerekirse olanları kafamda evirip çevirdikçe daha da artan bir huzursuzluk duyuyordum.</p>

  <p class="calibre8">Yukarıda bahsettiğim olay sabahleyin olmuştu.</p>

  <p class="calibre8">Sonra, akşam yemeğinin ardından oturmuş kitabımı okurken bakışlarımı ansızın kaldırdığımda sadece gözleri ve kulakları seçilebilen bir şeyin pencerenin kenarından beni izlediğini gördüm.</p>

  <p class="calibre8">“Vay canına, bir domuz!” dedim ve ayağa fırladım. Bu sayede o şeyi daha iyi görebildim; ama bu bir domuz değildi. Ne olduğunu sadece Tanrı bilir! Bana büyük arenada dolaşan yaratığı belli belirsiz anımsatmıştı. Tuhaf biçimde bir insanı akla getiren bir ağza sahipti, ama bir çenenin varlığından söz edilemezdi. Burnu bir hayvanınki gibi uzamıştı; küçücük gözleri ve garip kulaklarıyla ona bu denli olağanüstü bir domuz havası veren de bunlardı. Daracık bir alın yapısı vardı ve yüzünün tamamı hastalıklı bir beyazlığa sahipti.</p>

  <p class="calibre8">Belki bir dakika boyunca, giderek artan bir tiksinti ve korkuyla, yaratığa bakakaldım. Ağzı anlamsızca gevelemeyi sürdürdü ve bir kere domuzumsu bir homurtu çıkardı. Sanırım benim dikkatimi en çok çeken gözler olmuştu; zaman zaman sanki bir insan zekâsıyla korkunç biçimde parlıyor ve sanki benim bakışlarımdan rahatsız olmuşçasına odadaki diğer eşyaları inceliyorlardı.</p>

  <p class="calibre8">Pençeyi andıran iki elle pencerenin pervazına tutunarak destek alıyor gibiydi. Yüzün aksine bu pençeler balçığımsı kahverengi bir tona sahipti ve ilk eklem yerlerine kadar bir ördeğinki gibi perdeli olsalar da biri başparmak olmak üzere beşer parmakla insan eliyle uzaktan bir benzerlik taşıyorlardı. Tırnakları da vardı ama bunlar o denli uzun ve güçlüydüler ki her şeyden çok bir kartalın pençelerine yaraşırlardı.</p>

  <p class="calibre8">Daha önce de söylediğim gibi biraz korku duyuyordum ama hiç de kişisel olmayan türden bir korkuydu bu. Daha çok olağanüstü menfur, hatta o güne dek hayal bile edilmemiş apayrı bir varoluşa ait lanetli bir şey karşısında duyulan bir tiksinti gibiydi dersem duygularımı daha iyi açıklamış olurum.</p>

  <p class="calibre8">Yaratıkla ilgili bu çeşitli ayrıntıları o an için tam olarak kavradığımı iddia etmeyeceğim. Sanki belleğime kazınmışçasına aklıma sonradan geliyorlar. Yaratığa bakarken gördüğümden daha fazlasını hayal etmiştim, somut ayrıntıların farkına daha sonra varmaya başladım.</p>

  <p class="calibre8">Belki bir dakika boyunca baktım yaratığa; sonra, sinirlerim biraz toparlandığında, üzerimdeki belirsiz telaş duygusundan silkindim ve pencereye doğru bir adım attım. Ben daha bunu yaparken yaratık eğilmiş ve gözden kaybolmuştu. Kapıya koştum ve çevreye acele göz gezdirdim; ama gördüğüm sadece karmakarışık çalılardı.</p>

  <p class="calibre8">Yine eve döndüm ve silahımı alarak bahçeyi araştırmak için dışarı fırladım. Giderken az önceki yaratığın sabah göz ucuyla gördüğümle aynı olup olamayacağını düşündüm. Aynı olmaları aklıma daha çok yatıyordu.</p>

  <p class="calibre8">Biber’i de yanıma alabilirdim; ama yaralarına iyileşmeleri için zaman tanımayı daha uygun buldum. Kaldı ki eğer az önce gördüğüm yaratık sabahki düşmanı idiyse köpeğimin bana fazla bir yardımı olamazdı.</p>

  <p class="calibre8">Araştırmama başladım ve bir düzene oturtmaya çalıştım. O domuz yaratığı bulmaya ve eğer mümkünse işini bitirmeye kararlıydım. Bu kez, en azından elle tutulur bir Dehşetle karşı karşıyaydım!</p>

  <p class="calibre8">Önce dikkatimi verdim; Biber’in yaraları hâlâ aklımdaydı; ama saatler geçip de büyük ve ıssız bahçelerde canlı hiçbir şeyle karşılaşmadığımda endişeli halim de ortadan kalktı. Hatta onu görmeyi istemeye başlamıştım sanki. Ne de olsa bu sessizlikten ve yaratığın geçtiğim her çalının arkasında saklanıyor olma ihtimalinden daha iyiydi. Çok geçmeden tehlikeye hiç aldırmamaya ve çalılara hızla dalarak silahımın namlusuyla yoklamaya girişmiştim.</p>

  <p class="calibre8">Arada bir bağırdım, ama sadece kendi sesimin yankıları yanıtladı beni. Bu şekilde yaratığı korkutabileceğimi ya da saklandığı yerden çıkarabileceğimi ummuştum; ama çıkardığım sadece ne olup bittiğini merak eden kız kardeşim Mary oldu. Ona Biber’i yaralayan vahşi kediyi gördüğümü ve çalılıklarda onu avlamaya çalıştığımı söyledim. Sözlerime yarı inanmış gibiydi ve yüzünde kuşkulu bir ifadeyle eve geri döndü. Bir şeyler görmüş ya da tahmin etmiş olabilir mi diye merak ettim. Araştırmama öğleden sonranın kalanı boyunca tedirgin bir şekilde devam ettim. O canavar fundalıklarda olduğu sürece uyuyabileceğimi sanmıyordum, yine de ben hiçbir şey göremeden akşam çökmeye başlamıştı. Sonra, dönüş yoluna düştüğümde, sağ tarafımdaki çalıların arasından kısa, anlaşılmaz bir ses çalındı kulağıma. Derhal döndüm ve hızla nişan alarak sesin geldiği yöne doğru ateş ettim. Bunun hemen ardından fundalıkta kaçan bir şeyin çıkardığı sesleri duydum. Hızla hareket ediyordu ve bir dakikaya kalmadan işitme mesafemden çıkmıştı. Birkaç adım attıktan sonra giderek kararan havada ne kadar beyhude olacağını düşünerek kovalamayı kestim ve böylece tuhaf bir keder hissiyle eve döndüm.</p>

  <p class="calibre8">O gece, kız kardeşim yattıktan sonra, alt kattaki bütün pencereleri ve kapıları tek tek dolaştım ve sıkıca kapatılmış olduklarından emin oldum. Alt kattaki bütün pencereler sağlam biçimde demirli olduklarından bu kadar çok önlem almanın gereği yok gibi gelmişti ama sıra kapılara gelince, ki beş taneydiler, bunun yerinde bir düşünce olduğu ortaya çıktı çünkü hiçbiri kilitli değildi.</p>

  <p class="calibre8">Güvenliğimizi bu şekilde sağladıktan sonra çalışma odama gittim; ancak, nasıl olduysa, bir kereliğine de olsa, oda sinirlerimi bozdu; sanki çok büyüktü ve yankılarla doluydu. Bir süre okumaya çalıştım, ama sonunda bunun imkânsızlığını görerek alt kata, büyük bir ateşin yanmakta olduğu mutfağa indim.</p>

  <p class="calibre8">Diyebilirim ki birkaç saat okuduktan sonra ansızın duyduğum bir ses beni kitabımı bırakmaya ve kulak kabartmaya zorladı. Bu arka kapıya sürtünmekte olan bir şeyin sesiydi. Kapı bir kere, sanki üzerine ağır bir şey yükleniyormuşçasına, yüksek sesle gıcırdadı. O kısa saniyeler boyunca o güne dek olabileceğine inanmadığım bir korkuya kapılmıştım. Ellerim titredi, sırtımdan soğuk bir ter boşandı ve şiddetle ürperdim.</p>

  <div class="calibre23">
    <p class="calibre26"><span class="calibre17">Giderek sakinleştim. Dışarıdaki sinsi sesler kesilmişti.</span><br class="calibre10" /></p>
  </div>

  <p class="calibre8">Sonra, bir saat boyunca, sessiz ve dikkatlice oturdum. Bir anda korku beni yine sarmıştı. Kendimi bir yılanla göz göze gelmiş küçük bir hayvan gibi hissediyordum. Ama hiçbir şey duymuyordum. Yine de açıklanamaz bir gücün varlığını yadsımam mümkün değildi.</p>

  <p class="calibre8">Yavaş yavaş, belli belirsiz bir ses gelmeye başladı kulağıma; hafif bir mırıltıya dönüşen bir ses. Hızla yükseldi ve boğuk, hayvanımsı bir çığlıklar korosuna dönüştü. Yerin derinliklerinden geliyor gibiydi.</p>

  <p class="calibre8">Tok bir ses duydum ve kitabımı düşürmüş olduğumu fark ettim. Sonra öylece oturdum; mutfağın yüksek, demirli pencerelerinden sızan gün ışığı beni bu şekilde buldu.</p>

  <p class="calibre8">Güneş’in doğmasıyla birlikte üzerime çöken korku ve sersemlikten kurtulmuştum, şimdi duyularıma daha çok hâkimdim.</p>

  <p class="calibre8">Kitabımı yerden aldım ve kapının yanına gidip dinledim. Dakikalarca durdum orada, sonra kapının kilidini çok yavaşça ve temkinle açarak dışarı baktım.</p>

  <p class="calibre8">Bu kadar temkinli olmam gerekmiyordu. Uzaktaki koruya kadar uzayan ağaçların ve çalıların kasvetli karmaşasından başka görünürde hiçbir şey yoktu.</p>

  <p class="calibre8">Kapıyı ürpererek kapattım ve uyumaya gittim.</p>

  <p class="calibre8"><br class="calibre10" /></p>

  <p class="calibre8"><br class="calibre10" /></p>

  <p class="calibre8"><br class="calibre10" /></p>

  <p class="calibre8"><br class="calibre10" /></p>

  <div class="calibre23"><img alt="" class="calibre27" src="../Images/main-5.png" /></div>

  <p class="calibre25"></p>

  <p class="calibre13"><b class="calibre14">VI</b></p>

  <h1 class="calibre19" id="sigil_toc_id_13"><a class="calibre11" id="bookmark14"></a><span class="calibre14">DOMUZ YARATIKLAR</span></h1>

  <p class="calibre8">Bir hafta sonra, bir akşam vaktiydi. Kız kardeşim bahçede oturmuş örgü örüyordu. Ben kitabımı okuyarak aşağı yukarı yürüyordum. Silahımı evin duvarına yaslamıştım; çünkü, o tuhaf şeyin bahçemize gelişinden bu yana, önlem almanın akıllıca olacağına karar vermiştim. Bütün bir hafta boyunca beni endişelendirecek ne bir şey görmüş, ne de işitmiştim ve daha önce olan biten her şeyi bu sayede daha sakin biçimde değerlendirebiliyordum; yine de tam bir merak ve şaşkınlık hissi yakamı bırakmamıştı.</p>

  <p class="calibre8">Dediğim gibi aşağı yukarı yürüyordum ve kitabıma gömülmüştüm. Aniden, Çukur yönünden gelen bir çatırtı duydum. Hızla döndüm ve çok büyük bir toz bulutunun akşam gökyüzüne doğru yükselmekte olduğunu gördüm.</p>

  <p class="calibre8">Kız kardeşim de keskin bir şaşkınlık ve korku nidasıyla ayağa fırlamıştı.</p>

  <p class="calibre8">Ona olduğu yerde kalmasını söyleyerek silahımı kaptım ve Çukur’a doğru koştum. Oraya yaklaştığımda giderek artan ve çatırtılarla kesilen boğuk bir gümbürtü duydum ve Çukur’dan yeni bir toz bulutunun daha yükseldiğini gördüm.</p>

  <p class="calibre8">Gürültü kesildi ama toz düzensiz biçimde yükselmeye devam etti.</p>

  <p class="calibre8">Uçurumun kenarına ulaştım ve aşağıya baktım; ama oraya buraya dönerek kaynaşan toz bulutlarından başka bir şey göremedim. Hava minik taneciklerle o kadar doluydu ki beni körleştirdi ve boğdu ve sonunda yine nefes alabilmek için bu boğucu dumandan kaçmak zorunda kaldım.</p>

  <p class="calibre8">Toz giderek çöktü ve Çukur’un ağzını bir zırh gibi kapladı.</p>

  <p class="calibre8">Ne olup bittiğini ancak tahmin edebiliyordum.</p>

  <p class="calibre8">Bir çeşit toprak kaymasının olduğundan şüphelendim; ama bunun nedeni bilgim dışındaydı, yine de, o zaman bile, bir şeyleri yarım yamalak hayal edebiliyordum; çünkü yuvarlanan kayalarla Çukur’un dibindeki yaratığı hatırlamıştım ama o ilk karışıklık dakikalarında tanık olduğum felaketin işaret ettiği doğal sonuca ulaşmayı becerememiştim.</p>

  <p class="calibre8">Toz yavaş yavaş çekilmeye devam etti ve çok geçmeden uçurumun kıyısına yaklaşıp yine aşağı baktım.</p>

  <p class="calibre8">Tozun içinde bir şeyler görmeye çalışarak bir süre boşuna uğraştım. Başlangıçta en ufak bir şeyi seçebilmek mümkün değildi. Sonra solumda bir şeyin kıpırdadığını fark ettim. Oraya doğru dikkatle baktım ve bir şey ve ardından bir şey daha gördüm; Çukur’un duvarından yukarı tırmanmakta olan üç belirsiz gölge. Onları ancak bozbulanık görebiliyordum. Ben merak içinde bakarken sağ tarafımda bir yerden taşların takırtısı geldi. Baktım ama bir şey göremedim. Öne eğilerek hemen bulunduğum yerin altına, Çukur’un derinliklerine doğru baktım ve görebildiğim tek şey ayaklarımın birkaç metre yakınına dek yükselmiş olan beyaz ve korkunç bir domuz suratı oldu. Onun da altında diğer birkaç suratı daha seçebiliyordum. Yaratık beni gördüğünde aniden cırtlak bir sesle böğürdü ve Çukur’un her yanından sesler geldi. Bunun üzerine dehşete kapıldım ve silahımı tam suratına doğru ateşledim. Yaratık dökülen toprak ve taşların gürültüsü arasında kayboldu.</p>

  <p class="calibre8">Bunu belki de hayatımı borçlu olduğum kısa bir sessizlik izledi; çünkü o sessizlikte birçok ayağın çıkardığı patırtıları duydum ve hızla döndüğümde bir grup yaratığın bana doğru koşmakta olduğunu gördüm. Derhal silahımı doğrultarak ateş ettim ve en öndeki yaratık korkunç bir ulumayla birlikte tepetaklak kapaklandı. Sonra dönüp koşmaya başladım. Çukur la ev arasındaki yolu yarıladığımda kız kardeşimi gördüm; o da bana doğru geliyordu. Alacakaranlık çöktüğünden kardeşimin yüzünü tam olarak seçemiyordum ama bana niçin ateş ettiğimi sorduğunda sesi korku içindeydi.</p>

  <p class="calibre8">“Kaç!” diye bağırdım karşılık olarak. “Canını seviyorsan kaç!”</p>

  <p class="calibre8">Kardeşim ses çıkarmadan döndü ve iki eliyle eteğini tutarak koşmaya başladı. Onun peşinden giderken dönüp geriye bir göz attım. Yaratıklar arada bir dört ayak üzerine düşseler de arka ayakları üzerinde koşuyorlardı.</p>

  <p class="calibre8">Mary’yi böyle davranmaya iten sanırım sesimdeki dehşet olmuştu, çünkü peşimizdeki cehennem yaratıklarını henüz görmemiş olduğundan emindim.</p>

  <p class="calibre8">Kız kardeşim önde, ben arkasında kaçmaya devam ettik.</p>

  <p class="calibre8">Her an daha da yaklaşmakta olan ayak sesleri yaratıkların arayı hızla kapatmakta olduklarını haber veriyordu. Şansıma hareketli bir yaşam tarzına sahiptim. Yine de kovalamacanın gerginliği bendeki etkisini göstermeye başlamıştı.</p>

  <p class="calibre8">İleride evin arka kapısını görebiliyordum. Açık olduğu için şanslıydık. Mary’nin altı metre kadar gerisindeydim ve nefesim tıkanmaya başlamıştı. O sırada omzuma bir şey dokundu. Başımı hızla çevirdim ve o tiksinç, soluk suratlardan biriyle burun buruna geldim. Arkadaşlarını geride bırakan yaratıklardan biri bana yetişmek üzereydi. Daha ben dönerken yeni bir hamle yaptı. Son bir gayretle kendimi yana attım ve silahımı namlusundan tutarak yaratığın kafasına indirdim. Yaratık neredeyse bir insan gibi inleyerek düştü.</p>

  <p class="calibre8">Bu kısacık gecikme bile az daha diğerlerinin de üzerime üşüşmelerine yetecekti; bu yüzden derhal kapıya doğru fırladım.</p>

  <p class="calibre8">Kapıya vardığımda kendimi giriş holüne attım ve yaratıklardan ilki tam içeri dalmak üzereyken kapıyı suratına çarpıp kilitledim.</p>

  <p class="calibre8">Kız kardeşim bir sandalyeye nefes nefese oturmuştu. Bayılmak üzereydi, ama ona ayıracak vaktim yoktu. Bütün kapıların kilitli olduklarından emin olmalıydım. Şansımıza hepsi kilitliydi. Son baktığım çalışma odamın bahçeye açılan kapısı olmuştu. Tam onu da kontrol ederken dışarıda bir ses duyar gibi oldum. En ufak bir gürültü çıkarmadan kulak kesildim. Evet! Şimdi bir fısıltıyı net bir biçimde duyabiliyordum ve kapının üzerinde bir şey sinir bozucu, cızırtılı bir ses çıkararak kaydı. Belli ki yaratıklar pençeleriyle kapıyı yokluyor, içeri girmenin bir yolunu arıyorlardı.</p>

  <p class="calibre8">Yaratıkların kapıyı bu kadar çabuk bulabilmiş olmaları benim için mantıklı düşünebilme yeteneklerinin bir kanıtıydı. Onların sadece basit hayvanlar gibi görülmemeleri gerektiğine kanaat getirmiştim. İlk defa bir yaratık penceremden içeri baktığında da buna benzer bir şey hissetmiştim. Sonra yaratığın bir hayvandan öte bir şey olduğunu içgüdüsel olarak fark ederek ona insanüstü sıfatını yakıştırmıştım. insandan öte bir şeydi, ama olumlu anlamda değil. Daha çok insandaki <span class="calibre9">iyilik</span> ve <span class="calibre9">yüceliğe</span> karşı menfur ve düşmanca bir şey. Tek kelimeyle zeki ama insanlık dışı. Yaratıkları düşünmek bile içimi tiksintiyle dolduruyordu.</p>

  <p class="calibre8">Şimdi kız kardeşimi düşündüm ve büfeye giderek bir şişe konyakla bir kadeh aldım. Bir mum yakarak mutfağa indim. Kız kardeşim artık sandalyede değildi, yüz üstü yere uzanmıştı.</p>

  <p class="calibre8">Onu usulca çevirdim ve başını kaldırdım. Sonra dudaklarının arasından biraz konyak döktüm. Bir süre sonra hafifçe ürperdi. Sonra birkaç kez kesik kesik soludu ve gözlerini açtı. Bir düş görürcesine, tanımadan baktı bana. Sonra gözleri yine ağır ağır kapandı ve ona biraz daha konyak verdim. Belki bir dakika boyunca hızlı hızlı soluyarak sessiz durdu. Gözleri yine açıldı ve gözbebeklerinin sanki bilinçle beraber dehşet de geri dönmüşçesine büyümüş olduklarını gördüm. Sonra irkilerek geri çekilmeme yol açan bir hareketle doğruldu. Sersemlemiş olduğunu görünce onu tuttum. Bunun üzerine bir çığlık attı ve ayağa kalkıp odadan dışarı kaçtı.</p>

  <p class="calibre8">Elimde konyak şişesiyle çömelmiş halde bir an kaldım orada. Kafam karışmıştı ve şaşkınlık içindeydim.</p>

  <p class="calibre8">Benden korkmuş olabilir miydi? Ama hayır! Niçin korksundu ki? Sadece sinirlerinin fazlaca sarsıldığına ve geçici olarak kendini kaybettiğine hükmedebiliyordum. Üst kattaki bir kapının hızla çarpıldığını duyduğumda odasına sığınmış olduğunu anladım. Şişeyi masanın üzerine bıraktım. Dikkatimi arka kapının yönünden gelen bir ses çekti. Kapıya gittim ve dinledim. Sanki yaratıklardan bazıları onu sessizce zorlamışlardı, ama kolaylıkla hareket ettirilemeyecek kadar ağır ve sağlamdı.</p>

  <p class="calibre8">Dışarıdaki bahçeden sürekli bir uğultu gelmeye başlamıştı. Rastgele bir dinleyici bunun bir domuz sürüsünün homurtu ve ciyaklamaları olduğunu sanabilirdi. Ama orada durup dinlerken ben bütün bu domuz seslerinin bir anlamı olduğunu hissettim. Sesler giderek insanların konuşmalarına benzemeye başlamıştı ama yapış yapıştı ve sanki her hece güçlükle çıkarılıyordu. Yine de bunun kuru bir gürültü olmadığından ve bir anlam içerdiğinden emindim.</p>

  <p class="calibre8">Bütün bunlar olurken koridorlar epey kararmıştı ve eski bir evin gece vaktine özgü tıkırtıları ve iniltileri gelmeye başlamıştı. Kuşkusuz ki bunun nedeni o saatlerde her şeyin sessizliğe gömülmesi ve kişinin daha rahat kulak verebilmesiydi. Ayrıca Güneş’in batmasıyla birlikte aniden düşen ısının yapının gece için büzülüp yerleşmesine yol açtığı şeklindeki teoride de doğruluk payı olabilirdi. Ancak, öyle de olsa, can sıkıcı bu kadar çok sesten bir geceliğine kurtulmayı tercih ederdim. Çünkü kapıların güvenlikte olduğunu tek tek ve bizzat kontrol etmiş olsam da her çıtırtı ve gıcırtıyla o yaratıkların karanlık koridorlardan bana doğru yaklaşmakta olduklarını sanıyordum.</p>

  <p class="calibre8">Ancak bu sesler sinirlerime giderek o kadar dokunduklar ki, sırf kendi korkaklığımı cezalandırmak için bile olsa, bodrumu bir kez daha kolaçan edip bekleyen her neyse onunla yüzleşmeye karar verdim. Sonra çalışma odama çıkacaktım; çünkü ev yarı hayvan, yarı başka bir şey ama tamamen şeytanca bu yaratıklarla çevriliyken uyumamın mümkün olmadığını biliyordum.</p>

  <p class="calibre8">Mutfak lambasını askısından aldım ve odaları teker teker gezdim; kileri ve kömürlüğü, koridorları ve bu kadim evin bodrumunu oluşturan sayısız kör noktayla kuytu köşeyi araştırdım. Sonunda, belirli bir boya sahip herhangi bir şeyin saklanabileceği her girintiyi kontrol ettiğimden emin olduğumda, merdivenlere gittim.</p>

  <p class="calibre8">Ayağım ilk basamaktayken durakladım. Merdivenlerin sol tarafına düşen kilerde bir hareket olmuştu sanki. Aslında ilk baktığım yerlerden biriydi ama kulaklarımın beni yanıltmadıklarından da emindim. Sinirlerim yay gibi gerilmişti ve hiç tereddüt etmeden lambayı yukarı kaldırarak kilerin kapısını açtım. Odanın ağır, taş döşemeleri destekleyen tuğla kolonlar dışında bomboş olduğunu bir bakışta gördüm; tam yanıldığıma karar verip oradan ayrılmak üzereyken lambamın ışığı pencerenin yukarısına doğru iki parlak noktayı aydınlattı. Birkaç saniye durup baktım. Sonra parlak iki nokta yeşil ve kırmızı renkte ışıldayarak dönmeye başladı; ya da en azından bana öyle geldi. O zaman bir çift göze bakmakta olduğumu anladım.</p>

  <p class="calibre8">Yaratıklardan birinin gölgesini usul usul seçtim. Pencerenin parmaklıklarına tutunmuştu ve hareketleri tırmanmakta olduğunu akla getiriyordu. Pencereye biraz daha yaklaştım ve ışığı daha yukarıya tuttum. Yaratıktan korkmaya gerek yoktu; parmaklıklar güçlüydü ve yerlerinden oynatılabilmeleri söz konusu bile değildi. Ama aniden, yaratığın bana zarar veremeyeceğini bildiğim halde, önceki hafta gece vakti duyduğum korkuya bir kez daha kapılmakta olduğumu hissettim. Aynı çaresizlik duygusu, aynı dehşetti. Yaratığın sabit, zorlayıcı bakışlarını bana diktiğini belli belirsiz fark ettim. Arkamı dönmek istedim ama yapamadım. Şimdi pencereyi bir sisin içinden görüyor gibiydim. Sonra başka gözler de geldi bana bakmaya, sonra başkaları, ta ki habis, dik dik bakan gözlerden oluşmuş bir galaksi beni esir edinceye kadar.</p>

  <p class="calibre8">Başım dönmeye ve şiddetle zonklamaya başlamıştı. Sonra sol elimde ani bir ağrı hissettim. Ağrı giderek şiddetlendi ve sanki dikkatimi zorla kendine çekti. Bakışlarımı büyük bir çabayla elime çevirdim ve böylece beni tutsak eden büyüden de kurtulmuş oldum. Sonra telaşım sırasında lambayı kızgın camından tuttuğumu ve elimi kötü biçimde yaktığımı anladım. Yine pencereye baktım. Sis dağılmıştı ve düzinelerce yaratık suratı bana bakıyordu. Ani bir öfkeyle lambayı kaldırıp pencereye fırlattım. Cam kırıldı ve lamba iki parmaklığın arasından tutuşmuş yağlar saçarak bahçeye düştü. Acıyla atılan birkaç çığlık duydum ve gözlerim karanlığa alıştığında yaratıklar artık orada değildi.</p>

  <p class="calibre8">Kendimi toparlayarak kapıyı el yordamıyla buldum ve her basamakta tökezleyerek üst kata çıktım. Sanki kafama bir darbe almışçasına sersemlemiştim. Aynı zamanda elim kötü bir şekilde sızlıyordu ve o yaratıklara karşı gergin, donuk bir öfkeyle doluydum.</p>

  <p class="calibre8">Çalışma odama ulaştığımda mumları yaktım. Onlar yanarken alevlerinin parıltısı yan duvarda asılı silahlardan yansıdı. Bu görüntü bana sıradan hayvanlara karşı olduğu kadar o yaratıklara karşı da etkili bir güce sahip olduğumu hatırlatmıştı ve artık saldırıya geçmeye karar vermiştim.</p>

  <p class="calibre8">Her şeyden önce elimi sardım, çünkü acı neredeyse dayanılmaz hale gelmişti. Bunun ardından biraz daha rahatlamış olarak tüfek dolabının önüne gittim. Oradan ağır bir tüfek seçtim. Eski ve denenmiş bir silahtı ve yeterince cephane tedarik ettikten sonra evin çatısındaki küçük kulelerden birine çıktım.</p>

  <p class="calibre8">Oradan hiçbir şey göremeyeceğimi anladım. Bahçede gölgeler iç içe girmişti, ağaçlık bölgeler belki biraz daha koyuydu. Hepsi bu kadardı ve bu karanlığa ateş etmenin beyhude olacağını biliyordum. Yapılacak tek şey Ay’ın doğmasını beklemekti; böylece cezalarını kesebilirdim.</p>

  <p class="calibre8">Bu arada kıpırdamadan oturup kulaklarımı açtım. Bahçe şimdi nispeten daha sessizdi ve sadece arada bir homurtu geliyordu. Bu sessizlikten hiç hoşlanmamıştım ve o iblislerin ne tezgâhladıklarını merak ediyordum. İki kez kuleden çıktım ve evin içini dolaştım, ama her şey sessizdi.</p>

  <p class="calibre8">Çukur’dan sanki yeni bir toprak kayması olmuşçasına sesler geldi. Bunun ardından bahçenin müdavimleri arasında on beş dakika kadar süren bir koşuşturma oldu. Ancak bu da dindi ve her şey yine sessizliğe gömüldü.</p>

  <p class="calibre8">Bir saat kadar geçtiğinde ufkun üzerinde Ay’ın ilk ışıkları görünmüştü. Oturduğum yerde onu ağaçların üzerinden görebiliyordum; ancak Ay ağaçlardan tamamen kurtuluncaya dek aşağıdaki bahçeyi ayrıntılarıyla seçemedim. O zaman bile yaratıkları seçememiştim; ta ki, boynumu biraz uzattığımda, içlerinden birkaçının evin duvarının dibinde yüzüstü yatmakta olduklarını görünceye kadar. Ne yaptıklarını çıkaramadım. Ama bu kaçırılmayacak bir fırsattı ve nişan alarak tam altımdaki yaratığa ateş ettim. Tiz bir çığlık duyuldu ve duman dağıldığında yaratığın sırt üstü dönmüş dermansızca kıvranmakta olduğunu gördüm. Sonra yine sessizlik... Diğerleri kaçmıştı.</p>

  <p class="calibre8">Bunun hemen ardından Çukur yönünden gelen yüksek bir ciyaklama sesi duydum. Buna bahçenin dört bir yanından belki yüz ayrı karşılık gelmişti. Bu bana yaratıkların sayısı hakkında bir fikir verdi ve bu işin sandığımdan da ciddileşmeye başladığını hissettim.</p>

  <p class="calibre8">Orada sessiz ve tetikte otururken aklıma sorular takıldı: Bütün bunlar nedendi? Neyin nesiydi bu yaratıklar? Bunun anlamı neydi? Sonra düşüncelerim o hayale (sadece bir hayal olduğundan şimdi bile emin değilim), Sessizlik Ovası’na gitti. Onun anlamı neydi? Ya arenadaki Yaratık? Öf! Son olarak, o uzak yerde gördüğüm evi düşündüm. Dışarıdan birbirlerine o kadar benziyorlardı ki ya o bu evden model alınmıştı ya da bu ev ondan. Bu hiç aklıma gelmemişti...</p>

  <p class="calibre8">Tam o sırada Çukur’dan önce bir tane uzun ve ardından da bir çift daha kısa ciyaklama geldi. Bir anda bahçe çığlıklarla dolmuştu. Derhal kalktım ve balkon korkuluğundan aşağı baktım. Ay ışığında çalılıklar canlanmış gibiydi. Kuvvetli ve düzensiz bir rüzgâra kapılmışçasına oraya buraya sallanıyorlardı; bu arada sürekli bir hışırtı ve koşuşan ayakların sesleri geldi kulağıma. Ay ışığı çalıların arasında koşan beyaz şekilleri aydınlattı birkaç kere ve iki kere ateş ettim. İkincisinde tüfeğimin patlamasına kısa bir çığlık cevap verdi.</p>

  <p class="calibre8">Bir dakika sonra bahçe yine sessizlik içindeydi. Çukur’dan çok sayıda boğuk ve kaba domuz sesleri geliyordu. Zaman zaman öfkeli çığlıklar sessizliği yırtıyor ve bunlara çok sayıda homurtu karışıyordu. Bir çeşit toplantı yaptıkları, belki de eve nasıl girebileceklerini planladıkları geldi aklıma. Aynı zamanda, büyük bir ihtimalle, isabetli atışlarımdan dolayı galeyana gelmiş gibiydiler.</p>

  <p class="calibre8">Şimdi savunma hattımızı son bir kez gözden geçirmenin uygun olacağını düşündüm. Bunu yapmaya derhal başladım; mahzenlerin tamamını gezdim ve her kapıyı kontrol ettim. Bereket ki hepsi de sağlam, demir çivili meşeden yapılmışlardı. Sora, üst kata, çalışma odama çıktım. Buradaki kapı beni endişelendiriyordu. Diğerlerinden daha çağdaş bir yapıdaydı ve ne kadar sağlam olsa da onlar kadar dayanıklı değildi.</p>

  <p class="calibre8">Bu noktada evin bu yanında kapının açıldığı küçük ama yüksekçe bir çimenlik olduğunu ve çalışma odamın pencerelerinin bu yüzden parmaklıklarla korunduğunu açıklamam gerekir. Diğer tüm girişler -hiçbir zaman açılmayan büyük giriş dışında- alt kattaydılar.</p>

  <div class="calibre23"><img alt="" class="calibre28" src="../Images/main-6.png" /></div>

  <p class="calibre25"></p>

  <div class="calibre23"><img alt="" class="calibre29" src="../Images/main-7.png" /></div>

  <ul class="calibre30"></ul>
</body>
</html>
