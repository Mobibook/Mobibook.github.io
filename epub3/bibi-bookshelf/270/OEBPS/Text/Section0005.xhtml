<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <h1 class="calibre3 sigil_not_in_toc" style="text-align: justify;"><br/></h1>

  <h1 class="calibre3 sigil_not_in_toc" style="text-align: justify;"><br/></h1>

  <h1 class="calibre3 sigil_not_in_toc" style="text-align: center;"><br/></h1>

  <div>
    <br/>
  </div>

  <p class="calibre3" style="text-align: justify;">   Karşı dağların başı ağarıyordu. Kerim kürekleri kaldırdı, dört bir yana baktı, geriye döndü:</p>

  <p class="calibre3" style="text-align: justify;">   "Geç kaldık," dedi, "dal gündüz adaya giremeyiz."</p>

  <p class="calibre3" style="text-align: justify;">   "Girsek ne olur, ada bizim de adamız değil mi, adada bizim de evimiz yok mu," diye şaşkın sordu Peri.</p>

  <p class="calibre3" style="text-align: justify;">   "Var," dedi Kerim, "var ya, ben o adamdan korkuyorum. Adaya, konuştuğumuz gibi gizli girsek daha iyi olur."</p>

  <p class="calibre3" style="text-align: justify;">   "İyi olur," dedi Peri, "ben de o adamdan korkuyorum."</p>

  <p class="calibre3" style="text-align: justify;">   "Herkesler de korkar o adamdan...."</p>

  <p class="calibre3" style="text-align: justify;">   "Gözleri de," dedi Peri.</p>

  <p class="calibre3" style="text-align: justify;">   "Hele gözleri," dedi Kerim.</p>

  <p class="calibre3" style="text-align: justify;">   "İnsanın yüreğini, gelmişini geçmişini okuyor. Hele gözleri..."</p>

  <p class="calibre3" style="text-align: justify;">   "Burada kalabilseydik ne güzel olurdu."</p>

  <p class="calibre3" style="text-align: justify;">   "Poyraz iyi adam, saf adam, o karıncayı bile incitmeyen bir adam."</p>

  <p class="calibre3" style="text-align: justify;">   "O, Sarıkamışta, savaşta bile düşman öldürmemiştir."</p>

  <p class="calibre3" style="text-align: justify;">   "Savaşlarda askerler çoğunlukla öldürdüklerini göremezlermiş."</p>

  <p class="calibre3" style="text-align: justify;">   Bir süre sustular.</p>

  <p class="calibre3" style="text-align: justify;">   "Gözleri, yemyeşil camdan düğme gibi," dedi Kerim, "hele gözleri."</p>

  <p class="calibre3" style="text-align: justify;">   "Ona nişancı demişler, usta bir nişancıymış. Bir de gökteki kuşu ağ kanadından, daldaki arıyı da patlak gözünden vururmuş."</p>

  <p class="calibre3" style="text-align: justify;">   Kerim:</p>

  <p class="calibre3" style="text-align: justify;">   "Tabancayı da belinden hiç eksik etmiyor. Kim bilir ne kadar çok insan öldürmüştür."</p>

  <p class="calibre3" style="text-align: justify;">   Peri:</p>

  <p class="calibre3" style="text-align: justify;">   "Çok çok adam öldürmüştür o, çook adam... Kim bilir ne kadar. Gözleri de!"</p>

  <p class="calibre3" style="text-align: justify;">   Kerim:</p>

  <p class="calibre3" style="text-align: justify;">   "O çoktan beridir bir insan öldürmemiştir. Kanlar akıtmaya susamıştır. Biz ona iyi bir av oluruz. Bizi öldürünce rahatlar. Adanın karartısı gözüktü, bak."</p>

  <p class="calibre3" style="text-align: justify;">   "Geriye dönelim."</p>

  <p class="calibre3" style="text-align: justify;">   "Dönemeyiz," dedi Kerim, "Kafkasyaya gitsek bile, gidemeyiz ya, gidebilsek bile şeyh bizi orada bile buldurur da öldürtür. Ya Poyrazın canı ya da bizim canımız."</p>

  <p class="calibre3" style="text-align: justify;">   Bindikleri kayık yeni boyanmış mavi bir kayıktı. Kerim kürekleri içeri almıştı. Kayık başıboş kalmış sağa sola sallanıyordu. Onlar sallandıklarının farkında bile değillerdi. Küpeşteye yapışmışlar, dalmış gitmişlerdi.</p>

  <p class="calibre3" style="text-align: justify;">   "Nişancı, atıcı, attığını vuran kişi demek değilmiş. Bu nişancı denizlerdeki balık yuvalarına işaret koyup balıkların kaynaştığı yerleri bulan usta kişi demekmiş."</p>

  <p class="calibre3" style="text-align: justify;">   "Nasıl bilirmiş denizin içindeki balıkların nerede olduğunu?"</p>

  <p class="calibre3" style="text-align: justify;">   "Kerteriz."</p>

  <p class="calibre3" style="text-align: justify;">   "Kerteriz ne demek?"</p>

  <p class="calibre3" style="text-align: justify;">   Kayık bir akıntıya kapılmış, başını almış adaya doğru gidiyordu.</p>

  <p class="calibre3" style="text-align: justify;">   "Adaya doğru gidiyoruz," dedi Peri. Telaşlıydı. "Bak, bak iskelenin üstünde bir çocuk karartısı var." Kerim birden kendine geldi, "Ne oldu, ne oldu," diye sordu, "nereye gidiyoruz?"</p>

  <p class="calibre3" style="text-align: justify;">   "Bak, adaya yaklaştık. İskelenin üstüne bak, bir çocuk karartısı. Oraya yumulmuş, orada öylece duruyor, bekliyor."</p>

  <p class="calibre3" style="text-align: justify;">   Kerim kürekleri aldı suya indirdi, bütün gücüyle çekmeye başladı. Kendini düşünceye kaptırmış, düşüncesini inip kalkan küreklerin hızına uydurmuş, gittikçe hızını artırıyordu. Ortalık da yavaşça aydınlanıyordu.</p>

  <p class="calibre3" style="text-align: justify;">   Yumulmuş delicesine kayığı uçuran Kerime Peri hayranlıkla, telaşla bakıyor, terler Kerimin alnından boynuna, boynundan göğsüne akıyordu. Yüzü de kıpkırmızı olmuştu. Onunla birlikte Periyi de oturduğu yerde ter basmış, suya girmiş çıkmış gibi olmuştu. Ne oldu ne olmadı birden Kerimin koluna yapıştı:</p>

  <p class="calibre3" style="text-align: justify;">   "Dur Kerim, dur," dedi, "bak ada karşımızda. Bizim adamız. Karınca Adası. Başını kaldır da bak."</p>

  <p class="calibre3" style="text-align: justify;">   Kerim kürekleri sudan aldı, adaya şaşkınlıkla baktı, suç üstünde yakalanmışların korkusuyla irkildi, birden küreklere yapıştı, kayık ileriye fırladı, başı havaya kalktı. Neredeyse Peri denize düşüyordu.</p>

  <p class="calibre3" style="text-align: justify;">   "Kerim nereye gidiyoruz?"</p>

  <p class="calibre3" style="text-align: justify;">   Kerim adadan uzaklaşmak için çılgınca kürek çekiyor, kayık denizi yarıyor, köpürtüyordu. Bir süre böyle gittikten sonra Kerim kürekleri sudan aldı, kayık sürüklendi. Ardından da dönmeye başladı. Soluğu taşmış Kerim soluk alıp alıp veriyordu. Periyse elindeki havluyla onun terini siliyordu.</p>

  <p class="calibre3" style="text-align: justify;">   Kerim, bir adaya, bir Periye baktı. Kayık daha dönüyordu. Bir şeyleri amınsar gibi oldu, küreklere baktı, terlemiş, kıpkırmızı olmuş yüzü bir tuhaf değişti, gözleri ardına kadar açıldı, kürekleri görmesiyle denize indirmesi bir oldu. Küreklere var gücüyle sarıldı, öne arkaya yatarak suları savurtuyor, kayık parçalanırcasına sarsılıyor, gıcırdıyordu. Peri Kerimin terlerini silmeyi bırakıp küpeşteye yapışmış, gerilmiş, korkudan donmuş kalmıştı. Bir süre böyle gitti. Peri gerildikçe geriliyor, dişleri birbirine geçmiş sesi çıkmıyordu.</p>

  <p class="calibre3" style="text-align: justify;">   İkisi de küreklerin fışkırttığı suların içinde kalmışlar, denize girmiş çıkmış gibi olmuşlar, giyitleri üstlerine yapışmıştı. Karşıdan gelen yel onları azıcık kendilerine getirdi.</p>

  <p class="calibre3" style="text-align: justify;">   Peri duyulur duyulmaz bir sesle "Kerim, dur, dur! Batıyoruz," dedi, can havliyle Kerimin kolunu çekti. Kayık sağa sola sallanırken, denizin üstüne fırlamış yüzen kürekleri gördüler. Küreksiz kalan kayık habire dönüyordu. Uzaklaşıp giden kürekleri görünce Kerim çabucak kendine geldi, sol eliyle küpeşteye yapıştı, sağ elini kullanarak küreğe yaklaşmaya çalıştı. Kürekler yavaşta olsa uzaklaşıyorlar, Kerim eliyle kayığı çekemiyordu. Peri de ona yardım etmek için bir eliyle küpeşteye yapıştı, ne yazık ki öteki eli denize yetişmedi. Denize yetişmek için çabalıyor, bir türlü ulaşarnıyordu.</p>

  <p class="calibre3" style="text-align: justify;">   Kerim:</p>

  <p class="calibre3" style="text-align: justify;">   "Kayık devrilecek Peri," dedi. "Baksana, elin ulaşmıyor. Çekil oradan, çabalama, kayık devrilecek Doğrul Peri, batıyoruz doğrul."</p>

  <p class="calibre3" style="text-align: justify;">   Peri elini sudan çekti, doğruldu. Kerim de doğruldu, eliyle alnındaki terleri sildi ya her yanından ter fışkırıyordu, döndü küreklere baktı, düşüncelere daldı, bu beladan nasıl kurtulacaklardı. Peri de geldi onun yanına oturdu. Uzun bir süre konuşmadılar. Gözlerini denizin üstünde yüzen küreklerden alarnıyorlardı.</p>

  <p class="calibre3" style="text-align: justify;">   Kerim birden canlandı, sol eliyle küpeşteye yapıştı, sağ elini de denize daldırdı, kayığı yakındaki küreğe çekmeye çalıştı. Tek elle çalıştığı için kayık çok yavaş gidiyordu. Kürek de gittikçe, belli belirsiz de olsa, onlardan uzaklaşıyordu. Gün geldi tepeye oturdu. Kerim tepeden tırnağa tere, suya batmış, küreğe hiç olmazsa biraz yaklaşmak için umutsuzca uğraşıyor, terden gözleri yanıyordu. Gözlerini de bir türlü silmek aklına gelmiyordu. Ne<span style="font-size: 1em;">redeyse hiçbir yeri göremeyecekti. Peri gözlerini küreklerden aldı ötelere baktı, ölüyoruz, diye düşündü. Keşki seni buralara getirmeseydim, ölüyoruz işte.</span></p>

  <p class="calibre3" style="text-align: justify;">   Bir yel eser de dalgalar patlarsa kim bilir deniz bizi nerelere götürüp atar, ölüyoruz işte. Göz göre göre ölüyoruz. Adamıza varmışken dönmeseydik, şimdi evimizdeydik. Orada yaşamanın, o yemyeşil, düğme gözlü adamın elinden kurtulmanın bir yolunu nasıl olsa bulurduk Her insanın bir yumuşak yeri vardır. İşte şimdi balıklara yem oluyoruz.</p>

  <p class="calibre3" style="text-align: justify;">   Gözlerini Kerime dikmiş, güzel bakır rengi yüzüne hayranlıkla bakıyordu. Küreklerin ellerinden kayıp gittiğini, her şeyi, her şeyi unutmuş, Kerimin yüzüne bakmaya doyamıyordu.</p>

  <p class="calibre3" style="text-align: justify;">   Kerim birdenbire küpeşteye yapıştı, suya ulaştı, eliyle kayığı çekmeye çalıştı. Peri de onun gibi yaptı. Onun eli küpeşteye, göbeğine kadar yatmasına karşın suya ulaşamadı. İkisinin ağırlığı altında kayık az daha yatsa suyla dolacak, batacaklardı. Peri, ayıldı kendisini soldaki küpeşteye attı, kayık dengelenir gibi oldu. Kerim iki elini birden denize daldırdı, çekmeğe başladı. Kayık yerinden kıpırdamıyor, küreklerse uzaklaşıyorlardı.</p>

  <p class="calibre3" style="text-align: justify;">   "Devriliyoruz, batıyoruz," diye bağırdı Peri. "Batıyoruz, batıyoruz."</p>

  <p class="calibre3" style="text-align: justify;">   Kerim duymuyordu. Onu var gücüyle omuzlarından tuttu. Kayığın içine çekti. Kerimin elleri daha denizin içindeydi, suları gücü yettiğince dört bir yana savuruyordu.</p>

  <p class="calibre3" style="text-align: justify;">   "Kerim, Kerim, Kerim," diye bağırdı Peri, Kerimin elleri suyun içinde öyle kalakaldı. Biraz sonra da doğruldu oturak tahtasının üstüne oturdu, sağına soluna umutsuzca bakındı. Başı önüne düştü, öylece kaldı, konuşmuyorlardı. Kayık dönüyordu. Peri de geldi Kerimin <span style="font-size: 1em;">yanına oturdu. Gözlerini uzaklara dikti bakmaya başladı, kürekler denizin üstünde yüzüyor, gittikçe de uzaklaşıyorlardı.</span></p>

  <p class="calibre3" style="text-align: justify;">   Kerim ayağa kalktı, soyundu, soyunmasıyla denize atlaması bir oldu, sağdaki küreğe yüzdü. Yüzmeyi Fıratta öğrenmişti. Uzaklaşmış gitmiş küreğe çabucak ulaştı getirdi, kayığın içine attı. Peri olduğu yerde kalakalmış, kıpır kıpır ediyor koskocaman açılmış gözlerle Kerime bakıyordu ya belki de ne olup bittiğinin farkında değildi. Kerim öteki küreği de aldı, kayığın içine koydu. Yanlardan kayığa binemeyecekti, kayık devrilebilirdi. O zamanda arkadan denemeliydi. Ne olursa olsun kayığa binmekten başka bir umarı yoktu. Kayığın arkasında bir süre durdu, kendini hazırladı. Peri gözlerini dikmiş ona öylece bakıyordu. Tepeden tırnağa hayranlığa kesmişti. Onu böyle çırılçıplak gün ışığında hiç görmemişti.</p>

  <p class="calibre3" style="text-align: justify;">   Kerim bir süre durdu, kayığı tuttu, tutmasıyla uçması bir oldu, kendisini kayığın içinde buldu. Çarçabuk da kurundu, kürekleri okşadı ıskarmozlara baktı, kürekleri suya indirdi, oturdu kürekleri çekmeye başladı. Peri şaşkındı. Uzun uzun, döne döne uzaklara baktı, sonra gülümseyerek Kerimi kucakladı.</p>

  <p class="calibre3" style="text-align: justify;">   "Kurtulduk," dedi.</p>

  <p class="calibre3" style="text-align: justify;">   Kerim de gülümseyerek sevgi dolu gözlerle onu okşadı, "kurtulduk," dedi</p>

  <p class="calibre3" style="text-align: justify;">   Birbirlerine sarıldılar. İnceden bir yel esti, denizden kokular getirdi. Kayık ne sallandı ne de döndü, gün batıya doğru akmaya başladı. Yel gittikçe güçleniyordu:</p>

  <p class="calibre3" style="text-align: justify;">   "Bunun sonu yıldız, karayel olmasın."</p>

  <p class="calibre3" style="text-align: justify;">   "O da ne," diye sordu Peri.</p>

  <p class="calibre3" style="text-align: justify;">   "Sert bir yel."</p>

  <p class="calibre3" style="text-align: justify;">   "Çok mu sert?"</p>

  <p class="calibre3" style="text-align: justify;">   "Çok."</p>

  <p class="calibre3" style="text-align: justify;">   Birbirlerinden ayrıldılar.</p>

  <p class="calibre3" style="text-align: justify;">   "Yel çok, çok kara kokusu getiriyor, biçilmiş ot kokusu gibi bir koku geldi."</p>

  <p class="calibre3" style="text-align: justify;">   Kerim kayığı çevirdi, var gücüyle küreklere asıldı, kayık uçuyordu.</p>

  <p class="calibre3" style="text-align: justify;">   "Ot kokusu, yaprak kokusu, çiçek kokusu, toprak kokusu."</p>

  <p class="calibre3" style="text-align: justify;">   "Lodos kokusu, yıldız poyraz yeli kokusu."</p>

  <p class="calibre3" style="text-align: justify;">   "Yakında bir ada olsa gerek. Bence bu koku Hayırsız Ada kokusudur."</p>

  <p class="calibre3" style="text-align: justify;">   "Hayırsız Ada kokusu/' dedi Peri.</p>

  <p class="calibre3" style="text-align: justify;">   Kerim gülümsedi, başını uzattı onu öptü.</p>

  <p class="calibre3" style="text-align: justify;">   "Yıldız karayel bize ulaşmadan, biz adaya ulaşırız."</p>

  <p class="calibre3" style="text-align: justify;">   "Yıldızların kokusu," dedi Peri.</p>

  <p class="calibre3" style="text-align: justify;">   Kerim ter içinde kalmış, küreği öylesine bir çekiyordu ki karşıdan esen yel daha da güçleniyordu. Bu da Kerime yarıyordu. Kerim ellerini gözlerine siper etti.</p>

  <p class="calibre3" style="text-align: justify;">   Peri ayağa kalktı, ayağa kalmasıyla oturması bir oldu. Karşılarda bir şeyler görür gibi olmuştu. Birkaç kez daha ayağa kalktı oturdu. Esen yel gittikçe azıtıyordu. Kerim yumulmuş, kürekler uğunuyordu. Peri bir daha ayağa kalktı:</p>

  <p class="calibre3" style="text-align: justify;">   "Görünüyor," dedi, Kerimin yanına düşercesine oturdu. Kerim hiçbir şeyin farkında değildi, kayığın burnu inip inip kalkıyor, köpükler savruluyordu.</p>

  <p class="calibre3" style="text-align: justify;">   Peri iki eliyle birden Kerimin koluna yapışarak bağırdı.</p>

  <p class="calibre3" style="text-align: justify;">   "Kerim, dur!"</p>

  <p class="calibre3" style="text-align: justify;">   Kayık gittikçe hızlanıyordu.</p>

  <p class="calibre3" style="text-align: justify;">   "Kerim, dur dur, Kerim dur."</p>

  <p class="calibre3" style="text-align: justify;">   Kerim onu duymuyordu.</p>

  <p class="calibre3" style="text-align: justify;">   Peri yoruldu.</p>

  <p class="calibre3" style="text-align: justify;">   "Kerim, dur, dur!"</p>

  <p class="calibre3" style="text-align: justify;">   Artık sesi çıkmıyor, ne yapacağını bilemiyordu. Kerim tepeden tırnağa tere batmış çıkmıştı.</p>

  <p class="calibre3" style="text-align: justify;">   Peri yavaşçacık:</p>

  <p class="calibre3" style="text-align: justify;">   "Kerim dur!"</p>

  <p class="calibre3" style="text-align: justify;">   Kerim durdu, başını Periye döndürüp baktı, öyle kaldı. Sanki Periyi ilk görüyordu. Peri de ona öyle baktı. Bir süre böyle bakıştılar.</p>

  <p class="calibre3" style="text-align: justify;">   Peri:</p>

  <p class="calibre3" style="text-align: justify;">   "Bak, orada."</p>

  <p class="calibre3" style="text-align: justify;">   "Orada," dedi Kerim.</p>

  <p class="calibre3" style="text-align: justify;">   "Ot kokusu, çiçek kokusu, bulut kokusu geliyor," dedi Perihan.</p>

  <p class="calibre3" style="text-align: justify;">   "Bulut kokusu, yıldız kokusu geliyor," dedi Kerim, ayağa kalktı gerindi, ayakta duramadı yavaşça oturdu, "Peri, Peri, Perihan," diye bağırdı. Sevinç içindeydi.</p>

  <p class="calibre3" style="text-align: justify;">   Peri havluyu kaptı onun terini silmeye koyuldu. Ellerini, yüzünü, göğsünü durmadan siliyordu. Kerim ayağa fırladı.</p>

  <p class="calibre3" style="text-align: justify;">   "Geldik," dedi, "yıldız karayel de denizde kaldı. Peri, Peri, Perihan."</p>

  <p class="calibre3" style="text-align: justify;">   "Geldik," dedi Peri.</p>

  <p class="calibre3" style="text-align: justify;">   "Hayırsız da işte bu," dedi Kerim.</p>

  <p class="calibre3" style="text-align: justify;">   İkisi de yerlerinde kalakalmışlardı yorgun bitkin.</p>

  <p class="calibre3" style="text-align: justify;">   Kayık gene başıboş kalmış sallanıyor, dönüyordu.</p>

  <p class="calibre3" style="text-align: justify;">   Burası Hayırsız Adaydı. Karınca Adasında kaldıkları sürece yöredeki adaları, kıyıları, balıkçıların tekneleriyle, birkaç kez de Kaptan Kadriyle dolaşmıştı Kerim.</p>

  <p class="calibre3" style="text-align: justify;">   Kayık sallanıp dönerken neden sonra kendilerine geldiler ikisi de iki yerden gülmeye başladılar.</p>

  <p class="calibre3" style="text-align: justify;">   "Burası Hayırsız Ada olacak."</p>

  <p class="calibre3" style="text-align: justify;">   "Hayırsız."</p>

  <p class="calibre3" style="text-align: justify;">   Gülüşleri uzun sürdü, gülüşleri durmuyordu. Gülmekten yorulmuş olacaklardı ki durdular, şaşkın şaşkın bakıştılar. Kerim küreklere yapıştı, var hızıyla karşıdaki kumsala çekti, kayık çakıl taşlarında durdu. Acıkmışlardı, kayıktan yiyeceklerini, çam bardağını aldılar. Bardaktaki suları az kalmıştı ya şimdilik yeterdi. Çınarın altına gittiler, halılarını çimenlerin üstüne serdiler. İşlemeli bakır taslarını yanlarına almışlardı, önce sularını içtiler. Bardaktaki su daha ılımamıştı. Yeni oyulmuş çam bardaktaki sular sakız kokar. Suyu içince biraz daha kendilerine geldiler. Kerimin terleri daha kurumamıştı, Peri kayığa koştu büyük havluyu aldı, Kerimi okşayarak çırılçıplak soydu. Kerimin bedeni ona çok daha güzel göründü. Bu güzel bedeni ağır ağır, tadına vararak kuruladı. Menekşe işlemeli yeni örtüyü halının üstüne serdi. Peynir ekmek, katı yumurta, küçük bir kavanozda da apak petek balı...</p>

  <p class="calibre3" style="text-align: justify;">   Çok acıkmışlardı buna karşın yemeklerini yavaş yavaş, konuşmadan, başları önlerinde, birbirlerine bakmadan yediler kalktılar. Peri sofrayı kaldırdı kayığa götürdü geldi, "uyuma zamanıdır," dedi Kerime. "Sen yılandan korkar mısın?"</p>

  <p class="calibre3" style="text-align: justify;">   "Korkuyorum," dedi Kerim, "Fırat kıyılarının yılanı çok ağulu olur. Sokunca insanı yaşatmaz hemen öldürüverir."</p>

  <p class="calibre3" style="text-align: justify;">   "Ben hiç yılan görmedim," dedi Peri. "Babam dağlarda askerlerle çarpışırken çok yılan görmüş."</p>

  <p class="calibre3" style="text-align: justify;">   "Benim babam da çok görmüş Cizrede, Cudi dağında, Cizre ovasında."</p>

  <p class="calibre3" style="text-align: justify;">   Ormanın içinde yürüyorlardı. Ağaçlar hep tomurcuktaydı.</p>

  <p class="calibre3" style="text-align: justify;">   "Çardağın yolunu doğrulttuk," dedi Kerim, "çardaktan deniz de gözükür. Çardağın yanında da bir çiçek açar kocaman kocaman, koskocaman bir çiçek. Mosmor. İçinden ışık fışkırıyor bir yerde, böyle büyük bir çiçek görmedim, Bağdatta bile"</p>

  <p class="calibre3" style="text-align: justify;">   "Kokuyor mu?"</p>

  <p class="calibre3" style="text-align: justify;">   "Buralarda çiçekler hep hoş kokar," dedi Kerim. "Buralarda, bahar da, denizler de çiçek kokar. Ya Karınca Adasının toprağı taşı, suyu bile çiçek kokuyor. Bulutları, yağmuru da çiçek kokar. Üstümüzden geçen kelebekleri, kuşları, arıları da hep çiçek kokar."</p>

  <p class="calibre3" style="text-align: justify;">   "İşte çardak," dedi Kerim, çardağa koştu, gitti önünde durdu.</p>

  <p class="calibre3" style="text-align: justify;">   "Bak," dedi, "bak çardağın direklerine mor salkım dikmiş balıkçılar. Mor salkım bir hafta sonra açar, orman maviye keser."</p>

  <p class="calibre3" style="text-align: justify;">   Peri koşarak geldi. Çardağı çubuklarla örmüşler, merdiveni de içeriye yapmışlar, tabanı da çam tahtalarıyla döşemişlerdi. Döşeme daha sakız kokuyordu. Merdivenler pırıl pırıldı. Belki onlar ilk olaraktan bu merdivenlerden böyle sevinç içinde çıkıyorlardı. Döşeme de pırıl pırıldı. En küçük bir toz bile yoktu. Çardağın önüne dümdüz serilmiş deniz mavi ışıktandı. Denizi seyrettiler. Birbirlerine sarıldılar.</p>

  <p class="calibre3" style="text-align: justify;">   "Haydi kayığa gidelim de çam bardağını alalım da pınarı arayalım. Çardağı nasıl bulmuşsam pınarı da öyle bulurum."</p>

  <p class="calibre3" style="text-align: justify;">   Önce çiğiri bulmalıydı. Çiğir, ağaçsız, çimensiz, çırılçıplak kırmızı bir alana çıkacaktı. Alanı geçince yoğun bir yarpuz kokusu çarpacaktı yüzlerine. Biraz yürüdükten sonra da karşılarına yüksek sarı damadı, yanındaki ulu çınardan da yüksek bir kaya çıkacaktı.</p>

  <p class="calibre3" style="text-align: justify;">   Bu küçücük adada önlerine çıkan mor kayalığın dibinden de kaynayan ışıklı bir pınar göreceklerdi. Yöresine sarıçiçek sarvan kurmuş oturmuş bir pınar.</p>

  <p class="calibre3" style="text-align: justify;">   Pınarın oluğunun başında durdular. Suyun dibine, çakıl taşlarının üstüne ışık çökmüştü. Suyun altında kayalığın üstünde ışıklar oynaşıyor, titreşiyordu. Pınarın <span style="font-size: 1em;">üstünden gölgesi çakıl taşlarına düşerek, büyük bir mavi kelebek, mavisini ışıklara yayarak geldi geçti.</span></p>

  <p class="calibre3" style="text-align: justify;">   Periyle Kerim oluğun başında durmuş, gözlerini pınara dikmişler öyle kalakalmışlardı. Neden sonra bakıştılar, gülümsediler, sarıldılar.</p>

  <p class="calibre3" style="text-align: justify;">   "Kurtulduk," dedi Peri.</p>

  <p class="calibre3" style="text-align: justify;">   "Kurtulduk," dedi Kerim.</p>

  <p class="calibre3" style="text-align: justify;">   Susamışlardı. Peri Kerimin elinden tuttu, eğildi çam oluğuna ağzını dayadı, oluk çam ağacından yeni oyulmuş bir oluktu. Suyu içtikten sonra Peri doğruldu:</p>

  <p class="calibre3" style="text-align: justify;">   "Sakız kokuyor," dedi.</p>

  <p class="calibre3" style="text-align: justify;">   Kerim de diz çöktü, eli Perinin elinde ağzını oluğa dayadı, suyu içti kalktı.</p>

  <p class="calibre3" style="text-align: justify;">   "Sakız kokuyor, yarpuz kokuyor," dedi Kerim de.</p>

  <p class="calibre3" style="text-align: justify;">   "Çiçek kokuyor," dedi Peri gülümseyerek.</p>

  <p class="calibre3" style="text-align: justify;">   Çam bardağını doldurdular, sarvan kurmuş sarı çiçeklerin yanına koydular, karşı çınara arka verip oturdular gözlerini suyun dibine çökmüş, kayalıklara vurmuş oynaşan ışığa diktiler. Gün, karşı dağların üstüne ininceye kadar öyle kaldılar. Kalktılar, Kerim bardağı aldı, el ele tutuştular, kumluğa kadar geldiler. Kayıktan yiyeceklerini aldılar, ulu çınarın altına vardılar, çimenliğe oturdular. Karşı dağların yamaçlarına gün vurmuştu, yemeklerini yediler, gün kavuşmadan halılarını aldılar çardağa çıktılar halıyı serdiler, yastık yerine halının altına otları koydular. Çok çok gerilmiş, çok yorulmuşlar, bir türlü uyuyamıyorlar, akıllarından Karınca Adasını, Bağdadı, Diyarbakırı, Cudi dağını, Fıratı, Dicleyi geçiriyorlardı.</p>

  <p class="calibre3" style="text-align: justify;">   Halının üstüne ağzı yukarı uzanmışlar, düşünüyorlardı.</p>

  <p class="calibre3" style="text-align: justify;">   Şimdi bizi arıyorlar adada diye düşündü Kerim. O iskelenin üstündeki çocuk karartısı da Nişancı Velinin kendisiydi. O balıkçı Nişancı değil, o, atıcı Nişancı Velidir. Nişancı Veli nereden, kimden öğrenmişti böyle bir atıcılığı? Kerim kendi kendine söyleniyordu, o nereden almıştı böyle bir atıcılığı? Oysa Kerimin büyük babası, hem de öteki öteki Çerkezler nice savaşlardan geriye kalmış birer keskin nişancıydı. Son savaşta Ruslara yenilmiş, Osmanlıya sığınmışlar, Osmanlı da onları Anadoluya, Balkanlara, Arabistana küçük küçük toplumlar olarak dağıtmıştı. Arap şeyhleri, emirleri bu sürgün, işsiz güçsüz, aç sefil, savaşlardan geriye kalmış Çerkezlerin attığını vuran kişiler olduklarını duyunca, genç yaşlı dememişler, onları silahşör olarak yanlarına almışlar, böylelikle de aç susuz Çerkezlerin karınları doymuş yüzü gülmüştü. Yaşlı silah-şörler Arap gençlerine atıcılık öğretiyor, gençlerse şeyhin, emirin askerleri arasına katılıyorlardı. Şeyhler, Emirler onların hünerlerinden, canlarını verecek kadar bağlılıklarından çok memnundular. Kısa bir sürede bu Çerkezler Arabistanda dillere destan oldular.</p>

  <p class="calibre3" style="text-align: justify;">   Nerdeyse Nişancı Veli bir Çerkez kadar keskin nişancıydı dediklerine göre. Atıcılığı o da Arabistanda öğrenmişti.</p>

  <p class="calibre3" style="text-align: justify;">   Kerimin babasının, iki kardeşi kabile savaşlarında öldürülmüş, anası, babasının, kardeşlerinin ölülerini görünce yitmiş gitmiş, bir daha hiçbir yerde gözükmemişti. Ve Kerim kimsiz kimsesiz, anasız babasız, kardeşsiz büyümüş, silah kullanmayı yaşlı bir Çerkezden yedi yaşında öğrenmeye başlamıştı.</p>

  <p class="calibre3" style="text-align: justify;">   Oralarda, Kafkaslarda, Dağıstanda kalan Çerkezler, eskisi gibi keskin nişancı mı acaba? Ne iş yaparlar, evleri nasıldır, nasıl giyinirler, atları da ince uzun Arap atları mı? Nasıl insanlardır bunlar, bize benziyorlar mı? Kimse onların ne yaptığını, nasıl yaşadığını bilmiyor. Kafkasyaya, Kaf dağlarına ne giden var, ne de gelen. Kaf dağları düşlerimizin, masallarımızın, türkülerimizin dağları yerinde daha öyle duruyor mu?</p>

  <p class="calibre3" style="text-align: justify;">   Kerim derinden içini çekti.</p>

  <p class="calibre3" style="text-align: justify;">   "Ne oldu Kerim?" diye sordu Peri.</p>

  <p class="calibre3" style="text-align: justify;">   "İskeledeki insan Nişancı Veli miydi?"</p>

  <p class="calibre3" style="text-align: justify;">   "Nişancıydı."</p>

  <p class="calibre3" style="text-align: justify;">   "Ben o telaşla göremedim. Bir çocuk değil miydi?"</p>

  <p class="calibre3" style="text-align: justify;">   "Nişancıydı. Çocuk değil Nişancıydı. Yumulmuş düşünen Nişancı Veliydi. Yumulmuş bir çocuk kadar kalmıştı."</p>

  <p class="calibre3" style="text-align: justify;">   Gözlerini kapadılar.</p>

  <p class="calibre3" style="text-align: justify;">   Kerim babasını da, anasını da, kardeşlerini de anım-sayamıyordu. Şeyhin evinde büyümüştü. Şeyh onu çocuklarından ayırmamış, anasını, babasını, kardeşlerini ona aratmamıştı.</p>

  <p class="calibre3" style="text-align: justify;">   Şeyh kendi oğullarına yaptığı gibi onun da eline silahlar vermiş, onu da, onu da bir keskin atıcı Çerkez ustaya teslim etmişti. Çerkez usta atıcılığıyla bütün Arabis-tana nam salmıştı. Şeyhin beş oğlu da Arabistanda adı yürümüş atıcılardandı. Arap, Çerkez çocuklarıyla birlikte Kürt çocuklarını da yetiştirmişti Şeyh. Nişancı ustaları bir Kürttü. Kerim bir Kürt kadar Kürtçe de öğrenmişti.</p>

  <p class="calibre3" style="text-align: justify;">   Yatağa uzandılar, gözlerini kapadılar, uyuyamadılar ya sabaha karşı birazcık kestirdiler. Üstlerine gün değmiş uyanmışlardı. Uyanır uyanmaz da pınara koştular. Işıklar suyun dibine çökmüş, pınarın dibinde de kayalığa vurmuş oynaşıyordu.</p>

  <p class="calibre3" style="text-align: justify;">   "Sen burada dur ben gidip yiyecekleri buraya getireyim," dedi Kerim, koşarak gitti, biraz sonra da döndü. Konuşmadan ağır ağır kahvaltılarını yaptılar, çardağa döndüler, yattılar uyumaya çalıştılar. Bir türlü uyuyamıyorlardı. Kalktılar pınara döndüler, sırtlarını çınarlara verip karşılıklı oturdular. Birbirlerine bakmıyorlar, başlarını göğüslerine düşürmüşler düşünüyorlardı. Oluktan akan suyun şırıltısından başka, ormandan hiçbir ses gelmiyordu. Şırıltıya bir ara kulak veriyorlar, sonra da dalıp gidiyorlardı.</p>

  <p class="calibre3" style="text-align: justify;">   Zurba kuşları geldi, pınarın kıyısına kondu. Bunlar som mavi, kanarya büyüklüğünde yağmurcuk kuşlarıydı. Konmalarıyla uçmaları bir oldu. Periyle Kerim başlarını kaldırıp hiç görmedikleri bu kuşlara baktılar. Kuşlar adanın üstünde yükselerek alçalarak bir süre döndüler. Gökte toplanarak gene pınarın başına indiler. Pınarın ışığı kuşlara vurdu, ortalığı inceden yumuşak bir mavilik sardı. Kuşlar bu sefer uçmadılar.</p>

  <p class="calibre3" style="text-align: justify;">   "Ada maviye kesti," dedi Kerim. "Deniz mavisi, gök mavisi, cam mavisi."</p>

  <p class="calibre3" style="text-align: justify;">   "Çok mavi," dedi Peri, "gök mavisi. Adanın üstünde döndüler, döndüler pınara indiler. Bağdatta hiç mavi kuş yok, buranın kuşları silme mavi."</p>

  <p class="calibre3" style="text-align: justify;">   Kerim gözlerini Perinin yüzüne dikti. Bir süre öyle baktıktan sonra:</p>

  <p class="calibre3" style="text-align: justify;">   "Buranın kuşları hep mavi. Buraya gelmekle, çok çok iyi ettik, bütün dünya mavi. Nasıl döndüğümü, nereye gittiğimi bilemiyor kaçıyordum."</p>

  <p class="calibre3" style="text-align: justify;">   "İskeledeki adam Nişancı Veliydi."</p>

  <p class="calibre3" style="text-align: justify;">   "Sen iyice gördün mü onu?"</p>

  <p class="calibre3" style="text-align: justify;">   "İyice göremedim ya öyle yumulmuş bir karartı çocuk karartısı olamaz.''</p>

  <p class="calibre3" style="text-align: justify;">   "Ne biliyorsun Nişancı olduğunu?"</p>

  <p class="calibre3" style="text-align: justify;">   "Bir çocuk karartısı olamaz. Bu yumulmuş kısacık bir adamın karartısıdır. Çocuk karartısı daha küçük olur. Ne işi var bir çocuğun bir gece yarısı iskelede, o Nişancı Velidir, her iki gözü de yeşil camdan birer düğme gibidir, yaa yeşil camdan birer düğme..."</p>

  <p class="calibre3" style="text-align: justify;">   "Yemyeşil bir düğme," dedi Kerim.</p>

  <p class="calibre3" style="text-align: justify;">   "İnsana şöyle bir bakınca bakışları insanın yüreğine işliyor. Ben ondan çok korkuyorum. Onu görür görmez bu bizi öldürecek, dedim. O adam bizi bekliyordu. İskelede yumulmuş kıpırdamadan o adam bizi bekliyordu. O karartı çocuk mocuk karartısı olamazdı. O yumulmuş adam Nişancıdan başkası da değildi. Nişancıdan başka böyle yumulan bir insan da göremezsin."</p>

  <p class="calibre3" style="text-align: justify;">   "Canım belki o, evinden kaçmış bir çocuktur."</p>

  <p class="calibre3" style="text-align: justify;">   "Nereye, nasıl kaçsın adadaki bir çocuk?"</p>

  <p class="calibre3" style="text-align: justify;">   ''Adaya sığmamıştır," dedi Kerim. "Sağı deniz, solu deniz, arkası deniz, önü deniz."</p>

  <p class="calibre3" style="text-align: justify;">   "Kaçacak bir tekneyinereden bulacak o çocuk?"</p>

  <p class="calibre3" style="text-align: justify;">   "Onu Kaptan, Kadri Kaptan götürür, o evinden kaçmış çocuğu."</p>

  <p class="calibre3" style="text-align: justify;">   "Götürmez," dedi Peri.</p>

  <p class="calibre3" style="text-align: justify;">   "Bir çocuk bu adada nereye saklanır?"</p>

  <p class="calibre3" style="text-align: justify;">   "Her yere saklanır," dedi Peri. "O karartının camdan yemyeşil gözleri de vardı. Altın sarısı ok yılanının gözleri gibi gözleri. Sokunca hınk dedirmez adama." Sesini yükseltti, "İşte bu Nişancı dedikleri uçan ok yılanı, bizim kanımıza susamış."</p>

  <p class="calibre3" style="text-align: justify;">   "Susamıştır," dedi Kerim, "şimdi biz ne yapalım, nereye gidelim, bu dünyada sığınacak bir yerimiz de yok Abbası öldürmekten başka çaremiz de yok."</p>

  <p class="calibre3" style="text-align: justify;">   "Kasabaya gidelim, orada bir ev tutalım. Sonra bir gece kasabadan adaya çıkar, o Poyraz Musa dedikleri Abbası öldürürsün. Göğsünün üstüne oturur, yüreğine hançerini sokar sokar çıkarırsın, sonra da kaçarsın. Sonra da Kavlakzade Remzi bizi korur mu, korumaz mı, bilinmez. Belki de o zamana kadar Şeyh bizi de, Abbası da unutur," dedi Peri.</p>

  <p class="calibre3" style="text-align: justify;">   "Unutmaz," dedi Kerim, "o unutsa bile onun adamları unutmaz. Hane halkı, çocukları unutmaz."</p>

  <p class="calibre3" style="text-align: justify;">   "Belki de unuturlar," dedi peri.</p>

  <p class="calibre3" style="text-align: justify;">   "Unutmazlar."</p>

  <p class="calibre3" style="text-align: justify;">   "Belki de Şeyh bağışlar," dedi Peri.</p>

  <p class="calibre3" style="text-align: justify;">   "Şeyhler düşmanlarını bağışlamazlar."</p>

  <p class="calibre3" style="text-align: justify;">   "Çok yaşlıdır Şeyh, belki de çoktan ölmüştür."</p>

  <p class="calibre3" style="text-align: justify;">   "Şeyhler çok yaşar, durmadan süt içerler, yoğurt yerler, gece gündüz sarımsak kokarlar. içtikleri deve sütüdür."</p>

  <p class="calibre3" style="text-align: justify;">   "Sarımsağı nereden bulurlar çölde?"</p>

  <p class="calibre3" style="text-align: justify;">   "Bağdattan getirtirler. Onların otağlarından sarımsak eksik olmaz. Koskocaman çöl sarımsak kokar."</p>

  <p class="calibre3" style="text-align: justify;">   "Deve sütü içtiklerini biliyorum. Deve sütü apak olur, bütün sütlerden de, her beyazdan da daha beyaz. Öyleyse ne yapalım?"</p>

  <p class="calibre3" style="text-align: justify;">   "Ben bir silahşörüm," dedi Kerim, "işim öldürmek."</p>

  <p class="calibre3" style="text-align: justify;">   O gün akşama kadar konuştular. Bu gece de uyuyamadılar. Dünyanın ortasında yapayalnız, tek başlarına kalmışlardı. Adaya gitmekten başka bir umarları yoktu. Bir gece daha çardakta kaldılar, konuşamıyorlardı. Karşı dağların başı ağarıncaya kadar seviştiler, koşarak pınara koştular, soyundular kendilerini pınara attılar. Su buz gibiydi, dayandılar, uzun bir süre sudan çıkmadılar.</p>

  <p class="calibre3" style="text-align: justify;">   "Bizim adaya gidiyoruz," dedi Kerim, "başka bir çaremiz var mı?"</p>

  <p class="calibre3" style="text-align: justify;">   "Yok," dedi Peri "ah, ah, aaah," çekti üst üste, "aaah, şu Nişancı da olmasaydı, şu yeşil camdan düğme gözlü ok yılanı."</p>

  <p class="calibre3" style="text-align: justify;">   "Olsun," dedi Kerim, "onun da çaresi bulunur. Kırmızı yalım gözlü uçan altın ok yılanına da bir çare bulmuştur insan."</p>

  <p class="calibre3" style="text-align: justify;">   "Belki de bu yeşil cam gözlü ok yılanına da..."</p>

  <p class="calibre3" style="text-align: justify;">   İkisinin de yüzü terütazeydi. Sabahın ışıklarında ikisinin de yüzü ışılıyordu. Kahvaltılarını yaptılar, kayığı denize sürdüler, gece çiy yağmıştı, oturak ıslaktı. Peri başaltından aldığı bezle oturağı bir güzelce sildi. Kayık güneşte çok kalmış oturak da ortadan yarılmıştı. Kerim oturdu, Peri de yanına geçti. Kerim kürekleri ıskarmozlara taktı, ağır ağır, rahatça çekmeye başladı.</p>

  <p class="calibre3" style="text-align: justify;">   Peri düşüncelere dalmıştı:</p>

  <p class="calibre3" style="text-align: justify;">    "Ne kadar da yalnızız, kimsesiziz, ölümle karşı karşıyayız, Abbası öldürür de yakalanırsak ölünceye kadar hapishanede kalacağız. Ben tek başıma kalacağım. Şeyhin adamları beni mahpushaneden kaçırırlar mı? Ya kaçırmazlarsa. Abbasın altın madalyası varmış, çok da savaş görmüş. Anam iyi ki öldü, benim bu günlerimi görmedi. Babama gelince o Çerkezlere çok düşmandır. Çerkezler onların kabilelerini basmışlar onlardan çok insan öldürmüşler. Babam benim bir Çerkezle kaçtığımı duyarsa, o da beni öldürmek için arkama kendi adamlarını takar. Kerimi de öldürürler benim yüzümden. O da bu yaşında kara topraklara gider. Dünya yakışıklısı, sevdiğim diyerek yoluna can koyduğum, Kerim, bu genç yaşında kara topraklara yakışır mı? Belki de ancak Şeyh kurtarır bizi. Gittik, aradık Abbası bulamadık. O ölmüş desek, Şeyh bizi bağışlamaz mı? Şeyh de çok yaşlı, o, ölünceye kadar adada kalsak olmaz mı? Şeyh de bizim arkamızdan adamlarını yollayıp bizi adada buldurmaz mı, onlar da Nişancı Veliyi, o iyi adamı, Poyrazı öldürüp kulaklarını alıp Şeyhe götürmezler mi? Belki de götürmezler. Belki de içlerinden birisi senin akraban çıkar, Abbası öldürdükten, hem de kulağını kestikten sonra bizi burada bırakmaz, alır da Şeyhe götürür mü acaba, akrabaysa götürmeyip bizi adada bırakmaz mı? Demek eviniz de var, güzel bir ev, isterseniz burada kalın, kalırsanız sizin için iyi olur, bu bir cennet, Kerime de yakışır, demez mi? Kalmayıp da ne yapacağız, çöl Arabistanda.</p>

  <p class="calibre3" style="text-align: justify;">   Tek çare buralardan kaçıp Kafkas dağlarına ulaşmak, oralarda bizi kimsecikler bulamaz, bulup öldüremez. Şeyh bu adayı biliyor.</p>

  <p class="calibre3" style="text-align: justify;">   Orası Çerkezlerin, Çeçenlerin, orası Anka kuşunun yuvası yurduymuş. Anka kuşu, canı isterse, dünyanın neresinde olursa olsun dara düşmüş, sıkışmış kişiyi kanadının üstüne alır, altın kapının üstünden aşar, Kaf dağlarına varır, on iki ayı da bahar olan, ağzına kadar çiçekler açmış ülkeye götürür, onları o cennete bırakırmış. Orada kimse kimseyi de öldürmezmiş.</p>

  <p class="calibre3" style="text-align: justify;">   Şimdilerde de Kafkasa kimsecikler gidemiyor, Anka kuşu da imdada yetişmiyormuş. Yedi denizler ermişi Hızır da onu çağıranların imdadına hemen yetişiyor onları cümle belalardan kurtarıyormuş. Şimdiki insanların yürekleri eskimiş, taşlaşmış. Hızır yaşlanmış, tüm tümü koca olmuş. Anka da kanatlarını kaldıramıyormuş."</p>

  <p class="calibre3" style="text-align: justify;">   Kerim kayığı daha da yavaşlattı:</p>

  <p class="calibre3" style="text-align: justify;">   "Daha gün batmadan adamıza ulaşacağız..."</p>

  <p class="calibre3" style="text-align: justify;">   "Nişancı bizi iskelede bekliyordur."</p>

  <p class="calibre3" style="text-align: justify;">   "Bekliyordur," dedi Kerim. "Asıl onu öldürmeli."</p>

  <p class="calibre3" style="text-align: justify;">   Hayırsız Ada pus içinde kalmıştı. Deniz tütüyordu.</p>

  <p class="calibre3" style="text-align: justify;">   Pınarın üst başındaki kayalığa suyun ışığı yansımış, kayalık tutuşmuştu.</p>

  <p class="calibre3" style="text-align: justify;">   Onlar kol kola girmişler ormanı dolaşıyorlardı.</p>

  <p class="calibre3" style="text-align: justify;">   İranda Turanda, her yerde Anka kuşu masalları söylenir, Kafkasyanın destanları sürgün Çerkezlerin dillerinde, türkülerinde. Türkülerin çoğu hasret türküsüdür. Kerim de söylüyor bu türküleri. Kerim de Kafkasya diyor da başka bir şey demiyor. En güzel türküleri o söylüyor. Türkü söylerken de daha yakışıklı oluyor. Kerim türkü söylerken de kendinden geçiyor, Kafkasya diyordu, altın kapılı, kayalıklarından çiçek fışkıran, bize yasaklı dağlarımız, diyordu. Biz hasretlikten ölüyoruz, diyordu. Biz sana ne yaptık kahpe rüzgar, diyordu, bizi kızıl çöllere attın, diyordu.</p>

  <p class="calibre3" style="text-align: justify;">   Hayırsız Ada pus içinde kalmıştı. Pınarın üst başındaki dümdüz kayalığa suyun ışığı yansımış, kayalık, bir altın seline kesmişti. El ele tutuşmuşlar ormanı dolaşıyorlardı. Dört yanda da çiçekler açıyordu. Mor salkımlar tepeden tırnağa ortalığı sarmışlar, ormanın yeşilini maviye, mora çevirmişlerdi. Kayalara vurmuş morun üstündeki ışıklar da oradan oraya uçuşuyordu.</p>

  <p class="calibre3" style="text-align: justify;">   "Kafkas dağlarının altın kapıları," dedi Peri, "bize açılır mı?"</p>

  <p class="calibre3" style="text-align: justify;">   ''Açılmaz," dedi Kerim, "haydi kayığa." Kayığa vardılar denize çektiler. Kayığa atladılar, konuşmuyorlardı. Deniz kıpırdamıyordu. Deniz üstünde durdular kaldılar. Sonunda Peri "istersen burada birkaç gün daha kalalım," dedi, Kerime baktı. Kerim kürekleri suya indirdi.</p>

  <p class="calibre3" style="text-align: justify;">   "Ne yapacağız burada?"</p>

  <p class="calibre3" style="text-align: justify;">   "Bilmem," dedi Peri, "Kayalığın üstünde altın ışıklar oynaşıyor, hem de mor!"</p>

  <p class="calibre3" style="text-align: justify;">   "Bizi hiçbir yer kabul etmez," dedi Kerim. Birbirlerine bakıştılar kaldılar. Neden sonra konuştu Kerim:</p>

  <p class="calibre3" style="text-align: justify;">   "Çok konuştuk, çok düşündük, çok türkü söyledik. Kaf dağının altın kapıları da bize açılmayacak Kaf dağının altın kapıları..."</p>

  <p class="calibre3" style="text-align: justify;">   "Nişancı Veli bizi bekliyor."</p>

  <p class="calibre3" style="text-align: justify;">   Varsın beklesin. Kerim bütün gücüyle küreklere yapıştı. Bir an önce adaya ulaşmalıydılar.</p>

  <p class="calibre3" style="text-align: justify;">   Kafkasyanın altın kapıları açılmayacak Açılın altın kapılar açılın, dostlar geliyor. Altın kapılar açılacak, açılın Çerkezler Çeçenler Kafkasyanın çok uzaklarında hasret türküleri söyleyerek öleceksiniz.</p>

  <p class="calibre3" style="text-align: justify;">   El ele tutuşmuşlar ormanı dolaşıyorlardı. Ağaçların üstünde kuş yuvaları vardı. Kuşlar hep bir ağızdan ötüşüyorlardı. Bu ada niçin bomboş kalmış, neden kimseler gelipde bu cennet gibi yere oturmamış? Her yer ağzına kadar çiçekle dolu. İncecikten esen yeller kokularla yüklü. Çok mavi, çok uzak gökyüzünün altında som sarı, som turuncu, göğüsleri som kırmızı, som yeşil, üst üste kuşların uçtuğu adaya?</p>

  <p class="calibre3" style="text-align: justify;">   "Bir de bu adanın adını Hayırsız koymuşlar," dedi Kerim, "şu insanlara akıl sır ermiyor. İnsan burada bir ömür boyu yaşayabilir. Bu çok çiçek biten toprakta buğday da biter, her şey de. Meyve ağaçlarının dalları meyvelerini götüremez. Mısır bile biter. Geceleri pınarlar ağızlarına kadar yıldızlarla dolar. Böyle yıldızlarla dolan pınarlar Kafkaslarda da varmış. Çerkez türkülerinde hep, yıldızlı pınarlar var diyorlar, yıldızlı, çiçekli pınarlar."</p>

  <p class="calibre3" style="text-align: justify;">   Peri başını kaldırdı karşı dağlara baktı, yamaçlara gün vurmuş, bulutlar ışığa batmış çıkmıştı. Az sonra adayı, iskelenin üstündeki karartıyı görünce hiç şaşırmadı. Yumulmuş karartıyı Kerim de gördü. Kürekler hemen işlemeye başladı. Var gücüyle kaçıyordu.</p>

  <p class="calibre3" style="text-align: justify;">   "Nereye gidiyoruz," dedi Peri.</p>

  <p class="calibre3" style="text-align: justify;">   "Nereye," dedi kerim.</p>

  <p class="calibre3" style="text-align: justify;">   "Bizim ada gözükmez oldu."</p>

  <p class="calibre3" style="text-align: justify;">   "Ne yapalım," dedi Kerim.</p>

  <p class="calibre3" style="text-align: justify;">   Kürekleri içeri aldı. Tartışmaya başladılar. Gün kavuştu, ay çıktı, ortalık gündüz gibi oldu, serin bir yel esti, arka arkaya üç balık atladı, Ayışığında balıklar parladı söndü.</p>

  <p class="calibre3" style="text-align: justify;">   Peri:</p>

  <p class="calibre3" style="text-align: justify;">   "Üç balık," dedi.</p>

  <p class="calibre3" style="text-align: justify;">   Kerim, kürekleri denize saldı, adaya geri döndüler. Kayık ağır ağır yol alıyordu. Kürekler denize her inip kalktıkça da altın parıltıları dökülüyordu lacivert denize. Ayışığı gittikçe yoğunlaşıyor, ortalık gittikçe ağarıyordu.</p>

  <p class="calibre3" style="text-align: justify;">   İskelenin üstünde karartıya benzer belli belirsiz gölge daha öyle duruyordu. Kürekler kendiliğinden çalıştı, adanın yöresinde dönmeye başladılar. Deniz lacivertleşiyor, laciverdin üstüne yoğun, altın ışıltısında yakamozlar düşüyordu.</p>

  <p class="calibre3" style="text-align: justify;">   Şeyh çok düşmandı Abbasa. Şeyh, ne diyordu Abbas için, o gece o, haramiler bizi bastıklarında, çadırları ateşe verdiklerinde, o, Abbas atının üstünde, orada ortalıkta kan gövdeyi götürürken orada öyle orada öyle durmuş seyirliyor üstüne yağmur gibi kurşun yağıyordu. Yağıyor o hiç aldırmıyor, olup bitenle alay ediyordu. Şeyh bağırmaya başladı, haramilerin başı şu adam, yakalayın, öldürün. Şeyhin sesini duyan Abbas bir anda ortadan silindi gitti karanlığa karıştı, birkaç atlı da onu kovaladı. Gün ışırken Abbas Emirin çadırına girdi. Arkasından da onu kovalayan atlılardan ikisi de Emirin çadırına girip Abbası Emirden istediler. Bu Emirin çadırını basmak, ona sığınan adamı almak, alarak öldürmek demekti. Emir bunun altında kalamaz, kalırsa bütün insanlığının ayaklar altına alınması demekti. Ya Şeyh adamlarını Emire teslim edecek, ya da Emir Şeyhin hakkından gelecekti. Şeyh Emir Selahaddine üç kez pusu kurdurmuş, Emir üçünden de kurtulmuştu. Bu kıran kırana düşmanlıkların sebebi o atının üstünde gülerek oturan haramilerin başı, Emirin adamı Abbas. Abbas öldürülüp kellesi Arabistana getirilmezse, getirilip teşhir edilmezse, Şeyhin onuruyla yaşaması mümkün değildi. O adamın kellesini getiremezse, Emiri ortadan kaldırmak zorundaydı. Emiri ortadan kaldırmak da zordu.</p>

  <p class="calibre3" style="text-align: justify;">   Şimdiye kadar Abbası bulamayanlara, bulup da öldüremeyenlere ne olmuştu? Oysa Şeyhin İstanbuldaki adamlarından sağlam haberler gelmişti, Abbas Karınca Adasında Poyraz Musa adıyla yaşıyordu. Şeyh Arabistandaki, İstanbuldaki adamlarına çok kızıyor, köpürüyordu. Adaya gidip de eli boş dönenleri bir daha hiçbir yerde gören olmamıştı. Kabiledeki herkes gibi gidip de eli boş geri dönenlerin ortadan kaldırıldıklarını Kerim de biliyordu. Poyrazın yeri de biliniyordu. O gözleri yeşil de Kerimin ne için burada olduğunu biliyordu.</p>

  <p class="calibre3" style="text-align: justify;">   Şeyhin gözü gibi baktığı oğullarından ayırt etmediği, canı yürekten sevdiği oğlu gibiydi. O Abbastan ne yapacak ne edecek gereken iyi haberle gelecekti. Kerim de Şeyhin kendisi için böyle düşündüğünü çok iyi biliyordu. Kerim Arabistana döner dönmez Şeyhin onu görkemli bir düğünle evlendireceğini de biliyordu.</p>

  <p class="calibre3" style="text-align: justify;">   Kerimin akrabaları da Şeyhin korucularıydı. Her Çerkez oğlunu Şeyhe getiriyor, eti senin kemiği benim deyip çocukları bırakıp gidiyorlardı. Ve o Çerkez çocukları şeyh uğruna Emir uğruna baş koyan birer silahşör olarak yetiştiriliyorlardı.</p>

  <p class="calibre3" style="text-align: justify;">   Arabistan şeyhleri el ele vermişler ama Emire güçleri yetmiyordu. Emir afsunluydu. Emire her pusuda sıkılmış kurşunlar onun sırtından sapır sapır kucağına, atlarının eyerlerine dökülmüştür. Sonunda da şeyhler onu öldürmekten vazgeçtiler. Çünkü Emire kurşun geçmiyordu.</p>

  <p class="calibre3" style="text-align: justify;">   Adanın yöresini dolaşmaya başladılar. Batmakta olan güneşe, turuncuya, mora, yeşile kesmiş, kenarları sırmalanmış ak bulutlara, kıyılardaki otlara, çiçeklere, yarlardan dışarı çıkmış ağaç köklerine, kayalıkların kırmızı, sarı damarlarına, gözlerini kamaştıran, denizden kayalıklara vuran ışıklara, hiçbir şeyi kaçırmadan, dünyayı ilk olarak görüyormuşlarcasına bir tansığa bakar gibi bakıyorlardı.</p>

  <p class="calibre3" style="text-align: justify;">   Peri:</p>

  <p class="calibre3" style="text-align: justify;">   "Bu Nişancı kim, neci," diye gözünü adadan denizden, kayalıklara vurmuş ipileşen ışıklardan ayırmadan Kerime sordu.</p>

  <p class="calibre3" style="text-align: justify;">   "Bilemiyorum," dedi Kerim. Kürekleri ağır ağır çekiyordu.</p>

  <p class="calibre3" style="text-align: justify;">   "Nişancı Abbasın nesi olurmuş, öğrenebildik mi," diye gene sordu Peri.</p>

  <p class="calibre3" style="text-align: justify;">   "Öğrenebildik," dedi Kerim. "Nişancı Veli kapalı bir adam değil. Nasıl, nerede doğmuşsa, nasıl evlenmişse, nasıl asker olmuş, askerden nasıl firar etmişse, başına neler gelmiş, neler geçmişse her şeyi, her şeyi anlatıyordu. Anlatmadıkları da vardır belki. İnsanoğludur bu, kim bilir anlatamadıkları daha neleri vardır. Bizi öldürecek mi öldürmeyecek mi, belki bir gün bunu da anlatır. Çok merak ediyorsan, durmadan adanın etrafını dolanacağımıza adaya çıkalım da öğrenelim. Yoruldum."</p>

  <p class="calibre3" style="text-align: justify;">   "Çıkalım," dedi Peri.</p>

  <p class="calibre3" style="text-align: justify;">   Kayık birdenbire hız aldı kaymağa başladı.</p>

  <p class="calibre3" style="text-align: justify;">   "Niye Nişancı bu kadar seviyor Abbası, Abbas onun yakın bir akrabası olamaz mı? Belki de onun askere gidip de dönmeyen kardeşlerinden birinin oğludur. Yoksa bir adam bir yabancının uğruna, kim olursa olsun böylesine baş koyabilir mi?"</p>

  <p class="calibre3" style="text-align: justify;">   "Koyar," dedi Kerim. Kayık delice bir hızla iskeleye doğru uçmaya başladı. İskeledeki karartı da bu sırada ayağa kalktı, sağa sola döndü. İskeleden çınarlara çınarlardan kumluğa, oradan da iskeleye koşarak gitti geldi. Kerim kayığın başını birden döndürdü, kayık gene uçuyordu. Gün batmadan Hayırsız Adaya ulaştılar. Kayığı çakıl taşları üstüne çektiler. Kerim de atladı. Halılarını, yiyecek torbalarını, öteki gereksinimlerinin hepini alıp çardağa götürdüler. Çardaktan aşağı indiler, çimenlerin üstüne oturup karınlarını doyurdular. Çam bardağını aldılar, içindeki suyu çimenlerin üstüne boşalttılar, pınara yürüdüler, çabucak vardılar. Pınarın yöresine sarvan kurup oturmuş sarıçiçekler daha da gürlemişti. Yoğun hoş bir koku geldi burunlarına.</p>

  <p class="calibre3" style="text-align: justify;">   "Bu ne kokusu," diye sordu Peri.</p>

  <p class="calibre3" style="text-align: justify;">   "Bir tek çiçeğin kokusu değil bu koku. Sarvan kurmuş sarıçiçek kokusu, su püreni, nergis kokusu. Daha birçok çiçek kokusu. Bunların içinden bir tek koku gelse burnumuza bizi çarpar, kendimize uzun bir zaman gelemeyiz. Şimdi hepsi birden kokuyor."</p>

  <p class="calibre3" style="text-align: justify;">   Önce Peri sonra Kerim ağızlarını oluğa dayayıp sularını içtiler. Bardaklarını da oluğun altına koydular. Pınarın başına oturdular. Burunları kokuya yavaş yavaş alışıyordu. Pınarın dibine çökmüş yoğun ışık üstteki mor kayalığa çarpıyor, bir ipiltiler oyunudur ortalığı alıyor, sarvan kurmuş sarıçiçek ışıkların ipiltilerinin içine batıp çıkıyordu.</p>

  <p class="calibre3" style="text-align: justify;">   Neredeyse gün batacaktı. Oturduklarından bu yana hiç konuşmadılar. Bir kez olsun birbirlerinin yüzüne bile bakmadılar. Işıklara, çiçeklere, pınara, karşı dağlara, ötelere, denizin üstüne inmekte olan güneşe, kırmızı, sarı, yeşil, turuncu, sarıya kesmiş bulutların, ağaçların doruğunda parlayan yapraklara, üstlerinden küme küme geçen, renk renk uçan, çavarak inip kalkan kelebeklere dalmış gitmişlerdi. Sonra başlarını kaldırdılar birbirlerine, ardından da batmakta olan güneşe, pınarın dibine çökmüş ışığa, üstündeki kayada oynaşan ipiltilere baktılar, ayağa kalktılar, Kerim çam bardağı aldı çardağa yürüdüler. Önce çardağa çıktılar, çardaktan denize, batan güne baktılar. Çardağın üstünde kolları yanlarına düşmüş kıpırdamadan yan yana öylece kaldılar. Neden sonradır ki Peri kıpırdadı, Kerime doğru bir adım attı gözlerini ona dikti, çatallaşmış bir sesle:</p>

  <p class="calibre3" style="text-align: justify;">   "Bizi öldürecekler," dedi. Sonra da durdu düşündü.</p>

  <p class="calibre3" style="text-align: justify;">   "Bizi öldürecekler." Kerimden bir ses seda çıkmadı. "O yeşil camdan düğme gözlü adam bizi hemen öldürür mü?"</p>

  <p class="calibre3" style="text-align: justify;">   Taşta ses var Kerimde ses yoktu.</p>

  <p class="calibre3" style="text-align: justify;">   Peri üst üste sorular soruyor Kerimi konuşturamıyordu. Peri kızdı köpürdü, bir adım daha attı, Kerimi omuzlarından tuttu silkeledi:</p>

  <p class="calibre3" style="text-align: justify;">   "Bizi hemen öldürürler mi onlar?"</p>

  <p class="calibre3" style="text-align: justify;">   "Bilemem," dedi Kerim gırtlağından gelen bir sesle. Hemen toparlandı, "Peri," dedi, "bilemem." Periyi elinden tuttu, "Haydi inelim de aşağıdan yatağımız için yum-şak otlar toplayalım, dünkü yataktan daha yumşak, yumşacık." Sesi az önceki öfkeli ses değildi, sevgi doluydu. Karanlık kavuşuncaya kadar, şu yumuşak ottur, bu değildir, diye kucak kucak ot topladılar, çardağa götürdüler, otları döşediler, üstüne de halıyı attılar, yatağın üstüne Kerim kendini attı kalktı, "yumşacık," dedi, ardından da Peri attı kendini ot döşeğin üstüne. Attı kalktı, attı kalktı, "yumşacık," dedi. Yatağa girdiler, sırtüstü yattılar, çam dallarının arasından yıldızlara baktılar. Yıldızlar üst üste oradan oraya savrularak akıyorlardı. Oysa Mezopotamyada yıldızlar böyle savrularak akmazlar. Oralarda yıldızlar akarken de kocaman kocaman gözükürler.</p>

  <p class="calibre3" style="text-align: justify;">   Gece yarısına kadar yıldızlara baktılar, yıldızları unuttular, denizin sesini dinlediler. Uzaklardan bir kuşun içe işleyen sıcacık sesi geliyor, daha uzaklardan bir ses ona karşılık veriyordu. Kim bilir sesleri bu kadar güzel kuşların kendileri ne kadar güzeldir, diye düşündü Peri, sonra da dayanamadı, kendi kendine söylenir gibi, iç çekerek, "Kim bilir sesi güzel bu kuşlar ne kadar güzeldir" dedi. Kerimden ses seda çıkmadı. Akan yıldızlar gittikçe çoğalıyor, karman karman oluyor, üstlerine üstlerine akan, düşen yıldızlar... Peri birden sıçrıyor, ot döşeğe düşüyor, çardak sallanıyor.</p>

  <p class="calibre3" style="text-align: justify;">   Kerim yataktan doğruldu, yavaşça soyundu. Giyitlerini dürdü yanına koydu, ardından da usallacık Periyi soydu. Birbirlerine sarıldılar, tanyerleri ışıyıncaya kadar seviştiler, dağların başı ağarınca yataktan çıktılar, giyitlerini ellerine aldılar pınarın yolunu tuttular, pınara varır varmaz suya atladılar. Tepeden tırnağa mutluluğa kesmişler, şimdiye kadar da böylesine hiç sevişmemişlerdi. Pınara gittiler suya daldılar kayığa vardılar, güzelce giyindiler çardağa çıktılar, uyudular. Uyandıklarında acıkmıştılar, peynir ekmek yediler. Böylece adada kaç gün kaldılar, bilemiyorlardı. Hiç konuşmadılar, hemen hemen de hiç düşünmediler, gün saymak, ölmek, öldürülmek akıllarına bile gelmedi. Ot yatağa yattılar, seviştiler, karşı dağların başı ağardı ağaracak yataktan çıktılar pınara gittiler, pınarın soğuk sularına atıldılar, gün doğarken sudan çıktılar, kurunarak çardağa gittiler, giyindiler, kahvaltılarını yaptılar, çardağa çıkıp ot yatağa yattılar, uyudular, uyandılar, adayı dolaşmaya çıktılar, çok çok, türlü türlü, renk renk kuşlar gördüler. Ak kuğular denizin göleğine inmişlerdi, sevişen kuğuları seyretmeye doyamadılar. Kuğulardan sonra ağlarını germiş kocaman anlara benzer böcekler gördüler. Karınca Adasındaki büyük ağlarda iri kırmızı böcekler görmemişlerdi. Korkarak oradan kaçtılar. Sarıca anlar, binbir renkte balkıyan boncuklu anlar, atlı karıncalar, tomurcuğa durmuş çiçekler, başlarını döndüren kokuların içinden geçerek çardağa geldiler, başlarını ot yastığın üstüne koyar koymaz uyudular.</p>

  <p class="calibre3" style="text-align: justify;">   Böylece aradan kaç gün geçti, bilemediler. Bir sabah pınardan döndükten sonra gene çırılçıplak çardağa geldiler, giyindiler, sofrayı açtılar. Sofra boştu, bir ekmek kırıntısı bile kalmamıştı, kayığa koştular, heybeyi açtılar, heybe de bomboştu. Heybeye bir süre geldiler gittiler.</p>

  <p class="calibre3" style="text-align: justify;">   Kayığı da elden geçirdiler. Aradılar taradılar hiçbir şey bulamadılar. Adayı baştan başa dolaştılar, yiyecek hiçbir şey bulamadılar. Pınarın başına gelip oluktan doya doya su içtiler, az da olsa açlıklarını giderdiler. Açlığa su içerek ancak iki gün dayanabildiler. Bir umutla adayı dolaşmaya çıktılar. Bir kuytuda toprağı bir uçtan yarmış üç büyük mantar buldular, aldılar çardağa getirdiler, ateş yaktılar, mantarları tuzlayıp, közlediler, ağılıdır diye közlerin üstünden mantarları alamadılar. Közlerin üstündeki mantara gözlerini dikmişler ağızları sulanarak öyle kalakaldılar. Közün üstündeki mantarlar güzel kokular çıkartarak yandı büzüldü kapkara kesildi.</p>

  <p class="calibre3" style="text-align: justify;">   "Ağılıdır," dedi Peri.</p>

  <p class="calibre3" style="text-align: justify;">   "Ağılıdır," dedi Kerim.</p>

  <p class="calibre3" style="text-align: justify;">   Mantarlardan gözlerini alamıyorlardı. Gözleri ateşte, yanmış kömürleşmiş mantarlardaydı. Kalktılar, aynı çiğirlerden gene ormanın kuytuluklarına gittiler derinliklere daldılar, çok mantar topladılar, tuzlayarak közlediler, ateşin üstünden alamadılar, yutkundular, mantara dokunamadılar, aç aç yatağa girdiler, sevişmeye başladılar, uyuyamadılar, pınara koştular, oluktan bol bol su içtiler, karınlarını şişirdiler. Gün doğar doğmaz kuytulara koştular, türlü iri mantarlar topladılar, çardağa koştular, tuzlayıp közlediler, mantarları ateşin üstünden aldılar, önlerindeki çimenlerin üstüne koydular, soğuyan mantarları elleri titreyerek ağızlarına götürdüler. Daha ağızlarını açmadan, ikisi iki yerden mantarları öfkeyle denize fırlattılar. Açlıktan mideleri kazınıyordu, pınara gittiler, ağızlarını suya dayayıp karınlarını şişirdiler. Ne kadar çok su içerse içsinler açlıklarını gideremediler.</p>

  <p class="calibre3" style="text-align: justify;">   Uyurgezer gibiydiler. Adayı dolaşmaya çıktılar. Ayakları onları kuytuluklara aldı götürdü. Çok mantar gördüler, ellerini uzatıp bir tekini bile alamadılar. Ellerini uzatıyor, ateşe değmişcesine hemencecik geriye çekiyorlardı. Ormandan elleri boş döndüler, pınara geldiler. Onları görür görmez, sarıçiçeklerin içinden bir küme kuş kalktı. Kuşlar da sapsarıydı. Dalgalanarak uçuyorlardı. Pınarın başında bir süre durdular, oluğa yaklaştılar, doyuncaya kadar bir su içtiler. Ayakları onları çardağa götürdü, el yordamıyla çardakta kalan birkaç parça öteberiyi aldılar, kayığı denize sürdüler bindiler. Arada sırada birbirlerine bakıp gülümsüyorlardı. Daha uyurgezer gibiydiler. Kerim kürekleri denizi incitmekten korkarak usulcana suya indirdi, gene usulcana çekmeye başladı. Ver elini altın kapılı Kuhi Kaf dağı dediler.</p>

  <p class="calibre3" style="text-align: justify;">  </p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Karşı dağların başı ağarıyor, insanı sevinçten uçuran seher yelleri esiyordu. Deniz süt beyazdı. Havaya ardı ardına üç büyük balık sıçradı. Sıçradıkları yerde üç ışık parçası kaldı. Denizin dibine kayalıkların moru çökmüştü. Kerim kayığı tuhaf bir uyurgezer gibi çekiyordu. Usul usul ilerleyen kayık geldi kumların üstünde durdu. Kerim kürekleri sudan alıp kayığa koyamadı. Şaşkınlıkla çınarlara, iskeleye, uzamış gitmiş kamışlığa bakıyorlardı. Tanyerleri ışırken deniz süt beyaz olmuştu, kıyılarda me-nevişliyordu.</p>

  <p class="calibre3" style="text-align: justify;">   Nişancı iskeleden çınarların altına geldi, kumların üstüne oturmuş kalmış kayıktakiler yerlerinden kıpırdamıyorlardı. Ortalık da aydınlanıyor, uzaklardan bir kuş sesi geliyordu. Bu sesi Peri daha önceleri kıyıda deniz menevişlerken duymuştu. Bu ses çok eski, çok güzel bir türküye benziyordu. Ses bir daha gelir mi diye bekledi. Sesi bir daha duyamadı, bunu da hayra yormadı.</p>

  <p class="calibre3" style="text-align: justify;">   Nişancı, nasıl olursa olsun bunların bir gün Adaya geleceklerini biliyor, bunu da Poyraza, Lenaya, Vasiliye, Melek Hatuna, Musa Kazım Ağaefendiye söylüyordu. Bu günlerde onların gelecekleri içine doğmuş, işi gücü bırakmış, her gece iskeleye geliyor, tanyerleri atıncaya kadar onları iskelede bekliyordu.</p>

  <p class="calibre3" style="text-align: justify;">   Gün doğdu ışıklar patladı, deniz maviledi, kıyıların menevişi silindi. Periyle Kerim kayığın içinde oturdukları yerde birbirlerine sokulup büzülmüşlerdi. Uzaktaki kuşun sesi yine geldi, onlar duymadılar bile.</p>

  <p class="calibre3" style="text-align: justify;">   Nişancı, Kerimi kürek çekerken görseydi onların böyle donup kalışlarına şaşmazdı.</p>

  <p class="calibre3" style="text-align: justify;">   "Çocuklar, çocuklar," dedi, "hoş geldiniz, sefalar getirdiniz. Haydiyin, haydiyin inin oradan." Periyi kolundan tuttu kayıktan aldı çakıl taşlarının üstüne koydu. Kerim daha yerinden kıpırdayamamıştı., Nişancı onu da kolundan tuttu indirdi.</p>

  <p class="calibre3" style="text-align: justify;">   "Çocuklar her gün tanyerleri atmadan burada sizi bekliyordum sizi. Bir gün geleceğinizi biliyordum. Onu da herkese söylüyordum. Şimdi isterseniz bize gidelim. Sizin orayı temizletirim. İsterseniz Poyraza gidelim. Lena Ana da sizi bekliyordu." Nişancı onları yerlerinden kaldırdı, koltuklarına girdi Poyrazın evine götürürken Lena onları karşıladı. "Hoş gelmişsiniz çocuklarım, hoş gelmişsiniz. Hepimiz sizi bekliyorduk, hoş gelmişsiniz."</p>

  <p class="calibre3" style="text-align: justify;">   Karşı dağların başı ağardı ağaracak, Zehra yataktan çıktı. Dün geceden bu yana gözlerini kırpamamış, durmadan dönmüş durmuş, horozlar ötünce gene pencereye koşmuştu. Melek Hatun, en güzel öten horozlar Denizli horozlarıdır diyordu. Geldi yatağa girdi, gene dönmeye başladı. Horozlar sustu. Uzaktan o kuşun sesi geldi. Çoktandır o kuşun sesini duymuyordu. Gözlerini açtı, yataktan çıktı, giyindi, merdivenlerden usul usul, ses çıkarmadan indi. Seher yelleri yüzüne çarpınca içini bir sevinç aldı. Sanki sabaha kadar döne döne uyuyamayan o değildi. Babasına Yunanistandan gelen mektup onu tedirgin etmişti. Girit yolu gözüküyordu. Babası da sevincinden gece sabahlara kadar uyuyamamış, karyolası gıcırdamıştı.</p>

  <p class="calibre3" style="text-align: justify;">   Gece sabaha kadar, Melek Hatundan başka umudum, umarım yok diye düşündü. Melek Hatun çoktan uyanmıştı ya gün atmadan onun evine gidemedi. Kovayı aldı, çeşmeye kadar gitti, kovayı doldurup eve getirdi. Nesibe de uyanmış, yüzünü yumuş aynanın karşısına geçmiş saçını tarıyordu.</p>

  <p class="calibre3" style="text-align: justify;">   "Melek Hatuna gidiyor musun?" diye sordu Nesibe.</p>

  <p class="calibre3" style="text-align: justify;">   "Gideceğim ya daha erken."</p>

  <p class="calibre3" style="text-align: justify;">   "Babam çoktan uyandı. Kahvesini vereceğim şimdi. Kahvesinin suyunu ocağa koydum. Kahvaltımızı yapalım da öyle git. Önce Şerife Hatuna sonra da Melek Hatuna..."</p>

  <p class="calibre3" style="text-align: justify;">   "Öyleyse ben de çeşmeden bir daha su alayım."</p>

  <p class="calibre3" style="text-align: justify;">   "Küp ağzına kadar dolu."</p>

  <p class="calibre3" style="text-align: justify;">   "Olsun, kova dolu durur."</p>

  <p class="calibre3" style="text-align: justify;">   Zehra kovayı aldı koşarcasına çeşmeye gitti, bomboş kovayla geriye döndü. Eve varınca kovanın boş olduğunun farkına vardı, geri çeşmeye koştu, kovayı musluğun altına koydu. Kova doldu taştı. Zehra dalmıştı. Nesibe geldi, "Babam seni sordu," dedi. "Al kovayı da gidelim. Kahvaltı hazır. Şerife Hatuna gideceğini de babama söylersin."</p>

  <p class="calibre3" style="text-align: justify;">   Zehra kovayı aldı eve koşarcasına yürüdü. Kovadan su dökülüyor, Zehranın eteği ıslanıyor o farkında olmuyordu. Merdivene gelince Nesibe onun elinden kovayı aldı, kova bayağı yeynimiş, kovadaki su oraya buraya saçılmıştı.</p>

  <p class="calibre3" style="text-align: justify;">   "Doğru odaya git eteğini değiştir su içindesin."</p>

  <p class="calibre3" style="text-align: justify;">   Zehra eteğini değiştirdi, yüzünü yıkadı, zar zor kahvaltıyı yaptı:</p>

  <p class="calibre3" style="text-align: justify;">   "Ben Şerife Hatuna gidiyorum. Melek Hatun da oraya geliyor. Yeni bir kilime başlayacağız."</p>

  <p class="calibre3" style="text-align: justify;">   "Git kızım, ben de bir gün gidip o kilimleri göreceğim. Kim bilir o kilimler ne kadar güzeldir. Şerife Hatunun dokuduğu kilimlerin çoğunu görmedim. Hepsini görmeliyim."</p>

  <p class="calibre3" style="text-align: justify;">   "Daha çok güzel kilimler yapılacak baba. Yakında buralara kökboya gelecek Kökboya Ocağından. Boyaları ışık gibi parlarmış. İşte o zaman görsünler kilim nasıl dokunurmuş, diyor Şerife Hatun."</p>

  <p class="calibre3" style="text-align: justify;">   Şerife Hatuna uçarak gitti. Hatun ıstarının başına oturmuş ortalığa renkler savuruyordu. Şerife Hatun, her gün böyle yapar, tanyerleri atar atmaz gelir ıstarının başına oturur, renkler onun parmaklarından tanyerlerinin ışığında dört bir yana uçar, ıstarın önünden geçenlerin iliklerine kadar işler, başlarını döndürür.</p>

  <p class="calibre3" style="text-align: justify;">   Şerife Hatun Zehranın geldiğini görünce ıstarın ardından kalktı eve gitti bir masa çıkardı, yanına sandalyalarını koydu. Zehraya, "Otur şuradan," dedi. "Sen kahvaltı yapmamışsındır. Ben de yapmadım. Şehmus ağa geç uyanır, biz kahvaltımızı yapalım."</p>

  <p class="calibre3" style="text-align: justify;">   Asmaların altındaki ocağı Zehra çabucak tutuşturdu, çaydanlığı üçayağın üstüne koydu. Su yoğun ateşte beklediklerinden de daha çabuk kaynadı. Ortalığı çay kokusu aldı.</p>

  <p class="calibre3" style="text-align: justify;">   "Hatun ablam ben kahvaltı yaptım," dedi Zehra.</p>

  <p class="calibre3" style="text-align: justify;">   Şerife Hatun kahvaltısını çabucak yaptı, ıstarın başına geçtiler oturdular. Elleri uğunuyor, renkler aydınlığın üstüne dökülüyor, asmaların altında kıvılcımlar çakıp sönüyordu.</p>

  <p class="calibre3" style="text-align: justify;">   Zehra kaç gündür seher yelleri eserken Şerife Hatuna sevinç içinde geliyor, birlikte kahvaltı ediyorlar, kilim dokumaya oturuyorlar, elleri uğunarak kilimi dokuyorlar, kuşluk olunca da Zehra hüzünler içinde evine koşuyordu. Kimi günler de kilim dokurken kendinden geçiyor, biraz önce uçan elleri donuyor, bitkin, zar zor ıstarın önünden kalkıyor ayakları birbirine dolaşarak evine yürüyor, Şerife Hatun bunun bir derdi var, var olmaya ya niçin söylemiyor, gönlünü kırmadan bu kızı nasıl söyletebilirim, diye düşünüyordu. Bazı da kız ıstarın önünde donup kalıyordu.</p>

  <p class="calibre3" style="text-align: justify;">   Nesibe Zehranın Şerife Hatundan her gelişinde soruyordu: "Gene mi konuşamadın Şerife Hatunla?"</p>

  <p class="calibre3" style="text-align: justify;">   "Konuşamadım," dedi Zehra, kendini koltuğa attı.</p>

  <p class="calibre3" style="text-align: justify;">   "Ben senin yerinde olsam doğru Melek Hatuna gider derdimi ona açarım. Onun hali seninkinden de beter, korkma. Melek Hatunu bir sabah seher yelleri eserken pınarın başına al götür. Sen ona açılır açılmaz, o senin konuşmam ağzından alır kendi derdini gürül de gürül anlatmaya başlar hem de durmadan, soluk almadan akşama kadar konuşur. Bir de Poyraza sorsan olmaz mı, Poyraz sana bir akıl vermez mi?"</p>

  <p class="calibre3" style="text-align: justify;">   "Poyraza sorarım sormaya ya Poyraz ne der, onun orasını bilmem. Poyraza sormak kolay mı? Kim bilir benim için neler düşünecek."</p>

  <p class="calibre3" style="text-align: justify;">   "Hiçbir şey düşünmeyecek."</p>

  <p class="calibre3" style="text-align: justify;">   "Aah bunları onunla bir konuşabilsem."</p>

  <p class="calibre3" style="text-align: justify;">   "Bir sefer konuş. Böyle kendini yiyeceğine."</p>

  <p class="calibre3" style="text-align: justify;">   "Dilim tutuluyor, sesim çıkmıyor."</p>

  <p class="calibre3" style="text-align: justify;">   "O adamların yezidi kızlarının ırzlarına geçtikten, memelerini kestikten sonra ölülerini çırılçıplak Dicleye attıklarını ondan öğrenmeseydin Poyrazla durumunuz böyle olur muydu?"</p>

  <p class="calibre3" style="text-align: justify;">   "Olamazdı," dedi Zehra, "belki de birbirimizden kopardık, biz buraya geldikten sonra..."</p>

  <p class="calibre3" style="text-align: justify;">   Nesibe sustu, gözlerini de Zehradan kaçırıp, başını önüne eğdi, karşıdaki gün vurmuş dalgasız denize baktı, deniz dümdüzdü.</p>

  <p class="calibre3" style="text-align: justify;">   "Geldikten sonra, geldikten sonra ne oldu?" diye sordu Nesibe. "Geldikten sonra ne oldu, çok merak ettim, ne oldu Zehra?"</p>

  <p class="calibre3" style="text-align: justify;">   Zehra sustu kaldı. Bir aşağıdaki değirmene, bir suya, bir evlerin üstünden süzülerek uçan, şimdiye kadar görmediği kuşa baktı.</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   "Söyleyeceksin," diye bağırdı. "Hem söze başlayacaksın, hem de sözün ardını getirmeyeceksin. İnsanı da çatlatacaksın. Sana diyorum. Söyle bana, biz Giritten geldikten sonra ne oldu?"</p>

  <p class="calibre3" style="text-align: justify;">   Bu sefer Zehra bağırdı:</p>

  <p class="calibre3" style="text-align: justify;">   "Sen, Giritten geldikten sonra ne olduğunu, başımıza neler geldiğini bilmiyor musun?"</p>

  <p class="calibre3" style="text-align: justify;">   "Sen, biz Giritten geldikten sonra dedin, ardından da sustun, niye sustun? Ben bunu sana yapsaydım sen merakından deli divane olmaz mıydın?"</p>

  <p class="calibre3" style="text-align: justify;">   Olurdun, olmazdın diye bağrışmaya başladılar. İkisi de o kadar öfkelenmişti ki neredeyse saç saça baş başa geleceklerdi. Olurdun olmazdın, diye bağırmalardan sonra soluk soluğa kaldılar.</p>

  <p class="calibre3" style="text-align: justify;">   Zehra birden, "Sus," dedi, sesi korku doluydu. "Sus," dedi, "suuuuus, aşağıdan gelen var. Sus ne olursun sus!"</p>

  <p class="calibre3" style="text-align: justify;">   Nesibe yumuşak bir sesle:</p>

  <p class="calibre3" style="text-align: justify;">   "Bir su içeyim de..." Aşağıya baktı, gelen giden yoktu. "Kimsecikler gelmiyor," dedi, dizüstü pınarın başına çöktü, avuçlarıyla su içti, öbür başa gitti, yerine yarpuzların üstüne, oturdu.</p>

  <p class="calibre3" style="text-align: justify;">   "Söyleyeceğim," dedi, sesi kısılmıştı.</p>

  <p class="calibre3" style="text-align: justify;">   "Sanki hiçbir şeyi bilmiyorsun, sabret söyleyeceğim. Biz buraya, Türkiyeye geldikten sonra niçin gidip de bir şehre oturmadık, hep köylerde oturduk? Bunu hiç düşündün mü? Babam İstanbulu, İzmiri hiç dilinden düşürmezdi. Hep köylerde, kasabalarda süründük durduk Keseler dolusu Osmanlı, Napolyon altınları vardı sandıklarda. İstanbulda saray gibi evlerde beyler gibi yaşardık Niçin geldik de bu adaya tıkıldık, üç gün sonra da bu adadan gidecektik Sen söyle bakalım, bu adadan da kaçacakken neden kaldık, söyle! Sen de biliyorsun bunun sebebini, söyle!"</p>

  <p class="calibre3" style="text-align: justify;">   Saç saça, baş başa geldikten, bağırışları geçtikten sonra kendilerine gelir gibi oldular, bir şeylerden ürktüler Yunancaya döndüler.</p>

  <p class="calibre3" style="text-align: justify;">   "Söyle niçin babam bizi büyük şehirlerde oturtmadı, onun için de, bizim için de iyi olurdu, söyle neden? Sen de biliyorsun sebebini, söyle!"</p>

  <p class="calibre3" style="text-align: justify;">   "Her şeyi sen söyledin, bunu da sen söyle!"</p>

  <p class="calibre3" style="text-align: justify;">   "Bunu da ben söyleyeyim, sen de dinle. Babam, babamız Melek Hatunu görmediği gün tedirgin oluyor, eli ayağı birbirine karışıyor, anamız denize atıldıktan sonra biz olmasaydık, babamıza ne olurdu, söyle! Anamız Giridin en güzel kızı değil miydi, Melek Hatun da dünya güzeli. Babamız Melek Hatunu görür görmez ona öyle bir baktı ki, babam bu güzel kadına zor dayanacak dedim içimden. Sonra da babam için böyle düşündüğümden dolayı kendimden utandım."</p>

  <p class="calibre3" style="text-align: justify;">   "Neden sonra öğrendik ki Melek Hatun da babamıza vurulmuş, hem de babamdan bin beter."</p>

  <p class="calibre3" style="text-align: justify;">   "Öyleyse durma git Melek Hatuna, babamın onu gördüğü günden bu yana ona sevda bağladığını söyle. Yunanistandan da mektup geldiğini, bize izin çıktığını söyle. Biz de ölünceye kadar evlenemeyeceğiz. Kocayıncaya, iki büklüm oluncaya kadar sandıklarımızı bize açtırmayacak. İkisi de aşklarını birbirlerine kıyamete kadar söyleyemeyecekler. İkisi de sevdalarını birbirlerine duyurmak için can atıyorlar ya beceremeyecekler. Kavuşmalarına sen ön ayak olacaksın. Şimdi doğru Melek Hatuna gideceksin, ona diyeceksin ki ey Melek Hatun, babam biz uygun kocalar bulamayalım diye bizi dağ bayır, kasaba köy dolaştırdı. Bu adadaki günlerimiz en mutlu günlerimizdir. Babam seni görünce burada kaldık, şimdi de biz Giride gidiyoruz, diyeceksin. Onunla evleneceksin, senin de bizim de hiçbir çaremiz yok diyeceksin, onunla evlenirsen burada kalalım diyeceksin, babamız ölür de senden geçemez."</p>

  <p class="calibre3" style="text-align: justify;">   Zehra ayağa fırladı üstünü çırptı, ayakları yarpuzlara dolaşa dolaşa aşağı köye indi. Zehra doğru Melek Hatuna gitti. İkişer ikişer merdivenleri atlayarak yukarıya çıktı. Melek Hatun açık yeşil koltuğa oturmuş çorap örüyordu.</p>

  <p class="calibre3" style="text-align: justify;">   "Ne oldu sana kızım," diye ayağa kalktı. "Ter içinde kalmışsın, babana bir şey mi oldu?"</p>

  <p class="calibre3" style="text-align: justify;">   "Yok. Babama hiçbir şey olmadı."</p>

  <p class="calibre3" style="text-align: justify;">   "Hele otur şuraya kızım, sana bir su getireyim."</p>

  <p class="calibre3" style="text-align: justify;">   Zehra soluk soluğaydı, önündeki koltuğa çöktü. Melek Hatun çam bardaktan su aldı getirdi. Kız suyu başına dikti bitirdi. Hatun su tasını aldı mutfağa götürdü, geldi Zehranın yanındaki koltuğa çöktü.</p>

  <p class="calibre3" style="text-align: justify;">   "Söyle kızım," dedi. "Neyin var senin, ter içinde kalmış, suya batmış çıkmışsın. Böyle nerelerden geliyorsun?"</p>

  <p class="calibre3" style="text-align: justify;">   Zehra alı al moru mordu.</p>

  <p class="calibre3" style="text-align: justify;">   "Babamla evlen Melek Hatun," dedi, "Nesibeyle yukarıdaki pınara gittik, orada konuştuk, sen babamla evleneceksin Melek Hatun. Sen babamla evlenmezsen biz öldük Melek Hatun."</p>

  <p class="calibre3" style="text-align: justify;">   Melek Hatun telaşlandı, eli ayağına dolaştı, kalktı mutfağa gitti, bir tas su daha aldı Zehraya verdi. Zehra suyu başına dikti. Yüzü kıpkırmızı olmuş, gözlerini Hatunun gözlerinin içine dikmişti. Hatunun durumu ondan da kötüydü. O da ne yapacağını bilemiyordu.</p>

  <p class="calibre3" style="text-align: justify;">   "Siz babamla evleneceksiniz!"</p>

  <p class="calibre3" style="text-align: justify;">   "Bunu nerden çıkardınız kızım?"</p>

  <p class="calibre3" style="text-align: justify;">   "Yunandan mektup geldi, babama izin çıktı. Biz Giride gidiyoruz. Sen babamla evlenmezsen biz bittik. Bize kıyma Melek Hatun. Ben öldüm Melek Hatun, sen de biliyorsun, Giritte ben nasıl yaşarım Melek Hatun. Nesibeyle konuştuk beni sana gönderdi. Sen kurtaracaksın bizi Melek Hatun. Nesibe, pınarın başına oturmuş beni bekliyor. Senin bana ne diyeceğini bekliyor. Boynunu bükmüş gözlerini kaygan böceklerine dikmiş senin dünyalar güzeli bir hatun olduğuna güveniyor. Biz ne yapalım güzelim? Hatunum? Sen bize hem ablalık hem de analık yap. Sen babamla evlenirsen o buradan hiçbir yere gidemez. Umudumuz sende."</p>

  <p class="calibre3" style="text-align: justify;">   "Ben ne yapayım kızım, benim elimden ne gelir ki, bunca alemin sultanına, pirine gel sultanım seninle evlenelim diyeceksin, o da sana ne iyi, ne güzel, ne kadar da münasip, hemen evlenelim diyecek, öyle mi?"</p>

  <p class="calibre3" style="text-align: justify;">   Zehra ayağa kalktı:</p>

  <p class="calibre3" style="text-align: justify;">   "Melek Hatun, Melek Hatun, babam seninle evlenecek bunu ben de, Nesibe de, Poyraz da, hepimiz de, babam da, bu adanın hepsi de biliyor."</p>

  <p class="calibre3" style="text-align: justify;">   "Baban da biliyor mu kızım?"</p>

  <p class="calibre3" style="text-align: justify;">   "Babam bilmez mi? Sen çok güzelsin."</p>

  <p class="calibre3" style="text-align: justify;">   Melek Hatun derinden içini çekti:</p>

  <p class="calibre3" style="text-align: justify;">   "Aaah, ben ne yapayım kızım," dedi. "Ölürüm de pirime, sultanıma böyle bir şey söyleyemem."</p>

  <p class="calibre3" style="text-align: justify;">   "Bizim babamız sana karasevdalı. Bunu sen de biliyorsun."</p>

  <p class="calibre3" style="text-align: justify;">   "Aah kızım ne gelir elimden."</p>

  <p class="calibre3" style="text-align: justify;">   "Babamla hep berabersiniz ona, pirim seninle ne zaman evleneceğiz, vakit geldi geçiyor desene."</p>

  <p class="calibre3" style="text-align: justify;">   "Aaah kuzum, deyiver demek ne kolay, öyle mi? Durup dururken dur seninle evlenelim denir mi bir insana, hem de pirine, hem de sultanına?"</p>

  <p class="calibre3" style="text-align: justify;">   "Bak dünya güzelim o sana söyleyemez. Babam da güzelleri çok sever de söyleyemez. Anamıza da söyleyememiş."</p>

  <p class="calibre3" style="text-align: justify;">   "Kızım ben ne yapayım, ben ne yapayım."</p>

  <p class="calibre3" style="text-align: justify;">   "Bak güzel hatunum, biz niçin bu adada oturuyoruz, babam bizi evlendirmemek için biz Giritten bu memlekete geldikten sonra hep büyük şehirlerden kaçtı. Bu adadan gidiyorduk, senin yüzünden kaldık. Babam seni görür görmez kalalım, dedi."</p>

  <p class="calibre3" style="text-align: justify;">   "Seni bana baban mı gönderdi?"</p>

  <p class="calibre3" style="text-align: justify;">   "Yook o hiç gönderir mi, o hiç göndermez. O körkütük aşık olur da, sevdadan ölür de, gene kimseyi sana göndermez."</p>

  <p class="calibre3" style="text-align: justify;">   "Aaah güzel kızım, göndermez ya. Bana sen geldin, öyle mi?"</p>

  <p class="calibre3" style="text-align: justify;">   "Ben geldim Hatunum, bir başıma ben geldim. Pınarın başında Nesibeyle konuştuk. Nesibe pınarın orada kaldı, sana ben geldim. Babam kendi evlenmeden bizi evlendirmez. Babam da senden başka kimseyle evlenmez. Biz ölünceye kadar böyle boynu bükük kalırız. Ölünceye kadar elimize erkek eli değmez."</p>

  <p class="calibre3" style="text-align: justify;">   "Kızım, ben nasıl pirime gel de sultanım, gel de seninle evleniverelim, derim. Ben de sultanımı çok severim. Onu gözümden ıramam. Onu yitirirsem çok yaşamaz ölürüm."</p>

  <p class="calibre3" style="text-align: justify;">   "Yunandaki arkadaşından mektup geldi diyorum sana. Giride gitmemize çok kalmadı, izin çıktı bize diyorum sana, izin çıktı, yakında babam atlarına, çiftliğine kavuşacak. Vasili sana mektubu okumadı mı?"</p>

  <p class="calibre3" style="text-align: justify;">   "Okudu kızım."</p>

  <p class="calibre3" style="text-align: justify;">   "Öyleyse burada kalacaksın tek başına, ben Giride gideceğim tek başıma. Poyraz burada kalacak tek başına. Ben nasıl giderim Giride Poyrazı buralarda koyup da. Giritte bir tek Türk kalmadı."</p>

  <p class="calibre3" style="text-align: justify;">   Zehranın yüzü kıpkırmızı olmuştu. Durmadan da terliyordu.</p>

  <p class="calibre3" style="text-align: justify;">   "Korkma kızım, sultanımız pirimiz hiçbir yere gitmeyecek, seni de Poyraz Efendiyle evlendirecek."</p>

  <p class="calibre3" style="text-align: justify;">   "İzin kağıdı gelir gelmez o burada bir gün bile duramaz. Sen babamı bilmiyorsun Hatunum, o onuruna çok düşkündür. Babam Giridin gözbebeğiydi. Herkes onu el üstünde tutardı. Ankarada bir hükümet büyüğü babama ağır küfürler edip odasından kovmuş. Babamın yüzünden de Poyrazın altın madalyasını elinden alacaklar, onu hapsedeceklermiş. Babam bu yüzden gecelerce uyuyamadı. Babam, bir sen, sen onunla evlenirsen burada kalır. Yoksa zincirlerle bağlasalar o buralarda durmaz."</p>

  <p class="calibre3" style="text-align: justify;">   "Nesibeyle siz söyleyin babanıza benimle evlensin."</p>

  <p class="calibre3" style="text-align: justify;">   "Söyleyemeyiz güzel anam, dünyanın neresinde görülmüş çocukların babalarını evlendirdiği. Sen babamı bilmiyorsun Melek Hatun, babam sana, ölse de, gel seninle evlenelim Melek Hatun, diyemez. Ne yapalım huyu böyledir. Bütün ada da sizin biribirinize karasevdalı olduğunuzu biliyormuş. Herkes de yakında evleneceğinizi konuşuyorlarmış. Doktorun yanındaki Esma söyledi. Nişancı da diline pelesenk etmiş, doktorlar da aralarında hep sizi konuşuyorlarmış. Melek Hatunla Musa Kazım Ağaefendi birbirlerine körkütük aşık diyorlarmış. Yakında da evleniyorlarmış. Düğünün ne zaman yapılacağını da biliyorlarmış. Yaa Melek Hatun anam."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Musa Kazım tuvana tuvana bir delikanlı. Paşa soyundan.. Babadan dededen kalma geniş toprakları vardır. Toprağında soylu atlar yetiştirir. Topraklarının büyük bir bölümündeki portakal bahçeleri ünlüdür. Bahçelere giden yol küçük bir kasabadan geçer. Hiçbir zaman anlaşamadığı bir beyin konağı yolunun üstündedir. Bakımlı konak güllerin içindedir. Yolu, yöreyi gül kokusu alır.</p>

  <p class="calibre3" style="text-align: justify;">   Günün birinde Musa Kazım konağın önünden geçerken karşısından bir kız gelir. Kız o kadar güzeldir ki Musa Kazım orada yolun kıyısında kalakalır. Kız gidip konaktan içeriye girinceye kadar kendinden geçmiş öyle durur, gözlerini konağın kapısından alamaz. Bundan sonra haftada üç kez atma biner kasabaya gider. Konağın karşısına gelince gözünü kapıdan alamaz, yüreği küt küt atar, pencerelere, güllere bakar, konakta ne bir canlı ne de kız görür. Oysa kapıdan girerken dönmüş uzun uzun kıza bakmıştı. O güzel yüzü unutamazdı. Kızın o zamanki durduğu yerde duruyor, kızın dışarıya çıkmasını bekliyordu. Kimsecikleri göremeyince atını ağır ağır sürüp gidiyordu. Oysa kız onu bekliyor, onu taa uzaklardan görüyor, gelip her zamanki yerinde atının başını çekince de sevincinden göklere uçuyor, o yitip gidinceye kadar da gözlerini ondan ayırmıyor, gözükmez olunca da pencereden halıların üstüne sağılıyor, bir süre de kendine gelemiyordu.</p>

  <p class="calibre3" style="text-align: justify;">   Kız delikanlıyı her görüşünde ona daha aşık oluyor, karasevdalara düşüyordu. Sevdiği insana yaklaşmanın bir yolunu bulamıyordu. Bu arada konağın önündeki yolda gelip duran kır atlıyı, pencereden salt görerek sevişen kızı, atının üstünde kıpırdamadan duran delikanlıyı görmeyen kalmamıştı, kır atlının konağın önünden her geçişinde kızın pencereye çıkmasını bekleyenler kamışlığın içinden gizlenerek gelirler, gördüklerini bire bin katarak yöreye anlatırlardı. Sevdalarının dillere düştüğünü herkes bilir de onların hiçbir şeyden haberleri olmazdı. Kızı görmekten umudunu kesen delikanlı bir daha geçmez oldu. Kız günlerce kır atlının geldiği saatlerde pencereye çıkmıyordu.</p>

  <p class="calibre3" style="text-align: justify;">   Bir sabah bakarlar ki konağın mermer merdiveninde bir karartı. Yukardan aşağı iner bakarlar ki, ne görsüııler, basamağın üstüne yumulmuş oturmuş güzel bir kız. Atlas bohçası da yanında.</p>

  <p class="calibre3" style="text-align: justify;">   Musa Kazım kızın bir gün bohçasını alıp konağına geleceğini aklından bile geçirmiyor, gözlerine inanamıyordu. Sesi titreyerek, "Hoş geldin penceredeki güzel kız, başım gözüm üstüne geldin." Elinden tutup kaldırdı yukarıya odasına götürdü, kırk yıllık tanış, aynı evde büyümüş bir akraba, bir arkadaş bir dost gibi konuşuyorlardı.</p>

  <p class="calibre3" style="text-align: justify;">   "Şimdi seni babanın evine göndereceğim penceredeki güzel kız. Atlar hazırlanıyor, senin yanına halam Pakize Hatunu vereceğim. Onu baban yakından tanır, onu Giritte tanımayan da yoktur."</p>

  <p class="calibre3" style="text-align: justify;">   "Biz de duyduk onun adını," dedi Huri. güzel kızın adı Huriydi, "Huri, Huri," dedi Musa kendi kendine. "Huri, Huri."</p>

  <p class="calibre3" style="text-align: justify;">   "Pakize Hatun babanla konuşacak. Baban, Pakize Hatun gibi bir insanın seni evine getirdiğine memnun olacak. Üç gün sonra da dünür göndereceğim. Korkma baban dünürlere olmaz diyemeyecek. Düğünümüz Girittte görülmemiş görkemli bir düğün olacak."</p>

  <p class="calibre3" style="text-align: justify;">   İşte Musa Kazım böyledir, budur diyecekler.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Melek Hatun gözlerini karşıdaki nar ağacına dikti kırmızı tomurcuklar açtı açacaktı. Gözleri tomurcuklarda daldı gitti, neden sonra başını kaldırdı:</p>

  <p class="calibre3" style="text-align: justify;">   "Kızım Zehra," dedi, "narlar tomurcuğa durmuş yakında çiçek açacak. Nardan sonra menekşeler açılacak, çalıların altında, cennet bahçesine dönecek, ortalığı bir koku alacak, insanlar, kuşlar, anlar, kelebekler, börtü böcek sarhoş olacak. Kuşlar yan yan uçacak, insanların yürürken ayakları birbirine dolaşacak, Ağaefendimiz, pirimiz, sultanımız çalıların altına yatarak boynu bükük mor menekşelerin kokularını içine çekecek, bütün yaz menekşeler geçinceye kadar böyle sürecek. Pirimiz, sultanımız da son çalının altından çıkacak, esrükleyecek, iliklerine kadar menekşe kokusu işleyecek Ağaefendi gözlerini fal taşı gibi açarak, şu kuşlara bakın, bakın başları nasıl dönüyor, diyecek. Yan yan yapraklara, dallara, çiçeklere nasıl çarpıyorlar diyecek. Mor menekşe kokusu deli eder insanı. Hele mor menekşe..."</p>

  <p class="calibre3" style="text-align: justify;">   Melek Hatun ayağa kalktı, yumulmuş, bir topak olmuş Zehraya bir şeyler söyleyecek oldu, yutkundu. Bir şey söyleyemedi, denize aşağı yürüdü. Yüreği küt küt atıyordu. Giderken arkasına dönüp dönüp bakıyordu. Zehra yerinden kıpırdayamamış, yerine öylece çakılmış kalmıştı. Melek Hatun, "vay vay dünya güzelim, kızım canını dişine takmış da, düşmüş de bir ormana da yol belli değil." Hemen geriye döndü geldi Zehranın başucunda durdu, ağlamsı bir sesle: "Kızım Zehra, gülüm Zehra ben bu işi yapamayacağım. Çok korkuyorum kızım. Benim acım seninkinden de daha beter. Gençsin güzelsin, sevdiğin adam yanında. İstersen Yunanistana, Giride, Kürdistana, şol Arabistana, yüceler yücesi dağları gökyüzüne asılmış Poyrazın memleketi Kafkasistana gider oralarda canının istediği gibi yaşarsın. Ben ne yapabilirim, bana bir akıl versene. Benim aklıma bir şey geliyor ya..."</p>

  <p class="calibre3" style="text-align: justify;">   "Ne geliyor," diye ayağa fırladı Zehra, "ne geliyor aklına, güzel Hatunum söyle bana ne geliyor?"</p>

  <p class="calibre3" style="text-align: justify;">   Heyecandan soluk soluğa kalmış, gözlerini Zehraya dikmiş, utangaç, ikircikli bakıyordu.</p>

  <p class="calibre3" style="text-align: justify;">   "Bir şey geliyor ya..."</p>

  <p class="calibre3" style="text-align: justify;">   "Ne geliyor, söyle..."</p>

  <p class="calibre3" style="text-align: justify;">   "Menekşeler kızım."</p>

  <p class="calibre3" style="text-align: justify;">   "Ne olacak menekşelere?"</p>

  <p class="calibre3" style="text-align: justify;">   "Çalıların altındaki menekşeler açınca..."</p>

  <p class="calibre3" style="text-align: justify;">   "Açınca ne olacak güzel Hatunum?"</p>

  <p class="calibre3" style="text-align: justify;">   "Menekşeler açınca çalılığa giriyoruz, Ağaefendiyle ikimiz, bir çalının altına yatıyor, yeni açmış menekşeleri kokluyoruz. Sultanım, pirimle çalı çalı dolaşıp çok çok menekşe kokluyoruz. Pirim menekşe kokusunu ciğerinin köküne kadar çekip ciğerini iyice doldurunca kendinden geçecek, sevincinden uçacak yukarı yatıp çalıların arasından gökyüzüne o öyle bakınca gökyüzü daha mavi, akıp giden bulutlar ışıktanmış gibi olacak. Sonra Ağaefendimiz ayağa kalkacak her yanından sevinç fışkıracak, bambaşka bir adam olacak. Pirimi, sultanımı ben bile tanıyamayacağım. Onun sevinci bana, toprağa, taşa, gökteki kuşa, yerdeki karıncaya, petekteki anlara bile geçecek. Ada baştan sona kadar ışığa kesecek. Menekşe günlerinden birinde ondan canını bile istersen verecek. İnsan değil allahın bir meleği olacak. İşte o zaman güzel kızım. Menekşeler açtığında..."</p>

  <p class="calibre3" style="text-align: justify;">   Zehra heyecanlandı, yüreği çarpmağa başladı. Ter içinde kalmış yüzü kıpkırmızı kesilmişti.</p>

  <p class="calibre3" style="text-align: justify;">   "Öyleyse Melek Hatun seninle şimdi çalılığa gidelim menekşeler ne alemde bir bakalım. Ben biliyorum menekşeler adamı baştan çıkarır."</p>

  <p class="calibre3" style="text-align: justify;">   "Haydi gidelim," dedi Melek Hatun. Yola düştüler menekşeliğe vardılar. Zehra hemen ilerideki top çalılığa gitti önüne yattı, sürünerek çalının kökünün oraya vardı. Her yanı menekşeydi ya daha açmamış, boyunları bükülmüş öyle duruyorlardı. Onun yanındaki daha büyük top çalıya geçti, o çalının altındaki menekşeler de açmamıştı. Zehra uzun süre o çalıdan bu çalıya dolaştı, menekşelerin açmasına epeyce bir süre vardı. Çalıların dalları birbirlerine geçmiş, altlarını menekşeler sarmıştı. Menekşeler neredeyse tomurcuğa duracaktı. Zehra çalıların altından çıktı, çıkar çıkmaz da çalılığın ucunda Melek Hatunu gördü. Melek Hatun ona doğru yürüdü:</p>

  <p class="calibre3" style="text-align: justify;">   "Çalıların altında açmış hiç boynu bükük mor menekşe gördün mü bu günlerde?"</p>

  <p class="calibre3" style="text-align: justify;">   "Görmedim Melek Hatun," dedi Zehra, "tomurcuk bile görmedim. Belki de hepsi yapraklarının arasındaydı," dedi, o da, eteğini silkerek Melek Hatuna gitti onu kucakladı, "Allah senin muradını versin. Allah muradını tez günde verecek. Hem de menekşe günlerinden birisinde Allah senin muradını verecek."</p>

  <p class="calibre3" style="text-align: justify;">   Nesibe onu ayakta karşıladı.</p>

  <p class="calibre3" style="text-align: justify;">   "Ne oldu, ne oldu, ne oldu," diye de sordu. "Melek Hatun ne yaptı sana, ne söyledi?"</p>

  <p class="calibre3" style="text-align: justify;">   "Menekşe günleri, günleri," dedi.</p>

  <p class="calibre3" style="text-align: justify;">   Zehra soluk soluğaydı. Pınarın yanma oturdu avuç avuç su içti.</p>

  <p class="calibre3" style="text-align: justify;">   "Menekşe günleri de neyimiş?"</p>

  <p class="calibre3" style="text-align: justify;">   Baştan sona kadar, hiçbir sözü atlamadan her şeyi Nesibeye anlattı. Gün karşı dağların ardına doğru inmişti. Kalktılar yola düştüler. Yolda boş bir evin avlusunda kırmızı kırmızı domatesler gördüler, domatesleri köklerinden çıkardılar. Bu güzel domatesleri bulmak onları sevindirmişti. Her şeyi unutup gülerek eve geldiler. Babalarına baktılar ki ne görsünler, o gülen, şakalaşan, sevinç yaratan babaları gitmiş yerine argın, yüzü kırışık içinde bir adam gelmiş oturmuş. Babalarının bu haline şaşırdılar, üzüldüler. Babalarına da hiçbir şey söyleyemediler, apışıp kaldılar. Ağır bir sessizlik çöktü evin içine.</p>

  <p class="calibre3" style="text-align: justify;">   "Baba, şu domateslere bak baba. Pınardan aşağı inerken boş bir evin bahçesinde bunları gördük. Canın bir şey istiyor mu?" Zehra gülüyor, gittikçe sevinci artıyordu. Onun sevinci de Nesibeye, babasına da geçiyor, evde sevinç dalgası bir iniyor, bir çıkıyordu.</p>

  <p class="calibre3" style="text-align: justify;">   "Canım çok şey istiyor ya... Pekiyi sizin canınız bir şey istiyor mu," diye onlara sordu baba da. Kızlar babalarının birden değişmesine şaşmışlar, ne yapacaklarını bilemiyorlardı. Öyle bir hüzünden böyle bir sevince ne olmuştu da babaları değişivermişti.</p>

  <p class="calibre3" style="text-align: justify;">   "Sizin canınız ne istiyor çocuklar, ne oldu da böyle asık suratınızla pınardan eve geldiniz? Pınarda ne vardı?"</p>

  <p class="calibre3" style="text-align: justify;">   Kızlar bakıştılar.</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Bahar vardı baba. Dünya çiçekler kokular içindeydi. Her şey kokuyordu. Suyun üstündeki kaygan böcekleri bile kokuyorlardı. Kokudan insanın başı dönüyordu."</p>

  <p class="calibre3" style="text-align: justify;">   "Öyleyse siz iyi bir gün yaşamışsınız, ben de doktorlara gittim. Oraya Nişancı Veli de, uzun sakallı uzun Aziz de geldi. Herkesin başına bahar, kokular, denizin üstüne çökmüş ışıklar çökmüştü. Herkes bahar sarhoşuydu. Arılar, martılar, öteki kuşlar, kelebekler sarhoş olmuşlar ortalıkta dönüp duruyorlardı. Sizin pınara gittiğinizi bilseydim oraya kadar gelirdim. Şimdi söyleyin, benim güzel kızlarım benden neler istiyorlar?"</p>

  <p class="calibre3" style="text-align: justify;">   "Canının sağlığını istiyoruz baba."</p>

  <p class="calibre3" style="text-align: justify;">   "Bu kadar mı?"</p>

  <p class="calibre3" style="text-align: justify;">   İki kızın ikisi birden:</p>

  <p class="calibre3" style="text-align: justify;">   "Canının sağlığını istiyoruz," dediler.</p>

  <p class="calibre3" style="text-align: justify;">   "Az önce buraya Kadri Kaptan geldi."</p>

  <p class="calibre3" style="text-align: justify;">   Kızın ikisi birden bir tuhaf oldular, Melek Hatunu düşündüler. Melek Hatuna bir şey mi olmuştu acaba, ondan bir haber mi gelmişti? Musa Kazım Ağaefendi kızların değişmelerinin farkına vardı. Kadri Kaptanı anınca keklikleri mi görmüşlerdi, ne olmuştu bunlara, diye düşündü baba.</p>

  <p class="calibre3" style="text-align: justify;">   "Az ğrice Kadri Kaptan bize geldi. Bugün, yani şimdi, benim çocuklarım ne isterler benden? Kadri Kaptan bize her zaman iyi, güzel bir şeylerle gelir."</p>

  <p class="calibre3" style="text-align: justify;">   Kızlar, iyi, güzel bir şeyleri duyunca rahatladılar.</p>

  <p class="calibre3" style="text-align: justify;">   "Baba nerede Kadri Kaptanın getirdikleri?"</p>

  <p class="calibre3" style="text-align: justify;">   Baba gülümseyerek eliyle gösterdi:</p>

  <p class="calibre3" style="text-align: justify;">   "Şu büyük tencerenin içinde. Tencerenin kapağını açın."</p>

  <p class="calibre3" style="text-align: justify;">   Kızlar kapağı açınca, "keklik" diye bağrıştılar. "Hem de altı tane."</p>

  <p class="calibre3" style="text-align: justify;">   ''Altı tane," dedi Musa Kazım Ağaefendi. "Şimdi bunları denizde yolacak, temizleyeceksiniz. Bu akşam ziyafet var. Nişancı Veliyi de çağıracağım. Şimdi ben çıkıyorum, doktorlara gidiyorum, onları, Melek Hatunu, Poyrazı, Vasiliyi, Baytarı, Hüsmeni de çağıralım. Hüsmen ne güzel Yunanca konuşuyor."</p>

  <p class="calibre3" style="text-align: justify;">   "Ne iyi yapıyoruz baba, içki de olacak mı?"</p>

  <p class="calibre3" style="text-align: justify;">   "Vasiliye söylerim, bir iki şişe iyi şarap bulup getirsin. Kadri Kaptanı göndereceğim şimdi misafirlere." Kalktı, aynanın önüne geçti çenesindeki küçücük sakalım düzeltti.</p>

  <p class="calibre3" style="text-align: justify;">   "Hoşça kalın çocuklar," dedi merdivenleri çabuk çabuk indi. Kızlar da onun arkasından kovaları alıp çeşmeye gittiler.</p>

  <p class="calibre3" style="text-align: justify;">  </p>

  <p class="calibre3" style="text-align: justify;"><span style="font-size: 1em;"><br/></span></p>

  <p class="calibre3" style="text-align: justify;"><span style="font-size: 1em;">   Gün kavuşurken Ağaefendi doktorlarla birlikte eve geldi. Bu sırada kapıdan Melek Hatun da girdi. Hep birden ayağa kalktılar. Melek Hatun kendini yandaki koltuğa attı. Ondan sonra öteki konuklar geldiler. En sonra gelen Nişancı Veliye hep birden kıyam ettiler.</span><br/></p>

  <p class="calibre3" style="text-align: justify;">   Doktor Salman Sami:</p>

  <p class="calibre3" style="text-align: justify;">   "Yunanistandan yeni bir haber var mı," diye sordu.</p>

  <p class="calibre3" style="text-align: justify;">   Ağaefendi üzgün bir sesle:</p>

  <p class="calibre3" style="text-align: justify;">   "Yunanistan karmakarış," dedi, "bizim arkadaşın da başı belada. İki gün önce bir mektubu geldi Londradan, üç satırlık bir şey. Ben de senin gibi yurdumdan ayrıldım, diyor. Sonu belli olmayan bir gurbete düştüm, inşallah bir gün Londrada buluşuruz, diyor. Demek ki o da umudunu Yunanistandan kesmiş."</p>

  <p class="calibre3" style="text-align: justify;">   Son mektuptan böyle soğukkanlı konuşması, bu mektuptan söz etmemesi, Vasiliye bile okutmaması Yunanistana dönmekten umudunu kesti demektir. Kızların sandıklarını da açtıracaktır Ağaefendi, diye düşündüler ötekiler.</p>

  <p class="calibre3" style="text-align: justify;">   Ağaefendinin de hiçbir şey olmamış gibi susması, böylesine sevinç içinde olması hayra alamet demektir. Bu kamil adam çok daha rahat edecek, çiftliğiyle uğraşacak, kızlarını evlendirecek, bir de ingiltereye gidecek, general arkadaşını görecek, soylu Arap, İngiliz atları yetiştirecek, ününe, ün katacaktır. Bu son mektubu duyunca kızların, Melek Hatunun, Poyrazın yüzleri ışıdı. Nerdeyse sevinçlerinden uçacaklardı. Bu sevinç birdenbire herkesi sardı. Doktor Salman Sami böyle düşünürken kendi de sevinç içinde kaldı. Herkes öyle bir mutluluğa bürünmüştü ki, bu Musa Kazım Ağaefendinin gözlerinden kaçmadı ya o da gülüyordu. Gözlerini Doktora dikip bir süre ona baktı:</p>

  <p class="calibre3" style="text-align: justify;">   "Bu dünya yaşamaya değecekse insanın böyle dostları, arkadaşları olmalı. Generale bakın, ingiltereye sürgün gitmiş, durumu da benim durumumdan çok daha kötü ama beni de unutmamış. İki eli kandayken bile bana bu mektubu yazmış. Bizim Yunanistanda çok başka arkadaşlarımız da var. Onlar ne eder, ne yaparlar beni buralardan alır Giride sağ salim kızlarımla birlikte götürürler. Ben de bir iki yılda çiftliği eski haline getiririm. Niko orada beni bekliyordu. Niko İsmail değildir, candarmaymış, Kavlakmış onun yanına kimse yaklaşamaz. Soylu İngiliz, Arap atları gibi soylu Girit atları yetiştireceğim. Girit soyu atlar da, bundan sonra dünyaya nam salacak, böylelikle de yarım kalmış soylu Girit atı yaratılmış olacak. Ben mutlu, yaratıcı insanlardan biriyim. İnsana ne olursa olsun, başına ne gelirse gelsin, insan umudunu kesmemeli. Yalnız kalmış, umudunu yitirmiş insan yarı ölü bir insandır. Bana kalırsa insan yaratım gücünü hiçbir yerde yitirmemelidir."</p>

  <p class="calibre3" style="text-align: justify;">   Kızlar, babaları sözünü bitirir bitirmez kalktılar yemek masasına gittiler, masayı daha önceden kurmuşlardı. Vasilinin getirdiği şarapları masaya koydular. Keklikler, büyük bir kalaylı tencerenin içindeydi. Ocağı yaktılar.</p>

  <p class="calibre3" style="text-align: justify;">   Doktor Salman Sami gülerek:</p>

  <p class="calibre3" style="text-align: justify;">   "Sağ olasınız kızlarım, bu adam bizi acımızdan öldürecekti az daha yetişmeseydiniz."</p>

  <p class="calibre3" style="text-align: justify;">   "Bu adamı yani doktoru acından öldüreceğimden bahsediyor. Oysa kınalı keklik etini yiyeceğini hiç bilmiyor. Durun, yerinizden kalkmayın," dedi sevinç içinde. İç cebinden de mektubu çıkarıp Vasiliye gülerek verdi Ağaefendi, Vasili de gülerek aldı mektubu. Bir şiir okur gibi okumaya başladı.</p>

  <p class="calibre3" style="text-align: justify;">   Salman Sami de sevindi candan güldü: "Bu devirde sürgünde bir arkadaşını unutmayan, arkadaşını kendi canından aziz tutan böyle bir kişi sanırsam hiçbir yerde kalmadı," dedi içini çekerek.</p>

  <p class="calibre3" style="text-align: justify;">   Mektup üstüne uzun konuşmalar başladı. Generali göklere çıkardılar. Bu arada evin içini yoğun bir yemek kokusu aldı. Nişancı: "Göl yerinden su eksik olmaz," dedi, "insanlıktır bu içlerinde ne kadar kötüsü varsa ondan daha çok da iyisi var. Susun, şu gelen güzel koku ne kokusu, bu koku yüzünden işte hemen şimdi, doktor değil ben acımdan ölecektim. İşte insanoğludur bu her şeyi görür, ölümüne sevinerek gider de, her şeye, her zulme dayanır da bu kokuya dayanamaz, acından ölür. Bu ne kokusu? Yüce tanrım sen beni bu kokudan koru. Bu koku ne kokusu?"</p>

  <p class="calibre3" style="text-align: justify;">   "Baharat kokusu. Bizim Giritte kınalı keklikler baharatla pişirilir."</p>

  <p class="calibre3" style="text-align: justify;">   "Ne baharatı, kaç baharatla pişirilir kınalı keklikler?"</p>

  <p class="calibre3" style="text-align: justify;">   "Çok baharatla."</p>

  <p class="calibre3" style="text-align: justify;">   "Adını söyle baharatın. Bizim buralarda var mı bu baharatlardan?"</p>

  <p class="calibre3" style="text-align: justify;">   "Var ama, bu kadar çeşit baharat hiçbir evde bulunamaz. Belki Hintlilerin evlerinde bulunabilir, çünkü baharat Avrupaya Hindistandan gelmiştir."</p>

  <p class="calibre3" style="text-align: justify;">   "Kekik de var mı bu baharatın içinde?"</p>

  <p class="calibre3" style="text-align: justify;">   "Var," dedi Musa Kazım Ağaefendi.</p>

  <p class="calibre3" style="text-align: justify;">   "Karabiber de var mı?"</p>

  <p class="calibre3" style="text-align: justify;">   "Var," dedi. "Üzümü ye de bağını sorma," dedi Musa Kazım Ağaefendi.</p>

  <p class="calibre3" style="text-align: justify;">   "Sorarım," dedi Nişancı Veli, "insan ne yediğini, ne içtiğini bilmeli. Bana kalırsa ben her gün, sabah, öğlen balık yerim. Yiyorum da. Kızıldenizin oralarda, Sultan Süleymanın ülkesinde bizim Paşaylan her gün balık yerdik Kızıldeniz de, kızıl balık da bizim balıklara, bizim denizlere benzemez. O kadar çok renkli balık vardı ki orada, denizin dibine gökkuşağı inmiş gibi olurdu."</p>

  <p class="calibre3" style="text-align: justify;">   Başta Doktor Salman, arkasından ötekiler gülmeye başladılar.</p>

  <p class="calibre3" style="text-align: justify;">   "Ne gülüyorsunuz," diye sert çıkıştı Nişancı. "Denizi görmeyen, denizlen birlikte yaşamayan denizi ne bilsin. Denizin dibi bin tane cennet bahçesidir, yaa denizin dibi. Bu dünya anlatmakla biter de denizin dibi bitmez. Kızıldenizin dibi uçsuz bucaksız bir bahçedir. Öyle renkli bir bahçe bu dünyada görülemez. Ben, Kızıldeniz süngercileri, balıkçılarıyla tanışıp arkadaş oldum. Bana denizin dibine inmeyi, orada bir saat, iki üç saat yürümeyi öğrettiler. Ben de onlara balıkçılığı öğrettim. Süngerciler denizin dibini anlata anlata bitiremezlerdi. Biz şimdi kınalı kekliğimize bakalım."</p>

  <p class="calibre3" style="text-align: justify;">   "Geliyor," dedi Zehra, "az sonra nar gibi kızaracak."</p>

  <p class="calibre3" style="text-align: justify;">   "Her yerde başka başka pişirilir keklik. Harlı közün üstüne atıp pişirirsin, şiş yaparsın. Nasıl pişirirsen pişir, her zaman lezzetlidir keklik eti. Bize bu keklikleri de çiftlikten İsmail gönderdi. Kim bilir bizim Giritteki çiftlikte kalan Niko ne yapıyor, ne yaptılar ona, o da atları sattı mı acaba, onu da öldüresiye dövüp, öldürdüler mi? Onun ölüsünü de götürüp yolun ortasına attılar mı, orada da bir Kavlakoğlu yok mu? Orada da zalimler, candarmalar, kana susamışlar yok mu? Orada da Nikoya Türk tohumu diyerek gözlerini oyacaklar yok mu?"</p>

  <p class="calibre3" style="text-align: justify;">   "Vardır," dedi Doktor Salman Sami. Başını havaya kaldırdı, havayı, sesler çıkararak derin derin içine çekti, "Nasıl da bir koku! Bu hem acıktırır insanı, hem de bu koku gecikince insanı acından öldürür, bu koku."</p>

  <p class="calibre3" style="text-align: justify;">   Nişancı Veli:</p>

  <p class="calibre3" style="text-align: justify;">   "Bir gün," dedi, "Kızıldenizde..." Kızlar ellerinde tepsilerle geldiler, tepsileri masanın üstüne koydular, keklikleri parçalamaya başladılar. İlk parça Doktor Salman Saminin sahanına kondu. Doktorun burun delikleri yarıştan çıkmış atların burun delikleri gibi açıldı. Doktorun gözü kızların ellerine dikilmiş sabırsızlıkla bekliyordu.</p>

  <p class="calibre3" style="text-align: justify;">   Bereket versin kızlar ellerini çabuk tutup keklikleri dağıttılar. Kekliklerin yanına da bulgur pilavını çabuk koydular. Yemeğe ilk başlayan Doktor Salman Sami oldu. Hiç konuşmadan yemeklerini yediler, delikli taze yörük peyniriyle şaraplarını içtiler. Yeni kavurdukları kahveleri gül ağacı dibekte dövdüler, kısık ateşte kahveyi pişirdiler. Koygun bir kahve kokusu ortalığı aldı. Salman Sami ellerini Poyrazın sırtına koydu:</p>

  <p class="calibre3" style="text-align: justify;">   "Lena Anadan ne haber, Lena nasıl, Poyraz? Kemal Paşanın yanına gidip artık oğullarımı göreceğim diyor mu, onu Ankaraya götürecek misin, daha direniyor mu?"</p>

  <p class="calibre3" style="text-align: justify;">   "Direnmek ne demek muhterem efendim. Kaçıp tek başına Ankara yollarına düşecek diye ödüm kopuyor. Gidip Ankarada Mustafa Kemal Paşanın kapısına varıp oğullarını isteyecek diye uyku dünek görmüyorum. Şimdi, şu anda bile eve varınca onu evde bulamayacağım diye korkuyorum. Onu evden kaçırınca da bulabilmenin mümkünü çaresi yok. Adada nereye saklandığını, hangi tekneye binip uçacağını kimseler bilemez. Ve hem de onu şeytanlar bile göremez. Kuş olur uçar, yel olur eser. Nasıl etti de Yunanistandan buraya kadar geldi? O isterse ıssız dağ çiğirlerinden yürüyerek Ankarayı bulur. isterse bir at, bir eşek bulur, onlara biner. Tirenle, kamyonla, otomobille Ankaraya varır, Kemal Paşanın sarayını bulur, eşiğine oturur."</p>

  <p class="calibre3" style="text-align: justify;">   Melek Hatun hüzünlü, gamzeleri biraz daha çukurlaşarak</p>

  <p class="calibre3" style="text-align: justify;">   "Ankaraya vardı diyelim, Mustafa Kemal Paşanın evini buldu diyelim. Mustafa Kemal Paşayı da buldu, onunla konuştu diyelim, sonra ne olur, haydi, Mustafa Kemal Lenanın dört oğlunun da künyesini buldu diyelim. Hazreti İsa gibi bir kimse yok ki Lenanın oğullarını dirilte."</p>

  <p class="calibre3" style="text-align: justify;">   Poyraz Musa:</p>

  <p class="calibre3" style="text-align: justify;">   "Günlerdir ne yapacağımı bilemiyorum. Doluya koyuyorum almıyor. Boşa koyuyorum dolmuyor."</p>

  <p class="calibre3" style="text-align: justify;">   Oradakiler, yıllar önce Yunanistandan kaçıp gelen, oğulları için yanıp tutuşan Lenaya, günlerdir Lenayı Ankaraya götürmekten başka bir çare bulamayan Poyraz Musaya yürekten acıdılar, bir çare bulmak için düşündüler, akıllarına ne geldiyse söylediler. Nişancıysa hiç konuşmadı, başını önüne eğmiş öyle kaldı. Onu böyle derin düşüncelere dalmış gören Doktor Salman Sami elini Nişancının omuzuna koydu. Gücü yettiğince bastırdı. "Şimdi sen ne düşüneceğini mi düşünüyorsun, ne düşündüğünü söyle," dedi buyururcasına. Nişancı doğruldu gözlerini Poyraz Musanın gözlerine dikti. Onu gözleriyle büyüler gibiydi. Belki de yakından tanıdığı Poyrazı gözleriyle büyülüyordu.</p>

  <p class="calibre3" style="text-align: justify;">   "Poyraz oğlum," dedi gözlerini Poyrazın gözlerinden ayırmadan, "Poyraz oğlum buradan kalktığımızda eve gideceksin, uyuyorsa Lenayı uyandıracak, hazır ol Lena diyeceksin, yarın sabah erkenden Ankaraya gidiyoruz, diyeceksin. Ondan önce giyinip kuşanacaksın."</p>

  <p class="calibre3" style="text-align: justify;">   Doktor Salman Sami onun sözünü kesti:</p>

  <p class="calibre3" style="text-align: justify;">   "Pekiyi, bundan sonrası ne olacak, Mustafa Kemal Paşanın yanındaki oğullarını nasıl görecek? Bizim bildiğimiz künyesi gelen askerlerin bir kısmı şehit, bir kısmı esir olurlar, bir kısmı da askerden kaçarlar. Analar da ölünceye kadar sabırla, inatla oğullarını beklerler. Bundan sonrası ne olacak?"</p>

  <p class="calibre3" style="text-align: justify;">   "Haklısın, doğrusun ama Doktorum, Poyraz Lenayı Ankaraya götürecek. Başka umarı, çaresi yok. Keşke Lenanın oğulları da esir olaydı. Lenanın oğulları Çanakkalede savaştı. Çanakkalede hemen hemen esir yok."</p>

  <p class="calibre3" style="text-align: justify;">   "Ankaradan sonra ne olacak?"</p>

  <p class="calibre3" style="text-align: justify;">   "Ondan sonrasına da Allah Kerim."</p>

  <p class="calibre3" style="text-align: justify;">   "Lenanın çocukları Ankaradan Vana, Vandan Kaf-kaslara gönderilemezler mi," diye söze karıştı Ağaefendi. "Kafkaslara, Vana değil, Bağdada bile gönderilirler. Kafkaslara da Bağdada da gider Lena. Kafaya koymuş bir kere."</p>

  <p class="calibre3" style="text-align: justify;">   Tartışma uzun sürdü, konuklar gece yarısına doğru dağıldılar. Poyraz hiçbir yere, kimseye takılmadan eve gitti, Lena daha uyumamış, koltuğun üstüne bağdaş kurup yumulmuştu. İçeriye giren Poyraza başını kaldırıp bakmadı. Belki de onun geldiğini duymamış dalmış gitmişti.</p>

  <p class="calibre3" style="text-align: justify;">   "Lena Ana nasılsın, yemeğini yedin mi?"</p>

  <p class="calibre3" style="text-align: justify;">   Lena başını kaldırdı:</p>

  <p class="calibre3" style="text-align: justify;">   "Seni bekliyordum yavrusu. Yemeğimi de yedim yavrusu," dedi. "Sizin yediğiniz keklikten Zehra bana da getirdi, biraz da oturdu, sonra da gitti. O dünya güzeli kız iyiler iyisi, güzeller güzeli."</p>

  <p class="calibre3" style="text-align: justify;">   Bir süre sustu, söyleyecek sözü kalmamış gibi başını önüne eğdi, düşüncelere dalar gibi oldu. Lena, bu oğlan ne düşünüyor ki diye dalmış gitmişti. Telaşlıydı, kalktı mutfağa girdi çıktı. Poyrazın önünde durdu. Bir daha mutfağa girdi çıktı.</p>

  <p class="calibre3" style="text-align: justify;">   Poyraz:</p>

  <p class="calibre3" style="text-align: justify;">   ''Ana," dedi, sesi bir tuhaftı. Poyraz iki kez üst üste, "Ana, Ana," dedi, ''Ana Ana hazırlığını yapmadıysan, hemen yap yarın Ankaraya, Kemal Paşaya gideceğiz oğullarını sormaya."</p>

  <p class="calibre3" style="text-align: justify;">   Lena hiçbir söze varmadı. Yüzü sapsarı kesildi, ayakta öyle dikildi kaldı. Sonra da kalktığı koltuğa çöktü, ayaklarını altına topladı, biraz önceki gibi bağdaş kurdu yumuldu. Poyraz bir süre onu bekledi, sonra da.</p>

  <p class="calibre3" style="text-align: justify;">   "Ana kalk yatalım," dedi. Lenadan ses seda çıkmadı.</p>

  <p class="calibre3" style="text-align: justify;">   Poyraz ayakta bekledi. Lena koltuğun içinde küçüldükçe küçülüyordu. Poyraz: "Ana Ana, kalk, kalk Lena anam kalk, koltuğun içinde böyle uyuyamazsın. Kalk da yatağında uyu, dünya güzeli anam. Şimdi yatağına girip uyuyamazsan yarın sabah kalkamazsın. Ankara öyle şuracıkta değil. Ankaranın yolu çok uzun." Durmadan konuştuktan sonra gözlerini Lenaya dikti bekledi. Lena yerinden kıpırdamadı. Poyraz, ben ona ne yaptım da Ana niçin böyle oldu, diye durmadan aklından geçiriyordu. Ne yaptım, ne yaptım da Anayı bu hale getirdim, onun kalbini kıracak ne yaptım da sevineceği yerde bu hale düştü.</p>

  <p class="calibre3" style="text-align: justify;">   Horozlar ötünceye kadar yatağında döndü durdu. Yataktan çıktı, ona gitti, "Ana sana ne yaptım ki ağzını bıçaklar açmıyor, işte seni oğullarına götürüyorum." Ayaklarının ucuna basa basa sessizce Lenanın koltuğunun yanına geldi. Lena yerinden kıpırdamamış öyle büzülmüş kalmıştı. Oysa her gün horozlar ötmeden kalkar, ateşi yakar çaydanlığı ocağa sürer, tanyerleri ışıdı ışıyacak kahvaltı hazır olurdu.</p>

  <p class="calibre3" style="text-align: justify;">   Poyraz ayak parmaklarının üstüne basarak gitti kendisini yatağa attı. Lena da geç kalmıştı. Son horozun sesiyle uyandı, koltuktan fırladı hamamlığa gitti yıkandı, çaydanlığı ocağa sürdü. Masayı hazırladı, tanyerleri ışıdı ışıyacak Poyrazın odasına koştu, en sıcak, en şefkatli sesiyle:</p>

  <p class="calibre3" style="text-align: justify;">   "Kalk yavrusu kalk," dedi, "neredeyse gün doğacak, koltukta uyumuş kalmışım."</p>

  <p class="calibre3" style="text-align: justify;">   Sofraya oturdular, konuşmadan, birbirlerine bir kezcik olsun bakmadan kahvaltıyı bitirdiler.</p>

  <p class="calibre3" style="text-align: justify;">   "Ana ben balığa çıkacağım. Belki de Nişancıyla birlikte gideriz, şimdiden balığa çıkmadıysa onu almaya gidiyorum. Sen ne balığı istiyorsun?"</p>

  <p class="calibre3" style="text-align: justify;">   Lena Ana gülümseyerek:</p>

  <p class="calibre3" style="text-align: justify;">   "Bulursanız bana o kırmızı balıktan, barbuniden getirin."</p>

  <p class="calibre3" style="text-align: justify;">   "Bulurum Ana," dedi Poyraz, merdivenleri sarsarak aşağıya indi, "Nişancı, Nişancı," diye bağırdı, "iskeleye gidiyorum."</p>

  <p class="calibre3" style="text-align: justify;">   "Ben de geliyorum," diye seslendi Nişancı, az sonra da iskeledeydi. Küçük kayığa binip Nişancının bakımlı yeni teknesine gittiler. Nişancı kolaylıkla tekneyi çalıştırdı, "Lena Ana nasıl," diye de sordu Nişancı.</p>

  <p class="calibre3" style="text-align: justify;">   "O bizden," dedi, "o bizden kırmızı barbuni balığı istedi. Bulabilir miyiz?"</p>

  <p class="calibre3" style="text-align: justify;">   "Lena Ana ister de bulmamak olur mu?"</p>

  <p class="calibre3" style="text-align: justify;">   Barbunya taşlarına kadar gittiler.</p>

  <p class="calibre3" style="text-align: justify;">   "Buradan barbuni çekebiliriz," dedi Nişancı. Oltaları denize saldılar. Az sonra Nişancı büyücek bir barbunya çekti, oltadan alıp livara attı.</p>

  <p class="calibre3" style="text-align: justify;">   "Ben," dedi Poyraz, "oltayla barbunya tutulmaz sanıyordum."</p>

  <p class="calibre3" style="text-align: justify;">   "Asıl barbunya ustaları oltadan başka bir şeyle barbuni tutmazlar. Büyük oltacılar hep barbunya avcılarıdır. Ağla, voliyle barbunya tutanlar barbunya ustaları değillerdir, onlar barbunyanın değerini bilmeyenlerdir. O balıkçılar balıkçı değil çurçurculardır. Bir soylu balıkçının balıkçılığı denizi seyretmesinden belli olur," dedi sözü kesti Nişancı.</p>

  <p class="calibre3" style="text-align: justify;">   "Lena Hatunla Ankaraya ne zaman gideceksiniz," diye sormadı. "Yakında Ankaraya gideceğinizi söyleyince çok sevindi Lena Hatun öyle değil mi? Sözlerine ne karşılık verdi, sevincinden uçtu mu, yoksa dondu kaldı mı," diyecekti sormadı. Poyraz bu sırada oltayı çekiyordu. Oltadan büyücek bir barbunya alıp livara attı. Balığın pul pul kırmızısı denize vurdu.</p>

  <p class="calibre3" style="text-align: justify;">   "Biz şimdiye kadar Kızıldenizin kırmızı balığından burada birkaç balık tutabiliyorduk," dedi Poyraz, sesi titreyerek. "Kırmızı balığınsa tadını bilmiyorduk. Benim oltama. ancak, şimdiye kadar üç barbunya vurdu. Biz kırmızı balığın yerini yurdunu bile bilsek bilmesek ne olacaktı ki. Biz bu balığın adını tadını daha yeni öğreniyoruz."</p>

  <p class="calibre3" style="text-align: justify;">   "Bu balığın yerini bulmak çok zor. Bu balık saklanmasını alabalık gibi iyi bilen bir balıktır. Kaç kulaçta gezdiğini de bilemiyor insan," dedi Nişancı. "Bizim paşa barbunyayı çok severdi. Kimi günler ala şafaktan karanlık kavuşuncaya kadar Kızıldenizde barbunya arar bulamaz, başka balıklar tutardım, her biri barbunya kadar lezzetli. Paşama öyle balıklarla geldiğimde paşaının yüzü bir karış olurdu. O balıkları da iştahla yerdi ya ona barbunya getirinceye kadar yüzüme bakmazdı."</p>

  <p class="calibre3" style="text-align: justify;">   "Pekiyi Nişancı, sen bu balığı hem de bu kadar çok sana yabancı bir denizde nasıl buldun?"</p>

  <p class="calibre3" style="text-align: justify;">   "Kızıldenizde günler sonra araya araya barbunyanın yerlerini buldum. Paşamız, ordu Yemene gidinceye kadar rakısını barbunyayla içti, halinden de memnundu. Gittiğimiz yerde deniz yoktu. Paşamız Yemende çok değişti, her şeye patlıyordu. Ben de dayanamadım. Denizsiz yaşamak zordur, ölümden de bin beterdir. Askerden kaçtım. Bütün Anadoluyu geçerek bizim kasabaya geldim. Bizim hatunu görür görmez olduğum yere çakıldım kaldım, karasevdalara düştüm, hemen de evlendim. Bir dağda, kayalıkların içinde, ceviz ağaçlarının altında, kayalık cehenneminin tam ortasında buraya gelinceye kadar denizsiz yaşadım. Ama Sultan yanımdaydı. Denizi yaşayanlar nerede olursa olsunlar denizi unutamazlar, deniz gözlerinin önünden gitmez, denizi hep düşlerinde görürler. İşte bu yaşımda da, levent gibi üç oğlumu elimden alan koca Allah bana bu adayı verdi."</p>

  <p class="calibre3" style="text-align: justify;">   Poyraz, bu sözleri duyar duymaz Nişancının elini kapıp öptü. Nişancıysa şaşırmış kalmış onun yüzüne baktı kaldı. Yüzü yavaş yavaş açıldı, dudakları titreyerek:</p>

  <p class="calibre3" style="text-align: justify;">   "Bir daha böyle bir şey yapayım deme. Sana küserim. Sen benim çok değerlimsin. Bu adada herkes senin elini öpsün. Bu adayı sen bize ikinci cennet ettin," dedi.</p>

  <p class="calibre3" style="text-align: justify;">   Bundan sonra Kerimle Periyi konuşmaya başladılar. Nişancı, "Kerimle Peri sizin eve geldikten sonra onlara gittik bana dibek kahvesi yaptılar, Hayri Efendinin kahvesi gibiydi. Hayri Efendinin kahvesinden de daha hoştu. Beni evin büyüğü gibi karşıladılar. Bana göre onlar seni öldürmeyi unutmuşlar. Onlar can telaşındaydılar. Belki de bana öyle gözükmek istiyorlardı. Her gün de birisi bakkal Salihe gidiyor, alışveriş ediyordu. Birkaç komşuya da gidip geliyorlardı. Bana öyle geliyor ki bunlar bir gece kimseler duymadan, görmeden buradan başlarını alıp gidecek, bir daha gelmeyecekler. Ya da burada kalıp yerleşecekler. Yaptıkları dibek kahvesinden belli. Kerim balıkçılığı biliyor. Belki de burada balıkçılık yapacak. Belki de hepimizden daha iyi bir balıkçı olacaktır. Bu çocuk seni seviyor, onu öldüreceklerini bilse de sana dokunmayacak. Yakında, gelip de sana silahlarını verip her şeyi anlatırsa şaşma. Çocuk sana geldiğinde, ona yepyeni, kereste kokan güzel bir tekne alalım. Ben çok yaşlandığımda, elden ayaktan düştüğümde belki de torunlarım bana bakmaz da bu çocuk bana bakar."</p>

  <p class="calibre3" style="text-align: justify;">   "Dediklerin çıkacak," dedi Poyraz, "sen bir insan sarrafısın. Boyuna barbunya yiyen, rakı içen paşanın yerinde olsaydım senin aklınla işbirliği eder, İngiliz ordusunu yalınayak başıkabak Kızıldenizin ortasına sürerdim."</p>

  <p class="calibre3" style="text-align: justify;">   Nişancı gülerek, "amenna," dedi, "İngilizi perişan ederdik Aylarca, yıllarca o dağ senin bu dağ benim yürüyerek, hiçbir candarma bile görmeden kasabama gelip görmeye can attığım, yüzüne hasret kaldığım denizimi bırakıp kılıç gibi keskin kayalıkların arasına gider miydim? Benim aklım yok, yok da gönlüm var. Sultan benim gönlüm, aşkım, denizim. Kara gözlü ceylanım. Paşamsa umutsuzdu, bitmiş tükenmişti."</p>

  <p class="calibre3" style="text-align: justify;">   "Böyle olmasaydı kim bilir neler yapardınız, kim bilir," dedi Poyraz. "Sarıkamışta da bizim paşalar da senin paşan gibi olmuşlardı."</p>

  <p class="calibre3" style="text-align: justify;">   "Ben o keskin kayalıkların arasında bile çok memnundum. Her gün Sultanın yüzünü görüyordum. Kayalıklar bana cennet gibi gözüküyor, deniz oluyordu. Sen kayalıkların deniz gibi gürlediğini, kayalık dalgalarının kavaklar boyunca patladığını gördün mü? Gündüz hayalinde gece düşünde denizi işte hiç böyle kokladın mı?"</p>

  <p class="calibre3" style="text-align: justify;">   "Koklamadım."</p>

  <p class="calibre3" style="text-align: justify;">   "Öbür gün seninle Hayırsız Adaya gidelim. Bugünlerde Hayırsız Ada kokularıyla, taptaze deniziyle, binbir renk çiçeğiyle insanı sevinçten deli eder, göklere uçurur. Yarın değil öbür gün çoban yıldızı doğmadan, tanyerleri ışımadan var mısın?"</p>

  <p class="calibre3" style="text-align: justify;"> "Varım," dedi Poyraz Musa. Ona şöyle bir baktı. Nişancının yüzü açılmış, gözleri patlamıştı. "Ben de ne yapacağımı bilmiyorum."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Musa Kazım Bey memleketini gece gündüz dilinden düşürmüyor. Varsa da yoksa da Niko, bir de yılkıya bıraktığı kır atı. Giride varır varmaz da çiftliğinden önce Nikonun evine gidiyor. Nikonun evi kapalı, yörede bir canlı bile yok. Evde yoksa Niko çiftliktedir. Belki de konaktadır, Musa Kazımın yatağında yatıyordur. Belki de konakta dört gözle ağasını bekliyordur. Atlarsa her zamankinden daha bakımlıdır. Sağrıları parlıyordur. Belki de atlar çoktan beş paraya satılmıştır. Belki de hepsi açlıktan ölmüştür. Candarmalar da Nikoyu döve döve öldürmüşlerdir, öldürmemiş de olabilirler. Niko atları da satmış, parasını canını bağışlayan candarmalara vermiştir. Niko inatçıdır. Atların bir kısmıyla dağlara kaçıp saklanmıştır. Sonra uzak bir şehre gitmiş atları olduklarından daha pahalıya satmıştır. Bir gece çiftliğe gelmiş geriye kalan atları da almış dağlara götürmüş orada atlara bakmış, bakımlı atları uzak şehirlere götürmüş pahalıya satmış, paraların hepsini Napolyon altını yaptırmış, bütün bir gece konağın büyük kapısındaki mermer merdivenin altını kazmış, bir küpe koyduğu altınları oraya bir güzelce gömmüştür. Sonra da Nikoya işkence ediyorlar. Ne kadar işkence ederlerse etsinler Niko altınların yerini söylemiyor. Burnundan kan geliyor, ayakları şişiyor, gözlerine kan oturuyor, ölümcül yataklara düşüyor, evini ateşe veriyorlar, çoluk çocuğu yanarken komşular yetişip onları ateşin içinden dışarıya alıyorlar. Nikoyu şehre götürüp hastaneye yatırıyorlar. Karısına, çocuklarına bakıyorlar. Hastaneden sonra Nikoyu hapishaneye atıyorlar. Bir dost onu hapishaneden kurtarıyor. Nikonun avurdu avurduna geçmiş, bir deri bir kemik kalmış. Hapisten çıkar Çıkmaz çiftliğe koşmuş. Ne var ne yoksa çiftlikte sökmüşler, hopur etmişler. Kazılmadık yer bırakmamışlar. Evini de beterin beteri eylemişler, kapıları pencereleri, nakışlı resimli tavanları, dolapları sandıkları almışlar. Evin içinde kazmadık yer bırakmamışlar amma cümle kapısındaki mermer merdivenin altına bakmamışlar. Niko da çifliğin altının üstüne getirilmesine ne kadar üzülmüşse o kadar da sevinmiş, sevincinden havalara uçmuştur. Musa Kazım Bey döndüğünde onun avuçlarına çil çil Napolyon altınlarını boşalttığında senden beklediğim buydu Niko diyecek, ahırlara gidecek. Ahırlara da dokunmuşlar. Bundan sonra da soylu atlar yetiştireceğiz. Görenin parmağı ağzında kalacak. Sen çok yaşa Niko diyecek. Seni de İsmail gibi edecekler sanıyordum.</p>

  <p class="calibre3" style="text-align: justify;">   Ağaefendi başını kaldırdı konuşmaya başladı:</p>

  <p class="calibre3" style="text-align: justify;">   "Çok üzülüyorum kızlarım," dedi, "yanlış yaptım, atları satmalıydım. Çok önceden sürgün edileceğimizi biliyordum. Mübadeleyi öğrenir öğrenmez çiftliği satmalıydım. Atları, ne varsa ne yoksa satmalıyım. Çok çok üzülüyorum kızlarım, bütün bunları Nikonun başına bela olaraktan bırakmamalıydım. İsmaili tanıdıktan, dinledikten sonra hep Nikoyu düşünüyorum. Kim bilir Nikoya neler, ne zulümler, ne işkenceler yaptılar, tırnaklarını mı söktüler, mafsallarını mı kanırdılar kim bilir, kim bilir zavallıya neler ettiler. Kahroluyorum çocuklarım, bu işte bir yanlışım var ya ne olduğunu, ne olmadığını öğrendim <span style="font-size: 1em;">y</span><span style="font-size: 1em;">a"</span></p>

  <p class="calibre3" style="text-align: justify;">   "Hiçbir yanlışın yok baba," dedi Zehra.</p>

  <p class="calibre3" style="text-align: justify;">   "Yok," dedi Nesibe.</p>

  <p class="calibre3" style="text-align: justify;">   "Olmaz olur mu," dedi Ağaefendi. "Bütün varlığıını Nikoya teslim edince işte böylelikle de ben onun kanına girince de."</p>

  <p class="calibre3" style="text-align: justify;">   "Ama baba, Niko İsmail değil. Niko genç, yiğit, yürekli, akrabaları, arkadaşları çok bir kişi. Kimse Nikonun yanına varamaz, ona dokunamaz."</p>

  <p class="calibre3" style="text-align: justify;">   "Dokunurlar kızım, Nikoya da, arkadaşlarına da, akrabalarına da, o gözleri çiftliğimde, atlarımda, konağımda, bahçelerimde olan toprak sahipleri ona dokunurlar. Her biri bir Kavlak Remzi olan çorbacılar atları Nikonun elinden alamayınca, Nikonun sattığı atların da parasını hiçbir yerde bulamayınca, Nikoyu da candarmaya teslim edince, Yunan candarması da bizim buranın candarmasından da bin beter zalim olunca, onlar da Nikoya söyle deyince, Niko da paraların yerini söylemeyince, candarmalar da Nikoyu falakaya yatırınca, kemiklerini kırıp un edince, her yanı da kızıl kan içinde kalınca, candarmalar da onun ölüsünü alıp kara çalılığa atınca..."</p>

  <p class="calibre3" style="text-align: justify;">   "Yok baba, doğru değil, Giritte bunu Nikoya yapacak bir kimse bile çıkamaz baba."</p>

  <p class="calibre3" style="text-align: justify;">   "Çıkar kızım, o çorbacıların her biri bir canavar."</p>

  <p class="calibre3" style="text-align: justify;">   "Öyleyse baba, biz Giride nasıl gideceğiz baba?" dedi Nesibe. Babasına karşı hiç böyle konuşmamıştı. Nesibe yumuşak huylu bir insandı. Onun babasına karşı böyle konuşmasına baba da Zehra da çok şaşırdı.</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Nesibe doğru konuşuyor baba," dedi, "Ne ki onun işkenceyle öldürüldüğü ülkeye nasıl nasıl gideriz baba, bizi de öldürmezler mi?"</p>

  <p class="calibre3" style="text-align: justify;">   "Gideceğiz," diye bağırdı Musa Kazım Ağaefendi, "hem de çok yakında sağ salarnet vardığımızda belki de bir dünya cennetine varmış gibi olacağız. Yöredeki bütün dostlar bizi karşılayacak, konak bıraktığımızdan daha görkemli duracak, Niko da sevinç içinde ağzı kulaklarında bizi böyle kucaklayacak, bahçenin katmer katmer gülleri almış yürümüş, gül kokusundan başımız dönecek. Dostlar komşular evi dolduracaklar, koçlar koyunlar kurban edilecek. Konak düğün bayram yerine kesecek."</p>

  <p class="calibre3" style="text-align: justify;">   O böyle konuştukça kızların yüzü asılıyor, başları önlerine düşüyordu.</p>

  <p class="calibre3" style="text-align: justify;">   Ağaefendi bir an durdu kızlara baktı, kızlar sevinecekleri yerde, yüzleri kararmış, dudakları sünmüş, başları nerdeyse yere değecek Bir ara soluklandı. Ne oluyor bunlara diye kızdı, sonra birden telaşla konuşmaya başladı:</p>

  <p class="calibre3" style="text-align: justify;">   "İşte böyle kızlarım İsmaile bu zulmü yapan, onu öldüren Kavlakoğlu Remzi. Belki Nikoya bir şey yapmazlar. Belki de çorbacıların adamları gelmişler, çiftliği basmışlar, atları almışlar, atların kişnemeleri bütün ovayı sarmış. Kişnemeleri duyanlar bu kişnemelerin nerden geldiğini anlamışlardır. Atlar geceleyin ahırlarından sökülüp alınırlarsa hep birden kişnerler. Soylu atlar yer değiştirmekten hoşlanmazlar, hem de gece yanları... Atları çalan çorbacılar onları pay etmişler, uzak deniz kıyısındaki şehirlere götürmüşler satmışlardır. Şehirlerdeki at sevenler bu atların kimin atları olduğunu bilmişlerdir. Sıra çiftliğe gelmiştir, bahçeyi sökmüşler, konağı yakmışlar, tarlalara el koymuşlardır. Osmanlı zamanında bizim onlara yaptığımız iyilikler hiç akıllarına gelmiş midir? Çorbacılar Nikoya İsmaile o zulmü yaparken onlara yaptığımız iyilikler bir kez olsun akıllarına gelmiş midir? Ya onlara gösterdiğimiz dostluklar... Hiç akıllarına gelir mi? Candarma zalimoğlu zalim kan içicidir. Ağalardan beylerden korkarlar. Benim arkadaşlarım belki de kimseyi Nikonun kılına dokundurmamışlardır. Yalnız Yunanlı toprak sahipleri çiftliğin, konağın görkemini kıskanırlardı. Ne yapacakları belli olmaz?</p>

  <p class="calibre3" style="text-align: justify;">   "Bizimkiler kıskanmazlar mıydı baba?"</p>

  <p class="calibre3" style="text-align: justify;">   "Onlar daha çok kıskanırlardı ya şimdi bizimkiler orada yok. Buralarda sürünüyorlar. Herkes ölürcesine kıskanırdı beni, bizi. En çok da soylu atların soylarını, güzelliklerini kıskanırlardı. Ama benim, ne pahasına olursa olsun benim Giride döneceğimi biliyorlar. Onların çoğuna iyilik yaptım. Gözlerine, dizlerine dursun. Onlar iyilikten anlamazlar."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Zeytin ağacının yaprakları yere dökülmüştü. Yaprakları baharın tazeliğini, gövdesi ağacın ne kadar yaşlandığını gösteriyordu. Mor menekşeler açtı mı acaba, diye düşündü. Melek Hatunla gene çalıların altına yatarak menekşe koklayacak mıyız? Ne kadar da genç, güzeller güzeli bir kadın, en kötü, sıkılmış günlerinde Meleği görür görmez, onunla konuşur konuşmaz mutlu oluyor, mutluluğu uzun sürüyor, ona bir ömür mutlu kalacakmış gibi geliyordu. Hele menekşe günlerini dört gözle bekliyordu. Menekşelerin açtığını babasına Zehra haber veriyordu. Baba menekşelerin açtığını duyunca ne olacak bu kızların hali diyor seviniyordu. Ağaca konmuş som sarı kuşu görünce baba sevindi. Ağaçtaki soluk soluğa ötüyordu. Olduğu yere çimenlerin üstüne oturdu. Yarın çiftliğe gideyim de İsmaili göreyim, atlara da şöyle bir uzaktan yakından bakayım dedi kendi kendine. Sonra içini bir keder sardı, utandı da. Altı üstü bir tek at. Ardından da İsmail gözlerinin önüne geldi. Çok, çok yaralanmış, ölümlerden dönmüş. Hiç parası da yok. İçi acıdı. Bir korku sardı. Eve yıkılmış, yüreği çarpar geldi. O ayağa kalkınca öten kuş da uçtu zeytinliğe gitti.</p>

  <p class="calibre3" style="text-align: justify;">   Ağaefendi eve sallanarak girdi. Yüzü, gözleri bir tuhaftı.</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Baba sana ne oldu," demekten kendini alamadı.</p>

  <p class="calibre3" style="text-align: justify;">   Musa Kazım Ağaefendi:</p>

  <p class="calibre3" style="text-align: justify;">   "Niko," dedi yutkundu. "Gelirken bir kuş gördüm som sarı, şimdiye kadar böyle güzel öten bir kuş görmedim. Nikoyu öldürdüler. Her şeyimi almışlardır. Eşikteki mermerleri parçalamışlardır. Nereye gitmiştir Niko, şimdi nerelerdedir belki de arkadaşlara gitmiştir. Belki de gidip bir yere saklanmıştır. Niko yiğit bir kişidir, saklanmaz. O çiftliktedir, onu orada kimsecikler bulamaz. Onu gaflet anında bulsalar bile, Niko keskin nişancıdır, ölür de onlara teslim olmaz."</p>

  <p class="calibre3" style="text-align: justify;">   Musa Kazım Ağaefendi hem konuşuyor hem de durup durup kızlara bakıyordu. Kızlar şaşkınlık içindeydiler Nikoyu yakından tanıyorlardı ya babalarının anlattığı gibi değildi. Hiçbir haber gelmiyordu Nikodan. Niko babalarının söylediği adam değildi. Yalnız şu da var, o yılanın deliğine girer, kuşun kanadının altına gizlenir. Bütün Yunanistan ayağa kalksa onu bulamazlar.</p>

  <p class="calibre3" style="text-align: justify;">   "İsmaili de bulamamışlar. İsmail keskin nişancıdır. Öldükten sonra köylüler onu yolda bulmuşlar, köylü karılarının ilaçları İsmail ölmüşken onu diriltmiş. Onu kim öldürtmüş candarmalara, Kavlakoğlu. İsmail bunu yutacak bir adam değildir. O Kavlak Remziyi kaçıracak onun kendine yaptırdığı zulmü, işkenceyi ölümü olduğu gibi uygulayacak bir kişidir o. Köpek, onları ben kurtardım bana şükretsinler. O eceliyle ölmeyecek. Niko gibi İsmail gibi kişiler onların gözlerini oyacak, onlara kan kusturacaklar. Bu dünya hiçbir zaman böyle zalimlere kalmadı."</p>

  <p class="calibre3" style="text-align: justify;">   Musa Kazım Ağaefendi konuştukça öfkeleniyor öfkelendikçe de konuşması bozuluyordu. Bağırdığının farkına varınca sustu. Kızların hayretle baktıklarını görünce de şaştı, utandı hemen ayağa kalktı.</p>

  <p class="calibre3" style="text-align: justify;">   "Ben şöyle bir zeytinliğe kadar gidiyorum. Çiltirti çalılarındaki örümcek ağlarına bakacağım. Çarşaf kadar kurmuşlardır ağlarını. Bekliyorlardır avlarını. Her ağ bahar güneşinde pırıl pırıl eden zulüm çiçeğidir."</p>

  <p class="calibre3" style="text-align: justify;">   Ayakta bir süre durdu.</p>

  <p class="calibre3" style="text-align: justify;">   "Ne diyecektim, bütün Yunanistan ayağa kalksa diyordum . Nikoyu bulamazlar diyecektim. Niko gitse gitse Akdeniz kıyılarına gider, hırsızları bulur, Nikodur bu, savaş kahramanıdır. Madalyaları vardır. Çok akıllıdır. Onu pusuya düşürüp öldüremezler. Atları satın alanlar Nikoyu görünce satın aldıkları atları geri getirirler, Nikoya teslim ederler. Nikonun arkadaşları da yetişirler at hırsızlarını da bulurlar, hırsızlıklarını fitil fitil burunlarından getirirler. Sonra da mermer basamakların altı... Nikodur bu!"</p>

  <p class="calibre3" style="text-align: justify;">   Sustu kızlara baktı, kızların şaşkınlıkları yüzlerine yapışmış kalmıştı. Musa Kazım Ağaefendi sustu kaldı, döndü merdivenlere yürüdü ağır ağır indi. Yine ağır ağır, sallanarak zeytinlikten geçti, adanın arkasındaki yamaçta tek başına kalmış yaşlı zeytin ağacının altına oturdu, belini yaşlı ağacın eğri büğrü gövdesine verdi. Güneşe vurmuş parlak ışık gözlerine geliyordu. Ayağa kalktı ağacı tepeden tırnağa gözden geçirdi. Yaşlı ağaç bir tane olsun zeytin vermemişti. Bu dünyada her şey yaşlanıyor, ölüyor. Kim bilir fidanken bu ağacın yaprakları ne kadar tazeydi, parlaktı, bakmaya kıyamazdı insan. Ağacın gövdesini okşayarak epeyce dolaştı Ağaefendi. Gövdeye, dallara, bir kısmı dışarı çıkmış köklere baktı. Zeytin ağaçlarına bakmayı çok severdi. "Bu vakur, bu güvenli, ölümsüz ağacın da sonu vardır. Bu yanda değil de öbür yanda olsaydı bu görkemli gövde gövde olmazdı, bu savaşlar bu savaş olmasaydı biz yurdumuzdan olur muyduk. Böyle rezil, perperişan edilir miydik, soylu atlarımız Akdeniz kıyılarına götürülüp satılır mıydı? Benim kır atıma ne oldu, yerimde olsam kır atımı bir su başında, bir otlakta onu bulup ona bakamaz mıydım?" Ayağa kalktı gene ağacın yöresini dolaştı, okşadı. "Yakında eli baltah biri gelecek, ağacı kökleyecek evine götürecek yakacak küllerini de denize dökecek. Kır atım da kocadı, onu yılkıya bıraktım. Bir başına, hür serbest kalacaktı. Ağacın da kabukları dökülmüştü. Nice baharların tazeliğinden, görkeminden kalmıştı. Şu anda kır at nerede, hangi pınarın başında, hangi ovada, çiçekli, yeşil ışıklı hangi yoncalıkta otluyordu, ya ölmüşse? Yerin dibine batsın bu sürgünlük yerin dibine batsın bu savaşlar." Bağırdığının birden farkına vardı, sağına soluna, üstteki keskin kayalıklara baktı ağaca döndü, yarılmış, kırışmış gövdeyi gördü. Sesi, sarı damarlı yüksek kayalıklarda yankılanıyordu, sustu, yaşamak ne kadar zor diye düşündü. Birden Melek Hatunu düşündü, Gençti güzeldi. İyi ki bu dünyada Melek var dedi kendi kendine. İyi ki var. Koşarcasına kayalığın yanındaki yokuşun çiğirinden yürüdü. Yokuşu çıkarken soluk soluğa kalacağından korktu. Nerdeyse tepeye soluksuz çıktı. Buna çok sevindi. Sandığı kadar yaşlanmamıştı. İnsan sakalında bir iki kıl görünce yaşlandım sanıyor. "Melek Hatun da ne kadar güzel," diye bağırdı. Sesi karşıki kayalıkta yankılandı. Hızla yürüyerek pınara indi, yarpuzların üstüne dizlerini koyarak su içti. Pınarın dibine, çakıl taşlarının üstüne durmadan oynaşan ışıklar çökmüştü. Çiftlikteki ulu ağacın altındaki pınarın çakıl taşlarına da durmadan oynaşan böyle ışıklar vururdu. Poyraz oğlumla yarın çiftliğe gideyim diye kuruyordu, gideyim de şu İsmail ne haldedir göreyim.</p>

  <p class="calibre3" style="text-align: justify;">   Yarpuzların üstüne oturdu. Ezilen çiçeklerden yoğun bir koku yayıldı ortalığa. Yarpuz kokusuyla birlikte de burnuna keskin bir koku daha geldi. Ömründe ilk olaraktan böyle bir koku kokluyordu. Dört bir yana bakındı, yanında yönünde açmış çiçeklerin hepsinin kokusunu biliyordu. Ayağa kalktı yanı başındaki yükselen, altından pınar kaynayan dümdüz kırmızı çizgili kayalığa baktı, orada, kayanın yarığından bir kenger çıkmış, kengerin mor, bir çocuk eli büyüklüğündeki çiçeği esen ince yelde sallanıyordu. Karşıdaki uzun, dümdüz kayalık da yandaki kayalıktan çok daha genişti.</p>

  <p class="calibre3" style="text-align: justify;">   Denize doğru inen üç adam boyu keskin kayalıkta bir eşek arısının yuvasının ağzına birikmiş arılar ışık içinde kalmışlar sarı mor halkalı kuyrukları, birer parıltı olmuş kanatları, iri pörtlemiş gözleriyle şavkıyordu. Arıların en güzeli bu eşek arısının hiç peteği yoktur, varsa da gözükmez. Yuvaları kaya kovuklarında, duvar deliklerinde olur. Acaba bu görkemli yaratıklar ne yer ne içerler? Karpuz tarlalarının bekçileri bilirler ki karpuz kabuklarının içine sayısız eşek arısı iner. Ortalık kararın-caya kadar karpuzların içi dolar. Karanlık kavuşuncaya kadar gittikçe çoğalırlar. Kabuğun içini sonuna kadar sömürürler. Bazı günlerde kabuklar eşek arılarıyla dolar. Kabuğun içi renk renk ışık kesilir, kanatları hep birden çakar söner, gözleri kamaştırır, Musa Kazım çocukluğunda, gençliğinde karpuz tarlasına gider, karpuzları keser içini yer kabukları da güneşe koyardı. Kabukları güneşe koyar koymaz da kabukların içi eşek arılarıyla dolardı. Musa Kazım kimi zaman da karpuzları yarar güneşe koyar, karpuzun kırmızı içi de o anda arılardan gözükmez olurdu. Bal arılarıysa karpuzun yanına bile yaklaşamazdı. Bir de eşek arılarının geçimi bal arılarındandı. Eşek anları, bal arılarının kovanlarına, sarp kayalıklardaki yuvalarına, yaşlı ağaçlardaki kovuklara saldırırlar, bal arılarının hepsini öldürürler. Eşek arıları bal arılarından başka insanları da sokarlar. Kimi sokarlarsa soksunlar iğnelerini soktukları yerden çıkarırlar. Bal arılarıysa iğnelerini çıkaramaz ölürler. Bal arılarının çok eski deneyleri vardır. Eşek arıları kovanlarına, kayalardaki yuvalarına girince bal arıları hemen içerideki sıcaklığı artırırlar. Gittikçe çoğalır, böylelikle eşek arılarını boğarlar. Ve eşek arılarının ölülerini yuvalarından dışarıya süpürürler. Ben kovanların önünde çok eşek arısı ölüsü gördüm.</p>

  <p class="calibre3" style="text-align: justify;">   Ağaefendi "kızlarım," dedi, "hiç eşek arısı ölüsü gördünüz mü?"</p>

  <p class="calibre3" style="text-align: justify;">   "Çok gördük baba bizim kovan evinin önünde, ölüleri bile çok güzeldi. Güneşte parlıyordu kanatlarının kırmızıları, yeşilleri, mavileri, insan onların ölüsüne bile kıyamıyordu..."</p>

  <p class="calibre3" style="text-align: justify;">   Nesibe: "Baba, ölüsüne bile."</p>

  <p class="calibre3" style="text-align: justify;">   "Ölüsüne bile kızım. Siz hiç boncuklu arıyı gördünüz mu?"</p>

  <p class="calibre3" style="text-align: justify;">   "Gördük baba."</p>

  <p class="calibre3" style="text-align: justify;">   "Onun güzelliğinde daha başka yaratık var mıdır?"</p>

  <p class="calibre3" style="text-align: justify;">   "Yok baba."</p>

  <p class="calibre3" style="text-align: justify;">   "Burada da var mı baba?"</p>

  <p class="calibre3" style="text-align: justify;">   "İstanbulda ziraat okulu bahçesinde vardı. Vardı ya onun hiçbir kimseye zararı yoktu. Bu eşek arıları gibi."</p>

  <p class="calibre3" style="text-align: justify;">   Eve geldiler, kızlar yan yana oturdular.</p>

  <p class="calibre3" style="text-align: justify;">   "Nasılsınız kızlarım?"</p>

  <p class="calibre3" style="text-align: justify;">   "İyiyiz baba."</p>

  <p class="calibre3" style="text-align: justify;">   Sesleri zorla çıkıyor gibiydi. Yüzleri de asıktı. "Yarın Poyrazla çiftliğe gideriz. Poyrazı nasıl çağırırız."</p>

  <p class="calibre3" style="text-align: justify;">   "Biraz önce gördüm," dedi Nesibe, "çeşmesinin orada oturuyordu. Onu hemen gider çağırır gelirim istiyorsan baba."</p>

  <p class="calibre3" style="text-align: justify;">   "Çeşmenin başında, evde bulamazsan Kadri Kaptana söyle o bulur getirir. Kadri Kaptan burada, az önce teknesini gördüm. Biliyor musunuz çocuklar ne düşündüm?"</p>

  <p class="calibre3" style="text-align: justify;">   "Ne düşündün baba?"</p>

  <p class="calibre3" style="text-align: justify;">   "Çiftliğe karpuz ekeceğiz, bir de çardak dikeceğiz. Buralarda en güzel kokan çalı su püreni dedikleri çalıdır. Akar suların yanında bulunur. O olmazsa çam dalları, o da olmazsa murt dalları. O da olmazsa bir çardağın üstünü örtecek dal mı yok, zeytin dalları çok dayanır. On beş günde, bir ayda kurumaz. Başkaca da ne gördüm biliyor musunuz çocuklar, eşek arılarının kayalığın deliğindeki yuvalarını gördüm arılar girip çıkıyordular. Bu kadar parlak, güzel, renk renk ışılayan bir yaratık yok bu dünyada..."</p>

  <p class="calibre3" style="text-align: justify;">   Nesibe ayağa kalktı:</p>

  <p class="calibre3" style="text-align: justify;">   "Baba ben gidiyorum Poyraz Beyi bulmaya."</p>

  <p class="calibre3" style="text-align: justify;">   "Git kızım."</p>

  <p class="calibre3" style="text-align: justify;">   Nesibe az sonra Poyrazla birlikte geldi. Ağaefendi onu ayakta karşıladı. Poyraz ne kadar genç olursa olsun o bir altın madalyalı savaş kahramanıdır.</p>

  <p class="calibre3" style="text-align: justify;">   "Çocuklar bize birer kahve. Poyraz evladım, senden bir ricam var, yarın seninle çiftliğe gidebilir miyiz?"</p>

  <p class="calibre3" style="text-align: justify;">   "Başım üstüne. Ne zaman emredersiniz hazırım efendim."</p>

  <p class="calibre3" style="text-align: justify;">   "Yarın sabah erkenden Kadri Kaptanın teknesiyle olur mu efendim."</p>

  <p class="calibre3" style="text-align: justify;">   "Az önce gördüm Kaptanı. Hemen gideyim de Kaptanı bulup söyleyim de bir yere gitmesin."</p>

  <p class="calibre3" style="text-align: justify;">   Ayağa kalktı kapıya yürüdü, odadan çıktı.</p>

  <p class="calibre3" style="text-align: justify;">   Ağaefendi arkasından bağırdı:</p>

  <p class="calibre3" style="text-align: justify;">   "Kadri Kaptanı bul da geri gel."</p>

  <p class="calibre3" style="text-align: justify;">   Poyrazın ayaklarının sesi merdivenden gene geldi. Poyraz kapıda gözüktü:</p>

  <p class="calibre3" style="text-align: justify;">   "Buyurun efendim."</p>

  <p class="calibre3" style="text-align: justify;">   "Kaptanla konuştuktan sonra geri gelir misin?"</p>

  <p class="calibre3" style="text-align: justify;">   "Gelirim efendim."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Poyraz sonra Melek Hatunla geldi.</p>

  <p class="calibre3" style="text-align: justify;">   "Hoş geldin Melek Hatun." Çok sevindi Ağaefendi, ağzı kulaklarında. Karşısındaki koltuğu gösterdi. Poyraz da eski yerine koltuğa oturdu. Zehra gümüş tepside üç kahveyi hemen getirdi.</p>

  <p class="calibre3" style="text-align: justify;">   Melek Hatun kahveden bir yudum aldıktan sonra:</p>

  <p class="calibre3" style="text-align: justify;">   "Sağ olasın, var olasın kızım Zehra senin yaptığın kahveler hep mis kokar. Canına, eline sağlık." Zehranın gözlerinin içine bakarak, "Allah muradım versin."</p>

  <p class="calibre3" style="text-align: justify;">   Musa Kazım Ağaefendi akşam yemeğine kadar durmadan atlardan konuştu. Atlar üstüne bilgisi çoktu, bir Çerkez kocası kadar. Arap atları üstüne daha çok şey biliyordu. Onun dilinden düşürmediği kır atı da bir Araptı ve bir küheylandı. Bir yaşındayken Halepten satın almıştı. Geçmişi, soy kütüğü nerdeyse yüz yıllara çıkıyordu.</p>

  <p class="calibre3" style="text-align: justify;">   "Demek Urfada en soylu Arap atları yetişiyor. Orda haralar mı var?"</p>

  <p class="calibre3" style="text-align: justify;">   "Bilemiyorum efendim," dedi Poyraz, "ben Sarıkamıştan sonra Urfada Fransızlarla çarpıştım. Urfanın içinde çok kalmadım. Orada hara olmadığını biliyorum. Atım bir Arap atıydı, soy kütüğü çok eskilere kadar gidiyordu. Urfada benim duyduğuma, bildiğime göre at yetiştiricileri varmış. Zamanında Çukurovada da soylu atlar yetişirmiş."</p>

  <p class="calibre3" style="text-align: justify;">   "Çukurova dediğiniz kadim Kilikya değil mi?"</p>

  <p class="calibre3" style="text-align: justify;">   "Bilmiyorum efendim."</p>

  <p class="calibre3" style="text-align: justify;">   "Çukurova Kilikyayken Romalı ünlü Çiçero Kilikya Valisiydi."</p>

  <p class="calibre3" style="text-align: justify;">   "Bilmiyorum efendim."</p>

  <p class="calibre3" style="text-align: justify;">   "Romalılardan önce Kilikyayı Asuriler almışlardı. Asuriler Kilikyayı aldıktan sonra onlardan vergi olaraktan ne almışlardı?"</p>

  <p class="calibre3" style="text-align: justify;">   Musa Kazım Ağaefendi gözlerini Poyrazın gözlerine dikti, bekledi. Poyraz gözlerini kaçırdı:</p>

  <p class="calibre3" style="text-align: justify;">   "Bilmiyorum efendim. Bize askeri okulda bunları öğretmediler."</p>

  <p class="calibre3" style="text-align: justify;">   "Nasıl bir vergi alıyorlardı," Melek Hatuna, kızlara baktı, sonra da gene gözlerini Poyrazın gözlerinin içine dikti:</p>

  <p class="calibre3" style="text-align: justify;">   "Asurlular Kilikyalılardan yani Çukurovalılardan her yıl üç yüz altmış kır at alıyorlardı. Şimdilerde Çukurovada at yetiştiriliyor mu?"</p>

  <p class="calibre3" style="text-align: justify;">   Poyraz:</p>

  <p class="calibre3" style="text-align: justify;">   "Bizim Çerkezler atlara meraklıdırlar. Bizim Çerkezler çoğunlukla Toros dağlarında otururlar. Onlardan duydum. Çukurovada Hamidiye kasabasının bir köyünde <span style="font-size: 1em;">Padişah Sultan Harası vardır. Son zamanlar soylu atlar harada yetişirmiş. Şimdilik benim bildiğime göre Urfada yetiştiriliyor. Urfalılar hep bir yaşlarında tayları satıyorlar. O tayların hepsinin soy kütükleri var. Bu kütükler uydurma olamaz. Uydurma kütük kullananların Urfada yaşamaları zordur.</span></p>

  <p class="calibre3" style="text-align: justify;">   "Atlardan hiç gördün mü?"</p>

  <p class="calibre3" style="text-align: justify;">   "Bir Arap atım vardı."</p>

  <p class="calibre3" style="text-align: justify;">   Musa Kazım Ağaefendi heyecanlandı:</p>

  <p class="calibre3" style="text-align: justify;">   "Ne oldu senin Arap atma."</p>

  <p class="calibre3" style="text-align: justify;">   "İstanbula giderken bizim köye yakın köyde oturan, babamın arkadaşı bir Türkmen beyine verdim. O atlara meraklı soylu bir beydi. O hep Urfadan Çukurovaya, Toroslara satınağa getirilen taylardan gözünün tuttuğu tayları satın alır, çoğunlukla seçtiği atlar iyi çıkardı. Su katılmamış küheylan atlar... Tay satıcılar birkaç yıl sonra geldiklerinde Türkmen beyine sattıkları tayları görünce şaşırıp kalırlardı."</p>

  <p class="calibre3" style="text-align: justify;">   "Çiftlikten döner dönmez hemen Urfaya gidelim, birkaç tay da ben seçeyim bakalım, benim seçtiklerim nasıl çıkacak."</p>

  <p class="calibre3" style="text-align: justify;">   Poyraz Musa utanıp sıkılarak, ellerini, ovuşturarak:</p>

  <p class="calibre3" style="text-align: justify;">   "Sizin seçtikleriniz elbette iyi olacak efendim."</p>

  <p class="calibre3" style="text-align: justify;">   Melek Hatun ayağa kalkarak:</p>

  <p class="calibre3" style="text-align: justify;">   "Yarın erken kalkacaksınız. Hoşça kalın," dedi.</p>

  <p class="calibre3" style="text-align: justify;">   Poyraz da kalktı, "yarın erkenden," dedi. Melek Hatunla birlikte merdivene yürüdüler. Ağaefendi, kızlar onları kapıya kadar uğurladılar.</p>

  <p class="calibre3" style="text-align: justify;">   Melek durdu:</p>

  <p class="calibre3" style="text-align: justify;">   "Urfaya nasıl gideceksin, orada senin kanına susamış düşmanların yok mu?"</p>

  <p class="calibre3" style="text-align: justify;">   "Ne bileyim ben," dedi Poyraz.</p>

  <p class="calibre3" style="text-align: justify;">   "Sen Urfaya Ağaefendiyle beraber gidecek olursan ben de Urfaya gidemeyeceğini sebebiyle söylerim. O da Baytarla oraya gider."</p>

  <p class="calibre3" style="text-align: justify;">   "Sağ olasın Melek Hatun."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Tanyerleri ışıdı ışıyacak Kadri Kaptan iskeleye geldi motoru çalıştırdı. O motoru çalıştırırken Poyraz Musa çınarların altında gözüktü. Çınarlardan iskeleye geldi. İskeleden çınarlara hızla gidip gelmeye başladı. Gözlerini efendilerin evinden alamıyor, Ağaefendi gelmeden önce Zehranın gözükmesini bekliyor, içi içini yiyordu. Birden Zehranın merdivenden ellerinde çifte kovayla indiğini gördü. Titredi soluğu tutuldu, ayağı ayağına dolaşarak kendini çeşmenin yanında buldu. Ayakta duramadı, kendini yandaki kanepenin üstüne attı. Zehra çabuk geldi, kovasını musluğun altına koydu, öteki kova elinde kaldı.</p>

  <p class="calibre3" style="text-align: justify;">   "İyi misin Zehra," dedi, "baban uyandı mı?"</p>

  <p class="calibre3" style="text-align: justify;">   "Korkma," dedi Zehra, "onun daha işi çok. Kovalar dolduktan sonra ancak gelir."</p>

  <p class="calibre3" style="text-align: justify;">   Poyraz:</p>

  <p class="calibre3" style="text-align: justify;">   "Ben de," dedi, "çok iyiyim. Dün gece sizden çıktıktan sonra Melek Hatun bana her şey iyi gidiyor dedi, menekşeler açar açmaz sana iyi haberler vereceğim dedi. Herhal bir bildiği var. Menekşeler açar açmaz."</p>

  <p class="calibre3" style="text-align: justify;">   "Sen de iyi haberlerden sonra Urfaya gideceksin öyle mi? Urfada da seni öldürecekler öyle mi?"</p>

  <p class="calibre3" style="text-align: justify;">   "Gitmeyeceğim," dedi Poyraz.</p>

  <p class="calibre3" style="text-align: justify;">   Dolan kovayı musluğun altından aldı, yerine öteki kovayı koydu. Kova çabuk doldu, Zehra ter içinde kalmıştı, kovaları aldı, durdu Poyraza baktı:</p>

  <p class="calibre3" style="text-align: justify;">   "Menekşeler çiçek açınca açınca, inşallah," dedi, döndü, o kadar çabuk yürüyordu ki sular dökülüp saçılıyordu.</p>

  <p class="calibre3" style="text-align: justify;">   Musa Kazım Ağaefendi koşarcasına geldi: "Neredeyse gün ışıyacak," dedi. "Kusura kalmayın."</p>

  <p class="calibre3" style="text-align: justify;">   Motor çalışıyordu. Ağaefendi minderin üstüne oturdu, sırtını gövdeye dayadı gözlerini yumdu, tekne hızını aldı. Poyraz da yukarıya çıktı Kadri Kaptanın yanına oturdu, konuşmaya başladılar. Topal Ali Çavuşun köyüne kadar böyle gittiler. Tekne köyün iskelesine yanaştı. Ağaefendi gözlerini açtı:</p>

  <p class="calibre3" style="text-align: justify;">   "Geldik mi çocuklar?"</p>

  <p class="calibre3" style="text-align: justify;">   "Geldik," dedi Poyraz.</p>

  <p class="calibre3" style="text-align: justify;">   "Ali Çavuşa uğrayıp onu da alalım. Aşağıdaki köyden de Kör Salihi alacağız."</p>

  <p class="calibre3" style="text-align: justify;">   "Alalım efendim," dedi Kadri Kaptan.</p>

  <p class="calibre3" style="text-align: justify;">   Onları iskelede görünce çınarın altındaki köylüler ayağa kalktılar:</p>

  <p class="calibre3" style="text-align: justify;">   "Hoş geldiniz Musa Kazım Bey," dediler.</p>

  <p class="calibre3" style="text-align: justify;">   "Siz gelip oturun hele biz Ali Çavuşu çağırırız."</p>

  <p class="calibre3" style="text-align: justify;">   "Sağ olun, biz Ali Çavuşu alır getirir bu güzel çınarın altında bir acı kahvenizi içeriz."</p>

  <p class="calibre3" style="text-align: justify;">   Ali Çavuşun evine doğru yürüdüler. Ali Çavuş onları gelirken çoktan görmüş bahçeye çıkmıştı. Kucaklaştılar, eve geldiler. Dibekte yeni dövülmüş kahve kokusu evin içini almıştı.</p>

  <p class="calibre3" style="text-align: justify;">   Musa Kazım Ağaefendi:</p>

  <p class="calibre3" style="text-align: justify;">   "Ali Çavuş," dedi, "bizim geleceğimizi nereden, nasıl bildin bizi böyle dibek kahvesiyle karşıladın," içini derin çekti. Şu dibek kokusu kadar da güzel bir koku da yok bu dünyada."</p>

  <p class="calibre3" style="text-align: justify;">   "Halis Yemen kahvesi bu kahve."</p>

  <p class="calibre3" style="text-align: justify;">   "Kahvesi böyle kokan bir memleket cennet gibi memleket olmalı."</p>

  <p class="calibre3" style="text-align: justify;">   Biraz sonra taptaze kokusunu yayarak kahveler geldi. Önce Musa Kazım Ağaefendi fincanı gümüş tepsiden aldı, Türkmen, Kürt kahveyi höpürdeterek içmeğe başladı. Kahve içmenin başlıca töreni işte böyle höpürdetmekti. Oradakilerin hepsi de höpürdettiler ya Ağaefendinin höpürdetişi başkaydı. Musa Kazım Beyin gerçek bir soylu olduğu her halinden belliydi.</p>

  <p class="calibre3" style="text-align: justify;">   Kahveler içildikten sonra ayağa kalktılar. Musa Kazım Ağaefendi:</p>

  <p class="calibre3" style="text-align: justify;">   "Çınarın altında biraz oturup onların da bir çayını içelim," dedi.</p>

  <p class="calibre3" style="text-align: justify;">   "Olur," dedi Ali Çavuş. "Orada çok kalmayız. Bizim Ahmet teknesiyle bizi iskelede bekliyor. Kör Salih komşularından bir tekneyi de Ahmede verdi. Ahmet öyle bir balıkçı olmuş ki herkese parmak ısırtıyor. Nişancı bizim Ahmedi de bir Nişancı yapmış çıkmış. Allah razı olsun ondan. Nişancı gibi insanlar gelirlerse oraya faydaları dokunur."</p>

  <p class="calibre3" style="text-align: justify;">   Çınarın oraya geldiler, daha gözükür gözükmez çınarın altına oturanlar ayağa kalkmışlar yönlerini onlara dönmüşlerdi. Onların gelmesi köylüleri mutlu etti. Bunlar Nişancı Ağanın adasından olurlardı. Nişancı gibi bir adam olmasaydı, mübadele göçmenleri yerleştikleri köyün yarısından çok mahallelerinden çıkmayacak yerlilerle konuşmayacak, ne yapacaklarını bilmez kozalarının içinde kalacaklardı.</p>

  <p class="calibre3" style="text-align: justify;">   Köylüler, yöre köylüleri onlara soruyorlardı, "Nişancı, kendi kendinizi hapsettiğiniz evlerinizden nasıl çıkarttı da sizi buraya nasıl getirdi?" Önceleri köylüler kimseye bir karşılık vermiyorlardı. Daha sonraları kimi köylüler birçok sözcükle baş sallayarak verdiler. Sonra da birer ikişer konuştular.</p>

  <p class="calibre3" style="text-align: justify;">   "Bir gün daha şafak atmamıştı, bizim kapı açıktı Yunanistandaki köyde de bizim kapılar hep açık kalırdı."</p>

  <p class="calibre3" style="text-align: justify;">   "Siz Giritli misiniz," diye sordu Musa Kazım Bey.</p>

  <p class="calibre3" style="text-align: justify;">   "Giritliyiz," dedi adam. "Giritte bizim oralarda hiç hırsızlık olmaz."</p>

  <p class="calibre3" style="text-align: justify;">   "Sonra?"</p>

  <p class="calibre3" style="text-align: justify;">   "Sonra vapurdan perperişan indik. Vapurda hastalandık, çok kişi öldü. Büyük şehrin iskelesinde üç hafta bekledik Hiçbirimiz bir insana benzemiyordu. Her birimiz bir deri, bir kemik kalmıştık Yağmurlarda ıslanıyor kurunamıyorduk. Bir karavana pişiyor, ne kadar aç olursak olalım ağzımızdan bir lokma aşağı gitmiyordu. Kapkara, kesek gibi bir ekmek veriyor, zar zor ancak yiyebiliyorduk."</p>

  <p class="calibre3" style="text-align: justify;">   "Sonra."</p>

  <p class="calibre3" style="text-align: justify;">   "Sonra hükümet geldi, bize para dağıttılar, candar-malar önümüze düştü, bizi bir ovaya götürdüler. Evleri boş kalmış bir köye götürdüler. Köy bir bataklığın yanındaydı. Kalabalıktı. Sıtmadan kırıldık. Sıtma neysem ne hükümet bize kininci gönderdi, bir kısmımız kurtulduk. Sonra yukardaki köyün adamları poyrazlık günlerde evlerimizi yaktılar."</p>

  <p class="calibre3" style="text-align: justify;">   Adamın sesi bozuldu. Musa Kazım Beyin gözleri doldu:</p>

  <p class="calibre3" style="text-align: justify;">   "Yeter," dedi.</p>

  <p class="calibre3" style="text-align: justify;">   Adam çayından bir yudum aldı:</p>

  <p class="calibre3" style="text-align: justify;">   "Yetmez," dedi, "yukarki köyün zulmü artıkça arttı bir gece hep birden yollara düştük. Yarımız yollarda kaldı. Bizi hükümet bir yerde buldu, bir kasabaya götürdü. Hepimize doktorlar baktı. Kasabadaki her evden bize yiyecekler geldi. Kendimize geldik." Adamın gene sesi bozuldu, öksürdü. Musa Kazım çarçabuk</p>

  <p class="calibre3" style="text-align: justify;">   "Sonra," dedi.</p>

  <p class="calibre3" style="text-align: justify;">   "Sonrası," dedi adam bizi bu köye getirdiler, her birimize bir ev verdiler. Para da verdiler. On beş günde de bize bulgur, un, başka yiyecekler. Biz bir cennete düşmüştük ya inanamıyor, bunun böyle sürmeyeceğini biliyor, evlerimizden çıkmıyorduk" Sustu adam, boğazını temizledi. Konuşacaktı konuşamadı. Birkaç kez daha boğazını temizledi, gene konuşamadı. Sustu, başını önüne eğdi.</p>

  <p class="calibre3" style="text-align: justify;">   Çınaraltındakiler hep bir ağızdan:</p>

  <p class="calibre3" style="text-align: justify;">   "Sonra," diye bağrıştılar.</p>

  <p class="calibre3" style="text-align: justify;">   "Sonrası efendim biz evlerden çıkamadık Birbirimizi hemen hemen göremedik Kaç hafta, kaç ay oldu bilmiyoruz. Sonra büyük üç küme sarı kuş geldi köyün içindeki yolun ortasına kondu. Som sarı kuşlar. Böylesi sarı kuşlar dünyamızda görülmüş değildi. Nar ağaçları çiçek açtığında gelip nar ağaçlarının dallarına konan sarıasmadan daha güzel, daha sarıydılar. Kuşlar yoldan kalkıp evlerin bahçelerine kondular. Konup kalka bütün köyü dolaştılar."</p>

  <p class="calibre3" style="text-align: justify;">   "Sonra?"</p>

  <p class="calibre3" style="text-align: justify;">   "Sonra da mavi kuşlar. Onlar da yolun ortasına kondular. Som mavi kuşlar. Yağmurcuk kuşundan da, yalı-çapkımndan da daha mavi kuşlar. Irmakların yarlarını delip içlerine yuva yapan yalıçapkını dedikleri gurruk kuşlarından da mavi. Onlar da sarı kuşlar gibi bahçelerini ev ev dolaştılar.</p>

  <p class="calibre3" style="text-align: justify;">   "Sonra da?"</p>

  <p class="calibre3" style="text-align: justify;">   "Ondan o küçük adama geliyorum. Bir gün daha tanyerleri ışımadan bir ayak sesi duydum yataktan çıktım kapıya yöneldim. Baktım ki kapının ağzında bir adam, dondum, öyle kalakaldım. Tanyerleri ışıdı, adamın yüzünü gördüm ona birkaç adım attım, adamın yüzü ışık içindeydi. Küçücük bir adamdı. Bana gülümsedi, arkasını döndü merdivene vardı. Ben de onu şaşırıp bizim eve gelmiş biri sandım. Belki on beş gün bir ay sonra baktım ortalıkta bir patırtı, birtakım sesler var. Üstümden sarı kuşlar geçti, yolun ortasına kondular, konar konmaz da kalktılar köyün ortasındaki ulu çınarların üstüne kondular. Arkasından mavi kuşlar geldi, onlar da sarı kuşlar ne yapmışlarsa onu yaptılar. Onların da ardından o küçük adam geldi, çınarların altına yürüdü. Küçük adamdan az sonra da, bir baktım çınarın altına gelen gelene. Bunda bir iş var dedim ben de çınarların oraya yürüdüm. Benim arkamdan da bizim hanım, çocuklar. Küçük adam orda duruyor, ondan ortalığa heybet gibi bir şeyler yayılıyordı. Yediden yetmişe gözleri fal taşı gibi açılmış bütün köylüler ordaydı. Köylülerden çıt çıkmıyordu, hep durmuş, bir kuş bile uçmuyordu. Cırcır böcekleri bile seslerini kesmişti. Birdenbire adam kıpırdadı, çınarların altındakiler de kıpırdadılar. Kuş sesleri geldi, çınarların dalları sallandı. Küçük adam bütün haşmetiyle iskeleye doğru yürüdü, arkasından da yediden yetmişe hepimiz yürüdük. Geldik iskeledekilerin hepsi ayağa kalktı, bizi sevinerek karşıladılar. Bizim kadınlar da, çocuklar da, hastamız sayrımız da göçmenlerin iskeleye geldiklerini duyunca onlar da geldiler. Çınarların altı düğün bayram yerine döndü. Erkekler bir köşeye çekildik Kadınlar başka bir köşeye çekildiler, çimenlere oturdular. Erkek kız çocukları da başka bir yerde buluşup denizin kıyısına, uzağa çekildiler, oyunlar oynamağa başladılar. Gittikleri yerden sevinç dolu sesleri geliyordu. Herkes sevinç içindeydi ya çocukların sevinçleri, sevinç bağırışları ortalıkta çınlıyordu. Dükkana birkaç delikanlı gönderildi, torbalar dolusu şekerleme aldırıldı, çocuklara gönderildi. Şekerlemeleri alan çocuklardan yükselen sevinç çığlığı hepimizi derecesiz sevindirdi. Çocuklar sevinmesin de ne yapsınlar, evlerin bahçelerinden çıkamıyor, korkularından üç çocuk bir araya gelemiyorlardı."</p>

  <p class="calibre3" style="text-align: justify;">   Çınarların altına bağdaş kurmuş oturmuş kalabalıktan:</p>

  <p class="calibre3" style="text-align: justify;">   "Sonra, ondan sonra," diye sesler çıktı.</p>

  <p class="calibre3" style="text-align: justify;">   "Sonrası efendime söyleyim," bir yaşlı adam ayağa kalktı, "ben," dedi, "bizim eve gelen adamı sırtını çınara vermiş adamı görünce, ne olursa olsun, isterse kıyamet kopsun o adamın yanına varacak oturacağım, onunla konuşacağım dedim, onun yanına gittim, selam verdim, hiçbir karşılık vermedi. Yanına oturdum, bir daha selam verdim, duymadı bile. Ben konuşmaya başladım o hep susuyordu. Nerden geldin, nereye gidiyorsun, niçin evlerimizi tek tek dolaştın, hayır mısın şer misin, cin misin, şeytan mısın? Hiçbir sözümü duymadı. Olduğu yerde yumulmuş kaldı. Neden sonra kıpırdadığını gördüm. Başını bana çevirdi, o küme küme uçan kuşları gördün mü, diye sordu bana. Gördüm, dedim. Gökyüzünde üç gün dolaştılar, dolaştılar köyün ortasındaki yola kondular. Şu dünyada ne kadar güzel sarı varsa onlar o kadar sarıydı. Kuşlar uçup gidinceye kadar bütün köy sarıya kesti. Gökyüzü de, yeryüzü de. Kuşlardan mavi kuşları da gördün mü, dedi adam bana, dünyanın mavisi bu kuşlardadır, dedi. Bende ona dedim ki gördüm, bütün köy çınarları, taşları toprağı, evleri, insanları, böcekleri, çiçekleriyle maviye kesti."</p>

  <p class="calibre3" style="text-align: justify;">   "Sonrası?"</p>

  <p class="calibre3" style="text-align: justify;">   "Sonrası, benim o küçük adamla konuştuğumu gören geldi, gören geldi, bütün köy dört bir yanımızda. Gözlerini küçük adama dikmişler yiyecek gibi bakıyorlar, küçük adam dayanamadı iskeleye yürüdü. Biz de arkasından..."</p>

  <p class="calibre3" style="text-align: justify;">   "Yeter, yeter, daha soru yok."</p>

  <p class="calibre3" style="text-align: justify;">   "Küçük adamı mı soruyorsunuz?"</p>

  <p class="calibre3" style="text-align: justify;">   "Sonra, sonra, sonra?"</p>

  <p class="calibre3" style="text-align: justify;">   "Küçük adama gelince baktık ki ağacın gövdesine dayanmış duran küçük adam yoklara karışıp gitmiş. Hiç görmediğimiz dünyayı sarıya, maviye boyayan kuşlar da uçmuşlar, üstümüzde küme küme duruyorlar. Bana sorarsanız bu küçük adam bir ermiştir. Üstümüzde dönen kuşlar da onun kuşlarıdır. Onun kuşları, o nereye giderse oraya gidiyor, ona yol gösteriyorlar. Hızıraleyhiselam dünyada ne kadar deniz varsa hepsinin ermişidir. İlyas da mağripten maşrıka kadar toprağın, dağların, kuşların ..."</p>

  <p class="calibre3" style="text-align: justify;">   "Sonra?"</p>

  <p class="calibre3" style="text-align: justify;">   "Sonrası bu kadar Ali Çavuş. Sonrasını sen biliyorsan onu da sen söyle Ali Çavuş."</p>

  <p class="calibre3" style="text-align: justify;">   "Diline sağlık kardaş, her şeyi güzel, çok da güzel anlattın. O küçük adamın, yani Nişancı Veli Ağanın ne olduğunu, nereye gittiğini görmedin bilemezdin. Buradan, yani iskeleden eve gittik, eve girince şaşırdık, Nişancı Veli Ağa Çorbacı Eliadan aldığım koltuğa oturmuş bizimkiler de ona çay, kahve yapmışlar, ona bir de koruk şerbeti vermişler. Hatun sabahtan bu yana onun sevdiği kabak çiçeği dolmasını yapmış Veli Ağa da yutkunarak bizi bekliyor.</p>

  <p class="calibre3" style="text-align: justify;">   Gün battı, yemekler pişti, sofra kuruldu, Nişancı, acımdan öldüm, Hatun Bacı iyi ki imdadıma yetiştin, dedi. Gece yarısına kadar muhacirleri konuştuk. Onların kendilerini hapis etmeleri onu çok üzmüş. Belki o balıkçı kisvesine bürünmüş bir ermiştir. Ermişler de çoban kılığına, eşkıya kılığına girerlermiş. Belki o da bizim gibi bir beni ademdir, ancak çok akıllı bir beni ademdir. Biz Çanakkalede düşmanla çarpışırken bizim aramıza yeşil donlular geliyor, attığımız gülleri gökte yakalayıp götürüyor, gemilerin bacasından içeri atıyorlarmış. İsmail onların yüzünden kahraman oldu çıktı. Bu yeşil donlular hep askerlerin önündeymiş. Ordunun içinde onları çok gören varmış. Yoksa Çanakkale savaşını kazanmamızın mümkünü yokmuş.</p>

  <p class="calibre3" style="text-align: justify;">   Yiğenim Ahmet yıllarca Nişancı Veli Reise tayfalık etti. O diyor ki o ermiş değilse de ona benzer bir şey.</p>

  <p class="calibre3" style="text-align: justify;">   Ahmet bir de diyor ki o, bütün denizlerin dibini görüyor. Hangi balığın kaç kulaçta yaşadığını da biliyormuş. Ahmet diyormuş ki balıkçılar Nişancı Reisin binde biri kadar denizi görseler, denizi bilseler diyor bizim tayfa Ahmet denizlerde hiç balık kalmaz, denizler kurur diyor Ahmet!'</p>

  <p class="calibre3" style="text-align: justify;">   Kadri Kaptan onları teknede bekliyordu. Onlar daha çınarlara gelmeden motoru çalıştırdı. Kör Salihin köyüne çabuk vardılar, Salih onları iskelede bekliyordu. Onlar için bu sefer iki fayton hazırlamıştı. Faytonun ikisi de yepyeniydi. Birinde bir çift kır at, öbüründe doru at koşuluydu. Atlar besiliydi ve sağrıları parıl parıldı. Musa Kazım Ağaefendi atlara, arabalara hayran kaldı. Böyle güzel atlar, böyle güzel arabalar diye düşündü. Arabalara bindiler.</p>

  <p class="calibre3" style="text-align: justify;">   Kör Salih Çavuş:</p>

  <p class="calibre3" style="text-align: justify;">   "Arabalar yakınımızdaki büyük çiftliğin sahibi Mahmut Beyindir. O bir kahramandır, İstiklal Harbinde büyük yararlıkları olmuştur. Anasının südü gibi helal olsun, bu çiftlik, bu atlar, bu arabalar ona az bile. Ona küheylan doru atlar layıktır. Gittim ondan Musa Kazım Beyle arkadaşları için arabaları istedim. Bir daha ağzımı açtırmadı, al götür, dedi. Ben yarın Ankaraya gidiyorum, gelecekte geldiklerinde bize buyursunlar. O üç savaşta da savaşmıştır. Balkan, Dünya, İstiklal Harbi savaşları... Onu görmek gerek. Bir de atlara çok meraklıdır. Kavlakoğlunu da hiç sevmez. O bir asker kaçağı, bir Yunan muhibbidir, der ona kızar."</p>

  <p class="calibre3" style="text-align: justify;">   Topal Ali Çavuş gülerek</p>

  <p class="calibre3" style="text-align: justify;">   "Kusura bakma muhterem Musa Kazım Bey şu bizim Kör var ya lugat parçalamaya çok meraklıdır. Muyip mi-yip diyor ya aldırma. O demek istiyor ki Kavlakoğlu bir Yunan köpeğidir. Bizim Köre kalırsa o da herkes gibi bir kahramandır. O da Anka kuşunun yalımlarından çıkan Kırk Ölmezlerden bir tanesidir."</p>

  <p class="calibre3" style="text-align: justify;">   "Bakın arkadaşlar. Bu topalın yeşil kırmızı bir madalyası da vardır. İstiklal savaşında Ağustos sıcağında soğuktan donan arkadaşlarını kurtarmak için bacağını çıkarmış yakmış da ona istiklal kahramanlık madalyası vermişler, o da Yunan muyipliğinden kurtulmuş."</p>

  <p class="calibre3" style="text-align: justify;">   İsmail, gelen faytonları görünce yola çıktı. Ağaefendiyi görünce de derecesiz sevindi. Onu öndeki faytona aldılar. Arabada İsmailin halini hatırını sordular. İsmail onlara sağ olasınız, iyiyim, dedi. Çiftliğe çabuk vardılar. Çiftliği görünce başta Ağaefendi, herkes şaşırdı. Bu eski yanmış yıkılmış çiftlik değildi. Köşkün bahçesine' güller dikilmiş, tomurcuğa durmuş güllerin arasındaki Osmanlı gülleri açmıştı. Ağacın altındaki pınarın yöresini mor çiçekli yarpuz sarmış, kokusu ortalığı almıştı. Atın bulunduğu ahıra yürüdüler. Ahır yeni yapılmıştı. İsmail koşarak gitti atı dışarıya çıkardı. Ata iyi bakılmıştı, sağrısı parlıyordu. Topal Ali Çavuş tahta bacağını savura savura ata gitti, atın ağzını açtı dişlerine baktı. "Çok genç bu güzel at," dedi, "daha üç yaşında. Soylu bir ata da benziyor."</p>

  <p class="calibre3" style="text-align: justify;">   İsmail:</p>

  <p class="calibre3" style="text-align: justify;">   "Soylu bir at," diye karşılık verdi. "Soylu, kütüğü de var, hem de mühürlü, imzalı."</p>

  <p class="calibre3" style="text-align: justify;">   Kör Salih de Ali Çavuşun yanına gitti, atın ağzını açtı baktı:</p>

  <p class="calibre3" style="text-align: justify;">   "Tam üç yaşında genç bir at. İsmail çok iyi bakmış. Soylu atlara iyi bakmak gerekir."</p>

  <p class="calibre3" style="text-align: justify;">   "Yakında İsmaille, Baytar Efendiyle Urfaya, Halebe gideceğiz, oralardan soylu atlar alacağız," dedi Musa Kazım Ağaefendi, "bir çiçekle yaz gelmez, bir atla da at çiftliği olmaz."</p>

  <p class="calibre3" style="text-align: justify;">   Onlar orada soylu atlar üstüne konuşurlarken İsmail-le Salih Çavuş eve gittiler, pınarın başına masa, sandalyeler getirdiler. Yarpuz kokusu başlarını döndürdü.</p>

  <p class="calibre3" style="text-align: justify;">   Poyraz Musa hiç konuşmamıştı:</p>

  <p class="calibre3" style="text-align: justify;">   "Bu yarpuz bizim Torosun yaylalarında her pınarın yöresinde mavi çiçeklerini açar, bir kokar, bir kokarlar insanın kokulardan başı döner. Bizim pınarların dibi de çağsaklıdır, sırları da ışıktandır."</p>

  <p class="calibre3" style="text-align: justify;">   "Bizim Giridin pınarları da böyledir. Bizim Giridin dağlarında olan kokular dünyanın hiçbir yerinde yoktur," dedi Musa Kazım Efendi içini çekerek. "Niçin Akdeniz medeniyeti, Akdeniz dünyasının hiç kokusu olmasa, yani çiçeğinin, otunun suyunun, denizinin, ağacının, terinin, hiçbir şeyinin kokusu olmasa toprağının kokusu yeter. Hele yağmur başlarken, damlalar seyrek seyrek düşerken, topraktan bir koku yükselir, insan da erişilmez bir sevinçle kendinden geçer. İşte bu koku Akdeniz toprağının kokusudur. Burası da Akdenizin ortasında olmasa bile, gene de Akdenizdir."</p>

  <p class="calibre3" style="text-align: justify;">   "Akdenizdir," dediler hep birden. "Akdenizin insanları da başka insanlara benzemez," dediler hep birden.</p>

  <p class="calibre3" style="text-align: justify;">   "Yiğit adamlardır," dedi Topal Ali Çavuş.</p>

  <p class="calibre3" style="text-align: justify;">   "Gözü kara insanlardır," dedi Salih.</p>

  <p class="calibre3" style="text-align: justify;">   "Onlar cömert insanlardır, dostlarına canlarını bile verirler," dedi Kadri Kaptan. O konuşur konuşmaz, konuşanların hepsi ona baktı. Kadri Kaptan utandı, başını önüne eğdi.</p>

  <p class="calibre3" style="text-align: justify;">   "Doğru," dedi İsmail, "Kadri Kaptan yerden göğe kadar doğru söylüyor. Elia Efendi giderken bu çiftliği satar da öyle giderdi. Memlekete geri dönemeyeceğini bile bile her şeyini bıraktı gitti. Onlar buradan gideceklerini çok önceden biliyorlardı. Elia Efendi, ben memleketten gidersem atlara iyi bakacaksın, gözün gibi bacaksın dedi giderken. Bana bir yıl atlara yetecek kadar para da bıraktı. Gözleri yaş içinde beni kucakladı. Korkma İsmail sana bir şey yapmazlar. Sen bir Çanakkale gazisi kahramansın. Senin attığın gülleler, İngiliz gemilerinin bacalarından girip gemileri denizin dibine yolladılar. Sen dillere destan bir kişisin. Seni yalnız biz bilmiyoruz, savaştaki düşmanlarımız da, bütün Avrupa da biliyor. Sen atlara iyi bak, onlar benim gözümün çiçekleridir, dedi ahırlara gitti, eliyle sen gelme işareti yaptı bana, arabacıyla ben sabahtan öğle sonuna onu dışarıda bekledik Ahırdan çıktığında gözleri yaş içindeydi. Yüzüme baktı gülümsedi. Faytona iki al at koşuluydu. Fayton yakınımız çiftliğin sahibi İzzet Beyindi. Elia Efendi arabaya bindi, oturmadı gözden yitinceye kadar öyle kaldı. O uzaklaşır uzaklaşmaz, ben efendilerime söyleyeyim Kavlakoğlunu hepiniz biliyorsunuz, beni candarmaya teslim etti, candarrna da beni öldürdü. Beni de ölümün elinden Hayri Efendi aldı."</p>

  <p class="calibre3" style="text-align: justify;">   Musa Kazım Ağaefendi İsmailden bu konuşmaları çok dinlemişti. Ağaefendi yine de çok üzüldü. Ötekiler de İsmailin başından geçenleri biliyorlardı. Dahası da bütün köyler ve kasaba İsmaili her yönüyle biliyordu. O İngiliz gemilerini attığı güllelerle denizin dibine gönderen bir destan kahramanıydı. Kavlakoğlu Remzi Beyi de herkes biliyordu. O da bir Yunan dostuydu. İşgalci Yunan ordusunun askerlerinden birisiydi.</p>

  <p class="calibre3" style="text-align: justify;">   İsmail içini çekerek:</p>

  <p class="calibre3" style="text-align: justify;">   "Has adam, mübarek adam Hayri Efendi," dedi.</p>

  <p class="calibre3" style="text-align: justify;">   "Bu dünya şimdiye kadar yıkılmadıysa Hayri Efendiler yüzündendir," dedi Ali Çavuş.</p>

  <p class="calibre3" style="text-align: justify;">   "Bu dünya çürümüş bir dünyadır," dedi, Ağaefendi. "Ben ne yaptım ki insanlara beni yurdumdan yuvamdan ettiler, ağlarım, atlarım mor menekşe bahçeli konağım kaldı. Başıma neler neler geldi. Daha da sürüm sürüm sürünüyorum. Dünya budur dünya budur Ali Çavuş, budur işte."</p>

  <p class="calibre3" style="text-align: justify;">   "Dünya budur Efendiağa dünya budur. Hayri Efendinin çocuklarının şehit olduğu duyulunca bütün Ege kan ağladı, her camide onlar için mevlütler, dualar okundu, ağıtlar yakıldı. Ne oldu, olan onlara oldu, Hayri Efendinin boynu bükük, iki eli koynunda kaldı. Allah onun başına gelenleri kimsenin başına vermesin. O bundan sonra yaşamaz ki. Ayağa kalkmış yürüyen ölüdür o. Biz yaşıyor muyuz ki. Bizim gördüğümüz savaşı yaşayanlar diri mi sanki. Hayri Efendinin çocukları bizim alaydaydı. İngilizlerle süngü harbine girdik. İngilizler de biz de çok zayiat verdik. Sonradan duyduk ki Hayri Efendinin iki oğlu da şehit düşmüş. Onların yerine ben öleydim dedim. İki tuvana delikanlı. Daha tomurcukta iki çiçek. İnsanların yüzüne nasıl bakarım. Herkes öldü de ben ben bu savaşlardan geriye nasıl sağ çıktım. Ne derim insanlara. Sağ kaldığıma utanıyorum. Herkesler öldü de sen ölmedin demezler mi, Çanakkaleden kaç kişi kurtuldu sormazlar mı, ben şöyle böyle bir gözü verdim de öyle kurtuldum dersem bana inanırlar mı? O gün bu gündür Hayri Efendinin dükkanının önünden geçemiyorum. Onunla bir yerde karşılaşırım diye ödüm kopuyor."</p>

  <p class="calibre3" style="text-align: justify;">   "Salih doğru söylüyor," dedi Ali Çavuş. "Ne çok genç öldü, ne kadar. Savaştan geri kalanlar da iflah olmazlar. Bizim de yüreklerimizde ne kadar acı var, ne kadar acı. Ne kadar utanç var içimizde ne kadar."</p>

  <p class="calibre3" style="text-align: justify;">   "Var," dedi Salih Çavuş, "var. Çok var. Doyurulmaz."</p>

  <p class="calibre3" style="text-align: justify;">   "Tam bir öğle üstü süngü harbi başladı, asker birbirine girdi. Güneş tepemizde. Ortalık cayır cayır yanıyor. Çarpışma uzun sürmedi. Düşman bozuldu, geriye kalanlar kaçıyor. Çarpışma sahasında ölüler üst üste. Biz ölülere koştuk mataralara saldırdık Her matarada bir damla su bile yok. Az sonra havada mataralar uçuşmaya başladı. Çarpışma sonrası öyle bir duruma düştük ki ağzımız kurudu, nerdeyse susuzluktan öleceğiz. Çarpışmayı kazandık ya susuzluğa yenildik. Kuşlar ölürken ağızlarını nasıl açarlar, biz de kurumuş ağızlarımızı öyle açmıştık İngilizlerin bütün mataraları boş olduğuna göre geriye kalanları da susuzluktan öleceklerdi. Biz de çok ölü verdik. Allah insanoğlunu savaşta da, barışta da susuzlukla, açlıkla, zulümle, savaşla terbiye etmesin."</p>

  <p class="calibre3" style="text-align: justify;">   Bir süre susuzluk üstüne konuştular. Çok şükür şu karşı dağın her ağacının dibinden bir pınar çıkar. Her kasabanın, köyün ortasından, yanından bir çay akar. Yukardaki dağların eteklerinden uzak denize kadar parlak nefti yapraklı zeytinler iner. Şu karşıki dağ İda dağıdır, ona bin pınarlı İda derler. Ovalardan geçen suların hepsi de ondan çıkar.</p>

  <p class="calibre3" style="text-align: justify;">   "Bizim Giridin dağları da öyle. Her ağacın altından bir su kaynar. Bizim Niko o dağlardan olur," dedi Musa Kazım Ağaefendi.</p>

  <p class="calibre3" style="text-align: justify;">   "Dağ adamları çok yiğit olurlar," dedi İsmail Çavuş, "Bir yüzbaşımız vardı, adı da Şahin. Bütün bölük susuzluktan ölüyorduk. Savaş etmeye değil ayağa kalkmaya bile takatimiz kalmamıştı. Yüzbaşımız gitmiş, paşaya, bizim askerler susuzluktan ölüyorlar, demiş. Şu dağın arkasına kadar, birkaç saatlik bize izin, demiş. Paşa da olur, demiş. Bir ormanı geçtik orman yanmış, pınarlar kurumuş, çakıllar kalmış. Yokuşu koşarcasına çıktık, suya gidiyorduk. Amacımız su olmasa şu yeşil çimenli çukurun yamacına yatıp kalacaktık Suya geliyoruz, dedi önümüzden giden yüzbaşı. Dört yanımızdan top, mitralyöz sesleri geliyordu. Yürüdüğümüz toprak sallanıyordu. Ulu çınar ağaçlı bir köy geçtik, çiçekli bir yokuş çıktık, bir su sesi duyduk, koşmaya başladık, biz koşarken yüzbaşının ilerdeki kayalıklarda yankılanan sesi bizi olduğumuz yerde durdurdu. Önde yüzbaşı arkada biz koştuk, kayalığın dibinden kaynayan suyun önünde durduk. Beşer beşer kaynağa vardık, önce suyun önüne varıp doyuncaya su içtik, mataralarımızı doldurduk, kayalıktan çıkan su buz gibiydi. Sonra yüzbaşı, bir saat serbestsiniz, dedi, kendi de gitti bir ağacın gövdesine sırtını dayadı. Bizim yüzbaşı Binboğa dağlarından olduğunu söylerdi. Dağ adamlarının gözü kara olur, dağ adamları yiğit kişilerdir."</p>

  <p class="calibre3" style="text-align: justify;">   "Niko da dağlıydı," dedi Ağaefendi, biraz da övünerek. "O da savaş görmüş bir çavuştur. Ona her şeyimi bırakıp buraya geldim. Hem de gözüm arkada kalmadan. Kim bilir Niko şimdi ne yapıyordur."</p>

  <p class="calibre3" style="text-align: justify;">   İsmail Çavuşun sesi kısık, sesi kederliydi:</p>

  <p class="calibre3" style="text-align: justify;">   "İlk aylarda, ilk yıllarda işler iyi gitti, sonra da bırakılan para bitti. O da benim gibi yaptı, tanıdığı bir at meraklısına soyu Yunanistanda ünlenmiş atı sattı. O para bir ay bile yetmedi. Aynı adama iki at daha sattı Niko Çavuş. Atı alan adam yaşlıydı. Sen bu atları sata sata bitirirsin, atların hepsini sat da parayı toptan al, emanete hıyanet olmaz, parayı sakla. Parayı öyle bir sakla ki senden başka yerini kimse bilmesin. Kime satayım bu kadar atı, dedim, alırım, dedi yaşlı kişi. O kişiyi Yunanistanda herkes bilir. Ben, dedim ona bir düşüneyim, o dedi bana çok düşünme, atları sat hemen. Bana iki gün ver dedi. İki güne kalmaz senin elinden alırlar. Ben sordum ona bir şey mi var. Var, dedi adam bana. Benim derdim bu güzel atlar kötü adamların eline düşmesin. Emanete hıyanet olmaz, senin oğlunu da Türkler öldürdüler Anadoluda, Türkler öldürdüler. Benim oğlumu Anadolunun ortasında benim oğlumu bizim politikacılar ve generaller öldürdü. Anadolunda. Ne işimiz vardı, Anadolunda?"</p>

  <p class="calibre3" style="text-align: justify;"><span style="font-size: 1em;">   "Doğru," dedi Musa Kazım Ağaefendi, "Niko her zaman her yerde bunu söylerdi. Başına bir iş açacağı belliydi."</span></p>

  <p class="calibre3" style="text-align: justify;">   "Niko düşündü, sonunda ne veriyorsun atların hepsine, dedi. Adam öyle bir para söyledi ki nerdeyse şaşkınlıktan Nikonun dudakları uçuklayacaktı. Niko inanamadı üç kez ona parayı söyletti, veriyorum atları dedi, yalnız atlardan birisi benim. Hangi at mı dedin, Musa Kazım Beyin bana armağan ettiği at. Olur dedi yaşlı adam. Öyleyse İncile el basarak yemin edeceksin, parayı Kazım Beye verdiğini söyleyecek, Niko Çavuş kahroldu ama ne yapsın, diyeceksin? Yaşlı adam gitti İncili getirdi masaya koydu elini İncilin üstüne bastı, Yunanca ve Türkçe yemin etti ve gitti parayı da getirdi, saydı verdi. Niko da ona anahtarları verdi. Ben gidiyorum, atlar sana hayırlı olsun, dedi aŞağı indi atma bindi, teker teker atların yelelerini okşadı, tanyerleri attı atacak dağların başı ağardı ağaracak kır atı sürdü doludizgin dağların yolunu tuttu."</p>

  <p class="calibre3" style="text-align: justify;">   "O dağlarda Nikoyu kimse bulamaz," dedi Musa Kazım Ağaefendi, "İsmail de olduğu gibi söylüyor olanı biteni. İşte İsmail budur."</p>

  <p class="calibre3" style="text-align: justify;">   Kalktılar, zeytinliğe kadar gittiler.</p>

  <p class="calibre3" style="text-align: justify;">   "Zeytin ağaçlarının hepsi genç," dedi Poyraz. "Zeytinliğin yıllık verimi bir köyü zengin eder," dedi. ''Ağaefendi de Maliyeye çok para verdi bu zeytinlik için. Yazık yazık Kavlakoğlu, bir kuruş bile vermeden zeytinliğin yarısını aldı. Zeytinliğin ortasından akan su da benim diyormuş. Ben İstiklal Harbi kahramanıyım diyormuş. Bende mi para vereceğim dört beş zeytin ağacı için. Zeytinliğin yarısını alıyorum. Bunun için de bir kuruş vermem. Kanımızı boş yere mi döktük diyormuş."</p>

  <p class="calibre3" style="text-align: justify;">   İsmail dişlerini sıktı: "Verme bakalım," dedi.</p>

  <p class="calibre3" style="text-align: justify;">   Bundan sonra dağlara doludizgin at süren Nikonun sözü edilmedi. Musa Kazım Bey atları, Giridi konuşuyordu durmadan.</p>

  <p class="calibre3" style="text-align: justify;">   Daha gün batmadan kalktılar, faytonları arabacılar faytonları koştular, beyleri bekliyorlardı, beyler arabalara yürüdüler. Arkalarından İsmail yetişti, elindeki torbayı Poyraza verdi, "torbada beş keklik var, beşini az önce kestim, Ağaefendi için."</p>

  <p class="calibre3" style="text-align: justify;">   Arabalara bindiler, çabucak tekneye vardılar. Gün batınadan Topal Ali Çavuşun köyündeydiler. Ali Çavuşun bahçesine girer girmez buğulu yemek kokularıyla karşılaştılar. Acıkmışlardı. Yemek kokuları onları daha da acıktırdı. Ortaya kilim sofra serilmişti. Sofraya oturur oturmaz yemekler geldi. Önce kabak çiçeği dolmasına saldırdılar. Bu evde güzel yemekler yapılıyordu. Oradaki herkes evin hanımına yaptığı yemekleri övdü. Evin kızının getirdiği sabun ve ibrikle ellerini, ağızlarını yıkadılar, döşeklere oturup, bellerini boynu eğri mor menekşe nakışlı yastıklara dayadılar. Kazdağı sözünü Ağaefendi açtı. "Kazdağının kadim adı İdadır, İda da bütün dünyada ünlüdür," dedi.</p>

  <p class="calibre3" style="text-align: justify;">   "Kazdağı bizim buralarda da çok ünlüdür," dedi Topal Ali Çavuş.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Bizim Melek Hatun Kazdağından olur. O, Kazdağı için bin pınarlı Kazdağı diyor," dedi ve Topal Ali Çavuşun gözlerinin içine baktı.</p>

  <p class="calibre3" style="text-align: justify;">   "Bizde de bu dağa bin pınarlı Kazdağı derler. Bu Alevilerin dağıdır. Burada Sarıkız mekanı vardır, bizim batıda çok Alevi vardır. Sarıkız onların ermişidir. Her Hıdırellezde binlerce Alevi gelir dağa Sarıkızın makamını ziyaret ederler, semah ve mengü dönerler."</p>

  <p class="calibre3" style="text-align: justify;">   "Mengü nedir," diye sordu Ağaefendi.</p>

  <p class="calibre3" style="text-align: justify;">   "Bir tür semahtır," dedi Ali Çavuş. "Yalnız semah bir erkek, bir kadın olabilir en az, on iki, on altı da olabilir. Mengü bir kadın, bir erkek bin kişiye kadar da çıkabilir. Ona göre de dağa dedeler gelir, otuz kırk, elli altmış, yüz, daha da çok dedeler gelir, saz çalarlar. Her dede saz çalmasını bilir. Saz çalmayı çocuklukta öğrenirler. Saz çalmasını bilmeyen dede görülmüş değildir."</p>

  <p class="calibre3" style="text-align: justify;">   "Bizim Melek Hatun da Kazdağındandır. Biz bu yıl yaz bahar ayının birinde dağa gideceğiz."</p>

  <p class="calibre3" style="text-align: justify;">   "Gidin efendim, Kazdağını görmeyen cenneti görmemiş demektir. Kazdağı bin pınarlı olduğu gibi, binbir çiçeğin de dağıdır. Dağ ağzına kadar binbir kokuyla doludur. Dağın dibinden geçenin bile kokulardan başları döner. Biz çok eskilerden bu yana Kazdağını görmeyen, orada az da olsa yaşamayan, bu dünyaya geldim demesin deriz."</p>

  <p class="calibre3" style="text-align: justify;">   ''Allah Allah," dedi Ağaefendi, "Melek Hatunu alıp hemen onun dağına gitmeli."</p>

  <p class="calibre3" style="text-align: justify;">   "Gitmeli," dedi Topal Ali Çavuş, "o dağı görmeyen bu dünyada yaşadım demesin."</p>

  <p class="calibre3" style="text-align: justify;">   "Demesin," dedi Poyraz.</p>

  <p class="calibre3" style="text-align: justify;">   "Olabilir," dedi Ağaefendi.</p>

  <p class="calibre3" style="text-align: justify;">   Poyraz da ateş bacayı sarmış, diye geçirdi içinden. İçini bir sevinç aldı, ne yapacağını bilemedi, gülmeye başladı, yüzü değişti, onun yüzünü görenler mutlu oldular. Ağaefendinin sevinci gittikçe artıyor, arttıkça da gülüşü ortalığa yayılıyor, herkes kendini sevinçler içinde buluyordu. Dağın güzel çiçekleri, ağaçları, atları, ceylanları, kartalları da.</p>

  </body>
</html>