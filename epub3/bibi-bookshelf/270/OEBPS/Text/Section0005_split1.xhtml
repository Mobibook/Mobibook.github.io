<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
<p class="calibre3" style="text-align: justify;">   Ali Çavuş Ağaefendinin sözünü kesti, soluyordu:</p>

  <p class="calibre3" style="text-align: justify;">   "İlle de Kazdağının kadınları" dedi. "İda dağının kızları, dulları birer dünya güzelidir. Şu dünya dünya oldu olalı İda kızları gibi kızlar dünyaya gelmemişler, hem güzel, hem ermiş."</p>

  <p class="calibre3" style="text-align: justify;">   "İlle de Girit dağlarının kadınları, onlar gibi güzel bu dünyada yoktur."</p>

  <p class="calibre3" style="text-align: justify;">   "Sen dağlı mısın," diye sordu Ali Çavuş.</p>

  <p class="calibre3" style="text-align: justify;">   Ağaefendi bu soruya şaşırdı, telaşlandı. Ali Çavuşa karşılık vermedi, başını eğdi, düşündü.</p>

  <p class="calibre3" style="text-align: justify;">   "Bizim kökenimiz de Toros dağlarından, daha doğrusu Konyanın Toros dağlarından olur. Toros dağları dedim ya çok eski, çok eski bizim Torosluluğumuz. Bizim familyanın bir kısmı da Girit dağlarından olurlar. Soy kütüğümüzde böyle yazıyor. Siz de haklısınız, eski Yunanda İda dağı, Kazdağı olmadan önce mübarek Olimpos dağıydı. Olimpos dağının da üç güzelleri vardı. Güzellerden birisi tanrıçaydı. Elmayı ona vermedi yakışıklı delikanlı. Tanrıça da o delikanlının şehrine savaş açtırdı o ulu şehrini yaktırdı!''</p>

  <p class="calibre3" style="text-align: justify;">   Ali Çavuş:</p>

  <p class="calibre3" style="text-align: justify;">   "Bu üç güzelden birisinin adı da Sarıkızdı. Dünyaya gelmiş gelecek en güzel kızdı o," dedi. "Ölümsüzdü. Makamı sizin İda, bizim Kazdağı dediğimiz dağın doruğun-dadır. O Kırklara karışmış tek kadındır. O da kırk ermişler gibi ölümsüzdür. Bizim buralarda her Hıdırellez gecesinde pınar başlarında beklerlerken suya düşmüş Sarıkız suretini görenlere diledikleri her şeyi verir, bir altın top değil."</p>

  <p class="calibre3" style="text-align: justify;">   Ağaefendi bir süre durdu gözlerini Ali Çavuşa dikti. Çavuşun buna canı sıkıldı, öfkelendi:</p>

  <p class="calibre3" style="text-align: justify;">   "Ağaefendi, Ağaefendi," dedi, "yeşil donlu Kırkların Gelibolunda düşmanla çarpışırken onları top top ışıklar içinde görmeyen kimse yoktu. Yeşil donluların içinde bir de dünya güzeli kız vardı. Güneş gibi şavkıyordu. Onun kim olduğunu yalnız biz biliyorduk, çünkü Kazdağı bizim dağımızdı. Onlar düşmanın üstüne yürüyorlar, düşman ölüleri de arkalarında biçilmiş ot sapları gibi kalıyordu. Yeşil donluların geride bekleyenleri de gemilerden atılan gülleleri alıyorlar gerisingeriye gemilerin bacalarından içeriye düşürüyorlar, gemiler gökyüzüne sular fışkırtarak denizin dibini boyluyorlardı. Yeşil donlular yardımımıza gelmeseydi, Sarıkız da onlarla birlikte olmasaydı düşmanlar bizi parça parça ederlerdi. Yeşil donlular cennetten çıkmış gelmişler, düşmanın tepesine binmişlerdi. Yoksa biz bir tek düveliz, düşmanlar yedi... Kırklar olmasaydı, cennetlerini bırakıp bize yardıma gelmeselerdi bizim halimiz dumandı. O mübarekler yüzünden düşmanı denize döktük, köklerini de kuruttuk."</p>

  <p class="calibre3" style="text-align: justify;">   Ötekiler hep bir ağızdan:</p>

  <p class="calibre3" style="text-align: justify;">   "O yeşil donlular, cennetliler, Sarıkızın yüzü suyu hürmetine Çanakkaleye gökten indiler."</p>

  <p class="calibre3" style="text-align: justify;">   Ağaefendi onlara bir şeyler söyleyecekti sustu, ayağa kalktı:</p>

  <p class="calibre3" style="text-align: justify;">   "Yolcu yolunda gerek," dedi, şaşkın, hep birlikte kalktılar. Ali Çavuşla ötekiler onları iskeleye kadar uğurladılar. Tekne hazırdı, motoru çalışıyordu. Ali Çavuş elindeki torbalardan birini Poyraza, ötekini de Ağaefendiye verdi. Ağaefendideki torbada yolunmuş, tuzlanmış buz içinde beş keklik vardı. Poyrazdakindeyse Kazdağı nanesi, kurumuş som sarı mantıvar çiçeği, som kırmızı salep çiçeği soğanı, kırmızı Akdeniz biberi, daha nice otlar vardı. Ayrılırlarken Ağaefendi hepsini teker teker kucakladı. Memnundu.</p>

  <p class="calibre3" style="text-align: justify;">   Ağaefendi Poyraza sordu:</p>

  <p class="calibre3" style="text-align: justify;">   "Bu keklikleri nereden getiriyorlar?"</p>

  <p class="calibre3" style="text-align: justify;">   "Şu karşıki dağdan getiriyorlar. Buzlara sarıyorlar."</p>

  <p class="calibre3" style="text-align: justify;">   Adaya çabuk geldiler. Adaya gelinceye kadar da hep dağı konuştular. Ağaefendi, onları karşılayan kızlarına elindeki torbayı uzattı:</p>

  <p class="calibre3" style="text-align: justify;">   "Torbada keklikler var," dedi, "tuzlayın, kaynatın. Yarın gene şölen var."</p>

  <p class="calibre3" style="text-align: justify;">   Poyraz da elindeki torbayı Zehraya uzattı.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Bu torbanın içinde de Akdeniz nanesi var, kokusu insanın yüreğini tazeler. Bir de kırmızı Akdeniz biberi. Acısı hiçbir acıya benzemez. Öteki otlar da şifalıdır, yemeklere konur, insanın ömrünü uzatır. Akdeniz dağları hiçbir dağa benzemez, çiçekleri, otları, ağaçları, arılan, kayaları, pınarları, suları mis gibi kokar. Kokular insanın iliklerine işler. Akdeniz ormanları kokular cennetidir. Destancılar der ki göklerin, toprağın, yellerin, yağmurun kokusu insanı bayıltır. Akdeniz dağlarının her günü mutlu bir ömürdür."</p>

  <p class="calibre3" style="text-align: justify;">   Kızlar mutfakta durmuşlar babalarını dinliyorlardı. Babaları gene iflah etmez Girit hasretine düşmüştü. O bazı bazı bir sevgiye, bir coşkuya girer çıkardı ya hiçbir zaman da böyle olmamış, damarlarından sevinç sevgi, korku fışkırmamıştı. Şimdi, az sonra bu coşkuyla, sevinçle dışarıya çıksa bütün ada yediden yetmişe kadar başına üşüşür, o konuştukça sevince, sevgiye keserlerdi.</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Baba" dedi, onun da sesi sevinçten çınlıyordu.</p>

  <p class="calibre3" style="text-align: justify;">   "Baba, beş kekliğin beşini de yolmuş, tuzlamışlar. Kaynatalım mı," diye sordu Zehra.</p>

  <p class="calibre3" style="text-align: justify;">   "Hangi günü isterseniz. Başka da ne istersiniz, uzo var mı, şarap, rakı var mı?"</p>

  <p class="calibre3" style="text-align: justify;">   "Her şey var baba. Tatlı da yapacağız."</p>

  <p class="calibre3" style="text-align: justify;">   "Nişancı Veli Ağadan ne haber?"</p>

  <p class="calibre3" style="text-align: justify;">   "Bugün sabahtan beri geldi geldi gitti, seni sordu. Gene gelecek."</p>

  <p class="calibre3" style="text-align: justify;">   "Biz Melek Hatunla onun dağı İdaya gideceğiz. Köylü arkadaşlar İdayı bize anlata anlata bitiremediler. Size de mektepte İdayı, onun üç güzellerini anlattılar değil mi?"</p>

  <p class="calibre3" style="text-align: justify;">   "Anlattılar baba. Anlatmakla da kalmadılar bize ezberlettiler."</p>

  <p class="calibre3" style="text-align: justify;">   "Size çok sevineceğiniz bir haberim var."</p>

  <p class="calibre3" style="text-align: justify;">   "Söyle baba, söyle," diye kızlar heyecanlandılar, "haydi." Tam bu sırada da kapı çalındı, Nesibe koştu. Gelen Melek Hatundu.</p>

  <p class="calibre3" style="text-align: justify;">   "Hoş geldim pirim," yüzü kıpkırmızı olmuş, elleri titriyordu. Efendiağa ayağa kalktı, Melek Hatuna koltuğu gösterdi, "Buyur Melek Hatun, hoş bulduk," dedi. "Kızlara Nikoyu anlatacaktım."</p>

  <p class="calibre3" style="text-align: justify;">   "Nikodan bir haber mi var?" diye sordu Melek Hatun.</p>

  <p class="calibre3" style="text-align: justify;">   "Üstelik de Nikodan güzel haberler var. Ben Niko yiğit adamdır derdim ya hiç yanılmamışım. Nikonun kim olduğunu çocuklara da, sana da, adada kim varsa da, hepinize de anlattığımdan da daha yiğit çıktı. Daha yürekli çıktı. Korkmadı, çitliği bırakıp kaçmadı. Dostluğuna bağlı bir insan olarak benim anlattıklarımdan da, benim söylediklerimden de sağlam çıktı."</p>

  <p class="calibre3" style="text-align: justify;">   "Niko sağ mıdır," diye sordu Melek Hatun.</p>

  <p class="calibre3" style="text-align: justify;">   "Sağdır," dedi Ağaefendi, "hem de kale gibidir. Hapishanede de değildir çok şükür. O ne demiş, ne demiş, Bey beni herkesten iyi tanır demiş. İşte ben burdayırn çok şükür. Niko herkesten de, her yerden de daha güvendedir. O hapishanede de değildir, o bir İsmail de değildir. Onun kılına bile kimse dokunamaz."</p>

  <p class="calibre3" style="text-align: justify;">   "Ona kimse dokunamaz. Pirimin gölgesi var onun üstünde," dedi Melek Hatun.</p>

  <p class="calibre3" style="text-align: justify;">   "Ona kimse dokunamaz, görkemli Düldülün binicisi Alinin mürüvveti onun üstündedir. Evet görkemli Düldülün binicisinin mürüvveti... Niko yalnız kalınca ne yapacağını bilememiş. Günlerce konaktan atlara, atlardan konağa gitmiş gelmiş, gitmiş gelmiş. Bugünlerde Nikoya kimse yaklaşarnaz olmuş. Nikodur bu, o bir savaş kahramanıdır. Çok da namlı bir nişancıdır. Uçan turnayı gözünden, kaçan tavşanı art ayağından vuranlardandır."</p>

  <p class="calibre3" style="text-align: justify;">   Atlara ne olmuş diye içinden sorarken, Melek Hatun, dudakları kıpırdayarak dualar okuyordu. Duasını bitirdikten sonra: "Alinin mürüvveti bir de senin üstünde."</p>

  <p class="calibre3" style="text-align: justify;">   Melek Hatun dualardan sonra gözlerini Ağaefendinin yüzüne dikti uzunca, Nikoya bir şey olsaydı efendimiz böyle şen şakrak konuşabilir, sevincinden göklere uçabilir miydi? Böyle düşündü. Gelen her mektubu okuyor da bu mektubu niçin bana okumadı, kızlara da okumamış, kimseye okumamış. Niko önce bir at satmış. Atın parası hemen bitmiş. Sonra da Niko atları teker teker satmaya başlamış. Bakmış ki atlar azalıyor, bu gidişle de elde hiç at kalmayacak, demiş.</p>

  <p class="calibre3" style="text-align: justify;">   "Kunnayan hiçbir kısrak yok muydu senin atlarının içinde?"</p>

  <p class="calibre3" style="text-align: justify;">   "Var ama kısrakların kunnadıkları taylara en az iki yıl bakmak gerekir." Niko da tanıdığı, güvendiği bir at çiftliği olan dostumuza kalan atları satmış. Nikodur bu! Niko bu kadar paraya çok şaşırmış. Atları satın alan dostumuz, Niko demiş, bu atlar çok değerli soylu atlardır. Başımıza şu büyük savaşlar gelmeseydi, Musa Kazım Bey de sürgün olmasaydı parayla, pulla bu atların yanına bile kimsecikler varamazdı. Gene de Nikonun aldığı para büyük paradır. Memlekete gittiğimizde, çabuk gideceğiz, öyle gözüküyor, bu parayla bizim atlar gibi atları olan iki çiftlik alırım. Niko diyor ki bu parayı öyle bir sakladım ki bu paraları kimse bulup da çalamaz. Yakında da yollar açılacak, açılmasa bile, iyi Türkçe biliyorum, paraları alıp sana getirecek, elimle sana vereceğim. Paranın ne gerekliliği var bana. Adam şaşırmış. Bu kadar parayı hiçbir yere saklayamazsın. Sende bu kadar para olduğunu kimselere söylemesen de, yerini kimse bilmese de herkes öğrenir. Paradır bu, herkes kokusunu alır."</p>

  <p class="calibre3" style="text-align: justify;">   "Nasıl öğrenir," diye Ağaefendinin su gibi akan sözlerini kesip sordu Melek Hatun:</p>

  <p class="calibre3" style="text-align: justify;">   ''Atları satın alan dost Nikoya demiş ki Atinaya git de parayı bankaya yatır. Bankalar güvenlidir. Sen de toz ol, ortalıkta gözükme. O para yüzünden seni öldürürler. Yollar açılınca da istersen parayı sen al Musa Kazım Beye götür, istersen banka yoluyla gönder. Nikodur bu, kızmış, bu parayı elimden kimse alamaz. Parayı hemen orada sırma işlemeli heybesine koymuş, hayırlı olsun bey demiş, bu atlar sürgün, soylu bir insanın atlarıdır, sana uğur getirecek, ben de yollar açılsın açılmasın bu parayı kuruşunu harcamadan Beye götürüp vereceğim. O, Nikodur dediğini yapar."</p>

  <p class="calibre3" style="text-align: justify;">   Kızlar Nikoyu iyi tanıyorlardı. Sessiz sedasız, ağzı var dili yok, haftada üç gün çimleri sulayan, gece gündüz ahırlardan çıkmayan korkak, çocuklarından ve atlardan başka uğraşı olmayan, arada sırada çocuklarını midillilere bindirip yakındaki ormana götüren yumuşak, utangaç hep gülümseyen bir kişiydi. Ağaefendi İsmaili tanıdıktan sonra Niko onun gözünde büyüdü. İsmail Çavuşun Çanakkale savaşının namlı bir topçusu olduğunu, güllelerini düşman gemilerinin bacalarının içine düşürdüğünü, kocaman gemileri denizin dibine gömdüğünü bilmeyen yoktu. Melek Hatun ona kahraman diyordu da başka bir şey demiyordu. Kavlakoğlu onu candarmalara öldürtmüştü. Bunu herkesler de böyle biliyordu. Onu bir savaş kahramanı olarak bildiği kadar. Melek Hatun kocasının öldüğünü anlatırken onun savaştaki arkadaşlarını da anlatıyordu. Evinde bir de bir İngiliz zırhlısının resmi vardı. Geminin bacasından bir gülle giriyor sular göklere çıkıyordu. Melek Hatun İsmailin sözü oldukça kızlara eğiliyor, İsmaili kızlara fısıldıyordu ve günlerden bir gün İsmail Kavlakoğlunu öldürecekti. O bunu evinde asılı resmin içinde görmüştü. Böyle çok resimler vardı şehitlerin evlerinde. Ne kadar kahve varsa hepsinde, hepsinde de İsmail vardı batan gemilerin yanında. Bir de Sarıkız vardı. Dünya güzeli, ışıklar saçıyordu görülmemiş. Sarıkız İsmaili koruyacaktır. İsmail ölüm acısını kimseye koymayacak, Ali de cennet kapısında elinde gül onu bekleyecektir.</p>

  <p class="calibre3" style="text-align: justify;">   Musa Kazım Ağaefendi:</p>

  <p class="calibre3" style="text-align: justify;">   "Size en iyi haberimi vereceğim," dedi bir süre sustu, kızlara, Melek Hatuna gözlerini dikti, baktı. Kızlar da, Melek Hatun da dikkat kesilmiş, boyunlarını uzatmış onun ağzına bakıyorlardı. Ağaefendi bir gülümseyerek sevinç içinde kalıyor, bir yüzü kararıyor, ardından da pencereden denize bakıyor, yüzü karanlık bir yüze kesiyordu, ötekiler de onunla birlikte seviniyor, onunla birlikte üzülüyor, kederlere batıp çıkıyorlardı. Onların bu halleri de Ağaefendiyi mutlu ediyor coşturuyordu.</p>

  <p class="calibre3" style="text-align: justify;">   Ağaefendi gülerek</p>

  <p class="calibre3" style="text-align: justify;">   "Niko dağına gidip paraları akla hayale gelmez bir yere saklayınca benim kır atı anımsamış, atı bulmalıyım Beye vermeliyim, o da sevincinden uçmalı demiş, binmiş üç sakarlı doru ata düşmüş köşe yollara koca Girit-te aramadık yer bırakmamış. Sonunda kır atı bulmuş. At çok bakımlı gibi. Niko buna şaşırmış kalmış, atın göğsü, sağrısı öyle bir parlıyormuş ki bir tay sanırsın. At kişnemiş sonra da Nikonun yanına doğru koşarak gelmiş elini yalamaya başlamış. Başını dağlara döndürüp var gücüyle kişnemiş üst üste üst üste, dağlar yankılanmış. Kişneme bitince Niko ata yuları takmış, yanına alıp dağındaki evine götürmüş. At için beş dönümlük arpa, on dönüm de yonca ekmiş. Kır at yaşlıdır, demiş. Onun yerinde başkası olsaydı yılkıya dayanamaz, bir kışta ölürdü. Bundan sonra ölmeyecek, bey onu görecek. Arpa, yonca hele şifalı pınar suyu...</p>

  <p class="calibre3" style="text-align: justify;">   İşte Niko budur. O biliyordu ben al ata binmeden önce bütün Giridi arayıp da kır atı bulamayacağımı. Bulamayınca da kederden öleceğimi. Şimdi anamdan yeniden, yeniden doğdum. Artık bundan sonra sürgün değilim. Artık Nikonun kır atıma iyi bakacağını biliyorum. Kır atım ölmeyecek. Onu dünya gözüyle göreceğim. O beni görünce değil, kokumu alınca şaha kalkıp kişneyecek Öyle bir kişneyecek ki dağlar zangır zangır titreyecek, sevincinden kanat takıp uçacak Köroğlunun kır atı gibi. Ben ne yapıp ne edecek kır atımı görmeye Giride gideceğim, kır atımı göreceğim. Kır atımı görmeden ölürsem gözüm açık gidecek."</p>

  <p class="calibre3" style="text-align: justify;">   Hiç kimse konuşmadı. Nesibeyle Melek Hatunun gözleri yaşarmıştı, Zehra da ağlıyordu.</p>

  <p class="calibre3" style="text-align: justify;">   Ağaefendi kızlara:</p>

  <p class="calibre3" style="text-align: justify;">   "Susun," dedi acı acı gülerek "Susun. Çok şükür atım da sağ ben de sağım, Niko da sağ. Niko görülmemiş bir at binicisidir de. Bindiği at nasıl bir at olursa olsun, koşulardaki atlar da nasıl olurlarsa olsunlar Niko bindiği atı birinci getirir. Baktığı, bindiği her at onu sever. Onun kokusunu alan atlar nerde olursa olsunlar kişnerler. Niko bir ağacın altına yatmış beklemiş. Kır at onun kokusunu alır almaz hemen ona koşardı. Niko bir gün bir kayanın gölgesine yatmış uyurken kır at gelmiş ses çıkarmadan onun başucunda durmuş. Niko gün ikindiye kadar uyumuş, at onun uyandığını görünce eğilmiş Nikoyu uzun uzun koklamış. Nikodur ayağa kalkmış kır atı kucaklamış, bundan sonra da kır at incitmeden Nikoyu silkelemiş, ardından da şaha kalkmış üst üste üç kere kişnemiş, dağlar yankılanmış, kır atın kişnemesini duyanlar her at böyle kişneyemez, bu kişneme Musa Kazım Beyin kır atının kişnemesidir demişler. Bu kişneme olsa olsa kır atın kişnemesi olabilir. Soy kütükleri varır uzun yıllara dayanır. İşte onların sesi böyle çıkar. Onların soy kütükleri altın mahfaza içindedir."</p>

  <p class="calibre3" style="text-align: justify;">   Zehra Nesibenin kulağına eğildi:</p>

  <p class="calibre3" style="text-align: justify;">   "Babamıza bir hal oluyor. Niko Zaloğlu Rüstem oldu çıktı. Oysa Niko eline vur da ekmeğini al bir gariban kişidir. Bence at çoktan öldü. Yılkıya katıldığında daha o gün ölmüştü."</p>

  <p class="calibre3" style="text-align: justify;">   "Öyleyse babam ne istiyor?"</p>

  <p class="calibre3" style="text-align: justify;">   "Hiçbir şey istemiyor, konuşuyor. Atı Niko yılkıya götürürken nerdeyse ağlıyordu. Bence de öyleydi. Atın kulakları düşmüş, yelesi dökülmüş, ayakları birbirlerine dolaşıyordu. Sağrı kemikleri dışarı fırlamıştı. Belki de at yılkılara katılmadan ölmüştü. Aylardan sonra babam pişman olup atma binip Nikoyla bütün Giridi baştan sona aramamışlar mıydı?"</p>

  <p class="calibre3" style="text-align: justify;">   Zehra usulcana:</p>

  <p class="calibre3" style="text-align: justify;">   "Babamıza bir şeyler oluyor," dedi, "kovanı al da çeşmeye suya gidelim."</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Nereye suya mı," diye kızlara sordu.</p>

  <p class="calibre3" style="text-align: justify;">   "Taze suya gerek var," dedi Nesibe.</p>

  <p class="calibre3" style="text-align: justify;">   "Çabuk gelin, Nikoyu burada kesiyorum. Sizi bekliyorum. İsterseniz gitmeyin. Nikoyu bitirince hemen gidersiniz."</p>

  <p class="calibre3" style="text-align: justify;">   Kızlar kovaları yere koydular.</p>

  <p class="calibre3" style="text-align: justify;">   "Niko eve bir de tazı almış, hem de Afgan tazısı. Afgan tazısı gibi bir tazı yok şu yuvarlak dünyada. Niko öyle bir avcıdır ki Afgan tazısız yapamaz. İşte bu Nikodur bu! Bulabilirsem öyle bir Afgan tazısı ben de İsmaile alacağım. O da o da her gün keklik avlayacak şu karşı dağlarda. Biz de bu adaya hapsedilmiş adalılarımıza her gün her gün keklik ziyafeti çekeceğiz. En güzel şarapları içeceğiz. Sonra da çiftliğe gidip menekşeler koklayacağız. Boynu eğri mor menekşeler. Toroslardan Giride düşen dedelerimiz diyorlarmış ki her bahar boynu eğri menekşe koklayanların ömrü iki kat artarmış. İsmail yeni ata bir bakmış, bir bakmış ki at küheylan gibi olmuş. Onu Nikonun öz bir kardeşi sanırsınız. O yakında kendini öldüren Kavlakoğlu kavlağı öldürecek, onu cehennem zebanilerine teslim edecektir. Hiç korkmayın kızlarım. Niko sattığı atların paralarını İstanbuldaki bankaya benim adıma yatıracak. Biz de İstersek Londrada, Pariste, Berlinde şahlar gibi yaşayacağız."</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   "Sağ olasın, var olasın baba," dedi, "sen bu adayı bu adayı da bize cennet ettin. Biz baba senden de, senin bizi getirdiğin adadan da memnunuz. Burası bir cennettir. Burada padişah kızları gibi yaşıyoruz baba neyimiz eksik ki."</p>

  <p class="calibre3" style="text-align: justify;">   Ağaefendi susmuştu. Sonra birden, "Çocuklar," dedi, "ben pınara gideceğim benimle gelecek var mı, orası da benim cennetim. Orada kendime geliyorum. Benimle gelecek?.."</p>

  <p class="calibre3" style="text-align: justify;">   "Ben geliyorum sultanım," dedi Melek Hatun.</p>

  <p class="calibre3" style="text-align: justify;">   "Baba burada işimiz var."</p>

  <p class="calibre3" style="text-align: justify;">   "Hoşça kalın güzellerim."</p>

  <p class="calibre3" style="text-align: justify;">   "Güle güle baba."</p>

  <p class="calibre3" style="text-align: justify;">   Önde Ağaefendi, arkada Melek Hatun merdivenden indiler, yan yana cirpirtiliğe girdiler yan yana çalıların altına uzandılar, menekşeler açmamıştı, eli kulağındaydı. Tomurcuklar şıkırdım gibiydi, patladı patlayacaklardı. Hatun sabırsızlıktan ölecekti, bu menekşeler ne zaman açacaktı. Ayağa kalktılar pınara geldiler. Hatun ne yapacağını bilmiyor, belki de menekşeler hiç açmayacaklar diye üzülüyordu.</p>

  <p class="calibre3" style="text-align: justify;">   Ağaefendi belli etmeden hayranlıkla Melek Hatuna bakıyordu, dalmış gitmişti. Kayalara suyun ışığı düşmüş, ışıklar kayalıklarda oynaşıyordu. Melek Hatunun yüzüne düşmüş ışıklar da oynaşıyor, gencecik, taptaze yüzü gittikçe güzelleşiyordu. Ağaefendi ne yapacağını bilemiyor, Melek Hatunla nasıl konuşacağının yolunu bulamıyordu. Ölüp gitse de onunla konuşmanın bir yolunu bulamayacaktı. Kimse onun neler çektiğini bilemiyordu. Melek Hatun bile, kızları bile her şeyden habersizdi. Bir kadına böyle bir şey nasıl söylenirdi. Düşündükçe terler içinde kalıyordu. Melek nasıl anlamıyordu onu, her gördüğümde titrediğimi görmüyor, sultanım da sultanım, Ağaefendim de Ağaefendim dediğinde kendimden geçtiğime aldırmıyor, görmezlikten geliyor. Gelirse gelsin, ne olursa olsun. İlle de Giridin kadınları.</p>

  <p class="calibre3" style="text-align: justify;">   Musa Kazım Bey inadına Niko diyordu da bir şey demiyordu. Öyleyse Niko mademki yiğit birisin, mademki sadık birisin gel artık gel artık. Dört gözle seni bekliyorum. Yakınlarda sen buraya gelirsen, hem de bir torba Napolyon altınıyla, herkesin parmakları ağızlarında kalacak. Parayı bankadan çek doğru buraya gel. Sana yarın mektubunu yazarım. Çabuk gel de bunların parmakları ağızlarında kalsın. Çabuk geeeeel.</p>

  <p class="calibre3" style="text-align: justify;">   Ağaefendi birden kendine geldi, ben ne yapıyorum diye düşündü. Melek Hatun gözlerini pınara dikmiş kaygan böceklerini seyrediyordu. Yumulmuş bir tuhaf olmuştu. Kaygan böcekleri hızlarını almışlar, ağır bir ışık düşmüş suyun dibinde gölgeleri uğunuyordu.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Melek Hatun," dedi, "bir takdiri ilahi, şu kaygan böceklerine bak, hiç durmadan, yorulmadan, son hızlan pınarın suyunun üstünde, gölgeleri suyun dibinde ışıkların üstünde, sırtlarında ışıkları taşıyarak gidip geliyorlar, ne yiyorlar, ne içiyorlar."</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Ne içsinler," dedi, "suyun içindeler."</p>

  <p class="calibre3" style="text-align: justify;">   "Öyleyse ne yiyorlar?"</p>

  <p class="calibre3" style="text-align: justify;">   "Bilemem onu," dedi Melek Hatun. "Bizim Kazdağının her pınarında bu kaygan böceği vardır. Biz çocukken pınarlara gider sabahtan akşama kadar kayganı seyrederdik. Onlar suyun altında sultanım senin dediğin gibi pınar sularının altında sırtlarında ışık taşırlardı. Belki de ışık yiyorlar."</p>

  <p class="calibre3" style="text-align: justify;">   ''Anladık, ışık olmayan günlerde ne yapar, ne ederler bu kayganlar."</p>

  <p class="calibre3" style="text-align: justify;">   "Onlar o günlerde ışık biriktirirler güneşsiz günler için herhalde," dedi Melek Hatun.</p>

  <p class="calibre3" style="text-align: justify;">   "Kim bilir Melek Hatun," dedi Ağaefendi, ayağa kalktı, "ben aşağı ulu zeytinin oraya gidiyorum, sen kızların yanına git. Zeytin ağacıyla konuşuyorum. Sen kızlara selam söyle , onlar şölen kekliği yapacaklar, sen onlara yardım et."</p>

  <p class="calibre3" style="text-align: justify;">   Yürüdü gitti denizin kıyısına indi. Denizin de dibine ışıklar çökmüştü. Bir kayaya oturdu, denizin ışıklarını seyretmeye başladı. Çakıl taşlarının üstündeki ışıklar dalgalanıyordu. Ağaefendi kayanın üstünden kalktı zeytin ağacına vardı ağacın tepeden tırnağa yarılmış gövdesini okşayarak dolaştı. Dayanıyor dostumuz diye düşündü. "Daha da dayanacak," dedi kendi kendine. "Yaprakları terütaze. Bizim adalılar bunu görüp de karlı bir kış gününde kesmezseler, kesip de yakmazsalar, bizim arkadaşın daha çok ömrü var. Korumanın bir çaresini bulmalı. Salman Samiyle konuşmalı. O biraz delimsirik bir insan ya dostu anlar, ikimiz birlikte belki de dostu kurtarabiliriz. Kurtarabiliriz, ağacımız da dillere destan olur." Ağacı birkaç daha okşadı, yarılmış kabuklar elini acıttı. Ağaefendi farkına bile varmadı.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   "Melek Hatun, babamız Nikodan haber almış, koskocaman torba dolusu Napolyon altını getirecekmiş. Bir de Afgan tazısı almış onu da armağan olaraktan bize getirecekmiş. Korkuyoruz Melek Hatun, babamız hiçbir zaman böyle olmamıştı. Ankaradaki adam ona ağız dolusu küfrettiğinde bile böyle olmamıştı. Bugüne kadar hiç mi hiçbir kerecik olsun böyle olmamıştı. Halimiz ne olacak bilemiyorum."</p>

  <p class="calibre3" style="text-align: justify;">   "Bir şey olmayacak," dedi Melek Hatun. "Şimdilik ona ne olduğunu bilemeyiz. Bana öyle geliyor ki bir şeyleri çok özlüyor. Bu da geçer çocuklar, babanız çok güçlüdür. Böyle üzülmeyin. Babanız sizi böyle görmesin, bilmesin. Babanızı, sultanımızı sizin üzüldüğünüz kadar top güllesi bile yıkamaz. Sizin üzüldüğünüzü görmesi sultanımızı öldürür. Size bir şey söyleyim de sevinin, sultanımız size sandığınızı yakında açtıracak. İşte buna sevinin."</p>

  <p class="calibre3" style="text-align: justify;">   "Bunu nerden biliyorsun, babam mı söyledi, senin dillerine Nesibe hayran olsun. Bunu nereden öğrendin kırk kanatlı Melek Hatunum?"</p>

  <p class="calibre3" style="text-align: justify;">   Zehra ayağa kalktı gitti Melek Hatuna sarıldı.</p>

  <p class="calibre3" style="text-align: justify;">   "Söyle bana dillerine hayran olduğum dünya güzeli anam."</p>

  <p class="calibre3" style="text-align: justify;">   "Bir bildiği var," dedi Zehra.</p>

  <p class="calibre3" style="text-align: justify;">   "Bir bildiği var," dedi Nesibe.</p>

  <p class="calibre3" style="text-align: justify;">   "Niko kaçtı da geldi mi acaba," dedi Zehra.</p>

  <p class="calibre3" style="text-align: justify;">   "Gelse onu görmez miydik," dedi Nesibe.</p>

  <p class="calibre3" style="text-align: justify;">   "Niko belki çiftlikte saklanıyordur. Belki de İsmailin evinde kalıyordur," dedi Zehra.</p>

  <p class="calibre3" style="text-align: justify;">   "O kadar parayı nasıl getirecek o sümsük Niko," dedi Nesibe.</p>

  <p class="calibre3" style="text-align: justify;">   "Babamız hiç yalan söylemez," dedi Zehra.</p>

  <p class="calibre3" style="text-align: justify;">   "Şimdiye kadar onun yalan söylediğini hiç kimse görmemiştir," dedi Nesibe.</p>

  <p class="calibre3" style="text-align: justify;">   "Ne oldu babamıza İsmail diyor da başka bir şey demiyor. Nikoyu da onun yerine koymuş," dedi Zehra.</p>

  <p class="calibre3" style="text-align: justify;">   Melek Hatun bir şeyler düşünüyordu ya işin içinden çıkamıyordu. Bir seviniyor, bir kızlara bakıyor üzülüyordu. Ağaefendiyi anlayamıyordu. Kızları böylesine perişan eden neydi.</p>

  <p class="calibre3" style="text-align: justify;">   Nesibe, "Babamız geç kaldı," dedi, Melek Hatun bunu duymadı. Susmuş, yumulu kalmıştı.</p>

  <p class="calibre3" style="text-align: justify;">   Melek Hatun doğruldu, "Haydiyin Lenaya gidelim," dedi, hemen ayağa kalktılar Lenaya vardılar. Lena onları sevinçle karşıladı, "Hoş geldiniz, hoş geldiniz beni çok sevindirdiniz, buyurup oturunuz." Sevincinden ne yapacağını bilmiyordu, kızlarla Rumca konuşmaya başladı. Melek Hatun Rumcayı anlıyordu.</p>

  <p class="calibre3" style="text-align: justify;">   Lena "Size Melek Hatun şerbeti getireceğim, şimdiye kadar biz böyle bir şerbet görmedik."</p>

  <p class="calibre3" style="text-align: justify;">   Konuklar Lenada ikindiye kaldılar. Onlar giderlerken Lena:</p>

  <p class="calibre3" style="text-align: justify;">   "Size bir müjdem var, babanız sizi Atinaya götürecek, orada kalacaksınız," dedi.</p>

  <p class="calibre3" style="text-align: justify;">   "Sus Lena, ağzındaki dilin kurusun," dedi Melek Hatun. Lena duymadı, onları uğurladı. Sevincinden uçuyordu.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Şerife Hatun üçünü de kucakladı, "Hoş geldiniz benim dünya güzellerim," dedi. Onları asmaların altındaki koltuklara buyur etti, "hoş gelip sefalar getirdiniz," dedi. "Hele bir oturun Hatunum, kızlarım size bir şerbet yaptım ki, bizim memleketin koruk şerbeti başkadır. Bizim memleketin asmaları başkadır hele otları. Buralarda o otlardan buldum koruk şerbeti yaptım. Şerbetin rayihası iliklerimize kadar işler taşa toprağa yayılır, gece gündüz damarlarımızdan çıkmaz."</p>

  <p class="calibre3" style="text-align: justify;">   Şerife Hatun eve gitti bir tepsi üstünde kristal bardaklarda şerbeti getirdi, herkese dağıttı. Konuklar şerbeti yavaş yavaş içtiler. Şerbet her bir yana güzel bir kokuyla yayıldı. Kızlarda Melek Hatun şimdiye kadar böyle koku koklamamışlardı.</p>

  <p class="calibre3" style="text-align: justify;">   Önce güzel kokulu şerbeti, sonra da kilimleri konuştular. Son günlerde çok dokumuştu Şerife Hatun.</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Öyle nakışlar atmış ki Şerife Hatun kendisi de, öteki usta kilimciler de böyle görkemli nakışlar görmemişlerdir," dedi.</p>

  <p class="calibre3" style="text-align: justify;">   Melek Hatun "Görmemişlerdir," dedi, "ben gençlik günlerime eriştim. Hem de mor sümbüllü dağlarıma. Hem de bu şerbet, bu şerbetin kokusu..."</p>

  <p class="calibre3" style="text-align: justify;">   Şerife Hatun:</p>

  <p class="calibre3" style="text-align: justify;">   "Kızlar," dedi, "geçenlerde ben bir haber aldım, sevincimden uçtum. Sonra haber çıkmadı. Ben öldüm öldüm dirildim. Sonra birden gene göklere uçtum. Sonra Poyraz Ağa bana o güzel haberi getirdi. Ben gene göklere uçtum. Beni dinle Zehra o kökboyanın adamı bana yarın öbür gün geliyor. Bundan sonra sana ne yapacağım, biliyor musun, ilk kökboya kilimimi sana armağan edeceğim. İnşallah çabuk gelir o kökboyacı."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Hey Şerife, hey güzelim Şerife Hatun benim düğünüm olacak mı, ne zaman olacak, o günleri görecek miyim, ne zaman göreceğim ne zaman, Giride gidince mi?"</p>

  <p class="calibre3" style="text-align: justify;">   Şerife Hatun:</p>

  <p class="calibre3" style="text-align: justify;">   "O günler çok yakında. Göreceksin kızım."</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   "Şerife Hatun gelecek haber ne, bu haberi sana kim getirecek?" diye sordu.</p>

  <p class="calibre3" style="text-align: justify;">   Şerife Hatun:</p>

  <p class="calibre3" style="text-align: justify;">   "Boya ocağı gelecek. Boya ocağı nedir diye soruyorsun öyle mi?"</p>

  <p class="calibre3" style="text-align: justify;">   "Öyle," dedi Nesibe.</p>

  <p class="calibre3" style="text-align: justify;">   "Bu, kökboyasıdır. Otların kökünden, ağaçların yapraklarından, kabuklarından, çiçeklerinden, köklerinden çıkarılır. Bir de topraktan, bir de koyunların yünlerinden, kuşların teleklerinden, çok şeyden çıkarılır. Kökboyayı çıkarmak zor iştir, ustalık işidir. Kökboyasıyla boyarsan bir kilimi, halıyı, o kumaşı, o kilim, o halı, o kumaş eskiyinciye kadar solmaz, eskiyinciye kadar, eskiyince bile parıl parıl eder, bakmaya kıyamazsın. Şimdi her şey çarşı boyasıyla boyanıyor, güneşi bir görmesin yüzüne bakılmaz olur. İşte yakında buraya Kökboya Ocağından boyalar geliyor. Zehra kızım işte sana yapacağım kilimi bu boyayla dokuyacağım. İnsanlar hayranlıkla bakacaklar bu cennet bahçesine, gözleri kamaşacak. Öyle bir dokuyacağım ki bu kilimi senin torununun torununa kadar kalacak..."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Sağ ol Şerife Hatun," dedi, "babam memleketten bir mektup almış, yol açılmış yakında gidiyoruz diyor."</p>

  <p class="calibre3" style="text-align: justify;">   Şerife Hatun, "Kim ne derse desin Şehmus diyor ki bu adadan bir yere hiçbir kimse gidemez burası alnımıza yazılmış. Bakın kızlarım bu söyleyeceğimi kimsecikler duymasın, o, peygamber soyudur, o, bir şeyhtir. O bana söyledi, o iyi kız dedi, yakında evlenecek dedi. İşte Kökboya Ocağı senin kısmetine geliyor. Sana evlenme yadigarıdır. Bakın kızlarım beni iyi dinleyin, benim de kısmetim oldu. Ben gece gündüz kilim dokuyordum, kilime boğulmuştum. Ben böyleyken kendimden usanmışken, umutlarımı kesmişken bir baktım bizim evin bahçesinde asmaların altında bir delikanlı duruyor, önünde de nakışlı, ağzına kadar dolu bir çuval. Delikanlıyı tanıyordum. Bizim eve nasıl, niye gelmişti. O bir büyük şeyhin oğluydu. Onlar hiçbir eve, kimselerin ayağına gitmezler, bunda bir şeyler vardı ya aklıma hiçbir şey gelmiyordu. Az sonra kardeşimin asmaya doğru koştuğunu gördüm, kardeşim vardı o adamı yerinden kaldırdı elini öptü, yerdeki çuvalı da aldı, adamla eve geldiler. Ben gene kilim dokuyordum. Gelen ki yakışıklı bir delikanlıydı. Bana baktı yüreğim titriyordu. Delikanlı büyük şeyhin oğluydu. Buralarda ona bütün kızlar aşıktı. Şeyhin oğlu şu çuvalı açan yok mu, dedi. Ben meraktan ölüyordum, hemen kalktım çuvalı açtım. Çuvalın içinden sapsarı otlar çıktı, biz otlara bakakaldık. Şeyh oğlu şaşırdığımızı anladı, gülümsedi. Bu ota sici derler, dedi, kökboyaların yerini tutar, önce bu otlardan bir tutamını kaynayan kazanın içine atarsın, su iyice kaynayınca yün yumaklarını kaynayan suya atarsın, su sarılaşır, sarılaşmış sudan yumakları alır, boyamak istersen yeni bir kaynar suya atarsın, renkler biraz koyulaşır ya kökboya gibi olur. Halılar, kilimler günler yıllar sonra solacağı yerde parlar. İşte böylece de çarşı boyası değerli kökboya olur kıyamete kadar parlar."</p>

  <p class="calibre3" style="text-align: justify;">   Kızlar evlerine sevinç içinde gittiler. Lena Anayla Melek Hatun onlara yardıma geldiler. Keklikler, bulgur, pirinç pilavları her zamankilerkinden daha neşeli, daha güzel pişirildi. Deneylerden geçmiş kadınlar bütün aşçılık hünerlerini gösterdiler. Güzel giyinmişlerdi. O gece Lena Anayla Şerife Hatun, Melek Hatun yan yana yemeğe oturdular. Sevinç içindeydiler. Erkekler de onlara uydular. Bu şölen adadaki en unutulmaz bir şölen oldu. Musa Kazım Ağaefendi o kadar içtiği halde kendinden geçmedi. Kızlar babalarının eski vakur haline döndüğüne çok sevindiler. Menekşeler konuşuluyordu kızlar da katıldılar. Menekşeler tomurcuktaydı. Kızlarla birlikte herkes menekşeleri konuşuyordu. Herkes mutluydu. Her zaman kızlarını hüzünlü gören Ağaefendi sevinç içindeki kızları görünce daha da seviniyordu, ya şunlara ne oluyordu, sanki gece gündüz menekşelikte kokular ortasında yatıyorlar, tek çiçek kokluyorlarmış gibi. Sanki menekşelik onların cennet bahçesiymiş gibi. Bu minval üzerine sabaha kadar konuştular, rahat, mutlu evlerine dağıldılar, sabahleyin de güzel bir tatla uyandılar, kuşluklayın da Kadri Kaptanın teknesiyle kökboyacı Adaya geldi. Musa Kazım Ağaefendi boyacıyla ilgilendi. Onu öğle yemeğine çağırdı. Onunla ocaklar üstüne konuştu. Kendisi de epeyi ocak biliyordu. O da Giritteki önemli ocaklardan birinin, önemli bir ocağın babasıydı.</p>

  <p class="calibre3" style="text-align: justify;">   "Sizin ocağın adı ne delikanlı?"</p>

  <p class="calibre3" style="text-align: justify;">   "Bizim ocağa Kökboya Ocağı derler."</p>

  <p class="calibre3" style="text-align: justify;">   "Adını bağışlar mısın delikanlı?"</p>

  <p class="calibre3" style="text-align: justify;">   "Adımı sorarsan adım Ali Hüseyin."</p>

  <p class="calibre3" style="text-align: justify;">   Ağaefendi delikanlının yüzüne, tavrına baktı, düşündü, adı hem Ali, hem Hüseyin, böyle Sünni adı olur mu? Babasının adını sordu, babamın adı da Caferi Sadık, dedi. Bu delikanlının ödü nasıl kopmuştu, nasıl katliamlara uğramışlar da Alevi olduğunu saklıyor. Kendinin adı da, babasının adı da Alevi adıdır. Delikanlının adı tek başına Ali olsa bu Sünni müslümanların adıdır. Tek başına Hüseyin olsa o da Sünnilerin adı olabilir. Tek başına Cafer de olsa herkesin olabilir. Caferi Sadık olunca Alevilerin adıdır bu.</p>

  <p class="calibre3" style="text-align: justify;">   Ali Hüseyin adını, babasının adını sorunca bozuldu, başını yerden kaldırıp Musa Kazım Ağaefendiye baktı, yüzü kızardı. Ama Musa Kazım da bir Alevi adıydı. Delikanlı yalan söylediğine utanıyor, başını bir türlü yerden kaldıramıyor, ne yapacağını bilemiyordu. Bu sırada yukardan önlerine bir serçe cücüğü düştü, Ali Hüseyin başını kaldırınca Ağaefendinin parmağındaki on iki perli yüzüğü gördü, afalladı, bir cücüğe baktı, bir Musa Kazıma. Ayağa kalktı, destur pirim dedi cücüğü yerden aldı koşarak gitti ağaca tırmandı, cücüğü usulcana koynundan çıkardı yuvaya koydu. Yavru artık büyümüş uçmayı denemiş ama becerememişti. Yavru öbür gün uçacaktı.</p>

  <p class="calibre3" style="text-align: justify;">   Ali Hüseyin ağaçtan iner inmez Ağaefendiye koştu, sağ ayağını yere koydu pirin elini öpüp niyaza durdu. Ağaefendi delikanlıya sordu:</p>

  <p class="calibre3" style="text-align: justify;">   "Sizin ocağınız ne kadar zamandan bu yana var?"</p>

  <p class="calibre3" style="text-align: justify;">   "Horasandan bu yana var diyorlar. Belki de bin yıldan daha çok."</p>

  <p class="calibre3" style="text-align: justify;">   "Ya boyacılar ocağı?"</p>

  <p class="calibre3" style="text-align: justify;">   "Dedelerimizin dedeleri bile bilmiyorlarmış. Ben de bilmiyorum pirim. Bizim dedelerimiz seyittir, yani Peygamber soyudur. Onların bazıları da keramet sahibidir."</p>

  <p class="calibre3" style="text-align: justify;">   "Sizinkilerden keramet sahibi olan bir kimse var mı?"</p>

  <p class="calibre3" style="text-align: justify;">   "Vardır sultanım, Abdal Ali Dede. Abdal Ali Dede bir gün yolda giderken yolda bir kuş bulmuş kuşun bir kanadı kırıkmış. Kuş tir tir titriyormuş. Ali Dede kuşu koynuna koymuş eve getirmiş. Kuş üç günde iyileşmiş, kanadı eskisi gibi olmuş. Ali Dede kuşu almış ormana götürmüş, haydi güle güle git, Allah seni belalardan korusun, demiş kuşu öpmüş.</p>

  <p class="calibre3" style="text-align: justify;">   Kuş dile gelmiş, Allah seni de belalardan korusun, hem de seni koruyacak demiş. Kuş, sonra da beni iyi dinle demiş, her yıl bahçenin orta yerinde bir yapraksız gür çiçek açacak o gür çiçeklerin hepsini alacaksınız, o çiçeklerden boyaların en güzelleri çıkacak. Kırmızısı en parlak kırmızı, yeşili, mavisi, sarısı, turuncusu, akı karası, bütün renkler yüz yıl güneşin altında kalsa solmaz. Renkler gittikçe de parlar, güzelleşir. Sizin kilimleriniz, halılarınız,<span style="font-size: 1em;">Anadolundan İrana, oradan da Buharaya, Çinimaçine sizin halılarınız, Firengistana, Hindistana kadar dünyayı saracak, destanlara düşecek, saraylarda övülecek, çok insana ekmek verecek, iyiliklere sebep olacak, insan insanı öldürmeyecek, tekmil canları börtü böceği, gökteki kuşları, yerdeki karıncaları zevalsız arıları öldürenleri bağışlamayacaksınız. İnsanlara bütün bunları söyleyeceksiniz. İnsanlar insanları küçümsemeyecek, herkes her canlıya saygı, sevgi duyacak."</span></p>

  <p class="calibre3" style="text-align: justify;">   "Kuş nasıl bir kuş, soyu sopu kalmış mı. Yoksa dünyaya bir kere gelmiş, bir daha gözükınemiş mi?"</p>

  <p class="calibre3" style="text-align: justify;">   "Gözükmüş, hem de iyi insanlara gözükmüş. Zulüm görenlere, cimri olmayanlara, kimseye kötülük etmeyenlere kuş gözükürmüş."</p>

  <p class="calibre3" style="text-align: justify;">   "Ali Dedeye ne olmuş?"</p>

  <p class="calibre3" style="text-align: justify;">   "Ali başını almış, kuşun dediklerini insanlara söylemek için yollara düşmüş."</p>

  <p class="calibre3" style="text-align: justify;">   "Ali Dedeye sonra ne olmuş?"</p>

  <p class="calibre3" style="text-align: justify;">   "Hiçbir şey olmamış, beş yılda bir eve gelmiş, hatununu, çocuklarım görmüş, sonra da gitmiş kaybolmuş."</p>

  <p class="calibre3" style="text-align: justify;">   "Onun nereye gittiğini bilen gören yok mu?"</p>

  <p class="calibre3" style="text-align: justify;">   "Var," dedi Ali Hüseyin, "var. Ali Dede ermiş de Kırklara karışmış."</p>

  <p class="calibre3" style="text-align: justify;">   "Kuşa ne olmuş?"</p>

  <p class="calibre3" style="text-align: justify;">   "O da ermiş Kırklara karışmış, ölümsüz bir cennet kuşu olmuş, bazan cennetten kaçar bizim ormana gelir, orada ormanın öteki kuşlarıyla birlikte öter dururmuş. O kuşların ötüşlerini duyanlar sevinçler içinde cennete gider gelirlermiş."</p>

  <p class="calibre3" style="text-align: justify;">   "Sizin evin bahçesindeki o kırmızı çiçek açıyor mu, sen buraya ne için geldin?"</p>

  <p class="calibre3" style="text-align: justify;">   "Ben buraya yörükler için geldim. Onlar buraya konarlar her baharda. Ben de onlara kökboya getiririm.</p>

  <p class="calibre3" style="text-align: justify;">   Bunlara Yağcıbedir Yörükleri derler. Yaz bahar aylarında Kazdağına gelirler. Kilimleri, halıları ışık olur parlar."</p>

  <p class="calibre3" style="text-align: justify;">   "Şerife Hatunu nerden duydun?"</p>

  <p class="calibre3" style="text-align: justify;">   "Kasabada bir yaşlı adamdan duydum. Burada onun kilimlerini görmüş, Hatunu yere göğe koyamıyordu."</p>

  <p class="calibre3" style="text-align: justify;">   "Sen gittin mi bu ocağa?"</p>

  <p class="calibre3" style="text-align: justify;">   "Gitmedim," dedi Ali Hüseyin, "babam gitmiş. Ben de gideceğim Allah izin verirse."</p>

  <p class="calibre3" style="text-align: justify;">   "O ocak daha açık mı?"</p>

  <p class="calibre3" style="text-align: justify;">   "Açık," dedi Ali Hüseyin, "sıtma ocağı da onun için açık. Bütün Çukurova yediden yetmişe sıtmalıdır. Bu ocak Toros dağlarındadır. Ocağın önündeki ulu çınarın altından bir pınar çıkar, suya giren sıtmalının boynunda yufka ekmek. Ekmek eriyinceye kadar birkaç dakika ancak kalabilir suyun içinde. Çukurova sıtmadan kırılıyordu. Onlara ocaktan şifalı ot verirler."</p>

  <p class="calibre3" style="text-align: justify;">   "Ya sizin ocak ne alemde?"</p>

  <p class="calibre3" style="text-align: justify;">   "Söylendiğine göre Fatma anamız varmış, Fatma anamız durmadan kilim dokurrnuş. Onun dokuduğu kilimlerin nakışını hiçbir kimse bilmiyormuş. Günler yıllar geçtikçe onun kilimleri parlarmış. Halıları da kilimleri gibi dillere destan olurmuş. Onun halılarının ünü Hindi Hindistana, şol İrana, Turana kadar yayılırmış. Oralardan buralara, kilimler gelirmiş ya Fatma ananın kilimleri, halıları gibisini tutturamazlarmış. Nakış, boya sırrına varamamışlar. Fatma Hatun anamızın yaşı yüz yaşını geçmiş, halı, kilim dokuyarnaz olmuş. Tam bu sıralar ustası Telli Hatuna gitmeye başlamış. Mezarın başucundaki ulu çınar ağacının altına oturmuş, sırtını gövdeye dayamış, ustasına dualar okumuş. O günlerde de hem ustasına gidiyor, hem de torununa öğretiyorrnuş, böylece de ona el veriyormuş. Torunları bitince köydeki kızlara da el vermiş. İşte böyle yüzlerce yıl birbirine el vererek Kökboya Ocağırnızı sürdürmüşler. O günden bu güne kadar bizim ocağın kadınları, delikanlıları el almadan evlenemezler. Karasevdaya düşenler ocaktan ayrılırlar."</p>

  <p class="calibre3" style="text-align: justify;">   Musa Kazım Ağaefendi Ali Hüseyine sordu:</p>

  <p class="calibre3" style="text-align: justify;">   "Kusura kalma, Sünnilerden, hiçbir ocaklıyla tanıştın mı?"</p>

  <p class="calibre3" style="text-align: justify;">   "Estağfurullah," dedi Ali Hüseyin Ağaefendinin parmağındaki on iki köşeli yeşil taşlı yüzüğüne bakarak.</p>

  <p class="calibre3" style="text-align: justify;">   "Başım üstüne sultanım, Sünnilerin de ocakları var. Çoğu şifa, şifalı su, şifalı ot ocaklarıdır. Kimileri der ki dünya öküzün sırtında ocakların sırtında duruyor. Şifa ocakları bin çiçekli, yüz bin otlu Toros dağlarındadır, şifalı ot, çiçek ustaları hep Toroslardadır. Bir yıl on iki ay durmadan ot, çiçek toplarlar. Onların piri Lokman Hekimdir. Lokman Hekim ölümsüzlük ilacını bulandır."</p>

  <p class="calibre3" style="text-align: justify;">   Ali Hüseyin sözünü bitirmişti ki Melek Hatun yanlarına geldi. Ağaefendi ayağa kalkarak ona yer gösterdi.</p>

  <p class="calibre3" style="text-align: justify;">   "Bu," dedi, "Ali Hüseyin, Kökboya Ocağından."</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Biliyorum," dedi, "hoş geldin evladım, sağ olasın, var olasın."</p>

  <p class="calibre3" style="text-align: justify;">   "Kökocağını biz de biliriz," dedi Melek Hatun. "Kökocaklılar bizim dağlara da gelirlerdi. Onun için bizim kilim, halılarımız parlarlar. Bizim Kazdağında her kilimin, her halının gözüken yerlerine o kırmızı konur. O kilimi, o halıyı görenler de o halıya takılır, büyülenir kalırlar. Haydi kalkın kızlar Ali Hüseyin Efendiyi alıp Şerife Hatuna götürelim. Şerife Hatuna da diyeyim de kırmızıyla dokuduğu ilk kilimi bana yapsın."</p>

  <p class="calibre3" style="text-align: justify;">   Kızlar ayağa kalktılar, Ali Hüseyinin önüne düştüler, hep birlikte Şerife Hatuna vardılar, Şerife Hatun onları bahçe kapısında karşıladı, sevincinden dört köşeydi.</p>

  <p class="calibre3" style="text-align: justify;">   "Hoş geldin kardeş, hoş geldin oğlum, ne kadar da yakışıklıymışsın, hoş gelip sefalar getirdin. Ne kadar, ne kadar da... Şehmus, Şehmus" diye bağırdı, "bak bak, bak kimler geldi, kökboyacı oğlum, kökboyacı oğlum."</p>

  <p class="calibre3" style="text-align: justify;">   Şehmus elinde iki sandalyayla dışarıya çıktı:</p>

  <p class="calibre3" style="text-align: justify;">   "Hoş geldin yavrum," dedi. Oturun şuradan size çay mı, koruk şerbeti mi getireyim," dedi Şehmus Ağa.</p>

  <p class="calibre3" style="text-align: justify;">   "Koruk şerbeti," dedi Ali Hüseyin utangaç. "Bizde de koruk şerbeti yaparlardı," dedi.</p>

  <p class="calibre3" style="text-align: justify;">   Şehmus hemen kalktı, asmalardan koruklar sarkmıştı, eliyle gösterdi, içeriye girdi elinde bir nakışlı tepsiyle çıktı, koruk şerbetini önce Melek Hatuna uzattı, sonra da ötekilere. Herkes şerbetini tadını çıkararak ağır ağır içti.</p>

  <p class="calibre3" style="text-align: justify;">   Şerife Hatun:</p>

  <p class="calibre3" style="text-align: justify;">   "Hoş geldin," dedi "eskiden sizinkiler bizim vatanımıza da gelirler, kökboya getirirler, boyalar bizim kilimlerimizi de parıl parıl ederlerdi. Bir de kırmızı. Hoş geldin, bir de kırmızı. Burada has kilimciyi, hem de kilimcinin şahını gördün. O kırmızı çiçek ölümsüzlerin çiçeğidir. Derler ki bu kırmızı çiçek cennetten bir çiçektir. Kokusu cennet kokusu, rengi cennet rengidir. Kırklar bu çiçeği cennetten getirmiş ermiş olan kilimciler piri Fatma Hatuna teslim etmiştir."</p>

  <p class="calibre3" style="text-align: justify;">   Şerife Hatun kırmızı çiçeğin nasıl bir çiçek olduğunu çocukluğundan bu yana biliyordu ya hiçbir zaman eline geçmemiş, onunla bir kilim bile dokuyamamıştı. Şerife sevincinden deli oluyordu. Tanrı sonunda onun yüzüne bakmıştı.</p>

  <p class="calibre3" style="text-align: justify;">   "Muradına kavuştun, kırmızı çiçek boyasıyla da kilimler dokuyacaksın. Haydi haydi muradına eriştin," dedi Şehmus Ağa.</p>

  <p class="calibre3" style="text-align: justify;">   "Çok şükür eriştim," dedi Şerife Hatun, "çok şükür muradıma eriştim bu gurbet elde, bu dünyanın öteki ucunda."</p>

  <p class="calibre3" style="text-align: justify;">   Şerife Hatun birdenbire sustu, yanına yönüne bakındı. Gözü geldi Nesibeye takıldı. Nesibe, Ali Hüseyinle göz gözeydi. Şerife Hatun, "Ateş bacayı sarmış, sonu iyi gelir inşallah. Ne de yakışıklı çocuk. Koca Allahım övmüş de yaratmış. Allah bir insanı severse işte Nesibeyi sevdiği gibi sever. Şu denizlerin ortasına bile kısmetini getirir. Ala gözlü dünya yakışıklısını alır, o güzelin koynuna sokar," dedi kendi kendine.</p>

  <p class="calibre3" style="text-align: justify;">   Ali Hüseyin heybeleri, Şerife Hatunun önüne koydu. Şerife Hatun heybelerden küçük küçük mumlanmış torbalar çıkardı. Şerife Hatun her mumlu torba çıktıkça şaşırıyor, seviniyor, bunca renk bir ömre yeter diye düşünüyordu.</p>

  <p class="calibre3" style="text-align: justify;">   Ali Hüseyin:</p>

  <p class="calibre3" style="text-align: justify;">   "İşte bu kırmızı," dedi, Şerife Hatunun önüne koydu.</p>

  <p class="calibre3" style="text-align: justify;">   "İşte, bu da kırmızı."</p>

  <p class="calibre3" style="text-align: justify;">   Beş küçük kırmızı torbayı üst üste önüne koydu. Sonra öteki torbaları da Şerife Hatunun önüne koydu, Şerife Hatun kalktı içeriye gitti, bir kilim heybe getirdi, boyaları heybeye doldurdu, ıstarın yanına götürdü koydu. Sevincinden ne yapacağını bilemiyor, titriyordu. Şehmus Ağa . ses çıkarmadan kalktı, "çabuk gelirim," dedi gitti.</p>

  <p class="calibre3" style="text-align: justify;">   Şerife Hatun:</p>

  <p class="calibre3" style="text-align: justify;">   "Ali Hüseyin Efendi gece bizde kalacaksın. Paramız, paramız Ağaefendide Şehmus Ağa onu almaya gitti." Ali Hüseyin nerdeyse bağıracaktı.</p>

  <p class="calibre3" style="text-align: justify;">   "Para mara istemiyorum Şerife Hatun, para mara Şerife Hatun. Sen kilimlerini doku, güzel güzel Şerife Hatun. Sonra da bize kilim ver."</p>

  <p class="calibre3" style="text-align: justify;">   "Olur mu?"</p>

  <p class="calibre3" style="text-align: justify;">   "Olur," dedi Ali Hüseyin, "yakında geleceğim."</p>

  <p class="calibre3" style="text-align: justify;">   Az sonra Şehmus Ağa elinde bir keseyle geldi. Kese Şerife Hatun örmesiydi. Ali Hüseyin keseye hayran kaldı, böyle güzel bir kese görmemişti.</p>

  <p class="calibre3" style="text-align: justify;">   Şehmus keseyi ona uzattı, "Al bunu," dedi. "Kusura kalma, bu küçük bir torbanın karşılığı bile değildir. Al şu keseyi de içindekini çıkar da..." Sustu, sonra gülümsedi. Böyle bir keseyi yapsa yapsa ancak Şerife Hatun ana yapar. Bu sözleri zor söyledi, sustu, başını eğdi. Şerife Hatun kesedeki parayı aldı Şehmus Ağaya verdi, boş keseyi de Ali Hüseyine uzattı, Ali Hüseyin keseyi aldı, alır almaz da önce Şerife Hatunun, ardından da Şehmus Ağanın elini öptü.</p>

  <p class="calibre3" style="text-align: justify;">   Melek Hatun, "O kırmızı çiçek her yıl Kazdağında, o bizim dağımızdır, bizim bin pınarlı dağımızda Hıdırellez günü tanyerleri ışırken dağ kırmızı çiçeğe kesermiş. Ortaya da çiçeklerden öyle bir koku yayılırmış ki dört bir yandan esen yellerle gelen koku insanları esrükleştirirmiş. İnsanlar, ölümsüzler gibi mutlu kılarmış," dedi.</p>

  <p class="calibre3" style="text-align: justify;">   Şerife Hatun Melek Hatuna kızdı, ille de Kazdağı diye düşündü.</p>

  <p class="calibre3" style="text-align: justify;">   "Sen eskiden, yalnız iyi olanlar, zulüm etmeyenler, tüyü bitmemiş çocukların, yetimlerin hakkını yemeyenler, insan öldürmeyenler, insan öldürenleri, insan öldürtenleri insan saymayanlar, öteki insanları küçümsemeyenler, insanın insanı sömürenlerini insanlık dışına atanlar, doğduğundan ölümüne kadar savaşlara karşı olanlar bu kokuyu koklayabilirler dememiş miydin?"</p>

  <p class="calibre3" style="text-align: justify;">   "Demiştim, demiştim Şerife, daha da çok demiştim. Bu devirde insan olmak zor."</p>

  <p class="calibre3" style="text-align: justify;">   "Ben de zor dedim Melek Hatun."</p>

  <p class="calibre3" style="text-align: justify;">   "İnşallah bütün dağlarımızda çiçekler biter, inşallah bu kokuyu bütün insanlar koklar. Bu, insanoğludur, istediğine erişecek kadar güçlüdür. Musa Kazım Ağaefendi böyle söylüyor."</p>

  <p class="calibre3" style="text-align: justify;">   "Kötülük her zaman güçlüdür," dedi, utangaç Ali Hüseyin. Her başını kaldırdıkça Nesibeyle göz göze geliyor, ter içinde kalıyordu.</p>

  <p class="calibre3" style="text-align: justify;">   Hep birlikte kalktılar. Nesibeyle Ali Hüseyin gene göz göze geldiler, yan yana konuşsalar bu kadar anlaşamazlardı. Melek arkalarından yürüyordu. Evden biraz uzaklaşınca, "Durun çocuklar," dedi, kızlar durdu.</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Kızlarım," dedi, "yarın erkenden gelin Ali Hüseyini uğurlayın. O Nesibeyle konuşmak istiyor. Babanız hiçbir şeyi anlamayacak Bugünlerde aklı hep menekşelerde. Her gün en azından menekşelere beş kez gidip gidip geliyor. Bana da menekşelere gittiğini belli etmiyor, ben de sultanımız menekşeliğe girip çıktıktan sonra ona belli etmeden öteki uçtan menekşeliğe giriyor zeytinliğin önünden çıkıyordum. Menekşeler açtı açacak. Haydiyin çocuklar sabah erkenden bize gelin, size güzel bir kahvaltı hazırlayacağım. Ali Hüseyin gene benim Kaptanın motoruyla gidecek. O da, Şerife Hatun, Şehmus Ağa da bize gelecekler."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Kızlar sabah erkenden uyandılar babalarına kahvaltısını hazırladılar, çayı ocağa koydular.</p>

  <p class="calibre3" style="text-align: justify;">   Ağaefendi kızlara gülerek</p>

  <p class="calibre3" style="text-align: justify;">   "Siz haydiyin gidin Melek Hatunun kahvaltısına benden de selam söyleyin onlara. Menekşeler yarın değil öbür gün açacak... Haydin çabuk olun Melek Hatun sizi bekliyordur."</p>

  <p class="calibre3" style="text-align: justify;">   Kızlar çabucak merdivenleri indiler, Melek Hatuna vardılar, Melek Hatun giyinmiş kuşanmış sofrayı özenle hazırlamış, onları bekliyordu.</p>

  <p class="calibre3" style="text-align: justify;">   "Şerife Hatunla birlikte Ali Hüseyin de geldi. Ali Hüseyin Efendi bizim Kaptanın teknesiyle gelmişti ya gene onunla gidecek. Hah işte geliyorlar. Haydin aşağı inelim.</p>

  <p class="calibre3" style="text-align: justify;">   Bakın bakın göğe bakın yeni ay, yeni ay, haydiyin, hemen aşağı inelim."</p>

  <p class="calibre3" style="text-align: justify;">   Apar topar aşağı indiler.</p>

  <p class="calibre3" style="text-align: justify;">   "Aya bakın, aya bakın, kucaklaşın öpüşün."</p>

  <p class="calibre3" style="text-align: justify;">   Şehmus Ağayla öpüştüler. Ali Hüseyin Zebrayla öpüşen Nesibeye koştu kucakladı, üst üste öptü. Melek Hatun gitti Zelırayı öptü. Ardında duran oğluna döndü onu da öptü.</p>

  <p class="calibre3" style="text-align: justify;">   "Ay doğdu maşallah uğurdur inşallah. Doğan ayda ilk öpüşenlere Allah muradım verir. Yüreğini arı tutanların her istediği olur. Haydiyin sofraya."</p>

  <p class="calibre3" style="text-align: justify;">   Sofraya oturdular, önce koruk şerbeti geldi, bir yeni çam bardağın içindeydi. Çam kokusuyla koruk kokusu birbirine karışmış, ince yepyeni insanı hafifleten bir koku olmuştu. Sofradakiler sevinç içindeydiler Zelıradan başka. Sevdiğim insana bile yaklaşamıyorum yan yana oturduğumuz halde gözlerini bile göremiyorum sevdiğimin. Yıllardır dillere destan olduk, yedi yaşında çocuk bile biliyor bizim durumumuzu. Herkes bize acıyor. İşte Nesibe benden beş yaş küçük, üstelik de Ali Hüseyin Alevi. Hem de büyük bir ocağin başı. Hem de yakışıklı. Yakında anası babasıyla gelecek Nesibeyi götürecekler. İşte ben de Poyraz da bu çölün ortasında tek başımıza kalacağız herkesin bize acıyan gözleri de üstümüzde, yerin dibine geçiyorum. Utancımdan kimsenin yüzüne bakamıyorum. Zehra dalmış gitmiş bunları düşünüyordu. Zehra başını kaldırınca Melek Hatunla göz göze geldiler. Melek Hatunun gözleri gülüyordu. Bir anda Zelıranın içini bir umut kapladı. O da herkes gibi sevince girdi.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Kadri Kaptan motoru çalıştırdı, Ali Hüseyin koşarcasına tekneye atladı:</p>

  <p class="calibre3" style="text-align: justify;">   "Sağlıkla kalın, sağlıkla. Yakında geleceğim, şu dağlara, oralar Yağcıbedir Yörüklerinin yaylasıdır. Biz onlara üç yüz yıldan fazla kökboya veririz. Onun için onların halıları kilimleri böyle ünlüdür. Sağlıcak sağlıcakla kalın. Yakında çok yakında çok yakında geleceğim."</p>

  <p class="calibre3" style="text-align: justify;">   Uğurlayıcıların hepsi birden:</p>

  <p class="calibre3" style="text-align: justify;">   "Uğurlar ola uğurlar ola," diye bağırdılar, evlerine yol aldılar.</p>

  <p class="calibre3" style="text-align: justify;">   İçlerinden birisi "Yarabbi yarabbi bu kadar da yakışıklı insan olur muymuş, olur muymuş. Allah övmüş de yaratmış," dedi.</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Susun," dedi, "susun, susun da maşallah deyin de susun. Susun da nazar değmesin. Maşallah, maşallah deyin de nazar değmesin." Hep birden, "maşallah" diye bağırdılar, "maşallah..."</p>

  <p class="calibre3" style="text-align: justify;">   Sonra geldiler çınarların altına oturdular. Yanlarına köylülerden birkaç kadın daha geldi. Ali Hüseyinin yakışıklılığını hep birlikte konuştular. Biraz sonra Melek Hatunla kızlar kalktılar. Ağaefendi gözlerini yola dikmiş onları bekliyordu. Onlar kalkınca çınarların altına Lena Hatunla beş on kadın daha geldi. Bunlar da Ali Hüseyinin yakışıklılığını konuşmaya başladılar. İyi talihli bir güzelin, Nesibenin aşkı üstüne derhal konuşmaya başladılar. Zelırayı konuşa konuşa bitirmişlerdi. Artık Nesibe vardı. Nesibe Zelıra kadar güzel değildi ya oğlan çok yakışıklıydı. Oğlan Yağcıbedir Yörüklerine boya satarmış, onların İzmirde büyük boya mağazaları varmış Alamandan onlara kara tirenlerle boyalar gelirmiş. Lena gelmese bu dedikodu belki de burada kalırdı. Ne olursa olsun adalılar yüce Allahın bu nimetini kaçıramazlardı. Zehra, Poyraz hikayesi nerdeyse bitti bitecekti. O kadar tadı kalmamıştı. Artık Poyrazı öldürecek bir kimse de gelmiyordu. Gözleri, gelen teknelerin üstündeydi. O belleri tabancalı kapkara giyinmiş hepsi birbirine benzeyenler de gelmez olmuşlardı. Nerdeyse şu deli doktor binbaşı da olmasa millet birbirinin gözünü oyacak. Bereket versin şu yakışıklı oğlana çabuk gitti. Varsın gitsin hiçbir kıymeti yok, bir kez dillere düştü ya isterse hiç gelmesin, adalılar onu allar pullardı. İş yok güç yok, suyun orta yerinde bir hüyük. İnsan deli olur gider. Çok şükür şimdiye Melek Hatunla Ağaefendi vardı. Poyraz vardı, öldürüldü öldürülecek. Ağaefendi ona kızını verir mi padişah gibi adam, Melek mi ne mi o dağlı kadın, güzel olmaya dünya güzeli ya Ağaefendi dedikleri hem yakışıklı hem bu adayı deniziyle satın alacak kadar zengin, hem de okumuş bir kişi. Hem de karnının üstünde yarım okka altın saati var. Böyle bir adam o dağlıyı alır mı, bir de hatun diyorlar ona. Dağında da üç güzel varmış üçü de dünya güzeli. Onun dağında bir de ermiş kız varmış hiç ölmezmiş. Bir de kaz güdermiş. Niye kaz güdermiş. Kerimi Arabistanın kıralı yüzbaşıyken oğlunu öldüren Poyrazı öldürmeye göndermiş. Kerim Çerkezmiş Poyraz da Çerkez, bu adada birbirlerini bulmuşlar. Poyrazın adı bir kedinin adıymış. O kediyi bu adada bulmuşlar. Kediyi yakalayıp öldürmek için aramışlar, hiçbir yerde bulamamışlar. Poyrazın kardaşlığı Vasili onlar gidinceye kadar kediyi saklamış. Kara adamlar gider gitmez Vasili kediyi kucağında dışarı çıkarmış. Kedi mi öldürmüş Arap sultanının oğlunu, onun orasını yalnız Allah bilir. Diyorlar ki Poyraz öldürmüş öldürmeye ya kedinin üstüne atmış. O Karadonlular, hükümetin adamı, Yunanın kardaşlığı Kavlakoğlunun adamlarıymış. Arap sultanı Kavlakoğluna bir sandık altın göndermiş, derdest ederek şu Poyrazla ala kediyi, tez günde bana oğlumun katillerini gönder demiş. Nerde bulacaklar ala kediyi, Poyrazın kardaşlığı Vasili bir ulu fırtınada boğulmakta olan Poyrazı kurtarmış. İşte bundan sonra bunlar kardaşlık olmuşlar. Vasili Rum papazıymış Poyraz da yüzbaşıymış. Bunlar kardaşlık olunca Vasili papazlığı, Poyraz da yüzbaşılığı bırakmış, arkasından da Rumdan gelen Ağanın güzeller güzeli kızına körkütük aşık olmuş sevda bağlamış. Vasili İstanbulda vapurları olan bir zengin Rumun kızıyla nişanlıymış. Vasili diyormuş ki can kardaşlığım evlenmeden ben evlenemem. Rumdan hükümetin getirdiği Ağa da ben kim olduğu belli olmayan neyin nesi olduğu bilinmeyen bir kişiye kızımı vermem diyormuş. Bir de diyormuş ki ben kızımı nasıl veririm bugün değilse bile yarın öldürülecek bir adama nasıl veririm. Vasiliyle kızı İstanbula kaçıramıyorlarmış.</p>

  <p class="calibre3" style="text-align: justify;">   İsmail ki topçu başıymış. İngilizlerin vapurlarının içine bacalarından top güllerini bir sallar iki sallar vapurları içindeki askerlerle birlikte denizin dibine gönderirmiş. İşte Kavlakoğlu, hükümetin baş adamı. Ödü kopar. Öyle koparmış ki. Kavlakoğlu eskiden de Yunanın adamıymış. Bakmış ki Mustafa Kemal Yunanı memleketten kovacak, hemen ondan oluvermiş, hükümetin adamlarından biri oluvermiş. Hükümetin adamı olunca da İsmailin elindeki paraları alamayınca da İsmaili candamalarma verivermiş, candarmalar da İsmaili döve döve öldürmüşler. Hayri Efendi bunu duymuş, İsmailin ölüsünü evine getirtmiş. Topçu çavuşu İsmail Hayri Efendinin Çanakkalede şehit düşen iki oğlunun arkadaşlarıymış. Hayri Efendi İsmaili oğullarının yerine koymuş, ona oğlu gibi bakmış, dağlardaki merhemci Iraz Hatuna hemen adam göndermiş. Çanakkalede yaralı askerlere canlarını koymuş doktorları da çağırmış. Iraz Hatunla birlikte aylar sonra İsmaili ölümden almışlar. Bugün değilse yarın, yarın değilse öbür gün, o da değilse bir gün Hayri Efendi Kavlakoğlunu öldürtecek. O da olmazsa İsmailin savaş arkadaşları Kavlağı öldürecekler. Şimdiye öldürmemişlerse Hayri <span style="font-size: 1em;">Efendinin, İsmailin başı belaya girmesin diyedir. Yoksa o pis adamı İsmailin savaş arkadaşları çarşının ortasında onu öldürecekler, silahlarıyla dağlara çıkacaklardır. Bizim dağlar onları korur.</span></p>

  <p class="calibre3" style="text-align: justify;">   Adalılar arasında dedikodu başını almış gidiyordu. Duracağı da yoktu. Adadaki insanların çoğu geldikleri memleketlerini anlatıp duruyordu. Onların memleketleri birer cennetti. Bu savaşlar herkesin belini kırmıştı. Hele Nişancı Velinin dilinden kasabası, balıkçılığı, özel denizi yaptığı Karadenizi, Rum komşuları, hele hele Sultanların kayalıklar arasındaki ceviz ağaçları, hele başları üstündeki kartallar. Bu kadar çok kartal nerden gelir nereye giderler, hele kınalı keklikler. Bizim köylüler keklikleri yiye yiye bitiremezler. Her yerden kızartılan keklik kokuları gelir, kayalara cevizlerin üstüne yıldırım düşerdi, yıldırımlar kayaları masmavi yapardı. Kayalar denizden daha çok mavilerdi. Yeryüzünü, gökyüzünü, kayalıkları, mavilik günlerce sürerdi, insanların gözleri, yüzleri, baştan aşağı bütün bedenleri, gökte uçan kartallar masmaviye keserlerdi. Köyün bütün delikanlıları, kimi yaşlıları da ormana giderdik Bütün geyikler masmavi. Bütün orman masmavi. Geyikler, karacalar, ala geyikler ellerimizi yalarlar, biz de onların gözlerinden öper, onları okşardık. İşte bizi savaşlar bu hale düşürdü. Böyle savaşlı bir dünya olmasaydı insan soyu hiç böyle olur muydu, hiç böyle birbirlerinin gözlerini oyarlar mıydı. Bir de mavi kayalardan başka Nişancının Kızıldeniz, Yemeni vardı, oralarda da güneş masmavi doğar masmavi batardı. Kadınlar eski sevgilileri de gülerek dinlerlerdi, ona göre de yıldırım düşmese yağmur yağmasa bile güneş doğ-masa bile her yer mavidir. Yemende bir yerlerde mavi belki de güneş mavi belki oralarda güneş hiç batmaz. Karanlık da yoktur. Onu Nişancıya soralım.</p>

  <p class="calibre3" style="text-align: justify;">   Zehrayla Nesibe, Şerife Hatunla Melek Hatundan başları yerde sessizce ayrıldılar evlerine vardılar. Babaları onları bekliyordu.</p>

  <p class="calibre3" style="text-align: justify;">   "Çocuğu uğurladınız değil mi, iyi bir çocuk. İşi mübarek bir iş. Anilin boya, ona çarşı boyası da diyorlar, güneşi görür görmez soluyor. Kökboyaysa yıllar geçtikçe parlıyor. Bunlar Kökboya Ocağındandır, belki bin yıllık bir ocak. Babadan oğula anadan kıza geçer. Ocaklar soyluluktur. O çocuğu gördünüz ya bundan yakışıklı bir erkek geldi mi acaba şu dan dünyaya. Eskiden Giride gelmeden biz de Pir ocağıymışız. Büyüklerimiz böyle söylerlerdi. Giritte kayboldu bizim ocağımız. Belki daha Toros dağlarından sürüp geliyor bizim ocağımız. Belki bir gün sizler arayıp bulursunuz ocağımızı. Ocaklar öyle kolay kolay bitmezler. Hele Toroslardakiler hiç bitmez. Lokman ocağı hiç bitiyor mu. Toros dağlarında sürüp geliyor. Lokman Hekim ocağı ilkin Toros dağlarında başlamış kızlarım. İskender Çukurovaya geldiğinde Lokman Hekim soyundan birisi İskenderin ordusuna karışmış, şifalı ot toplaya toplaya Hindistana kadar gitmiş, Babilden memlekete dönmüş, ölümün ilacını bulmaya çalışmış. Bulmuş mu bulamamış mı kimsecikler bilmiyor. Bir rivayete göre Lokmanın elinde ölümsüzlük çiçeği varmış. Lokman dağlardan koşarak inerken, ölümsüzlüğün ilacını duyanlar onun arka sıra kalabalık çoğala çoğala Misis köprüsüne vardı. O köprüye ulaşır ulaşmaz kalabalık köprünün üstüne çullandı kapkara bir tepe oluşturdular. Sonra bir bağrışma ortalığı çınlattı. Bağrışmalar bütün ovayı aldı. Bağrışmalar uzun sürmedi, bir ses duyulur duyulmaz çiçek uçtu, çiçek uçtu diye inler gibi uzaklardan geldi. Ses uzun sürdü, çiçekler uçtu, çiçekler uçtu. Herkes gökyüzüne bakıyor, oldukları yerde kıpırdamadan öyle duruyorlardı. Biraz sonra başlarını gökyüzünden alıp suya baktılar, gene hiç kıpırdamıyorlardı. Ovadan bir kuş sesi geldi, sesin geldiği yana baktılar, yamaçta yumulmuş Lokman Hekim dağa gidiyordu."</p>

  <p class="calibre3" style="text-align: justify;">   Karanlık kavuştu.</p>

  <p class="calibre3" style="text-align: justify;">   Ağaefendi ayağa kalktı hep gülümsüyordu.</p>

  <p class="calibre3" style="text-align: justify;">   "Doktor Salman Samiye gidiyorum, onunla öte yüze gideceğiz oradaki beş yüz yaşındaki zeytin ağacıyla konuşacağız. Bir de çınar, meşe ağaçları bin yaş bile yaşarlar. Belki bizim öte yüzdeki zeytin ağacı da bin yaşındadır. Yaşını hiç hiç söylemiyormuş, ben diyor o ağacın dilinden anlarım diyor. Bence bu doktor ağaç dilinden anlıyor. Haydi ben gidiyorum. Doktor kocamış ağacın dilinden anlarsa geldiğimde size anlatırım. Benim çok canım sıkılıyor canım, kır atım gözlerimin önünden gitmiyor. Gündüz hayalimde gece düşümde. Öte yüzün ağacı da olmasaydı ben ne yapardım. Keserler diye ödüm kopuyor."</p>

  <p class="calibre3" style="text-align: justify;">   Babaları merdivene yürüdü, onlar yerlerinde oturdular kaldılar. Uzun bir süre de oturdular. Birbirlerinin yüzlerine bakamıyorlardı. Onlar bu durumdayken Melek Hatun geldi onlar gene yerlerinden kıpırdayamadılar.</p>

  <p class="calibre3" style="text-align: justify;">   Melek Hatun telaşla:</p>

  <p class="calibre3" style="text-align: justify;">   "Ne oldu size çocuklar, babanıza bir şey mi oldu, bu haliniz ne, babanız, sultanımız nerde?" Kızlar başlarını kaldırdılar, gözleri yaş içindeydi.</p>

  <p class="calibre3" style="text-align: justify;">   "Ne oldu sultanımıza, ne oldu size?"</p>

  <p class="calibre3" style="text-align: justify;">   "Hiçbir şey olmadı."</p>

  <p class="calibre3" style="text-align: justify;">   "Bu haliniz ne öyleyse?"</p>

  <p class="calibre3" style="text-align: justify;">   Kızlardan bir ses çıkmadı.</p>

  <p class="calibre3" style="text-align: justify;">   "Nerde sultanım nerde, başına ne geldi, ne neler geldi, neler geldi?" Bağırmaya başladı.</p>

  <p class="calibre3" style="text-align: justify;">   Zehra ayağa kalktı.</p>

  <p class="calibre3" style="text-align: justify;">   "Bir şey olmadı Melek Hatun, Melek anam, Melek anam, Melek anam, bir şey olmadı."</p>

  <p class="calibre3" style="text-align: justify;">   "Öyleyse ne bu haliniz, ne bu haliniz?"</p>

  <p class="calibre3" style="text-align: justify;">   "Babam ağaçla konuşmaya gitti. O günlerden bu yana ağaçla konuşmaya gidiyor."</p>

  <p class="calibre3" style="text-align: justify;">   "Hangi ağaçla konuşmaya gitti?"</p>

  <p class="calibre3" style="text-align: justify;">   Nesibe mutfağa gitmiş yüzünü yıkamış gelmişti:</p>

  <p class="calibre3" style="text-align: justify;">   "Babamıza bir şey olmadı."</p>

  <p class="calibre3" style="text-align: justify;">   "Ne oldu öyleyse?"</p>

  <p class="calibre3" style="text-align: justify;">   "O deli doktor var ya o ağaçlarla konuşuyormuş. Babamla beraber gittiler ağaçla konuşmaya."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Babam da o ağaçla konuşuyormuş."</p>

  <p class="calibre3" style="text-align: justify;">   "Ne ağacı bu, neredeymiş bu konuşkan ağaç?"</p>

  <p class="calibre3" style="text-align: justify;">   "Beş yüz yıllık bir zeytin ağacıymış. Babam o ağaçla konuşmuş. Konuştuğunu da bize söyledi. Söylemedi mi, söylemedi mi, sen söyle Nesibe."</p>

  <p class="calibre3" style="text-align: justify;">   "Söyledi."</p>

  <p class="calibre3" style="text-align: justify;">   "Dağın öte yüzünün zeytin ağacını yakında kestirir ölüsünü denize attırırım. Ondan korkmayın. Ondan korkmayın, o ağacın ölüsünü iyice kestirir, odun yaptırır bir fakire veririm. Kesilmiş, sonra da yanmış ağaç kimseylen konuşamaz."</p>

  <p class="calibre3" style="text-align: justify;">   "Onlar konuşurlar," dedi Nesibe.</p>

  <p class="calibre3" style="text-align: justify;">   "Kim bilir belki de ağaçla konuşuyormuş sultanımız efendimiz. Onun parmağındaki on iki perli yüzüğü gördünüz değil mi?"</p>

  <p class="calibre3" style="text-align: justify;">   "Gördük, ne var," dedi Zehra.</p>

  <p class="calibre3" style="text-align: justify;">   "Ne var mı?"</p>

  <p class="calibre3" style="text-align: justify;">   "Ne var ya, herkesin parmağında öyle bir yüzük."</p>

  <p class="calibre3" style="text-align: justify;">   "Sultanımızın parmağındaki yüzük onlar doğunca parmağına takılır, bunlar ermiş mertebesindendir. Kökboyanın yakışıklı delikanlısı sultanımızın parmağındaki yüzüğü görür görmez niyaza gelip eline sarılmış. Pirimizin ağaçlarda konuşamayacağını kim söyledi, nerden çıkardınız bunu, babanızın kim olduğunu Allahtan başka, ermişten, pirlerden başka kim bilebilir. Siz babanızın kim olduğunu bilmiyorsunuz, ondan babanız ağaçla konuşunca bir hoş olduğunu sanıyorsunuz. Bakın kızlarım büyük mekteplere gitmişsiniz. Çok şey biliyorsunuz. Her şeyi hiç kimse bilemez. Ne kadar okursanız okuyun, ne kadar dil bilirseniz bilin siz de her şeyi bilemezsiniz. Bir pirin de bildiğini bilemezsiniz. Peygamber Sultan Süleyman yetmiş iki milletin dilini, varını yoğunu bilirdi, gene de her şeyi bilemezdi. Sultanımız efendi de her şeyi bilemez. Sultan Süleyman bilcümle kuşların, dağdaki kurtların, çöldeki aslanların kaplanların, fillerin, zebraların, tilkilerin, çakalların, yerdeki karıncaların, şu dünyada ne var ne yoksa tekmil canlıların dilini bilirdi. Bizim on iki perli yüzüklü sultanımız bir ağacın dilini anlar da onunla konuşursa deli mi olacak. Haşa, efendimizden ırak olsun böyle uydurma düşünceler. Efendim öyle bir insan ki gökteki kuşların yerdeki karıncaların dillerini bile biliyordur, canı isterse istediği canlıyla konuşur. O bin yıllık zeytin ağacını gidin de görün. Nasıl, nasıl da güzel ışık gibi yaprakları var. Kim bilir bin yıllık ağacın ne kadar çok güzel yanı var. Ağaefendi ağacın bizim göremediğimiz güzelliklerini nasıl görüyor, onunla neler konuşuyordur, kim bilebilir aralarındaki dostluğu. Babanız çocuklarım İsmaili görür görmez onun kim olduğunu hemen anladı, arkadaşlık kurdu. Aldı at çiftliğine götürdü, çiftliği ona teslim etti. Ona canını da teslim eder gerekirse. Bakın bu günler Nikoyu dilinden düşürmüyorsa bizim anlamadığımız bir şey var. Belki, Niko düşleri görüyor, bizim anlayamayacağımız. Sonra dostu ulu zeytin ağacına gidiyor. Sonra bizim onu anlayamayacağımızı bildiği için o da gidip ağaç arkadaşıyla konuşuyor."</p>

  <p class="calibre3" style="text-align: justify;">   Kızlar Melek Hatunun candan konuşmasına sevindiler, güldüler.</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Babam memlekette de ağaçlarla otlarla, çiçeklerle konuşurdu. Anamız babamıza çok gülerdi."</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Size babanızın... Babanız size ağaçları, anları, pınarları, Nikoyu, İsmaili size anlatınca ölüp ölüp dirildiniz. Babanız her şeyi bilmiyor, duymuyor, görmüyor sanıyordunuz, öyle mi, o sizi sizden daha iyi biliyor kahroluyordu o. O, deli olacak cinsten değil. O, bir sultanlar sultanıdır. Rumlar onu topraklarından kovdukları için yas tutacaklar, tutsunlar varsın. Siz sultanımızı zıvanadan çıkmış bir adam sanıyorsanız aldanıyorsunuz. Ağaefendimiz esen rüzgardan hile sezendir. Onun yanında böyle ağaçla konuşuyor."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Ağaçla konuşulur mu Melek Hatun?"</p>

  <p class="calibre3" style="text-align: justify;">   "Konuşulur kızım, konuşulur. Bu gurbet elde tek başına kalınca. O, kuşlarla, çiçeklerle, boncuklu arılarla konuşur."</p>

  <p class="calibre3" style="text-align: justify;">   Zehra boncuklu arıyı duyunca sevindi, gülümsedi:</p>

  <p class="calibre3" style="text-align: justify;">   "Babam boncuklu arıları görünce çok sevinir. Çocukluğunda en çok sevdiği boncuklu arıymış. Her çocuk severmiş ya boncuklu arıyı, babam deli olurmuş. Boncuklu an gün ışığında öyle bir parlarmış ki binbir renge bürünürmüş. Babamı hiç sokmazlarmış."</p>

  <p class="calibre3" style="text-align: justify;">   "Siz babanız için böyle düşünürseniz o sizin ne düşündüğünüzü anlar, sizi ölünceye kadar, kızı değil de anası olsanız sizi bağışlamaz, yüzünüze bile bakmaz. Ne yaptığınızı biliyor musunuz? Sağlıkla kalın kızlarım, bu dediklerimi aklınızdan çıkarmayınız, yoksa babanızı yitirirsiniz. Aman ha, babanız sizin kendisi için böyle düşündüğünüzü anlarsa gerisini Allah bilir ya babanız avcunuzdan uçar da gider. İşte ben gidiyorum, babanız hakkındaki düşüncenizi kafanızdan silip atın. Birkaç gün daha böyle giderseniz Ağaefendi yüreğinizde ne var ne yoksa hepsini anlar. Çabuk olun, babanız bir gün sizi düşünmeye başlarsa onun elinden ölünceye kadar kurtulamazsınız. Bu adada iki insan var. Biri sultanımız öteki de Nişancı Veli. Bunlar insanın yüreklerinin kökünü, kafalarının da içini görürler. Onlar için dünya bir ayna gibidir. Bundan dolayı onlar birer ermiş gibi, sevgi dolu olmalarına karşın insanlar onlardan çekinirler korkarlar. Haydi sağlıcakla kalın, dediklerimi unutmayın."</p>

  <p class="calibre3" style="text-align: justify;">   Kızlar rahatlamışlardı, babaları üstüne düşünceleri nerdeyse şimdiden değişecekti. Babaları Melek Hatunun dedikleri gibiydi. Öyleyse Melek Hatunun kendisine körkütük sevdalı olduğunu niye bilmiyordu. Melek Hatun güzeller güzeli genç sayılabilecek bir kadındı, babaları da ona karasevdalıydı. Bir kerecik olsun neden sevdasını Melek Hatuna belli etmedi.</p>

  <p class="calibre3" style="text-align: justify;">   Hatice adaya geldiğinde Ağaefendi, Nişancı bahanesiyle onun evinin ordan hiç ayrılmıyordu. Çeşmenin başından da ayrılmıyor Hatice gelinceye kadar bekliyor, Hatice de kovaları dolduktan uzun bir süre sonra ancak çeşmeden ayrılıyordu. O da Ağaefendinin kendisini kestiğini biliyor, o da çınarların altında bekleyebildiği kadar bekliyordu. Belki de bir sevdaya doğru gidiyordu bu iş, tam bu sıralarda Melek Hatun çıktı ortaya. Melek Hatun ne etti ne eylediyse Hatice öyle sık sık çeşmeye gelmedi. Geldiğinde de uzun süre suyun başında durmadı. Melek Hatun bambaşka büyüleyici bir kadındır. Onu her gören erkek sarsılır.</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Melek Hatun kendisini her gören erkeği büyülediğini bilir. Kocası öldükten sonra hiçbir erkeğe söz vermemiştir. Babamızın adını bile değiştirdi. Giritte olsaydı dünya güzeli bir kız gelseydi Ağaefendi adını kabul eder miydi? Ağaefendi Melek Hatunu görür görmez büyülendi. İlk günler seninle korkmadık mı, babamızın hali ne olacak diye korkmadık mı, bereket versin Melek Hatuna Ağaefendisini baş tacı etti."</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   "Babamız böyle de, her gün, gece gündüz, birlikteler babamız nasıl dayandı, Melek Hatun nasıl dayandı?"</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Babamız kadınlardan korkuyor, bu korkudan dolayı da kadınlara yaklaşamıyor. Anamız öylece pencereden babamıza bakıp dursaydı. Babamız da atın üstünde güzel kıza bakıp dursaydı onlar ölünceye kadar evlenemezlerdi. Anamız yüreğine tak deyince bohçasını almış bir gece yola çıkmış gelmiş konağın cümle kapısının mermerine oturmuş. Yiğit kadın böyle olur işte."</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   "Anamız yiğit bir kadındı. Vapurda ölmeseydi, denize atla, nasıl olsa öleceksin atla denize deseler atlardı."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Melek Hatun anamızın bohçasını alıp bir seher vakti gelip konağın eşiğine oturduğunu bilmiyor mu?"</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   "Bilmez olur mu, bir kere mi anlattık, dilimiz döndükçe anlattık"</p>

  <p class="calibre3" style="text-align: justify;">   "Anlattık'' dedi Zehra.</p>

  <p class="calibre3" style="text-align: justify;">   "Babamız kadından korkar, dedik gene ağlayacaktı, ağlamadı. İçinden, benim sultanım hiç kadından korkar mı diye geçirdi. Menekşeler açıldı. Bir şey yapabilecekler mi, çalıların içinden sürünerek menekşeleri koklayarak, kendilerinden geçerek, oooh boynu bükük mor menekşeler diyerek, mest olarak," dedi Nesibe.</p>

  <p class="calibre3" style="text-align: justify;">   "Mest olarak'' dedi Zehra, "ellerini bile birbirinin ellerinin üstüne koymayarak, göz göze gelerek gözlerinin içine bakamayarak, körkütük sevdalarını birbirlerine söylemeyerek Tadına doyamadıkları, alıştıkları, küçük bir yanlıştan dolayı sevdalarını yitirmemek, onların ikisinin de ölümlerine sebep olacak bir yanlışa düşmemek için göz göze bakamayacak kadar tetikteydiler."</p>

  <p class="calibre3" style="text-align: justify;">   "Dur," dedi Nesibe, "dur."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Şimdi çalılığın içindeler, ordan çıktıktan sonra ne olursa olsun, isterse kıyamet kopsun onlar pınarın başındadırlar. Gözleri suyun üstünde hızla uçarcasına oradan oraya kayan, suyun üstündeki kayalıklarda, pınarın dibinde oynaşan güneş ışığından başka hiçbir şeyi görmez. Burunlarının ucundan başka gözleri hiçbir şeyi görmez. Burunlarının önünden boncuklu arıyı bile görmezler. Eşek arıları suya inerler onları bile görmezler. Adalılardan kim olursa olsun eşek arılarından ürkerler. Bu arılar büyükleri böğürtür, küçük çocukları sokunca öldürür. Eşek arıları yazın karpuz kabuklarının içine konar rızklarını buradan çıkarırlar. Bazı arılar karpuzların içi kalmışsa karanlık kavuşuncaya kadar kabukların içinden ayrılmazlar. Gündüz olsun, gece olsun öfkelidirler. Önlerine geleni sokarlar. Ama şimdiye kadar Melek Hatunla Ağaefendiyi sokmamışlardır. Hele boncuklu arı hiçbirisine dokunmamıştır. Hele bunlar bir süre oturduktan sonra bir boncuklu arı geldi, Ağaefendinin elinin üstüne oturup renk renk ışıklarını ortalığa saçtı. Arının gelip elinin üstüne oturması onu inanılmaz bir sevince boğdu. Hatunsa şaşkınlık içinde kalmış gözleri Ağaefendinin parmağındaki on iki perli yüzüğünün üstündeydi. O ada toprağına bastığında onun kim olduğunu kimsecikler bilemedi. Onun mübarek yüzünde tecelli eden tanrısal sevgi ışığını kimsecikler görmüyordu. O, yılkıya kaçan kır atı için ağlayan gece düşünde gündüz hayalinde taşıyan, bir yaşlı zeytin ağacıyla konuşan, onunla dertleşen, kesecekler diye gece gündüz uyumayan, altında mor menekşe biten çalıları kurtarmak için canını dişine takan, tanrısı sevgi olan, bir tek çiçeğin solmasına, koparılmasına kıyamayan sevginin baş kulunun eline arı konmasında ne yapsın.</p>

  <p class="calibre3" style="text-align: justify;">   Boncuklu arı güneş dağın öteki ucuna inerken kıpırdar gibi bir şey etti, bu sırada da bir küçük kuş pınarın üstüne inerken arı kalktı, pınarın üstünde dolaştı, uçarken renk renk bir küçücük yuvarlak ışık parçasıydı, renklerini saçarak, arada bir de çakarak gidiyordu.</p>

  <p class="calibre3" style="text-align: justify;">   Melek Hatun içini çekti:</p>

  <p class="calibre3" style="text-align: justify;">   "Uçtu da gitti," dedi.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Uçtu da gitti."</p>

  <p class="calibre3" style="text-align: justify;">   Ayağa kalktı:</p>

  <p class="calibre3" style="text-align: justify;">   "Ben ağaç arkadaşıma gidiyorum. Şimdi canı sıkılıyordun Canı sıkılınca hep beni bekler. Gözleyi gözleyi gözü dört olmuştur şimdiye kadar, ona söyleyecek bir dehşet düşüncem var. Arkadaşım kabul ederse, sana da iş düşecek hatun."</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Senin her sözün başım gözüm üstüne. Mor menekşeler açıldı."</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Ben de gördüm mor menekşelerin açıldığını yarın sabah bizdesin, kahvaltıyı yapar, erkenden menekşeliğe uçarız," dedi.</p>

  <p class="calibre3" style="text-align: justify;">   Sesi titriyordu.</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Uçarız," dedi.</p>

  <p class="calibre3" style="text-align: justify;">   Ağaefendi tepeye doğru yürüdü, biraz yürüdükten sonra döndü, Melek Hatun kayalığın yanında ona bakıyordu, "Sağlıcakla kal, sen de kızlara gidiyorsun öyle mi?"</p>

  <p class="calibre3" style="text-align: justify;">   "Öyle," dedi Melek Hatun. Ağaefendi tepeye çıkıp aşağıya İnmeye başlayıncaya kadar arkasından ona baktı, tepenin ardında yitince de aşağıya yürüdü. Sabah erkenden menekşeliğe uçarak, mor menekşeleri doya doya koklayarak, elimi elinin üstüne koyarak. Elinin üstüne koyarak... Ondan sonra olacağım düşünemiyordu. Koşarcasına giderek, nefes nefese kızlara ulaştı. Kızlar onu bekliyorlardı, "Hoş geldin, hoş geldin" diye onu kucakladılar. "Hele otur, ne kadar da yorulmuşsun."</p>

  <p class="calibre3" style="text-align: justify;">   "Yoruldum ya koşarak geldim. Sultanımız dağın öte yanma ağacına gitti, ben de size koştum."</p>

  <p class="calibre3" style="text-align: justify;">   Kızların ikisi birden, "ne oldu, ne oldu," diye bağrıştılar.</p>

  <p class="calibre3" style="text-align: justify;">   Melek Hatun soğukkanlı:</p>

  <p class="calibre3" style="text-align: justify;">   "Mor menekşeler açıldı. Öyle açıldı ki kokuları ortalığı aldı, ada baştan aşağı kokuyor. Öyle bir koku ki ada baştan aşağı esrikleşti. Çocuklar, kadınlar, erkekler bir hoş oldular. Kuşlar, anlar, kelebekler şaşkınlık içindeler. Ne olduğunu, nereye uçtuklarım bilmiyorlar. Uçup yere iniyorlar, sonra birden uçuyor yere düşüyorlar, arılar peteklerindeler. Peteklerden çıkan peteklerin yöresinde ha dön ediyorlar. Hiçbir kimse başına ne geldiğini bilmiyor. Gelip çalılığa konan kuşlar kondukları yerden bir daha kalkamıyorlar."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Babamızla konuştunuz?"</p>

  <p class="calibre3" style="text-align: justify;">   "Konuştuk," dedi Melek Hatun, "konuştuk. Yarın sabah erkenden ben size geleceğim kahvaltıyı çabucak yapıp menekşeliğe uçacağız."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Nasıl nasıl uçacaksınız menekşeliğe?"</p>

  <p class="calibre3" style="text-align: justify;">   "Onu babanıza sorun kızlarım. Sultanımız bana sabah erkenden uçacağız dedi. Siz ne diyorsunuz?"</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Ben diyorum ki uçun, uçun ya eliniz ne yapacak?"</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Uçarken ben elimi sultanımızın elinin üstüne koyacağım. Hem de üç kere. Vebali günahı sizin boynunuza. Ya cennete giderim ya da Kazdağına Sarıkızın yanına giderim."</p>

  <p class="calibre3" style="text-align: justify;">   Kızların ikisi birden:</p>

  <p class="calibre3" style="text-align: justify;">   "Cennete gideceksin anamız, cennete. Senin hakkın cennettir."</p>

  <p class="calibre3" style="text-align: justify;">   "Korkmayın kızlarım öleceğimi bilsem sultanımızın elinin üstüne üç kere elimi koyacağım. Şimdi ben gidiyorum. Belki Kadri Kaptan eve gelmiştir," dedi ayağa kalktı. O ayağa kalınca Nesibe onun önüne fırladı:</p>

  <p class="calibre3" style="text-align: justify;">   "Dur anam dur, sana soracaklarım var. Dur anam dur, sana danışacaklarım var."</p>

  <p class="calibre3" style="text-align: justify;">   Melek Hatunu elinden tuttu yerine oturttu:</p>

  <p class="calibre3" style="text-align: justify;">   "Söyle kızım söyle."</p>

  <p class="calibre3" style="text-align: justify;">   "Ne söyleyeyim, gelirim dedi, yakında gelirim... Kaç gün oldu da gelmedi. Ellerim yanlarımda kaldı. Ne. kötü bir gurbetmiş buraları. Yakında gelirim dedi de gelmedi. Şerife Hatuna sordum gelecek dedi, gene gelmedi. Onlar gelirim derlerse iki elleri kanda da olsa gene gelirler. Onlar Ehlibeyt soyudurlar yalan söylemezler. Şu dünyada da daha yakışıklısı görülmüş müdür? Şehmus Ağaya sordum o da yakında gelecek dedi o da. Kaç gün oldu gelmedi işte. Başına bir hal mi geldi ola?"</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Sus kız," dedi öfkeyle, "sus ağzından yeller alsın, sus. Daha ne oldu dün bir gün bugün iki gün," merdivenleri homurdanarak indi.</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Şunun öfkesine bak, öfkesinden patlayacak. Elini bir değil üç kere babamızın elinin üstüne koyacak. Menekşelere gitmeleri yaklaştıkça ne yapacağını bilemiyor."</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   "Yarın sabaha Melek Hatun dayanamayıp ölecek ya da oğlunun teknesine binip kasabadaki evine gidecek. Elini Ağaefendinin elinin üstüne koyunca Ağaefendi elini hızla çekince. Eli ateşe düşmüşcesine yanınca, orada menekşelerin kokusu olur, Melek Hatun ağzı aşağı yatarken, sultanı ona bunu yaparken o yattığı yerden kalkabilir mi, hık der de canı çıkmaz mı. Görüyorsun kocamış ağaçla konuşan babamız Melek Hatunundan da olunca ne hallere düşecek anladın mı?"</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Anladım, biliyorum," dedi, "Melek Hatun bizim düşündüklerimizin hepsini düşünmüştür. Bizim düşündüklerimizin kim bilir kaç mislini düşünmüştür. Biz onun yanında ne kadar okumuşsak okumuş olalım, biz babamızı bilirsek bilelim onun kadar babamıza ulaşamayız. Bekleyelim bakalım, o sultanına gelip ona sağlıcakla ben yarın sabah erkenden kasabaya gidiyorum diyecek mi?"</p>

  <p class="calibre3" style="text-align: justify;">   Nesibe gülerek</p>

  <p class="calibre3" style="text-align: justify;">   "Demez olur mu, babamız gelmeden az önce Melek Hatun iki eli kanda da olsa buraya gelecek."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Kanına girdik fıkaranın. Sultanı menekşelikte onu kıracak küçük bir şey yapsa ölüverir. Ölmese de buralarda durmaz doğru Kazdağına gider. Gider gitmez de Sarıkız makamını ziyaret eder. Bütün burada çektiklerinden arınır. Yepyeni, güzeller güzeli bir Sarıca kız anası olur."</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   "Ya babamıza ne olur, Melek Hatunsuz yaşayabilir mi?"</p>

  <p class="calibre3" style="text-align: justify;">   "Ona hiçbir şey olmaz. Onun kocamış zeytin ağaçları var. Onun düşman gemilerini denizin dibine götüren İsmail Çavuşu var. Onun yılkıya bıraktığı, ölü kır atı dirilten İsmailin öz kardeşi olan Nikosu var. Oh hoo, neler yaratır kendini oyalayacak."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Amenna, neler neler yaratır kendini rahatlatacak. Ölü kır atı diriltti. Nikoyu bir kahraman etti. Bir kocamış ağaçla konuşuyor."</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   ''Adalılar adada kesmedik zeytin koymadılar, hepsini kestiler. Onun bin yaşındaki kocamış ağacını kesmeyecekler mi, elbette kesecekler. Hele bir soğuklar başlasın, hele bir diz boyu, baharın sonuna kalkmayan kar yağsın, kocamış zeytinin bir dal odunu bize gelirse babamız o odun parçasıyla konuşabilecek mi?"</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Melek Hatuna yazık olacak, Melek Hatun babamızdan önce buraya gelirse biz ona elini babamızın elinin üstüne koymamasını söyleyelim. Ne diyorsun, Melek anamıza kıymayalım. Babamız şu dünyayı dolaşsa da Melek Hatun kadar güzel, hem ondan iyi, ondan saygılı, sevgi dolu birini bulabilir mi?"</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   "Bulabilir mi," dedi.</p>

  <p class="calibre3" style="text-align: justify;">   Tam bu sırada Melek Hatun içeri girdi. Yüzü asıktı. Kızlar onun sevinç dolu yüzünü hiç böyle görmemişlerdi.</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Ne oldu sana böyle, senin güzel yüzünü hiç böyle görmemiştik. Kimseler de görmemişlerdi. Ne oldu sana?"</p>

  <p class="calibre3" style="text-align: justify;">   "Bir şey olmadı bana, yarın sabah erkenden ben Sultanıma ben kasabaya gidiyorum diye nasıl söylerdim. Menekşeler açmışken gürül gürül ben kasabaya gidiyorum diye nasıl söylerim. Neler düşünür benim için, şimdi de benim için siz düşünün benim için. Ben kasabaya ne için giderim, bulun bakalım. Kasabada canım kadar sevdiğim, şehit binbaşının hanımı Nermin Hanım var." Melek gülümsedi, "Haydi düşünmeye başlayın bakalım." Kalktı pencereye gitti, denizi seyretmeye başladı. Kızlar baş başa vermişler konuşuyorlardı. Melek Hatun sessizce aşağıya indi iskeleye gitti. Kadri Kaptan teknesinin içindeydi onu çağırdı.</p>

  <p class="calibre3" style="text-align: justify;">   "Yarın erkenden kasabaya beni götüreceksin."</p>

  <p class="calibre3" style="text-align: justify;">   "Başüstüne anam."</p>

  <p class="calibre3" style="text-align: justify;">   "Nermin Hanımı göresim geldi. Nermin Hanım seni çok severdi. Evine gider onu görür geri döneriz."</p>

  <p class="calibre3" style="text-align: justify;">   Başını kaldırınca penceredeki kızları gördü. Elini geliyorum diye kaldırdı, koşarcasına soluk soluğa eve vardı, "Söyleyin kızlarım," dedi.</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">    "Babama diyeceksin ki beni arkadaşım Nermin Hanım istemiş, iki elin kandaysa da hemen gel demiş. Ben de yarın sabah erkenden gidiyorum. Yarın gün batınadan da geleceğim."</p>

  <p class="calibre3" style="text-align: justify;">    Melek Hatun: "İyi düşünmüşsünüz Sultanımıza bunu olduğu gibi söyleyeceğim."</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   "Size bir sözümüz daha var. Bu sözümüzü de dinleyeceksin. Bu da mor menekşeler üstüne. Söylemesi bizim için hiç de kolay değil. Bunu Zehrayla çok düşündük, günlerce konuştuk."</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Söyle bakalım, mor menekşelerin zoru ne?"</p>

  <p class="calibre3" style="text-align: justify;">   "Zor olan senin elin."</p>

  <p class="calibre3" style="text-align: justify;">   "Elimde ne var, elimin hiç kimseye bir zararı olmaz."</p>

  <p class="calibre3" style="text-align: justify;">   "Zararı sana olur, güzeller güzeli anamız."</p>

  <p class="calibre3" style="text-align: justify;">   "Söyle bakalım bana ne zararı olacak."</p>

  <p class="calibre3" style="text-align: justify;">   "Şöyle bir zararı, sen elinin üstüne koyunca o elinin üstüne konan elini eşek arısı konmuş da sokmuş gibi atıverirse ne yaparsın, bir daha sultanının yüzüne bakar mısın?"</p>

  <p class="calibre3" style="text-align: justify;">   "Bakanın kızlarım. Sultanımız bana kötü hiçbir şey yapmaz yaparsa onun sebebi vardır. Benim elim içi ağı dolu eşek arısı da olsa onu soksa o da ölüm acıları geçirse de beni kıracak hiçbir söz söylemez. Şimdi size söylüyorum kızlarım şimdi sizi kıracak sözler söyleyeceğim. Benim biricik oğlum Kadri Kaptanım gibi benim çocuk-larımsınız. Bundan dolayı bana gücenmeyin. Size ne söylersem söyleyim sizin kötülüğünüz için değildir. Siz babanızın kim olduğunu anlamışınız. Babanız o kadar anlaşılmayacak bir insan değildir. Biliyorum babanız sandıkları açtırmıyor. Siz anlayabildiğiniz bir dünyanızın içindesiniz. Buralar sizin vatanınız oldu gitti. Zehra senin çok sevdiğin bir adam erinde gecinde seninle evlenecek çocukların olacak. Nesibe o çok yakışıklı çocuk kıyamet kopsa da sana yakında gelecek Belki de anası babasıyla gelecek İşte sizin vatanınız. Siz Giridi unutur gidersiniz, Musa Kazım sultanımızın vatanını elinden almışlar. Kim bilir Musa Kazım sultanımızın neleri kaldı Giritte. Çocukken bir keklik palazı vardı, onu tarlalarda çekirgelerle büyütmüştü. Kır atı vardı yılkıya bırakmış, sonra da pişman olmuş, bütün Giridi aramış bulamamıştı. Bulsa bulsa kır atı Niko bulurdu, hem de bulmuştu. Burda da her şeyinden koparılmış, bir dağ gülüne hasret kalmış. Bir gülü görünce bütün hasretlerini, bütün acılarını unutacak, az bir zaman için de olsa. Siz onun her gün pınara gittiğini, orada pınarın başında uzun uzun gözlerini kaygan böceklerinin suyun üstündeki uçuşlarına, suyun dibindeki çakıl taşlarına, üstteki menekşe rengi, kırmızı çizgili kayalardan kayalarda oynaşan ışıklara diktiğini bilmez misiniz? Beni iyi dinleyin kızlarım. Burada bu pınar olmasaydı babanız bu adada assalar kalmazdı. Giritte sultanımızın bunun gibi bir pınarı kalmış."</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   "Sizin dağınız, İda dağınız gibi bizim dağımızın da bin pınarı var. Ondan dolayı buradan ayrılamadı babamız."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Güzeller güzeli anamız yerden göğe kadar haklısın. Babamız keklik palazlarını beslemiş dağlarda, ne çiçek varsa getirtip bahçemize diktirmiş. Bahçemizin yarısı dağ çiçekleriydi. Gelen çiçeklerin hepsi bitseydi bahçemizde başka çiçeklere yer kalmazdı. Babamızın memleketimizden ayrılamamasının çok sebebi var. O gün bu gün babamız bir türlü anlayamadı. Ölünceye kadar da anlayamıyor. Biz de anlayamıyoruz. Diyor ki bir tuhaf oluyorum. Deniz deniz gibi değil, toprak toprak gibi değil, gökyüzü gökyüzü değil. Giride gideceğiz, her şey değişecek. Babamız ilk günler bir şakadan başka bir şey değildir muhacirlik diyordu. Hiçbir biçimde bunun ne olduğunu bilemiyorum diyor, inanılmaz bir umutsuzluğa düşüyor ölüp diriliyordu. Ya bu sürgünlük sonuna kadar sürdürülürse bu insan soyunun en büyük, en korkunç savaşı, en bağışlanmaz, işkencesi zulmü olmaz mı?"</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Ağaefendimiz Giride gideceğine inanıyor, hem de yakında. Giride gidecek orada soylu atlar yetiştirecek, hem de yakında. Adadaki muhacir evlerine gidiyor, onlarla konuşuyor, onlardan bana geliyor zıvanadan çıkmış, köpürmüş. Bunlar Anadolu muhacirleri Tokatlılar, Niksarlılar, Vanlılar. Herkes memleketini bir anlatıyor, dillerinden hasret, sevgi, umut dökülüyor. Hepsi Aydın ovasına tarlalara, bahçelere çalışmaya gidiyorlar. Başka ne iş bulurlarsa çalışıyorlar, kazandıklarını yemiyorlar içmiyorlar, salt biriktiriyorlar. Akil, yaşlı bir adam var içlerinde. Onun üç oğlu, üç gelini dokuz erkek torunu var. Sultanımız beni onunla tanıştırdı. O bana dedi ki insanlar içinde insana benzeyen bir insan gördüm, onun da vatanını elinden alıp buralara sürmüşler. Biz memleketimize gidecek kadar parayı bulunca, nasıl olsa bir gün bulacağız, bulunca da ver elini mor sünbüllü memleket. Cennete girmiş gibi olacağım. Orada da suyuna Kuran düşse okunur pınarın başında mutlu öleceğim. O Ağaefendi memleketine gidemeyecekmiş. Ona Yunan Hükümeti kalebentlik cezası vermiş, ölünceye kadar. Atlarını elinden almış, Hatununu da denize atmış balıklar yesinler diye. Ben çoluk çocuk çalışıyorum para biriktirip memlekete gideceğim, çınarın altına pınarın başına yatacağım dedi bana. İşte insan ölürse böyle ölmeli. İşte efendimiz de böyle mor sünbüllü yurduna kavuşacak."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Burada pınarına, bin yıllık zeytin ağacına kavuştu ya. Gece gündüz ağaçla konuşur ya. Ağacı da ölümsüzmüş. Gece gündüz onunla konuşuyor ya. Yoksa babamız ağacın bin yıllık olduğunu, ölümsüzlüğünü ne bilsin. Babamız dostunun bin yaşında olduğunu ne bilsin. O bir ağaç o ağaç donunda bir ermiş."</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "O akil adam bana dedi ki bizim dağların ormanlarında çok yaşlı ağaç var, onlar zeytin ağacı değil ardıç ağacı, bir de meşe ağacı. Bunlar çok yaşarlar. Zeytin ağaçlarından daha çok. Bir de çınar ağacı, bu ağaçların konuşup konuşmadıklarını bilmiyorum. Bizimle değil ya belki Süleyman Peygamberle konuşuyorlardı. Benim bildiğim insanlar ağaçlarla, çiçeklerle, kuşlarla, kayalar taşlarla konuşuyorlardı. Ben ayla konuşan kızlar kadınlar gördüm. Sıkışmış insanlar her şeyle konuşurlar. Yeter ki insan çaresiz kalmasın. Yağan yağmurla düşen karla, esen yelle konuşur."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Demek ki ağaç konuşmuyor babamızla. Babamız konuşuyor ışıklan suylan, kaygan böcekleriyle, boncuklu arıyla. Ben kendimi bildim bileli babamız değildi sanki. Her bir şeyle daha da çok atlarla konuşurdu. En çok da kır atıyla konuşurdu. Kır at, babamız ona ne söylerse söylesin, dağlara döner uzun uzun kişner, dağlar üst üste yankılanırdı. Babam kır atını okşar, kır at da onun elini yalardı."</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Şimdi anladım. Yeni çiftlik tamamlanırsa atlar çiftlikte keyifle dolaşınca, taylar oynaşınca, kızlar da evlenince Ağaefendi hiç ağaçla konuşur mu, bütün gününü pınarın başında geçirir mi?"</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Böyle olursa babam Giridini unutur mu?"</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Unutmaz," dedi.</p>

  <p class="calibre3" style="text-align: justify;">   Ağaefendi merdivenlerde ses çıkarmadan içeriye girdi. Üç hamının üçü de şaştı kaldı. Ağaefendi nerdeyse çırılçıplaktı. Kızlar şaşkınlıktan seslerini çıkaramıyor, Melek Hatunsa gözlerini sultanına dikmiş sapsarı kesilmiş öyle duruyordu.</p>

  <p class="calibre3" style="text-align: justify;">   Önce Zehra:</p>

  <p class="calibre3" style="text-align: justify;">   "Baba sana ne oldu, başına bir hal mi geldi" diyecekti.</p>

  <p class="calibre3" style="text-align: justify;">   Ağaefendi güldü: "Başıma hiçbir şey gelmedi."</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   "Hiçbir şey gelmedi de senin bu halin ne?"</p>

  <p class="calibre3" style="text-align: justify;">   Melek Hatun olduğu yerde donmuş kalmış konuşamıyordu.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Hiçbir kötü halim yok. Üstümü başımı bir kimse yırtmadı. Ben yırttım." Ben yırttım derken gene' gülüyordu. O gülerken Melek Hatunun şaşkınlığı daha da artıyordu. Zehra geldi Melek Hatunu kucakladı yandaki koltuğa oturttu. Ağaefendi de geldi o koltuğun karşısındaki koltuğa oturdu.</p>

  <p class="calibre3" style="text-align: justify;">   "Şimdi efendime söyleyim," Melek Hatuna baka baka konuşuyordu. Konuşurken de gülüyordu. Ağaefendi gülerken çok sevinçliydi şimdiye kadar kimse onu böyle sevinçli görmemişti. Atları koşularda birinci olduğunda, Yunan Kıralı eve geldiğinde de bu kadar sevinçli olmamıştı. Melek Hatun da sultanını böyle sevinçli görmemişti Melek Hatun yavaş yavaş kendine geldi o da gülmeye başladı.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Kusura kalma Melek Hatun. Kusura kalmayın kızlarım zeytin ağacının yanına varınca ilerde soyunan çok yaşlı bir adam gördüm. Ceketini çıkartıp bir taşın üstüne oturdu, gömleği yırtmaya başladı, çaputları önüne yığdı ardından da cekete başladı, ceketin çaputlarını da önüne koydu, ayağa kalktı şalvarının cebinden nergis işlemeli bir mendil çıkardı. Ağacın en yüksek dalına uzandı bir bayrak bağlar gibi bağladı. Sonra da kucağındaki çaputları ağacı dolaşarak dallara bağladı, geldi yanımdaki düz kayalığa oturdu. Kırk yıllık arkadaşmış gibi konuşmaya başladık. Aşağılarda bir adada otururmuş, balıkçıymış. Değiş tokuş olduğunda adanın yakınındaki küçük adaya çoluğunu çocuğunu almış oraya sığınmış. Küçük adada on bir ev varmış. Bunlar yıllar önce Karadenizin dağlarından gelmişler. Balıkçılık bilmiyor, sadece mısır ekmeyi biliyorlarmış. Bizim adamın adı Hıristoymuş. Bunlar Karadenizden küçük adaya gelmişler mısır ekmişler, toprağa attıkları tohumlardan bir tek koçan bile alamamışlar. Hıristo bunların durumlarına çok üzülmüş. Akrabalarına, arkadaşlarına gitmiş, arkadaşlar, akrabalar demiş, oradaki küçük adada Allahın kulları açlıktan ölüyorlar demiş, yalvarmış ama kimse aldırmamış. Üstelik de onunla dalga geçmişler. Söyle onlara da dağa gitsinler. Oralarda gene kayaların altına mısır eksinler. Mısır açlığa çok iyi gelir. Hele koçanıyla birlikte yerseler daha iyi. Dünyadaki aç karınları doyuracak en iyi yiyecek bizim adaların otlarıdır. Hıristo onlara hiçbir şey söylemez, kayığını teknesinin arkasına bağlar küçük adaya gelir. Karadenizin kayalıklarından kaçanlar cennet adasında da açlıktan ölüyorlar ne yapacaklarını bilmiyorlardı.</p>

  <p class="calibre3" style="text-align: justify;">   Hıristo adaya gelir gelmez önüne gelen adama bağır dedi. Adam bağırmaya başladı, çınarın altına bir adam geldi, duyduk duymadık demeyin, duymadık demeyin ha, demeyin ha. Adam bağırdı, bağırdı. Kimse burnunu dışarı çıkarmadı koşarak gitti, kayboldu. Bu sefer Hıristo en hoş sesiyle bağırdı eyali, eyali eeey Hükümet geldi, Hükümet geldi çınarın altında sizi bekliyor. Epeyce bir bağırmadan sonra önce çocuklar geldi. En sonra da yaşlı erkekler, ardından da gençler geldi. Hıristo konuşmaya başladı: Ben hükümet değilim. Sizi evlerinizden çıkarmak için Hükümet oldum. Biriniz gelip de sorsaydı sen kimsin diye sorsaydı size aşağıdaki adadan olduğumu söylerdim. Bana Hıristo Reis derler, sen nasıl birisin diye sorarsanız ben balıkçı reisi Hıristoyum. Bakın oradaki tekne benim. Orada birkaç tane kayık var. Onlar kimin? Onlar da bizim. Nasıl aç kalıyorsunuz öyleyse? O kayıkların nasıl kullanıldığını bilmiyorsunuz ki. İşte ben bu kayıkların nasıl kullanılacağını öğretmeye geldim. Bundan sonra balıkçılığı da öğreneceksiniz. Balıkçılığı öğrenirken siz de balık yemeyi öğrenirsiniz. Orada çimenlerin üstüne oturmuş adam, ayağa kalktı bana geldi, benim adım Adem dedi. Arkadaş Hıristo dedi, iyisin hassın ama bizim paramız yok ki''</p>

  <p class="calibre3" style="text-align: justify;">   Ağaefendi böyle konuşurken "Durun, durun," dedi. "Hıristo Reisi alayım da eve getireyim. Şimdiye kadar ağacımızı bırakıp yola düşmüştür. Çınarların altına gelmiş orda beni bekliyordur. Bundan sonrasını o anlatsın."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Ben gideyim baba onu alır getiririm." Kapıya yürüdü.</p>

  <p class="calibre3" style="text-align: justify;">   Hıristo gelmiş, gözünü Kadri kaptanın teknesine dikmişti. Hey koca dünya diye düşünüyordu. Reisler Reisinin yepyeni güzel teknesi çocukta. Yanında çalışan bir çocuğa armağan etmişti teknesini. Şimdi kim bilir Reis nerelerde.</p>

  <p class="calibre3" style="text-align: justify;">   Ağaefendi Hıristoyu kapıda karşıladı kendi koltuğuna götürüp oturttu. Kendisi de yandaki koltuğa- çöktü, eliyle Melek Hatunu gösterdi, "Bu Hatun Melek Hatundur. Kendisi Kazdağındandır, yani Sarıkızın dağından olur. Sizinkiler bu dağa İda dağı, bizimkiler de Kazdağı derler. Bunlar da kızlarım Zehrayla Nesibe. Biz vapurla Yunanistandan gelirken vapurda çok çocuk, çok yaşlı kadın, çok da erkek öldü. Kızların anaları da vapurda öldü."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Biz biliyoruz olanı biteni. Melek Hatun yiğit bir insandır. Bizim adada, tekmil adalarda, bütün kıyılarda onun güzelliği dillere düşmüştür. Reisin teknesini armağan ettiği Kadrinin anasıdır Melek Hatun. Maşallah sizin ada güzeller güzelinin adasıdır taa eski Yunandan bu yana. Bir zamanlar Karınca adasının adı güzeller adasıydı. Melek Hatun adaya geldikten sonra öteki adalardan, şehirlerden, kasabalardan Melek Hatunu, Lenayı görmeye gelirlerdi. Sonra Lena bir zenginle evlendi. İzmirde saraylarda yaşadı, dört oğlu oldu. Kocası iflas etti, ardından da öldü o da adaya döndü.</p>

  <p class="calibre3" style="text-align: justify;">   Çocukları iyi çıktı, bir büyük zenginin oğulları değillermiş gibi balıkçı oldular. Analarına iyi baktılar, sonra askere gittiler. Askere gidenlerin şehadet kağıtları geldi. Lenaya acıyarak okudular. Lena ilkin şaşkındı, ağlar gibi etti. Bir ara sessiz kaldı, gitti bir taşın üstüne oturdu, yüzünü elleri arasına aldı düşünmeye koyuldu. Şehadet kağıtlarını ellerinde tutanlar geldiler onun başında durdular. Şehadet kağıdım bir daha, bir daha okudular. Lena bu söylediğiniz doğru değildir dedi. Şehadet nedir diye Lenaya anlattılar, okudular. Lena, benim oğullarım onlara ne yapmışlar da öldürüyorlar. Ne günahı var oğullarımızın. Yerdeki karıncaları bile incitmezlerdi. Niçin onları öldürsünler. Onlar balıkçıydı, yakaladıkları balığa bile üzülürlerdi. Balıkçılık yaparlardı ya balıkçılık yapmak istemezlerdi. Bütün dertleri çabucak para kazanıp balıkçılıktan kurtulmaktı. Asker olunca balık öldürmekten kurtulduk deyi bir sevindiler, bir sevindiler, sevinme derim size. Böyle insanları kimsecikler öldüremez. Gidin yedi düvele sorun benim oğullarımı, yedi başlı ejderha yılanı bile sokmaz. Hiçbir insan benim oğullarıma kıyamaz. Benim oğullarıma bu denizin bütün adalarının, bütün kıyılarının kızları karasevdalıydı. Siz şu zıknabut kağıda şehadet mi diyorsunuz, ne diyorsanız deyin. Sizin hiçbiriniz okuma bilmez. Beni mi buldunuz taşkalaya alacak."</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Kardeşim Hıristo," dedi, "sen bu adaların bütün insanlarını biliyorsun. Nasıl oldu bu?"</p>

  <p class="calibre3" style="text-align: justify;">   "Ben bilmiyorum kimse de bilemez. On dokuz yaşımdan bu yana Reisim ben. Her adadan balıkçı yetiştirdim. Eline bir kayık geçiren her bir delikanlı soluğu bende alıyordu. İsmail de yirmi yaşında bir çocuktu. Elinde yepyeni bir kayıkla bana geldi. Cin gibiydi, yakışıklıydı, balıkçılığı çabuk öğrendi. Çabuk da nam yaptı, para kazandı. At meraklısıymış. Gitti at çiftliği olan bir çorbacıya kapılandı. Çiftlik büyük bir at çiftliğiydi. İsmail burada çok mutlu oldu. Sonra Çanakkale savaşı başladı. İsmail topçu çavuşuydu. Ona yepyeni toplar verdiler. İsmail gemilerin bacalarından içlerine gülleler düşürdü. Gemiler de denizin dibini boyladı."</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Dur Hıristo kardeş," dedi. "Biz İsmailin nesi var nesi yok biliyoruz."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Beni buraya İsmail gönderdi. İsmail bana dedi ki Musa Kazım Bey senin ikizindir. Gittiğin her yerleri söyledi. Çınarların altını, çeşme başını, kayalığın ordaki pınarı, sonra da bin yıllık zeytin ağacını, evi söyledi. Sabahleyin buraya geldim, çeşmenin başına geçtim oturdum. Gün doğdu, ben de baktım Musa Kazım Bey evden çıkmayacak. Ben kahvaltımı teknede yapmıştım, köyün içini dolaştım. Çorbacıların o güzelim evleri yıkılmış, kiliseyi de berbat etmiş kiliselikten çıkarmışlar. Oysa bu kilise savaşta ordumuza hastanelik yapmış, buranın kadınları, yaşlı erkekleri, çocukları hastanede çalışmışlardı. Çanakkalede çalışmış iki doktor da savaştan sonra' buraya gelmiş yerleşmişlerdir. İsmail bu doktorları yakından tanıyor. Hayri Efendinin söylemesiyle bu doktorlar gibi insanlar dünyada yokmuş. Ölen askerle ölüyor, dirilen askerlerle diriliyorlarmış. Ölen İsmail dirilince Hayri Efendiyle birlikte bayram etmişler. İsmaili her gördüklerinde sevinçlerinden düğün bayram ediyorlarmış."</p>

  <p class="calibre3" style="text-align: justify;">   Hıristo, "Kardeş," dedi, "ben burada çok kalamam. Bir kaçağım. İsmail gibi söylersek ben seninle ikizim. Nerede olursa olsun beni yakalar ver elini Yunanistan der orada beni öldürürler. Onlar beni öldürmezlerse ben oraya ayak basar basmaz ölüveririm. Kimsenin beni yurdumdan ayırmaya hakkı yok."</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Bak ikizim seni burdan kimse alıp götüremez. Burada seni kimse bulamaz. Bulsa bile gözleri seni göremez. Sizin köyü Yunanistana alıp götürürlerken sen nasıl nereye saklandın? Biraz önce anlatmıştın senin çocukları, onları dinledim. Burada seni yakalasalar bile kasabadan bir adım öteye götüremezler. Biliyorsun İstanbul Rumları mübadele dışında. Onlar Yunanistana gitmeyecekler. Anladın mı?"</p>

  <p class="calibre3" style="text-align: justify;">   "Anladım ya sizin Kavlakoğlu Remzi var hükümetin göz bebeği, asker kaçağı. Asker kaçağı Remzinin dünyadaki her bir şeyden haberi var. Bir de onun beslediği karadonluları var, candarmaları da var. Remzi Kavlakoğlunun marifeti çoktur, akrabaları azdır. O, Yunanlılar bizim toprağımıza girince Yunanlılarla birlik oldu. Baktı ki, Mustafa Kemal akıllı yiğit bir kişi ama ne olursa olsun, Yunan topraklara yerleşmiş. Bu halkla Mustafa Kemal hiçbir şey yapamaz. Sonra bakmış ki Mustafa Kemal Paşa Yunanlıları yenecek hemen, Egedeki bir kumandana sığınıyor, Yunanlıların durumlarını, bildiklerini, bilmediklerini anlatıyor. Böylelikle kumandanın gözüne giriyor. Dumlupınar meydan savaşından sonra İzmire doğru kaçan Yunan ordusunun peşinden gidiyor, İzmirde denize dökülen Yunanlıları görüyor, kumandandan savaşçı yazısını alıyor, değerli bir savaşçı, Dumlupınar kahramanı olarak dağlara çıkıyor, dağlardaki asker kaçaklarını topluyor, köylere kasabalara adamlarını asker elbisesi toplamaya gönderiyor. Adamlar bir kısmı paramparça, bir kısmı yepyeni elbiselerle kasabalardan, köylerden dönüyorlar. Kavlakoğluyla. askerleri Kavlağın kasabasına ver elini kasaba diyerek yola düşüyorlar. Kavlak Remzi Bey askerlerinden en güzel giyitli askeri ellerinde bayraklarla kasabaya sokuyor. Askerler kasabanın tellallarını buluyorlar, onların her birine hayatlarında görmedikleri kadar para veriyorlar. Tellallar kasabanın içine düşüyor, şimdiye kadar duyulmamış gür sesleriyle kasabayı bir indirip bir kaldırıyorlar: Eeeey ahali duyduk duymadık demeyin, İstiklal Harbimizin en büyük kahramanı Kavlakzade oğlu Remzi kasabaya gelmiştir. Düşmanı İzmirde denize döken, Dumlupınar ovasını düşman kanıyla gül eyleyen, bu Hazreti Ali ahfadı Remzi Bey elindeki bayrakları minarelere astıktan sonra kendi öz bir vatanı olan kasabasına canını attı, harpten kalan canını. Bundan artık canımı öz bir vatanım olan kasabama vermeliyim diyerekten öz bir yurduna koşarak geldi. Ey eeey ahali öz vatanımız Anadolu dünya cenneti olacaktır. Bizim kasabamız zaten bir dünya cennetidir, daha da çok dünya cenneti olacaktır. Sonra üç gün üç gece İstiklal Harbi bayramı yapıldı. Köylüler bu üç günde akın akın kasabaya geldiler, kasabaya köylülerden başka öteki kasabalar, çevredeki iller de geldiler, kasaba ağzına kadar doldu. Bayrama gelenlerin hepsi Kavlakzadeye hayran kaldılar. Yalnız topçu İsmail ona önem vermiyor, geçmişini önüne gelene anlatıyordu. Sonunda candarmayı da işe sokarak İsmaili işkenceyle öldürdü. İsmaili Hayri Efendi ölümden kurtardı. Şimdi Kavlakın ödü kopuyor, korumaların ortasında bile uyuyamıyormuş. Dışarıya da çıktığında, bir yere gittiğinde de keskin nişancılarla ortalığa çıkıyormuş. Keşke onu bir kişi öldürmese de o da bu yaşanılmaz cehenneminden kurtulamasa."</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Onu öldürecekler bu kadar çok mu?"</p>

  <p class="calibre3" style="text-align: justify;">   "Görgüsüz bir kimse, burada yıkmadığı ev, konak, el <span style="font-size: 1em;">koymadığı çiftlik, işkence yaptırmadığı kimse kalmadı. O yaşadığı cehennemde ne yaparsa yapsın, çelikten sarayda yaşasın onu öldürürler. Ben olmasam İsmail onu çoktan öldürmüştü."</span></p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Ben de İsmaile söyleyeceğim onu öldürmesin. O cehenneminde gece gündüz ölsün ölsün dirilsin."</p>

  <p class="calibre3" style="text-align: justify;">   "O mebus olacakmış. Ankaraya gidecekmiş. orada onu kimse öldüremeyecekmiş."</p>

  <p class="calibre3" style="text-align: justify;">   "Nereye giderse gitsin, ne yaparsa yapsın onu bir ordu bile kurtaramaz. Onu korkuları öldürecektir. Orduya ne gerek var, yeter ki bir insanın yüreğine korku çöreklenmesin. O Karadonlular nerdeler, yatağının başında onu bekliyorlar mı?"</p>

  <p class="calibre3" style="text-align: justify;">   "İsmailin dediğine göre bir yitiyor, bir ortaya çıkıyorlar Karadonlular. Yüreğine korku saplanmışı hiç kimse, hiçbir yerde korkudan kurtaramaz. O mebus olup Ankaraya gidecek, orada ölümü tek başına bekleyecek. Bir de köyünden kasabasından ayrılmanın yalnızlığı onun korkusunu daha da büyütecek. Yüreğinde korkuyla yaşayanlar yaşamış sayılmazlar. Bir tek kurtuluşu vardır Kavlakoğlunun o da İsmaili öldürmek. Onu birçok sefer denedi. Birinci seferde ölmüşken İsmail, onu Hayri Efendi diriltti. Kavlakoğlu İsmaili öldürmeye birçok kanlı katil gönderiyor. Katillerin hiçbirisi de korkusundan İsmaile yaklaşamıyorlar, Karadonlular bile. İller, kasabalar, köyler İsmailin nasıl öldürüleceğini bekliyorlardı. Onu öldüremeyeceklerini biliyor, onların adları da ortalıkta dolaşıyordu. Katiller İsmaili bir türlü öldüremediler. Bundan sonra İsmaile kurşun geçmediği köyden köye, kasabadan kasabaya, ilden ile Çanakkale kahramanlığıyla birlikte yayıldı. Bir de ona Çanakkale savaşında da kurşun geçmez, onun üstüne top gülleleri de düşmezdi. Bütün bunlardan sonra hangi keskin nişancıya Kavlakoğlu ne para verirse versin kimse İsmaile yaklaşamadı. İsmail bütün bunları bana söylemedi."</p>

  <p class="calibre3" style="text-align: justify;">   "Hıristo, bana da söylemedi. Bunları İsmail hiçbir kimseye de söylememiştir. Millet gazete gibidir. Bir kişi bunu anlatır, birkaç günde o bin kişi olur, ondan sonra dilden dile bütün memleketi dolaşır. Burada ne kadar biliyorsak İsmaili, Vanda da o kadar biliyorlar."</p>

  <p class="calibre3" style="text-align: justify;">   Ağaefendi devam etti:</p>

  <p class="calibre3" style="text-align: justify;">   "Çanakkalede, Urfada, Adanada, her yerlerde vapurları bir top güllesiyle denizin dibine yollayanı herkes diline pelesenk eder. Seni bana Ali Çavuş anlattı. Ondan sonra da İsmail anlattı. Ondan sonra da önüne gelen seni anlattı. Sen de denizin dibine vapurlar gönderdin herhalde."</p>

  <p class="calibre3" style="text-align: justify;">   "Göndermedim," dedi Hıristo. "Sağ olsun İsmail bir insanı sevmesin onu çocukları, kardeşleri sayar. Yıllar yılı hiç dilinden düşürmez. O sevgi dolu bir adamdır. O dünyanın her şeyini bilir. Vapurlar suyun dibini boylarken gözleri yaşarır, ağladığını elinden geldiğince kimseye göstermez. Oradaki askerler sevinçlerinden kıyameti koparırken o yüzü sapsarı kesilmiş bir köşeye utanmışçasına büzülüp oturmuş, yanına vardığımızda yüzümüze ba-kamayarak, inşallah vapurun içinde insan yoktu demiş. Ben iyi biliyorum vapurların içinde hiç kimse bulunmaz. Onlar dışarıda savaşıyorlar. Bu sözleri kimse subaylara götürmezdi. Korkardık."</p>

  <p class="calibre3" style="text-align: justify;">   "Biliyorum onun nasıl bir insan olduğunu. Yerdeki karıncaya basmayanlardandır. Benim koca zeytinin yanında olduğumu zeytine çaput bağlayacağımı nerden biliyordun?"</p>

  <p class="calibre3" style="text-align: justify;">   "Tekneden indim, susamıştım, doğru, çınarların altına, çeşmenin yanına vardım, su içtim, yorulmuştum çeşmenin başına oturdum bir sigara yaktım. Öteden çeşmeye üç hanım geldi. Onlara Musa Kazım Beyi sordum. 'Şu karşıdaki ev onun evi değil mi' diye sordum. 'Onun evi' dedi Melek Hatun. 'Sen de Melek Hatunsun, sen de Zehrasın, sen de Nesibesin'. 'Babam pınardadır şimdi. Kaygan böcekleriyle konuşuyordur. Orada yoksa zeytin ağacının yanındadır' dedi Zehra, 'Ağaç da babamla konuşuyordur. Zeytin ağacının yerini bulamazsın' dedi Nesibe. Anlatayım sana." Hıristo gülümsedi, "ben burasını evim kadar bilirim. Denizini de denizim kadar bilirim. Oradaki ulu zeytin ağacını bilmeyen kimse yoktur. Buradan geçen her balıkçı ağacı selamlamadan geçmez."</p>

  <p class="calibre3" style="text-align: justify;">   "Biliyorum, burasını kendi adan kadar bilirsin. Zeytin ağacının yerini de benden iyi bilirsin. Seni de iyi biliyorum. Senin dostun benim de dostum. Senin ağaçla konuştuğunu da yeni öğrendim."</p>

  <p class="calibre3" style="text-align: justify;">   "Ben zeytin ağacının oraya gelince bir çalının arkasına saklandım. Senin burada bir uzun zaman gün batımını seyrettiğini biliyordum. Ben de gün batımını hiç kaçırmadım. Ben çalının arkasında zeytin ağacıyla nasıl konuşacağını merak ediyordum. Ağacı okşamaya başladın. Okşarken de mırıldanıyordun. Mırıltılardan ben hiçbir şey anlamıyordum. Sonra ağacı dolanmaya başladın, dolanırken de konuşuyordun. Sonra sıcacık, sevgi dolu bir sesle konuşmaya başladın, arkadaş, ölümden yanmaktan seni kurtaramayacağız diye ödüm kopuyordu. İnsanoğlu uğraşıp düşününce ölüme çare bile buluyor. Senin ölümüne çareyi bulduk, gece gündüz uyumayıp çok düşündük. Bir gece aklıma Zeus geldi. Kadim zamanların baş tanrısıdır Zeus. O da bütün tanrılar gibi ölümsüzdür. Zeustan bu güne kadar altarlar, mabetler kalmıştır. Altara bizim memlekette sunak derler. Sunaklarda Zeusa kurbanlar kesilir. Ben bu ülkeye geldim geleli altarlar, mabetler gördüm çoğunlukla altariarın yörelerinde ulu ağaçlar var. O ağaçların gövdeleri, dalları renk renk ipekli mendillerle kırmızı, sarı, renk renk mintanlardan, fistanlardan, başlıklardan, ceketlerden, donlardan, şalvarlardan, pantolonlardan yırtılmış çaputlarla döşelidir. Böyle bir ağacın altında Kuran okunur, dua edilir, kurbanlar kesilir. Bu kutsal ağacın bir tek yaprağını bile kimse koparamaz. Ağaç kimi geceler bir top ışık olur ermişlere gelir.</p>

  <p class="calibre3" style="text-align: justify;">   Sen ağaçla böyle konuşurken ben çalının arkasında mintanımı çıkardım ağacın yanına geldim en üstteki dalına çıktım elimdeki çaputları dallara bağladım, ağaçtan indim, Musa Kazım Bey gene ağacı dolanarak önce cebinden bir mavi, turuncu çiçekli apak mendil çıkardı dala bağladı. Ondan sonra döne döne mintanını çıkardı söktü bağladı. Ondan sonra cebinden menekşe nakışlı bir mendil çıkardı dala bağladı, ceketini çıkardı bağladı. Ben de öyle yaptım. Her şeyi anlamıştım. Musa Kazım Bey zeytin ağacını kesilmekten, yakılmaktan kurtaracaktı. Bundan sonra bu ağacın altında kurbanlar kesilecekti. Bu ağaç bundan sonra insanlara umut kapısı olacak. İlk kurbanı da ben keseceğim."</p>

  <p class="calibre3" style="text-align: justify;">   "İyi olur," dedi Ağaefendi.</p>

  <p class="calibre3" style="text-align: justify;">   "İyi olur ya bu adada beni tanıyan iki insan var. Biri Vasili öbürü de Lena, sakallı olsam da beni tanırlar."</p>

  <p class="calibre3" style="text-align: justify;">   "Sen bundan önce sakalsız mıydın."</p>

  <p class="calibre3" style="text-align: justify;">   "Sakalsızdım ya, sakallı olsam bile onlar beni tanırlar."</p>

  <p class="calibre3" style="text-align: justify;">   "Onlar senin kim olduğunu söylemezler. O kolay. Seni İstanbul kütüğüne yazdırırız. Bu kolay. Kimse senin yanına yaklaşamaz. İstanbullu olmak kolay mı. Bundan sonra sakalım bile kesersin. Kurbanını bile kesersin." Kızlara döndü, "Çocuklar Kaptanı bir yerlerde gördünüz mü? "</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Kaptan teknesinin içindeydi biraz önce."</p>

  <p class="calibre3" style="text-align: justify;">   "Git onu çağır." Zehra ayağa kalktı, merdivenleri indi. Melek Hatun, "Kaptan teknede değilse evdedir onu al getir," dedi. Zehra koşarcasına gitti, Kaptanla koşarak geldi. Ağaefendi ona yer gösterdi, buyur evladım dedi. Kaptan utangaçtı koltuğun içine büzüldü. "Kaptanım evladım, yarın bir işin var mı?" dedi Ağaefendi. Kaptan ayağa kalktı "Yok efendim," dedi. Melek Hatun oğlunun ayağa kalkarak Ağaefendiye karşılık vermesine sevindi. İşte benim Kadri böyle yetişti diye düşündü, oradakiler de öyle düşündü. "Evladım Kaptan yarın kasabaya Poyraz Efendiyle gideceksin onun işi gücü yoktur. Bir de onu alıver de gel."</p>

  <p class="calibre3" style="text-align: justify;">   Kaptan az sonra Poyrazı da aldı getirdi.</p>

  <p class="calibre3" style="text-align: justify;">   Ağaefendi ayağa kalktı, onlara yer gösterdi. Buyurun oturun dedi. Gençler oturdular. Onlar oturunca Ağaefendi Hıristoyu gençlerle tanıştırdı. Gençlerin ikisi birden ayağa kalktı. Onlarla birlikte Hıristo da kalktı. "Kaptan Hıristo" dedi Ağaefendi. Gençlerin ikisi birden "Kaptan Hıristoyu bu denizlerde tanımayan kimse yoktur. O bütün balıkçıların babasıdır," dediler. "Onun bu denizlerde yetiştirmediği hemen hemen balıkçı da yoktur. Hem fakir çocukları yetiştirir hem de onlara bir teknenin sahibi olmasının bir yolunu bulur. Hiçbir şey yapamazsa teknecilere kefil olur. Kefil olduğu kimselerden kimisi borcunu ödeyemez. Borçlu kişi Rum olsun, Türk olsun Hıristo Reise fark etmez. Onun yanında her insan birdir. İyi ki Hıristo Reis gitmedi, gitseydi tekmil adalar, kıyılar yas tutarlardı."</p>

  <p class="calibre3" style="text-align: justify;">   Hıristo Reis utangaç bir çocuk gibi koltuğun içine yumulmuş hiçbir yere bakamıyordu. Sonunda konuşanlar Reisin halini görünce sustular.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "O bir kahramanının, İsmailin arkadaşıdır. İşte bunlar topraklarını canlarından çok severler. Öldürseler de ben toprağımdan gitmem diyor. Ben de memleketimden vazgeçmem diyorum. İşte adam dediğin böyle olur, insan dediğin böyle olur. Ben de ne pahasına olursa olsun memleketime gideceğim. Sürüneceğim, hapislerde yatacağım memleketimin toprağını alacağım. Çocuklar ben şimdi Doktor Salman Samiye gidiyorum. O yarın bizimle kasabaya gelir. Çocuklar ben ayaküstü konuşacağım Doktorla. Hemen biriniz gidin de Lenayı getirin. Benim onu beklediğimi söyleyin." Poyraz ayağa kalktı, "Ben gider onu alır getiririm" dedi. Ağaefendinin ardından merdivenden indi eve gitti, Lenayı hemen aldı getirdi. Lena kapıdan içeriye girdi. Hıristo herkesten önce ayağa kalktı gitti Lenanın elini öptü, kendi koltuğunu verdi. Nesibe de yandaki koltuğu onun altına çekti. Sonra hepsi birden oturdular. Herkes Lena Hatun diyerek hal hatır sordular. Az sonra da Ağaefendi geldi doğru Lena Hatuna gitti, Lena Hatun ayağa kalktı Ağa onu kucakladı öptü. Nesibe onun koltuğunu aldı babasının yanına getirdi koydu. Onlar bir süre Yunanca konuştular ötekiler dinlediler.</p>

  <p class="calibre3" style="text-align: justify;">   Lena birden Hıristoya döndü, "Hıristo," dedi, "ben seni bekliyordum. Bizimkiler, yani Melek Hatunlar, Kazdağındakiler, Sarıkızın memleketinden olanlar gözleyi gözleyi gözüm dört oldu diyenlerden oldum. Seni gözleyi gözleyi gözüm dört oldu. Bana bir kağıt getirdiler, kağıdı okudular, dediler ki senin dört oğlunun dördünü de öldürdüler, işte burada yazıyor. Bu kağıt şehadet kağıdıdır. Kağıdı bana verdiler. Bu kağıdı okudunuz mu dedim sordum, siz buradaki yazıyı okumasını biliyor musunuz dedim, bilmiyoruz dediler. Şehadet nedir dedim. Ölüm demektir. Öyle olur mu dedim. Olur dediler. Kime gösterdiysem burada ölüm yazmıyor dediler. Al şunu oku öyleyse." Hıristo aldı kağıdı sağa sola, öne arkaya çevirdi, Ağaefendiye baktı, Ağaefendi de Lenaya baktı. Lena "Benim oğullarım İzmirde Fransız, İngiliz, Türk mekteplerinde okudu. Onlar şehadet okumasını bilmezler mi. Biz şehadet okumadık bu kağıtlarda ölüm yok demezler mi?" Hıristo elindeki kağıdı epeyce evirip çevirdikten sonra Lenaya gülümseyerek "Bu kağıtta ölüm falan yok. Şehadet de yok." Elindeki kağıdı Ağaefendiye uzattı. "Sen de bak kardeş bu kağıtta ölüm mölüm, şehadet mehadet var mı?" Ağaefendi kağıdı aldı cebinden gözlüğünü çıkardı, kağıda uzun baktı, bir daha, bir daha, bir daha baktı, gülerek Lenaya verdi. "Burda hiçbir şey yok gözün aydın" dedi, kağıdı ona uzattı. Lena koynuna soktu. Eli titriyordu, yüzü sarı olmuştu, az sonra yüzü kızardı, birden ağlamaya başladı. Hem ağlıyor, hem gülüyordu. Ağaefendi "Kızlar" diye seslendi, "Şerifenin şerbetini getirin Lenaya." Nesibe hemen kalktı hemen bir bardak şerbet getirdi. Lena şerbeti gülerek sevinerek içti. Gene gülerek gözlerini beyaz başörtüsüyle sildi. İçi sevinçle dolmuş, ne söyleyeceğini bilmiyor, Hıristo, Hıristo diyor susuyordu. Epeyce sustuktan gene Hıristoya başlıyordu. En sonunda kendine geldi Türkçe konuştu sesi titremeden ''Aaah Hıristo, Hıristo, ah ah ah bunca zaman neredeydin, ben ölüp ölüp dirilirken oğullarımı öldürürlerken neredeydin, onların babası arkadaşın değil miydi, ben senin kardeşin değil miydim, oğullarımı öldürürlerken. Babaları ölmüşken sen olanlara bakmadın mı, onlar senin de oğlun değil miydi, oğullarımı öldürenlere bu çocuklara yüz adam öldürmüşler bile kıyamazlar diyemez miydin. Gel bizim eve de onların kardeşleri olan Poyraz Musaya de ki söyle ki senin kardeşlerin değil askerlerin içinde olup, nerede olursa olsun onlara kimse kıyamazdı diyemez miydi. Yarın akşam yemeği bizde yiyeceksin."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Bak Lena," dedi, "bana bak, öyle üstüme gelme ben o zamanlar Çanakkalede İsmaille beraber topların başın-daydık, düşman gemilerini denizin dibine göndermekle meşguldük. Senin oğulların düşmanların eline geçseler onlar bile o güzel insanlara kıyamazlardı. Ben yıllar yıllar yılı onlarla çalıştım, onlar yerdeki karıncaları bile incitmezlerdi. Böyle iyi huylu, böyle ermişler benzeri kimselere kimse dokunamaz. Sen üzülme bir gün oğullarını karşında görürsün şaşırma."</p>

  <p class="calibre3" style="text-align: justify;">   Lena:</p>

  <p class="calibre3" style="text-align: justify;">   "Ben anayım Hıristo. Oğullarımın her biri bir peygamber olsa insanoğlu öldürür. İsayı öldürmediler mi, öldürdüler."</p>

  <p class="calibre3" style="text-align: justify;">   Hıristo: "O eskidendi."</p>

  <p class="calibre3" style="text-align: justify;">   Lena: "Yaa eskidendi."</p>

  <p class="calibre3" style="text-align: justify;">   "Bak İsmaile kimse kıyamadı. Onu candarmaların önüne attılar candarmalar ona kıyamadılar, dövdüler ama öldürmediler. Onu da oğullarının arkadaşı Hayri Efendi kurtardı."    .</p>

  <p class="calibre3" style="text-align: justify;">   Lena:</p>

  <p class="calibre3" style="text-align: justify;">   "Biliyorum, oğullarım gelecekler. Onları çocukken kucağıma alır koklardım. Dünyada bu kokudan daha güzel koku yok. Belki toprak kokusu. Yağmur sonu, toprak kokusu. Oğullarım gelecek, iyi biliyorum gelecekler, ben de onları kucağıma alıp koklayacağım. Ondan sonra da rahat rahat keyfimce öleceğim. Benim oğullarım Yunanistana gitmeyecek Hıristo nasıl gitmediyse benim oğullarım da onun gibi sakal bırakacaklar da gitmeyecekler."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Bak Lena senin oğullarının her biri İstiklal madalyalı bir zabit. Onları hiç kimse başka bir yere götüremez."</p>

  <p class="calibre3" style="text-align: justify;">   Lena içini çekti, "Ah'' dedi birkaç kez, "ah, ah. Onlar gittikten sonra ben yaşamadım. Oğullarıma kimsenin kıyamayacağı aklıma gelmedi. Hem de zabit olacakları aklıma gelmedi. Sağ olasın Hıristo beni cana getirdin. Oğullarım ben öldükten sonra gelirlerse onlara mezarımı göster, ananız sizi her gün kokladı, eskisi gibi. Onları koklayayım. Onları her gün kucağıma aldım kokladım. Siz asker değildiniz, bir gün benden ayrılmadınız. Hep koynumda hep kucağımdaydınız. Oğullarıma başka bir güzelliği daha söyle Hıristo. Onların bir kardeşleri daha var, Poyraz Musa oğlum. Siz gittikten sonra da adada hiç kimse kalmadı, adada kim var kim yoksa Yunana götürdüler. Ben oradan kaçtım, adaya geldim. Adada bir Vasili, bir de oğlum vardı. İnşallah siz oğullarımı görürsünüz. Kardeşiniz Poyraz da yakında evlenecek. Belki düğüne yetişirsiniz. Belki de izinli gelirsiniz. Buradaki kardeşiniz Poyraz dünyayı bana cennet yaptı. Hıristoyu tanırsınız, sizi yetiştiren, o benim yüreğime soğuk su döktü. Sizi çok seviyor, onlar o kadar yakışıklı, iyi huylu, iyiliksever çocuklar ki onlara bin kişi öldürmüş katiller de olsa kıyamaz. Ben çocuklarımı bilmez miyim onlara kimseler, padişahlar bile kıyamaz. O İskender bile kıyamaz."</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Lena Hanım, Lena o kağıdı, yani şehadet kağıdını bana getirsen okusam olmaz mıydı. Sana okusam da çocuklarına kıyamamışlar desem olmaz mıydı. Bir insan bu kadar acıya nasıl dayanır."</p>

  <p class="calibre3" style="text-align: justify;">   Lena:</p>

  <p class="calibre3" style="text-align: justify;">   "O zamanlar siz buralarda yoktunuz. Allah razı olsun bir Melek vardı. O benim derdime derman oldu. Senin oğullarına insan olan insan kıyamaz, çıkar o dertleri içinden dedi. Çıkaramıyorum, çıkaramıyorum dedim, onun yanından kaçtım. Allah Melek Hatundan da razı olsun. O olmasa ben, ondan o şehadete nasıl dayanır da yaşardım. Allah Poyraz oğlumdan razı olsun. İyiler iyisi, insanlar içinde en yakışıklısına da kimse kimse kıyamamış. İşte burada kızlarım da var."</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Var," dedi, "çok şükür var. Senin kızların seni çok seviyorlar Lena. Sen burda olmasaydın onlar bu kadar mutlu olmazlardı. Sen şimdi çok iyi değil misin?"</p>

  <p class="calibre3" style="text-align: justify;">   "Çok çok iyiyim Ağaefendirn. İyi ki kaçtım da geldim. Kaçmasaydım. Oğullarımı bir daha göremezdim ki. Onlar Yunanda beni nerede nasıl bulurlardı. Onlar Mustafa Kemal Paşanın adamları, Yunan onları içeri sokmaz ki. Oğullarımı da Poyrazımı da hiç göremezdim. Çocuklarımı kucağıma alıp doya doya koklayamazdım."</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "İnşallah o günleri birlikte yaşayacağız. İnşallah tez günlerde yaşayacağız," dedi.</p>

  <p class="calibre3" style="text-align: justify;">   "İnşallah, inşallah," dedi Lena.</p>

  <p class="calibre3" style="text-align: justify;">   Hatunlar böyle konuşurlarken Ağaefendi bir kızarıyor bir bozarıyordu. Nereye ne söylendiğini biliyor, şaşırıyordu. Bu Hatunlar nasıl konuşuyordu böyle, kızlarını kendi önünde düpedüz evlendiriyorlardı. Ne denir bu Allahın belalarına. Hatunlar konuşurlarken Poyraz kıpkırmızı oluyor tere batıyordu. Menekşe nakışlı ipek mendilini çıkarıyor, durmadan yüzünü siliyordu.</p>

  <p class="calibre3" style="text-align: justify;">   Ağaefendi ayağa kalktı:</p>

  <p class="calibre3" style="text-align: justify;">   "Ben Doktor Salman Sarniye gidiyorum. Bizimle kasabaya gelirse iyi olur. Onu buralarda kıracak kimse yok. Hıristoyu sakaldan kurtarmalıyız."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "İstersen şimdi hemen keseyim beyim. Ben de çok usandım bu sakaldan."</p>

  <p class="calibre3" style="text-align: justify;">   "Yok yok," dedi Ağaefendi, "senin sakalım kasabadaki arkadaşlar da görsünler de bir sakalın bir memleketi kurtardığını görsünler. Ah, ben Giridimde bir sakalla kala-cağıını bilseydim dizlerime kadar sakal bırakırdım. Kalk şimdi, haydi, Doktora birlikte gidelim. Doktor delirmediği zaman iyi adamdır."</p>

  <p class="calibre3" style="text-align: justify;">   Hıristo ayağa kalktı:</p>

  <p class="calibre3" style="text-align: justify;">   "Onu buralarda bilmeyen yoktur. Onun iyiliği, yiğitliği, doktorluğu dillere destandır. Yaralı bir asker öleceğine kendi ölmek ister. Burada Çanakkaleden gönderilen askerleri, geceleri kendi uyumadan, öteki doktorları da uyutmadan sabahlara kadar yaralı, inleyen, acıdan bağıran hastaların acılarını yok etmek için yapmadığı kalmamıştır. Böylece de üst üste çok hastalanmış, öbür doktorlar onu yatırmak için zorla şerle ancak yatağa yatırmışlar. Hastayken bile geceleri yatağından kalkmış hastalara bakmıştır. Buralarda Salman Bey bir ermiştir. O bizi ne kadar sevmişse, buralarda biz de onu o kadar sevmişiz."</p>

  <p class="calibre3" style="text-align: justify;">   Böyle konuşarak Salman Samiye kadar geldiler, Salman Sami onları coşkuyla karşıladı. Ağaefendiyi kucakladı. Koltuklara buyur etti. Çaydanlık ocaktaydı. Salman Sami ocağa gitti, dört bardak tavşan kanı çay getirdi. Çayın kokusu odanın içini almıştı, içtiler. Birkaç bardak çay daha içtiler, konuşmaya başladılar. Ağaefendi, "Bu sakallı arkadaş da Hıristodur." Birdenbire doktor, "Ne dedin sen, sen ne dedin, kim dedin sen, kim dedin sen?"</p>

  <p class="calibre3" style="text-align: justify;">   "Kim diyeceğim Hıristo, dedim."</p>

  <p class="calibre3" style="text-align: justify;">   "Hıristo mu, Hıristo mu, Hıristo ha! Gerçekten Hıristoyu görmek isterdim. O bu bölgede bölgeyi yaratan adamdır. Balıkçılığın büyük bir ustasıdır. Bütün Rumların ustası olduğu gibi, Türklerin de ustasıdır, Topçu İsmailin de arkadaşıdır. Oturun hele, oturun da konuşalım. Şimdiye kadar balıkçılar arasında hiç böyle sakallıyı görmedim. Bu sakalla Hıristo Zeusa benziyor."</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Sen bilmiyor musun doktor, bu adam tam bir Zeus,<span style="font-size: 1em;">Türkiyenin her dağında bir Zeus vardır. Hangi dağa çıksan karşına bir Zeus çıkar. öenim de zeytin ağacıma çaput bağlarken bu Zeus çıktı karşıma görkemli sakalıyla."</span></p>

  <p class="calibre3" style="text-align: justify;">   Bundan sonra konuşmaya başladılar. Doktor Nişancı Veliyi ne kadar merak ediyorsa Hıristoyu da o kadar merak ediyordu. Bir merakı da bugünlerde yitip giden Hasandı. O kadarsavaş içinde bulunmuş, Hasan gibi savaşlar anlatan hiçbir kimseyi görememişti. Hasan kayıptı ama beklenmedik bir günde çıkıp gelecektir. Bu çocuk huylu kim bilir nasıl, nelerle gelecektir.</p>

  <p class="calibre3" style="text-align: justify;">   Hıristo o kadar dolmuştu ki doktor sorsa da sormasa da konuşuyor doktorla Ağaefendi mest oluyordu.</p>

  <p class="calibre3" style="text-align: justify;">   Doktor Salman Sami:</p>

  <p class="calibre3" style="text-align: justify;">   "Bu gece yemeği evde yiyeceğiz. Çok güzel şaraplarım var. Eve gidip geleceğim. Beni konuşmadan bekleyin. Ben gelince sabaha kadar konuşuruz."</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Sabaha kadar konuşamayacağız doktor. Yarın tanyerleri ışımadan kasabaya gideceğiz."</p>

  <p class="calibre3" style="text-align: justify;">   Doktor:</p>

  <p class="calibre3" style="text-align: justify;">   "Demek Hıristo Zeus sakalım kestirecek."</p>

  <p class="calibre3" style="text-align: justify;">   Gülerek kapıdan çıktı. Az sonra geri geldi, Hıristoya sormaya başladı. Hıristo her şeyi biliyordu. Çok insan tanımıştı. Efeleri de iyi biliyordu. Hançerli Efeyi de çocukluğundan bu yana biliyordu. Elindeki hançer bir mavzerden daha işini görüyordu. İstiklal Harbinde bile omzunda yepyeni bir tüfek taşıyor ama gene de hançerlerini kullanıyordu. Şimdi çiftliğinden başka hiçbir yere çıkmıyormuş. Tarlalarına iyi bakıyor iyi hasat alıyormuş, hançerlerini de yerlerinden çıkarmıyormuş, Kavlak gibi birinin kaldığı yerde ben kalamam, öyle bir insanı göremem, diyormuş. Öyle bir insanı görüp de öylece dursam belimdekiler durmaz diyormuş.</p>

  <p class="calibre3" style="text-align: justify;">   Bir ömür korkarak yaşamak, rahat bir uyku uyuyama-mak. Her gün, her gün ölüm korkusu, ölüm acısı... Korku hapishanesinde tek başına yaşamak işkencenin en korkuncudur. Bir de korku insanın tek başına ölmeye kalmasıdır. Gün gelir korkan kişi korkuyu da aşar. Korkular aşıldığında da o adam tükenmiştir artık, acılar içinde çırpınır durur, dünyadaki hiçbir şeyin tadı kalmaz, korkunun bile.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "İsmaili görünce söyleyeceğim bu adamı öldürmesin, öldürtrnesin de. Bu adam korkusundan ne yapacağını bilemiyor. Günlerce Hayri Efendiye gitmiş yalvarmış, beni İsmaile öldürtme. Hiç olmazsa beni onunla barıştır. Onu ben öldürtmedim. Onu candarmalar öldürdü. Bunda benim hiçbir günahım, suçum yok. Hayri Efendi, korkma Remzi Bey, hiç korkma seni İsmail öldürmeyecek, hem de seni öldürtmeyecek. Bizim tanıdığımız, bildiğimiz bir kimse seni seni ne öldürecek, ne de bir başkasına öldürtecek. Sen düşmanını başka yerde ara."</p>

  <p class="calibre3" style="text-align: justify;">   Kavlakoğlu Remzi Bey, Hayri Efendiye inanmadı. Onu İsmailden başka kimse öldüremezdi. Öldürtemezdi. Hayri Efendi de onu kandırıyordu. Onu İsmailden başka kimse öldüremezdi. İsmailden başka kim onun yanına yaklaşabilirdi. İsmail bir kişi değildi ki. Herkes onun yanındaydı. O bir insanı öldürse bütün bir bölge halkı onu tutarlardı. Ondan kurtulmanın yolu yoktu, arkasında koca Ankara olduğu halde canını kurtaracak bir çare bulamıyordu. Bu nasıl bir dünya.</p>

  <p class="calibre3" style="text-align: justify;">   Hayri Efendi böyle yaparsa İsmail gibi bir canavarın hışmından canını nasıl kurtarabilirdi. Savcı bir şey yapabilirdi. Yaşlı, deneylerden geçmiş bir savcıydı. Ona güvenemeden gitti. Savcı onu ayağa kalkarak karşıladı. Karşısındaki koltuğa buyur etti. Uzun uzun konuştular. Savcı, "İsmail Beye ne yapabiliriz. O afişlere geçmiş bütün Anadolunun tanıdığı bir kahramandır. Söyleyin bana İsmail Beye ne yapabiliriz?"</p>

  <p class="calibre3" style="text-align: justify;">   Remzi Kavlakoğlu düşündü kaldı. Uzun uzun düşündükten sonra olayı baştan sona kadar anlattı. "O ölmüştü onu Hayri Efendi diriltti" dedi. "Oysa İsmaili candarmalar öldürmüşler kara çalılığın içine atmışlar, İsmail ölmüşken biraz kendine gelmiş, çalılığın içinden sürünerek giderken yoldan geçen bir arabacı onu görmüş, onu tanımış Hayri Efendiye götürmüş. Altı ayda dağlardan getirttiği ölüleri dirilten ilaçlarıyla Iraz Hatun İsmaile can verir. İsmail ölüyken dirilir. Dirildikten sonra herkese beni öldüreceğini söyler." Savcı sevinerek "Tamam işte" dedi. "Oldu işte yakaladık. Seni öldüreceğini söyledikleri üç kişi getireceksin bana. Derhal hapse atanın onu. Ondan sonra da senin için bir kötülük düşünemez. Hakimle konuşurum ona üç yıldan daha çok ceza verir. Hemen getir getir, hemen. Zatıalinizi kolaylıkla kurtaracağım."</p>

  <p class="calibre3" style="text-align: justify;">   "Muhterem savcım, üç kişiyi buralarda bulamam."</p>

  <p class="calibre3" style="text-align: justify;">   "Ben böyle şahitleri çok gördüm."</p>

  <p class="calibre3" style="text-align: justify;">   "Ben de gördüm muhterem savcı. İsmail için tek şahit bile bulamam. Akrabalarım bile İsmail üstüne şahitlik yapamazlar."</p>

  <p class="calibre3" style="text-align: justify;">   "Ben ne yapabilirim öyleyse efendi hazretleri Sen söyle ne yapabilirim. Sen senken, Ankaranın en değerli parti başıyken kendine iki şahit bulamıyorsun, ben ne yapabilirim ki"</p>

  <p class="calibre3" style="text-align: justify;">   "Hiçbir şey yapamazsın. Çünkü o kahramandır. Ne kahramanı muhterem bey o bir Yunan uşağıdır. Allaha ısmarladık. Sizinle yakında gene konuşacağız efendim. Siz de bir kahramansınız. Kahramanlığınız belli oluyor muhterem Beyefendi. Allaha ısmarladık."</p>

  <p class="calibre3" style="text-align: justify;">   "Güle güle efendim. Siz de bir kahramansınız. İzmirde şanlı bayrağımızı direğe çeken siz değil misiniz."</p>

  <p class="calibre3" style="text-align: justify;">   "Biziz biz amma bize kahraman diyen var mı, yok. İlle de topların güllelerini İngiliz gemilerinin bacasından geminin içine düşüreceksiniz. İsmailin resimlerini batan gemilerin yanında bütün memlekette köylere kadar görürsünüz. Bizden kimsenin haberi yok. Mübarek, şanlı bayrağımızı İzmirin ortasında, düşmanın gözlerinin önünde direğe çektiğimizden kimsenin haberi yok. Gafil düşman bir kurşunla bizi direkte düşürebilirdi. Şanlı ordumuzun İzmire yaklaştığını duymuş da elleri titremiş de tetiğe basamamıştı. Biz direklerden indikten sonra ellerimiz titremeden tetiklere bastık, düşmanların cesetlerini İzmirin ortasına serdik Ordumuz dikili bayrakları görünce sevincinden İzmiri inletti. Şimdi bu bayrakları direklere çekenler değil de İsmail kahraman. İşte bu yüzden kardeşim, sen de beni ölümden kurtaramıyor, vazifeni yapamıyor, beni göz göre göre ölümün kucağına atıyorsun. Sağlıcakla kal Bey kardeşim. Yakında seçim var, mebus seçileceğim, İsmail, kim olursa onu Ankaraya sokturmayacağım. Adı Abbas olan, şimdiki Poyraz Musa olan, Giritli zengin Musa Kazım olan, şimdiki Ağaefendi olan, at çiftliği kuran, adını Ağaefendi diye değiştiren, bir kızını küçük zabit olan, asıl adı Abbas olan, yeni adı Poyraz Musa olan kişiye verecek olan, durmadan çiftlikler alan mübadele göçmeni olan kişi İsmaili çiftliğine aldı. İsmaili çiftliğine aldı. İsmaili kışkırtan başlıca insan odur. Benim tahkikatıma göre o bir Yunan casusudur. Yakında onun casus olduğu bulunacaktır. Memleket de tehlikeli bir casustan kurtulacaktır. Memleketi savaşlarda canımızı koyarak kurtarmak kahramanlık değildir yalnız. Barışta da yurdumuzu canımızı koyarak koruyacağız. İşte ben sivil savaşta da yurdumuzu korumak için Mebus olacağım, Meclis kürsüsünden de düşmanları, cana kıyanları açıklayacağım.</p>

  <p class="calibre3" style="text-align: justify;">   Affedersiniz muhterem beyim sizi epeyce ayakta tuttum kusuruma kalmayın. Zulm ağlatır dert söyletir. Sizi ayakta tuttum. Sağlıkla kal Bey kardeşim. Sağlıkla kal tanrı seni korusun. Biliyorum elinizden ne gelirse benim için yapacaksınız. Belki de Musa Kazım denilen Ağaefendiyle konuşur, İsmailin beni öldürmeyeceğini temin ederseniz ölünceye kadar size kul köle olurum."</p>

  <p class="calibre3" style="text-align: justify;">   Savcı olduğu yerde durdu geriye döndü. "Eğer İsmail Musa Kazım Beyi dinliyorsa bu iş bitmiş demektir. Güle güle gidin, rahat edin, kurtuldunuz."</p>

  <p class="calibre3" style="text-align: justify;">   "İsmail kimseyi dinlemez. Çorbacı Rumun definesini saklayan adam İsmaildir. Çorbacı Rum Yunanistandan dönünce İsmail defineyi Ruma verecektir. İsmail uzun yıllar Rumun at çiftliğinde çalışmıştır. Candarmalar onu döve döve öldürmüşler. Onu da Hayri Efendi..."</p>

  <p class="calibre3" style="text-align: justify;">   "Hayri Efendi bana her şeyi söyledi. Burda herkes İsmailin yiğit, namuslu bir kişi olduğunu söylüyor. Belki de beni kırmaz, seni öldürmez. Bu kasabada İsmailin er geç seni öldüreceğini yedi yaşından yetmiş yaşına kadar herkes biliyor. Şimdiye İsmail seni öldürmediyse Musa Beyin ona izin vermediğindendir."</p>

  <p class="calibre3" style="text-align: justify;">   Savcı geriye döndü kapıyı kapattı. Odacı "Beyim" dedi, "bu adam yalan söylüyor. O adam yalan söylüyor. İsmail çorbacının hazinesinin yarısını kendisine vermeyince o da candarmaya gidiyor bu adamdan hazineyi döve döve öldüre öldüre alın diyor. Sizin hepinize bu hazine size, sizin sülalenize kıyamete kadar yeter. Onlar da evinden İsmaili içeri alırlar, İsmaili üç gün üç gece döverler. İsmaili öldü sanınca da onu karaçalılığa atarlar. Oradan geçen bir köylü de İsmailin nefesle karışık öksürüğünü duyar, karaçalılığa girer. Tanyerleri ışırken yüzü gözü kan içindeki adamı görür. Tanyerleri iyice ışıyınca alır Hayri Efendiye götürür. Köylü Hayri Efendinin Çanakkalede şehit olan iki oğlunun arkadaşıdır. Hayri Efendi bu kana batmış çıkmış adamın kim olduğunu anladı. Eyvah, eyvah dedi, içini derin çekti, eyvah, eyvah dedi, öldürmüşler İsmaili, öldürmüşler dedi. Köylü, yok dedi yok yok İsmail nefes alıyor. Hayri Efendi, ne ne İsmail nefes mi alıyor, nefes alıyor mu dedi, hemen İsmailin üstüne kapandı, ölmemiş, ölmemiş diye bağırarak kalktı, ölmemiş, ölmemiş diye bir sevinç çığlığı attı. Konağın içinde kim varsa Hayri Efendinin çığlığına koştu. Gelen, kanlar içindeki adama gözlerini dikiyor orada öylece donup kalıyordu. Hayri Efendi de kan içinde kalmış ağır ağır kana batmış adamın üstünden kalkınca çok şükür dedi İsmaili öldürememişler. Bir iyice, sağlam nefes alıyor. Bu bölgede İsmaili kimlerin öldürteceğini bilmeyen bir kişi bir çocuk bile yoktur. İsmail İsmailse yakında dirilecektir. Şu karşıki dağlarda onu kurtaracak, ölüyü diriltecek çok merhem ustası vardır."</p>

  <p class="calibre3" style="text-align: justify;">   İsmailin ölümü az bir sürede, birkaç gün içinde bütün kasabaya, köylere, az bir zamanda da bütün memlekete yayıldı, İsmail de ölmedi.</p>

  <p class="calibre3" style="text-align: justify;">   Ve İsmailin batan gemilerle olan resimleri, evlerdeki, kahvelerdeki resimleri gittikçe çoğaldı. Ve onu candar-maya öldürten Remzi Kavlakoğlunun korkusu da gittikçe artıyor, ne yapacağını, ne edeceğini bilmiyor, başını ordan oraya, ordan oraya vuruyordu. Onun başvurduğu, büyük şehirlerdeki insanlar bıkmıştı. Aylarca misafirliklerde kalıyor, bir yandan da büyük şehirlerde evler üstüne evler alıyordu. Günlerce, aylarca kaybolarak, imi timi belli olmayarak kimselere gözükmüyordu. Ne çok abarttığını biliyordu ama can derdine, korku fırtınasına kaptırmış kendisini bir kere, bu beladan kendini bir türlü kurtaramıyordu. Bir gün gelip kendine İsmail öldü deseler ona bunu kimse anlatamaz. İsmailin ölüsünü görse bir süre deliler gibi sevinir. Ondan sonra birdenbire korku basar kendisini, İsmail korkusundan daha korkunç korkular yaratır.</p>

  <p class="calibre3" style="text-align: justify;">   İsmailin kardeşleri var. Onların her biri kan içici. Hiçbir kimse İsmailin kardeşlerinin kendi hallerinde olduklarına inandıramaz. İsmailin kardeşleri yoksa onu canlarından çok seven arkadaşları var. Her birisi kendini süngü harbinde denemiş, iyice bilenmiş, insan öldürmenin tadına varmışlar. Bir de Poyraz Musa var, Sarıkamıştan kalmış. Arapları perişan etmiş, Arap Emirinin silahşörü olmuş. Kurtuluş Savaşında Fransızları yenip mitralyöz-lerini, toplarını gülleleriyle birlikte Arap emirlerine altın paraya satmış. Fıransızları yendikten sonra Bedevileri talan edip onları soymuşlar. Onlardan da çok altın almışlar. Arap şeyhleri bunların ardına düşmüşler. Poyraz Musayı, burada Yunanlılardan kalan Karınca adasında bulmuşlar. Onlar Abbası arıyorlarmış adada bir İstanbullu, İstanbul nüfus cüzdanlı Vasiliyi bulmuşlar. Vasilinin kedisinin adı Abbasmış. Vasili kedinin adını arkadaşının adı olan Abbas koymuş. Araplar Abbas kediye dokunmamışlar, adaya üç kere gelmişler, gelenlerin hepsi de Çerkezmiş, Poyraz Musa da Çerkez. Ne kediye ne de Poyraza dokunmuşlar.</p>

  <p class="calibre3" style="text-align: justify;">   "Sonra ben benim korumaları gönderdim adaya. Bu sefer bizimkiler Abbas kediyi bile bulamamışlar. Ben de onların hepsini kovdum. Yerlerine genç, cesur, uçan turnayı gözünden kaçan tavşanı art ayağından vuranları aldım. Onlar da koruyamıyorlar beni. Daha birbirimize alışamadık Adada bir balıkçı var, adı Nişancı Veli, benim korumaların hepsi ondan çekinirler."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Bu korku adamı öldürmesin. Korkusundan ne yapacağını bilmiyor Kavlakoğlu. Hayri Efendiye günlerce gitmiş yalvarmış İsmaille barıştırması için. Kaymakama, nüfus memuruna, Hançerli Efeyi çağırmış.</p>

  <p class="calibre3" style="text-align: justify;">   Hançerli Efe ona demiş ki "İsmail seni öldürmeyecek Sen ondan hiç korkma. Seni öldürecek çok insan var. Seni neden öldürsün İsmail Çavuş."</p>

  <p class="calibre3" style="text-align: justify;">   "Sözümona ben onu öldürtmüşüm. Onu candarma öldürünceye kadar dövmüş. Candarmadan başka böyle bir vatandaşı kim öldürebilir. Onu öldürünceye kadar kim dövebilir. Oysa İsmail memleketimizin milli kahramanıdır. Candarmadan başka milli kahramana kim dokunabilir. Çanakkale Harbini onun yüzü suyu hürmetine kazandık Onun gibi bir iki adam olmasa şimdi elimizde o cennet İstanbul, bu cennet koca Türkiye kalmazdı. Benim gibi böyle, vatana can koymuş bir kişi İsmail gibi bir insana kıyabilir mi? Söyle, söyle kıyabilir mi, o benim başımın tacıdır Ben burada olsaydım İsmaili öldürecek kadar, değil candarmalar ona paşalar bile bir fiske vuramazlardı. Ankaradaydım. Olmaz olaydım. Buraya gelir gelmez hemen yüzbaşıyı attırdım. Biz kahraman kıymetini biliriz. O ülkemizin onurudur. Onu öldürmeyi değil, kırmayı, üzmeyi kimse göze alamaz. Peygambere dokunurlar da ona kimse dokunamaz."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Kavlakzadenin korkusu gittikçe artıyor, geceleri uyuyamıyordu. Uyuyamasa, bir yere korumalarıyla bile gitse, gittiği yer neresi olursa olsun İsmail bir ona doğru geliyor, Remzi hemen korumalara "Şu uzaktan dut ağaçlarının, yoldaki kayalığın arkasından karaçalılığın içinden şu gelen kimdir?" diye soruyordu.</p>

  <p class="calibre3" style="text-align: justify;">   Kimseyi görmeyen korumalar, "Gelen bir insan, bir hayvan yok" diyemiyorlar, "Gelen adam ağacı dolandı kayalığın ardına geçti, geri döndü. Çaya gitti, gitti eşeği suladı torba taktı" diyorlardı.</p>

  <p class="calibre3" style="text-align: justify;">   Çayda üst üste üç balık sıçradı, güneşte parladı. Çayın ortasında duran adam çoktandır orada duruyordu. "Bu İsmaildir" diye bağırdı Bey. Karadonlular tabancalarını çekip ayağa kalktılar. Remzi Bey de kalktı, "Dikkat edin" dedi, "o İsmaildir. Dikkat edin, o bir keskin nişancıdır. Yalnız o beni değil hepimizi birden öldürür."</p>

  <p class="calibre3" style="text-align: justify;">   Karadonlular çaya koştular. Çayın içinde dimdik duran adam eli tabancalı Karadonluların kendine doğru çaydan aşıp geldiklerini görünce karşı kavaklara kadar kaçtı, atma bindi doludizgin sürdü. Karadonlular da atlarına bindiler Beyin yanına geldiler. Seyisi geldi "Beyim," dedi "atını getireyim mi?" "Getir" dedi Kavlakoğlu. "Haydi gidelim ya, aynı yoldan değil." Atına bindi atın üstünde öyle durdu kaldı. Düşünüyordu. Başını kaldırdı, "Haydiyin arkadaşlar, bu yol bize göre değil. Kaçan atlı İsmaildi. O bize yolda pusu kurmuştur. Sizden ödü kopuyor, sizi öldürmeden beni öldüremeyeceğini, sizin İstiklal Harbinde Yunanı perişan ettiğinizi biliyor. Ben tez günde mebus olacağım, her biriniz de İstiklal Madalyalı kahraman olacaksınız. Bir de Meclisi Mebusan size maaş bağlayacak. Hançerli Efe de bir kahramandı. Meclisi Mebusan ona da madalya verecek, maaşa bağlayacak. O da bir kahramandır. Hançeriyle çok Yunan zabiti öldürdü. Hiçbir Yunan askeri öldürmedi. Onun çetesi bir tek Yunan askeri öldürmedi. Savaşın ortasında zabitleri ne edip ne eyleyip buluyor, hançeri çalıştırıyor. Onun çetesi de ondan beterdi nerdeyse Yunan ordusunda zabit koymayacaktı. Hançerli Efenin çetesi de böyleydi. Bu harpte her bir çete bir zabit avcısıydı. Çok zabit öldürmüştü ama o ve onun çeteleri bir Yunan generali arıyorlardı. Buldular mı bulamadılar mı kimse bilmiyor. Eğer generali bulsaydı generali, diyordu ki generali kulağından tutar bizim Başkumandana götürürüm diyordu. Yunan generalini yakaladı mı, yakalamadı mı kimse bilmiyor bunu. Müslüm sen onun çetesindensin, bunu herkes biliyor. Yunanın generalini yakaladınız mı yakalayamadınız mı?"</p>

  <p class="calibre3" style="text-align: justify;">   "Bilmiyorum," dedi Müslüm.</p>

  <p class="calibre3" style="text-align: justify;">   "Müslüm generali ne yapmışlar. Bilmiyormuş. Varsın bilmesin. Şu çınarın altındaki pınara gidelim de hem su içelim hem de konuşalım."</p>

  <p class="calibre3" style="text-align: justify;">   Atları sürdüler, pınardan sularını içtiler çimenlerin üstüne oturdular.</p>

  <p class="calibre3" style="text-align: justify;">   Kavlakoğlu:</p>

  <p class="calibre3" style="text-align: justify;">   "Arkadaşlar, kardeşlerim, şimdi bir karar vereceksiniz, Müslüm kardeşimiz, yarın can arkadaşı Hançerli Efeye gidecek onu bizim eve alıp getirecek. Ben Hançerliyle konuşurken sizler öbür odada duracaksınız, Müslüm de yanımızda ne diyorsunuz. Evel Müslüm söylesin."</p>

  <p class="calibre3" style="text-align: justify;">   Müslüm:</p>

  <p class="calibre3" style="text-align: justify;">   ''Arkadaşlar evel söylesinler," dedi.</p>

  <p class="calibre3" style="text-align: justify;">   Kavlakoğlu:</p>

  <p class="calibre3" style="text-align: justify;">   "Söyleyin arkadaşlar."</p>

  <p class="calibre3" style="text-align: justify;">   Arkadaşlar hep birden:</p>

  <p class="calibre3" style="text-align: justify;">   "Müslüm Hançerli Efenin en yakın arkadaşı, hem de öz bir kardeşliğidir, hem de o münasiptir."</p>

  <p class="calibre3" style="text-align: justify;">   Müslüm:</p>

  <p class="calibre3" style="text-align: justify;">   "Mademki hep birden Hançerliyi benim getirmemi istediniz, benim alıp getirmemi istediniz onu getirmeye gidiyorum. Yalnız onun gelip gelmeyeceğini bilmiyorum. Kimse de onun huyunu bilemez. Bir çocuk gelip de ondan böyle bir şey isterse onu yapar. Ama babası bir şey isterse onu öldürseler yapmaz. Şimdi ben eve gidip giyitlerimi değiştireceğim. Onun yanına bu kılıkla gidemem. Kara giyitlerimle onun yanına gidersem gözyaşlarıma, öz bir kardeşi olsam, bakmaz. Çok da inatçıdır. Savaşta ne kadar asker yakalarsak onlara hiçbir şey söylemiyoruz. Açlarsa onlara yemek verir, hali hatırlarını sorar, uykusuzlarsa onlara yatak verirdik İçimizde Yunanca bilen arkadaşlarımız vardı onlarla sohbet ederdik İçimizdeki Rumlar kim olursa onlara merhamet etmezlerdi. Onlara söğer, Allahın belaları burada işiniz ne, bizim ocağımızı söndürdünüz der, ötekiler de, biz gönlümüzle gelmedik, bizi zorla getirdiler, derlerdi."</p>

  <p class="calibre3" style="text-align: justify;">   Müslüm Efe ayağa kalktı, "Haydi ben gidiyorum. inşallah o ters adam beni kırmaz," dedi.</p>

  <p class="calibre3" style="text-align: justify;">   Kaptan Kadrinin teknesiyle adaya gitti. Kaptan Kadri onu tekneden aldı. Hançerli Efenin evine kadar götürdü. Hançerli Efe bahçesinde çalışıyordu, Müslümü görür görmez koşmaya başladı. Kucaklaştılar, ikisi de sevinçten uçuyordu. Bahçenin köşesindeki çardağa gittiler. Yepyeni koltuklara oturdular. Hançerli Efe:</p>

  <p class="calibre3" style="text-align: justify;">   "Bu koltukları tanıdığım bir Rum getirdi. Ben herkesle Yunanistana gidiyorum. Bunları sana getirdim. Sana getirdiğimden dolayı da seviniyorum. Ben kullanamadım. Sen kullanırsan ben kullanır gibi olurum. Güle güle kullan dedi. Ben de ona dedim ki arkadaş böyle koltukların değerini biliyorum. Bunu kaça almışsan ben sana o kadar parayı veririm. Bana bunları ne kadar paraya aldığını söylemezsen al koltukları götür. Arkadaş bana dedi ki ben bunları kaça aldığımı söyleyemem. Ben de ona dedim ki, ben de bu kadar değerli bir malı alamam, dedim. Alacaksın. Bunca yıl içtiğimiz su var, yediğimiz var. Alacaksın bunları. Ben de ona bak arkadaş dedim Yunanistan da para sana çok gerek olacak, paraları Napolyon altını yaptırır sana öyle veririm. Ben sana ne dedim dedi. Ben de ne dediğini söyle dedim. Bak arkadaş ben dedim ki sana sen kullanırsan bunları ben kullanır gibi olurum. Ben vatanımdan oluyorum. Ben parayı neyleyim, pulu neyleyim. Akşama kadar ben Napolyon altını dedim, o bunları sen kullanırsan, ben kullanmış olurum. Ben ne söylersem söyleyim, bana durmadan ben vatanımdan oluyorum, ne edeyim parayı, pulu, Napolyonu dedi. Karanlık kavuştu kavuşacak ayağa fırladı. Parayı pulu istemem, dedi. Sen benim yerime... İşte ben gidiyorum, diyerek aktı gitti. Arkasından yetişemedim. Sonra onların adalarına gittim kimse kalmamıştı. Mihalinin evinde yeller esiyordu. Ev bugün içinden çıkılmış gibiydi, pırıl pırıldı. Yüzlerce yıl kimse dokunmarnıştı onlara. Ne oldu. Bunlar ne yaptılar da vatanları ellerinden alındı. Onlar da ses seda çıkarmadan kuzu kuzu hiç bilmedikleri yerlere gittiler.</p>

  <p class="calibre3" style="text-align: justify;">   Vasili gitmedi. Çoğunlukla insanlar eli kılıçlılara, ne yaparlarsa yapsınlar karşı koymuyorlar. İnsanoğlu bir silkinip karşı koymayacak mı. İkimiz de Çanakkaleyi yaşadık, hepimiz korkudan korkuyorduk. Her savaş insanın yüreğine saplanmış korkuydu. Korku onlara her şeyi yaptırıyor. Bütün bunları, Çanakkaleyi, Balkan Savaşını, Kurtuluş Savaşlarını ondan sormalı," dedi Hançerli Efe.</p>

  <p class="calibre3" style="text-align: justify;">   "Ona sormalı," dedi Müslüm Çavuş. Ardından da "Dur efem dur. Ben ne için geldim ne için söyle."</p>

  <p class="calibre3" style="text-align: justify;">   "Ne söyleyim sen söyle."</p>

  <p class="calibre3" style="text-align: justify;">   "Söylemem gerek. Beni buraya Kavlakzade gönderdi, seni çağırıyor."</p>

  <p class="calibre3" style="text-align: justify;">   "Ne yapacakmış beni?"</p>

  <p class="calibre3" style="text-align: justify;">   "Onun orasını ben bilemem. Karadonlular beni seçtiler senin arkadaşın olduğum için. Kavlakoğlu ille de seninle konuşmak istiyor. Arkadaşlar beni seçmeselerdi gelmezdim."</p>

  <p class="calibre3" style="text-align: justify;">   "O Kavlak seni kıramayacağımı biliyor, biliyor musun?"</p>

  <p class="calibre3" style="text-align: justify;">   "Biliyorum ya, o korkudan ölüyor. Hiç uyumuyor. Uçan kuştan, yerdeki karıncadan imdat umuyor, kurşun geçirmez karanlığa sabaha kadar kurşun sıkıyor. Önüne gelene diyor ki 'Mebus olacağım her beladan da kurtulacağım.' Bu kasabanın dedikoduları beni kahrediyor. Hele sizleri, tutturmuşlar bir Karadonlular. Hay, Karadonlular kadar başınıza taş düşsün. Bu kasabanın dedikodusu insanı boğuyor. Bir de İsmail beni öldürecek, bu herkesin dilinde pelesenk. Çarşıya çıkamaz oldum, bana acıyarak ölüye bakar gibi bakıyorlar. Ölümümü düşlerimde gördüm, uyandım ki ölmemişim. Bir insanın kendisinin ölümünü düşte görmüşü bana öyle geliyor ki ölümden beter. Kasabadan ayrıldım çiftliğe gittim, oraya yerleştim. Bir süre sonra çiftlikte kaç insan varsa bana ölüye bakar gibi baktılar. Bir süre sonra da çocuklar bana bakmaya başladılar. Çocuklar aralarında konuşurlarken bana duyurmadan bu adam ölüdür diyorlar sonra kavgaya başlıyorlardı. Sonra beni görmeye gelen köylüler çoğaldıkça çoğaldı. Onların neredeyse çoğu öylesine yüzüme bakıyorlardı acıdıklarını bana söyleyeceklerdi nerdeyse. Köylerden beni görmeye gelen yaşlı bir kadın karşıma dikildi, alçaklar, kıskançlar, dedi, nesi ölü bunun. Ölü bir adam böyle ayakta durabilir mi? İsmail yalnız gemileri batırır hiç kimseyi öldürmezmiş. Bu adamın neresi ölü. Allah belanızı versin. Kadın ağzındaki beddualarla karşımdan çekildi gitti. Ben de hemen eve koştum, haydiyin kasabaya gideceğiz dedim. İşte benim durumum böyle," dedi Müslüm.</p>

  <p class="calibre3" style="text-align: justify;">   Çok konuşacakları vardı, sabaha kadar konuştular, erkenden iskeleye indiler Kadri Kaptanın teknesiyle kasabanın yolunu tuttular. Tekneden iner inmez doğru Kavlakzadenin evine gittiler. Remzi evin bahçesinde onları bekliyordu. Kapı açılır açılmaz koştu. Hançerli Efeyi kucakladı, hoş geldin yiğit kahraman kardeşim dedi, koluna girdi konağa odasına götürdü. Müslüme teşekkür etti, git diye de işaret etti. Hançerlinin kolundan çıktı kendi koltuğuna oturttu. Kendi de karşısına oturdu.</p>

  <p class="calibre3" style="text-align: justify;">   "Gelmekle ihya eyledin kardeşim," dedi. "Senin bu dostluğunu, alçakgönüllülüğünü ölünceye kadar unutmayacağım. Senden isteklerim olacak. İkimiz de İstiklal Harbinin askerleriyiz sen Hançerli Efeler çetesinin bir kahramanı, ben ordunun bir küçük zabitiydim. Bizim bölük girdi ilk olaraktan, Ayyıldızlı bayrağı İzmirin ortasına biz çektik, ordu bizden yarım saat sonra girdi. İzmirin gökleri bayraklarla doldu. Size gelince sen çok akıllıca bir iş yaptın, askerlik tarihine ölümsüz bir harp biçimi getirdin. Dünya dünya oldu olalı harp ediyor. Bu dünyaya binlerce general mareşal geldi geçti. Hiç kimse senin harbe getirdiğin yeniliği getirmedi. Sen savaşta bir asker öldürmedin, zabitleri de yakalar yakalamaz öldürttün. İşte bundan dolayı Yunan piyadeleri akın akın gelerek bize teslim oldular. İşte bu senin gücünden dolayıdır. Yunanı yendik, bayrağımızı da İzmirin ortasına diktik. İşte bundan sonra bütün dünya senin yarattığın harp tekniğine hayran olacaktır. Böylelikle de hep piyade olan fakir fıkaranın çocukları harplerde ölümlerden kurtulacaklardır. İşte fakir fıkara da sana dua edecektir. Cennet kapıları sen cennete yaklaşınca hemen açılacak, melekler, huriler başına birikeceklerdir. Seni Ademle Havva gibi kimse dışarıya atamayacaktır."</p>

  <p class="calibre3" style="text-align: justify;">   Kavlakzade hem güzel bir sesle konuşuyor hem de gözlerini Hançerli Efenin yüzünden ayırmıyordu. Hançerli Efe önceleri şaşkınlık içindeydi, sonraları yavaş yavaş toparlandı kendini konuşmaya verdi. Hançerlinin yüzünden ne düşündüğü belli oluyordu. Remzi Bey kimi insanların ne düşündüklerini yüzlerinden okurdu. Hançerli cennete gideceğini kendi de düşünmüştü. Adam da cennet yolunun açık olduğunu söyleyince çok memnun olmuştu. Hançerlinin yüzü de ayna gibiydi. Ona göre konuşmalıydı. Cennet konuşmasını uzattıkça uzattı. Adem ile Havvanın cennetten kovulmalarına gelince Hançerlinin yüzü mosmor oldu. Kavlakzade hemen konuyu değiştirdi. Değiştirdi ama bir daha tutturamadı. Efenin yüzü bir kararıyor, bir kırmızıya dönüyor, bir sapsarı oluyor. Kavlak birdenbire sözlerini kesti. Hançerliye sıcacık gülümsedi. Hançerli de gülümsedi. Hançerlinin gülümsemesine Kavlak sevindi. Böylesi insanlar çocuklarına düşkün olurlar, bunun üstüne çocuklarından başladı konuşmaya.</p>

  <p class="calibre3" style="text-align: justify;">   Kavlakoğlu:</p>

  <p class="calibre3" style="text-align: justify;">   "Sevgili kardeş ben her zaman merak ederim, dostlarımın hali hatrını sorarım. Sana da soracağım, adadaki toprak senin mi?"</p>

  </body>
</html>