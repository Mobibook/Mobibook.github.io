<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
<p class="calibre3" style="text-align: justify;">   Hançerli Efe:</p>

  <p class="calibre3" style="text-align: justify;">   "Benim değil devletin. Bir adadaki ev benim."</p>

  <p class="calibre3" style="text-align: justify;">   "Ne kadar, kaç dönüm adadaki toprak."</p>

  <p class="calibre3" style="text-align: justify;">   "Yüz yetmiş beş dönümlük, bereketli. Beni geçindiriyor."</p>

  <p class="calibre3" style="text-align: justify;">   "Pekiyi kaç çocuğun var, biliyorum tek evlisin."</p>

  <p class="calibre3" style="text-align: justify;">   "Tek evliyim, yedi de çocuğum var, hepsi de erkek." Hepsi de erkek derken sesi değişti. Gürler gibi, övüngeç bir sesti. "Hepsi okuyor, üçü bu yıl mektebi bitirecek. Onları daha büyük mekteplere doktorlar gönderecek. Adaya okulu onlar kurdular Çanakkale kahramanlarıdır. Ölümden çok asker kurtardılar."</p>

  <p class="calibre3" style="text-align: justify;">   "Biliyorum," dedi Kavlakzade. "Onlar okuturlar ya sonuna kadar zor götürürler. İzin ver de kardeşimin çocuklarını ben okutayım. Onların her birini en yüksek mektebe ben göndereyim. Onlar da okuturlar ya kolay iş değil, bir yerde kalıverirler. Ben çocuklarının her birinin parasını mektebe peşin yatıracağım. Çocuklar doktorları biliyorlar, babaları gibidirler. Evet biliyorum, onların yüzlerce askere baktıklarını biliyorum. Yüzlerce asker milletimizin gözbebekleridir. Onların güçleri olsa sizin adaya yüksek mektepler bile yaptırırlar. Ama onların paraları kendilerine bile az geliyor ben mebus olsam buralarda yüksek okullardan, söz veriyorum birkaçını yaptırırım. Yüksekokullar, yüksek medeniyetlerdir, size söz veriyorum."</p>

  <p class="calibre3" style="text-align: justify;">   Hançerli birden gülmeye başladı. "Demek çocuklarımın hepsi okuyacak. İsteyenler zabit olacak zabit. Yer gök bizim olacak bizim. Demek beni bunun için çağırdın, bunun için ha, Allah tuttuğunu altın etsin. Cennetlerin kapısı sen gözükür gözükmez melekler huriler sana kapıları sana açıversinler. Ben biliyorum senin için cennetin kapıları kendiliğinden açılıverecek. Mebusluğu sana Ankara, Ankarada paşalar verecekler. Senden daha iyisini nerden bulacaklar." İkisi de güzel gülüyorlardı. Kavlak coşmuş, hem gülüyor, "Var olasın, var olasın efeler efesi kardeşim," diyordu. "Çocuklara benim üç zeytinliğimden birini verdim. Ağaçların hepsi genç ağaçtır. Değil yedi çocuğu bir büyük mektebin çocuklarını yıllarca okutur. Kasabada sana bir konak verdim. Sizin adadaki üç değirmenden üçünü de sana alıyorum. Eskiden o değirmenler çok çalışıyorlar, sahiplerini zengin ediyorlardı. Bunlardan başka benden ne istersen iste, benim malım senin malın demektir. Bizim değil çocuklarımıza, değil akrabalarımıza, yedi sülalemize yeter. Yalnız benim başımda bir bela var ki bela derim sana. Senden başka da hiçbir kimse başımdan bertaraf edemez."</p>

  <p class="calibre3" style="text-align: justify;">   Hançerli Efe:</p>

  <p class="calibre3" style="text-align: justify;">   "Ben bertaraf edebilecek miyim?"</p>

  <p class="calibre3" style="text-align: justify;">   "Sen edebilirsin. Sen edebilirsin, senin işindir. Senin beni kurtaracak bir vaziyetin var."</p>

  <p class="calibre3" style="text-align: justify;">   Hançerli Efe:</p>

  <p class="calibre3" style="text-align: justify;">   "Ne vaziyetim var? O marifet hangi marifetse beni kurtarmadı. Seni nasıl kurtaracak?"</p>

  <p class="calibre3" style="text-align: justify;">   "Beni kurtaracak bir sen varsın, sen kurtarırsın sen, sen kurtarırsın sen."</p>

  <p class="calibre3" style="text-align: justify;">   "Söyle de, seni belki kurtarabilirim."</p>

  <p class="calibre3" style="text-align: justify;">   Kavlakzade durmadan konuşuyor, Hançerliyse durmadan söyle söyle diyor, öteki konuşuyordu. Söyle söyle. Hançerli ter içinde kaldı. Söyle söyle. Hançerli'ipekli mendili çıkardı terini sildi. Söyle söyle. Söyle söyle.</p>

  <p class="calibre3" style="text-align: justify;">   "Söylüyorum, söylüyorum," dedi Kavlakoğlu. Sustu, birkaç kez yutkundu, konuşamadı. "Kusura bakma, sen bile beni kurtaramazsın diye korkuyorum. Karşımdaki insanlar korkulacak insanlardır. Bu insanları sen de bilirsin."</p>

  <p class="calibre3" style="text-align: justify;">   "Korkma korkma söyle."</p>

  <p class="calibre3" style="text-align: justify;">   Hançerli bağırdı, "Söyle, söyle, söyle, söyle, söyle, beni öldürüyorsun ne istiyorsan söyle. Kalkıyorum. Söyle söyle." Kavlak yerinden kalktı elinden tuttu koltuğa oturttu. Hançerli hızla kalktı kapıya yürüdü. Öteki kucaklayarak koltuğa onu geri getirdi omuzlarına basarak oturttu.</p>

  <p class="calibre3" style="text-align: justify;">   "Bak kardeşim," dedi "böyle de öldüm öyle de öyle de öleceğim. Sen benim için İsmaili öldüreceksin. O ölmezse ben öldüm. Sen öldürmezsen yedi çocuğunun, bütün sülalenin günahı senin boynunda olacak. Seç, ya çocukların, akrabaların, torunların, bütün gelecek torunların sana lanet okuyacaklar. İkisinden birini seç. Ya İsmaili ya çocuklarım, her şeyden dünya malından vazgeçsinler. Beğen beğendiğini."</p>

  <p class="calibre3" style="text-align: justify;">   Hançerli Efe:</p>

  <p class="calibre3" style="text-align: justify;">   "Beğendim beğeneceğimi. İsmaille çok konuştum o yerdeki karıncayı bile ezemez. Ben İsmaille çok konuştum. İsmalin yerinde bir başkası olsaydı seni çoktan havada öldürürdü. İsmail öyle bir adam ki, herhangi bir delikanlıya git şunu öldür dese gelir seni öldürüverirdi. Ona çok adam geldi, senin gibi bir adama bu zulmü yapan, yaptıran kişi yaşamamalı, izin ver. Hiç kimseye izin vermedi. Onu öldürmek beni öldürmektir. Bir gün ona ben de sordum, neden korkuyorsun dedim. O bana dedi ki, benim hiçbir şeyden korkmadığımı sen bilirsin. Öldüreceğim adam kimdir, neyin nesidir, onun kim olduğunu sen benden iyi biliyorsun. O beni candarmaya öldürttü. Böyle kanı ciğeri beş para etmez. Böyle korkak, korkudan yüreği çürümüş bir adamı, ne kadar kin bağlarsan bağla, haydi git öldür öldürebilirsen. Korkma seni hiç kimse öldürmeyecek İsmail ölürse işte sen o zaman kork. Yazık değil mi? Sen beni Karun gibi... Benim çocuklarım adam gibi adam olurlarsa kendi çarelerini kendileri bulurlar."</p>

  <p class="calibre3" style="text-align: justify;">   Kavlakzade:</p>

  <p class="calibre3" style="text-align: justify;">   "Kardeşim Hançerli biliyorum, senin gibi hiçbir şeyi olmayanlar hiçbir şey istemezler. Bunu kardeşlik adına senden istiyorum, korkma değil, para pul değil zeytinlik de değil."</p>

  <p class="calibre3" style="text-align: justify;">   "Haydi söyle," dedi Hançerli.</p>

  <p class="calibre3" style="text-align: justify;">   "Sana adadaki üç yeldeğirmeninden birini alacak, onaracak armağan edeceğim. İşte bu sana bir oyuncak."</p>

  <p class="calibre3" style="text-align: justify;">   Hançerli:</p>

  <p class="calibre3" style="text-align: justify;">   ''Aldım kabul ettim. O kadar zeytinliklerin var yüreğin daha çürümemiş."</p>

  <p class="calibre3" style="text-align: justify;">   Kavlakzade gülerek</p>

  <p class="calibre3" style="text-align: justify;">   "Bunu İsmaile söyleme, söyleyip de kanıma girme."</p>

  <p class="calibre3" style="text-align: justify;">   Kucaklaşıp gülerek sevgiyle birbirlerinden ayrıldılar.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Kadri Kaptan kasaba iskelesinde Hançerli Efeyi bekliyordu. Adaya çabuk vardılar. Efe doğru Poyraz Musanın evine gitti. Poyraz onu sevinerek karşıladı. Hançerli Efeye hayrandı. Lena Ana da hayrandı. O da onun hiç asker öldürmediğini biliyordu. Belki zabitleri de öldürmemişti. Lena kahveyi çabuk yaptı.</p>

  <p class="calibre3" style="text-align: justify;">   Hançerli:</p>

  <p class="calibre3" style="text-align: justify;">   "Senden dileğim var. Senden değirmenlerinden birini istiyorum. Duyduğuma göre üç değirmenin üçünü de sen almışsın.</p>

  <p class="calibre3" style="text-align: justify;">   "Doğru, üçünü de ben aldım."</p>

  <p class="calibre3" style="text-align: justify;">   "Birini bana vereceksin şu pınara yakın olanı. Benim tarlam var, çiftliğim var. Unu ben öğüteceğim. Görüyorsun her evin önünde fırın var. Senin evinin önünde bile."</p>

  <p class="calibre3" style="text-align: justify;">   "Şimdiye kadar sen daha ekmek pişirmedin değil mi?"</p>

  <p class="calibre3" style="text-align: justify;">   "Pişirmedik. Arsen Ustanın işi çok. Arsen Usta önce değirmenin kanatlarını takacak. Mavi atlastan. Son değirmeni çalıştıracak. Bu işler çok para istiyor. Benim yedi oğlum var. Hepsini yüksek mektepte okutacağım. Senin çocukların doğunca onlara da iki değirmen kalıyor."</p>

  <p class="calibre3" style="text-align: justify;">   "Sen buğdayları satıp da mı yaptıracaksın değirmeni?"</p>

  <p class="calibre3" style="text-align: justify;">   Hançerli:</p>

  <p class="calibre3" style="text-align: justify;">   "Yok, ben yapmayacağım bu masrafları. Bana bu değirmeni armağan ettiler. Senden değirmeni satın alacak o kişi. Çok pahalı değil mi? Bana armağandır," dedi. "Kavlakoğlu bana bin dönüm bir zeytinlik, bir konak, üç yüz dönümlük bir çiftlik, bir yılkı at, on beş manda, bir sürü inek verdi. Daha çok neler, neler verdi. Yedi oğlumun yedisini de İstanbulda, Pariste okutmaya yemin, kasem eyledi. Daha da neler neler. Bana, Kavlakoğlunun verdikleri teker teker saysam bitmez. Karşılığı da İsmail Çavuşu öldürmek. Ben Kavlakoğluna dedim ki benden sen İsmail Çavuşu öldürmemi istedin. Sen bunu benden dünya malı karşılığında isteyince elim hançerime gitti, seni o anda öldürecektim. Buna İsmail Çavuş engel oldu. İsmail bana dedi ki onun ciğeri beş para etmez, öldürmeye deymez. Dokuz tane karadonlu koruması var. Onların hiçbirisi onu korumaz. Onun ölümü bir insanın elinden olacaksa dokuz Karadonlunun birisinin elinden olamaz. Ben ondan ayrılırken malın mülkün senin olsun. Senden hiçbir şey istemem. Sen git de İsmailin elini öp o Allahın yarattığı kutlu insandır. O böyle olmasaydı, öldürmelerini yasak etmeseydi. Kara-donluların kim olursa olsun seni öldürürlerdi. Senin tozun bile, adın bile kalmazdı. Dokuz Karadonlu değil de yüz Karadonlun olsaydı bu halkın elinden kurtulmazdın. Ben böyle deyince geldi beni kucakladı, elimi öptü. Beni sen kurtardın dedi. Şimdiye sana neler vereceğimi söylemiştim. Hepsi senindir. Yedi çocuğunun yedisini de yüksek mekteplerde okutacağım sen benim öz kardeşimsin evvel ahir. Dünya malının bundan benim yanımda hiç kıymeti kalmadı. Kabul et. Edemem kardeş dedim. Gene geldi beni öptü. Titriyordu sonra usuldan güldü. Sonra, sana bir oyuncak vereceğim. Sen bu oyuncaklan oyna. Çok istiyormuşsun bana söylediler," dedi.</p>

  <p class="calibre3" style="text-align: justify;">   Poyraz:</p>

  <p class="calibre3" style="text-align: justify;">   "Onun armağanını alıyorsun da benim armağanımı almazsan ben de küstüm gitti."</p>

  <p class="calibre3" style="text-align: justify;">   "Şu armağanın ne olduğunu söylemeyecek misin?"</p>

  <p class="calibre3" style="text-align: justify;">   "Biliyorsun. Şimdi gidip Arsen Ustaya söyleyeceğim, çabuk ol değirmeni onarmaya hemen başla diyeceğim. Evlerin önünde fırınlar bomboş duruyor. Efenin buğdayları da evde öyle bir değirmen bekliyor. Değirmenin kanatları atlas olacak hem de mavi. Ben hemen Arsen Ustaya hemen gidiyorum. Kanatlar olacak."</p>

  <p class="calibre3" style="text-align: justify;">   Değirmeni, tekne biter bitmez değirmenci Hançerli çalıştıracaktı. Poyraz da Hançerli de sevinç içindeydi. Hançerli Poyrazın arkasından bağırdı: 'Allah muradını versin." Poyraz olduğu yerde durdu kaldı. "Seni burada bekliyorum, Arsen Ustaya birlikte gidelim," dedi Hançerli. Poyrazla hemen iskeleye doğru yürüdü. Arsen Usta iki arkadaşıyla bir tekne yapıyordu. Yakında bitireceklerdi.</p>

  <p class="calibre3" style="text-align: justify;">   Arsen Usta:</p>

  <p class="calibre3" style="text-align: justify;">   "İyi ki geldiniz. Bitirdik tekneyi" dedi. "Bir boyası kaldı."</p>

  <p class="calibre3" style="text-align: justify;">   "Bir boyası," dedi Hançerli, "bir boyası."</p>

  <p class="calibre3" style="text-align: justify;">   "Bir boyası," dedi Poyraz. "Gençler, arkadaşlar boyayı hemen yaparlar." Sonra değirmeni anlattı. "Değirmen Hançerli Efeye armağandır," dedi.</p>

  <p class="calibre3" style="text-align: justify;">   "Armağandır," dedi Hançerli. "Kanatları atlas, mavi atlas. Değirmenin oralar çok rüzgarlıdır. Gece gündüz oradan rüzgar eksik olmaz. Masmavi kanatlar rüzgarda gece gündüz savrulur, mavi atlas. Mavi atlas gece gündüz savrulur. Ada masmavi olur masmavi."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Ağaefendi, Melek Hatun, Poyraz, Salman Sami, Hıristo tanyerleri ışıdı ışıyacak, Kadri Kaptanın teknesine bindiler sevinç içinde. Ver elini kasaba. Güneş karşı dağların yamaçlarını ışığa boğarken kasabaya vardılar. Hayri Efendinin dükkanına gittiler. Hayri dükkanını açmış kahve içiyordu. Ortalığı kahve kokuları almıştı. Dükkandaki çocuk oradan oraya koşturuyordu.</p>

  <p class="calibre3" style="text-align: justify;">   Hayri Efendi:</p>

  <p class="calibre3" style="text-align: justify;">   "Oğlum," dedi, "cezveleri ocağa koy dibekte epeyce kahve var hepimize yeter. Sabah sabah da halis dibek kahvesi içilir." "İçilir" dedi Doktor Salman Sami. Hayri Efendinin Doktora saygısı vardı. Kim bilir, belki oğulları yaralıyken onların başındaydı. Onlara ilaç veriyordu. Öldüklerinde de onları incitmeden mezara koyuyordu. Bu doktorların hakları hiçbir zaman ödenemezdi. Hele Salman Sami gibi doktorların hakları hiçbir biçimde ödenemezdi. Şimdi de savaş yaralılarına baktığı adada mektep açtı, çocukları okutuyor. Bu adanın kadınları, erkekleri, yaşlıları, çocukları bile hastalara baktılar, yemediler içmediler, neleri varsa bizim askerlere taşıdılar. Biz de onları Yunanlıların içine sürdük. Lena Yunandan kaçtı geldi. Burada askerdeki dört oğlunu bekliyor. Hıristoyla, Vasili de kaçtılar, gitmediler. Zorlan gönderilenler çoğu kaçıp geleceklermiş ama Yunanlılar göndermiyorlar, bizimkiler de almıyorlarmış. Biliyorum ne insanlar, ne insanlar gitti Yunanistana. Onlar bizim komşularımız, dostlarımızdı, Ne için olursa olsun kimse yurdundan edilemez. İnsanları yurdundan eden de zulümle iflah olamaz. Tarih onları cehenneminde misafir eder. Adları anılmaz, anılsa bile lanetli olurlar.</p>

  <p class="calibre3" style="text-align: justify;">   Oradakiler dibek kahvesinden bir kahve içtiler, Hayri Efendiye baktılar bir kahve daha içtiler.</p>

  <p class="calibre3" style="text-align: justify;">   "Kalkın, haydi gidelim, hepimizin birden gitmesi Çeçen Padişahını sevindirir, bir padişah şahlıktan atılmışsa da kalabalıklar onu sevindirir," dediler. Doktor Salman Sami, ille de Faik Beye gidelim dedi.</p>

  <p class="calibre3" style="text-align: justify;">   Tartışma uzun sürdü. Sonunda Binbaşı Faik Beyi seçtiler. Hayri Efendi, "İyi oldu. Faik Bey işimize daha çok yarar. Akşam yemeğini lokantada yiyeceğiz, öğle yemeğini baş başa. Akşam yemeğine gelince kaymakamı bile çağıracağız. Bir de, isterseniz Kavlakzade Remzi Beyi çağırırız. Çünkü Halk Partisinin Reisi. Duyduğuma göre Topçu İsmail onu bağışlamış."</p>

  <p class="calibre3" style="text-align: justify;">   Herkes sustu. Kimse ya çağıralım, ya çağırmayalım demedi. Bu sefer de hiç kimse bir şey söylemedi. Hayri Efendi de hiçbir ses çıkarmadı... Yakındaki Askerlik Şubesine gittiler. Binbaşı onları görünce çok sevindi. Teker teker hepsini kucakladı, öptü, buyur etti. Şubede oturacak koltuk çoktu, kuş tüyü koltuklar yepyeniydi.</p>

  <p class="calibre3" style="text-align: justify;">   Hayri Efendi Hıristoyu eliyle gösterdi, "Bu Hıristodur," dedi. "İşte bu Hıristo."</p>

  <p class="calibre3" style="text-align: justify;">   Faik Bey:</p>

  <p class="calibre3" style="text-align: justify;">   "Bizim bildiğimiz Hıristo mu, yani balıkçılar reisi Hıristo mu. Bu bölgede onu tanımayan kimse yok. Buradan İzmire, İzmirden İstanbula, İstanbuldan Atinaya kadar şöhreti yayılmıştır. Ben Hıristoyu bekliyordum. Bir gün nasıl olsa gelecektir. Onun işi kolaydır, o Çanakkale yiğitlerindendir. Onu askerde Amele taburuna bile göndermemişlerdir. Hıristo İsmail Çavuşla birlikte güllelerini gemilerin bacalarından indirmiş, düşmanı perişan eylemiş. Hıristo sayılamayacak kadar da balıkçı yetiştirmiş. Türk olsun, Rum olsun, hangi milletten olursa olsun Hıristo kendine gelen insanı eli boş göndermemiş. Haydiyin Çeçen Şahı Üzeyire gidelim. Hıristo adını duyar duymaz onu baş tacı eder, gidelim." Cumbur cemaat kalktılar Nüfus Memurluğuna gittiler. Üzeyir Bey Hıristo adını duyar duymaz ona doğru gitti koluna girdi getirdi önüne oturttu. Musa Kazım Beyi de aldı Hıristonun yanına oturttu. "Hepiniz hoş geldiniz, biraz bekleyin, sandalyalar geliyor" dedi. Odacı çabucak bir yerlerden sandalyalan getirdi, herkes yerli yerince oturdu.</p>

  <p class="calibre3" style="text-align: justify;">   Üzeyir Bey:</p>

  <p class="calibre3" style="text-align: justify;">   "Hoş geldiniz, sefalar getirdiniz. Hıristonun işini biliyorum. Hep nerde bu Hıristo, nerde kaldı Hıristo Reis diyordum. Bu Hıristo İsmail Çavuşun arkadaşı olan Hıristo Reis değil mi?" Hep bir ağızdan "o" dediler, "Hıristo Reis."</p>

  <p class="calibre3" style="text-align: justify;">   Üzeyir Bey:</p>

  <p class="calibre3" style="text-align: justify;">   "Kahvenizi içinceye ben işinizi hemen görürüm," dedi, ''Ama onu burada tutarlar mı?"</p>

  <p class="calibre3" style="text-align: justify;">   Kahveler geldi, herkes kahvesini içti. Binbaşı önde ötekiler arkada kalktılar. Musa Kazım Bey Ağaefendi, "Üzeyir Bey bu akşam lokantadayız, sizi bekliyoruz."</p>

  <p class="calibre3" style="text-align: justify;">   Askerlik Şubesinin yolunu tuttular, şubede koruk şerbeti içtiler. Kaymakama, Mal Müdürüne, Belediye Başkanına gittiler.</p>

  <p class="calibre3" style="text-align: justify;">   Hıristo sevincinden uçuyordu. Bu kadar çaba kendisi içindi. Şimdiye kadar ektiklerini işte bu kara günlerde topluyordu. Yurdunu elinden aldıkları gün kederinden ölüyordu. "Ne olursa olsun gitmeyeceğim dedim de başka bir şey demedim. Hele bakalım," diyordu. Öğle yemeğine Hayri Efendinin evine gittiler. Hayri Efendinin evine geldiğinde kederler acılar içinde kaldı. Çanakkalede ölen iki çocuğun ikisi de gözlerinin önüne geldi. Ne kadar da yakışıklılardı. Her yerde seçiliyorlardı. Çocuklar ölmüştü ya ölüleri ortada yoktu. Vurulduklarım birçok kişi görmüştü ya kan içinde nereye gittiklerini kimse bilmiyordu. İsmaille Hıristo çocukları fırsat bulurlarsa arıyorlardı. O çocukları onlardan başka kimseler de arıyorlardı. Çarpışmaların kesildiği bir gün İsmail geldi, çocuklara benzer ölüler bulundu bir çukurda dedi. Ölüler üst üste yığılıyordu. Kokudan ölülere yaklaşılmıyordu. Ölülere beş arkadaşla beraber gitmişlerdi. İsmail birdenbire durdu bekledi ardından da çukura doğru koşmaya başlamıştı. Hıristo da arkasından, ötekiler de arkalarından koşmuştu. Çukurun üstünde yığın yığın yeşil sinek dolaşıyordu. Sineklerden başka küçücük mavi kelebek de vardı ölülerin üstünde. İsmail kelebek olan yere yanaşmıştı, eğilmişti öndeki ölüyü çevirmişti. Ardından da Hıristo eğilmiş, o da öteki ölüyü çevirmişti. Bunlar onlar, dedi koşmaya başladı, çok gitmeden çamurun içine düştü. İsmail ağır ağır geldi. Onlar dedi. Hiristoyu yerden kaldırdı. Olam biteni Hayri Efendiye nasıl söyleriz demişti İsmail. Söyleyemeyiz demişti Hıristo.</p>

  <p class="calibre3" style="text-align: justify;">   Sofra salona kilimlerin üstüne serilmişti. Yemek kokuları uzaktan bile geliyordu, sofraya oturdular. Sofrada çeşit çeşit yemek vardı, daha da geliyordu. Hıristo bir lokma attı ağzına, lokma boğazında kaldı. Ötekiler keyifle yiyorlar Hıristonun farkına varmıyorlardı. Hıristonun gözlerine yaş dolmuştu onu da kimse görmüyordu. Yemek bitti, herkes elini yudu. Hıristo da gözlerini yudu, terini sildi. Konuşmaya başladılar. Daha çok da Kavlakzadeye attılar tuttular. Onu yerin dibine soktular çıkardılar. Yemekten biraz sonra evin içi güzel dibek kahvesi kokusuyla doldu. Kahveler geldi höpürdeterek içtiler. Bir süre dibekte dövülmüş kahvenin tadı hiçbir kahvede olamaz. Bu da ancak Hayri Efendi de bulunur. Hayri Efendinin dibekleri gül ağacındandır, dediler.</p>

  <p class="calibre3" style="text-align: justify;">   Hayri Efendi İsmaili her gördüğünde oğullarının nasıl öldüklerini, nereye gömüldüklerini sormak istiyor ama bir türlü soramıyordu. İyi olduğunda sormayı içi götürmedi. Hıristo adını duydukça oğulları aklına geliyordu. Bu Hıristonun boğazından ekmek geçmediğini, gözlerine yaş dolduğunu görüyor ölen asker arkadaşlarını anımsadığını anlamıştı. Hayri Efendinin boğazından da ekmek geçmiyordu. İyi ki Hayri Efendinin Hatunu sofrada oğullarının bir arkadaşının olduğunu bilmiyordu. Sofrada oğullarının arkadaşı olduğunu bilseydi köşeye çekilir günlerce oğullarına ağıt yakardı.</p>

  <p class="calibre3" style="text-align: justify;">   Sofradan kalktıklarında Melek Hatun "Ben arkadaşıma gidiyorum," dedi. Giderken "Ben Kadri Kaptanın teknesinde olurum," dedi, onlardan ayrıldı. Çanakkale şehidi binbaşının evine gitti, kadın onu ağlayarak karşıladı. Bir süre şehitleri için ağlaştılar, hemen de konuşmaya başladılar. Melek Hatun Ağaefendiyle olan ilişkisini baştan sona kadar anlattı. Sonunda kızları, kızların durumlarını söyledi. Nermin Hanım nerdeyse ağlayacaktı. Kızların haline çok üzülmüştü. Kızların anaları yıllarca bekledikten sonra ipek bohçasını almış Musa Kazım Beyin evine gelmiş, tanyerleri ışırken Bey şehre gitmek için konaktan aşağı inmiş eşikte mermerlerin üstüne oturmuş bohçasını yanına koymuş kızı görünce şaşkına. dönmüş, inanamamış, alacakaranlıkta eğilip eğilip kıza bakmış. "Hoş geldin, sefalar getirdin" demiş. Sonra kızın yanına oturmuş konuşmuşlar. Sonra Bey, daha tanyerleri ışımadan doğru eve git. Ben babana ablamla birlikte şehrin ileri gelenlerini göndereceğim. Kızı atma bindirmiş onu evine yakın bir yerde indirmiş. Şaşkınlıkla doludizgin atını şehre sürmüş, gene doludizgin kızın konaklarının önündeki yola gelmiş, atın dizginlerini çekmiş her zaman durduğu yerde durmuş, kız her zaman olduğu gibi pencereye çıkmış gülüyordu. Musa Kazım Bey de gülüyordu. Penceredeki bunca yıldır ilk kez gülüyordu. Musa Kazım sevincinden ne yapacağını bilmiyor doludizgin şehre gidip geliyor, sevincinden uçuyordu. Bey bu sevinci kızların anasına, kızlarına, yakınlarına söylüyordu. Bir ömür boyu sevinç daha da sürüyordu.</p>

  <p class="calibre3" style="text-align: justify;">   Nermin Hanım:</p>

  <p class="calibre3" style="text-align: justify;">   "İpek bohçanı al tanyerleri ışırken git eşiğe mermerin üstüne otur, kızlar babalarına haber verirler. Göreceksin o da gene sevincinden ne yapacağını bilmez. Atı yok ki şehre gidip gidip gelsin. Ağaefendi gene sevincinden uçacak. Kimi gönderecek Kadri Kaptana?"</p>

  <p class="calibre3" style="text-align: justify;">   "Hiç kimseyi göndermez de, bir daha hiç yüzüme bakmazsa ne olacak?" dedi Melek Hatun.</p>

  <p class="calibre3" style="text-align: justify;">   "Sen de onun yüzüne bakmazsın. Kızlar haklı," dedi Nermin Hanım.</p>

  <p class="calibre3" style="text-align: justify;">   "Ondan sonra ben ne yaparım?"</p>

  <p class="calibre3" style="text-align: justify;">   "Ben sana diyorum ki bu sefer neden daha sevinecek diyorum. O zaman Ağaefendi gençti, zengindi, tanınıyordu. Şimdiki gibi sürgün değildi, yaşlı değildi. Sen güzeller güzelisin. Hiçbir kadın senden daha güzel olamaz. Hem o da sana körkütük aşık. Anladın mı? Haydi senin yüzüne bakınadı diyelim. Sen de onun yüzüne bakmazsın, bize gelirsin. Baksana şu çiçek bahçesine. Bu çiçek bahçesinde yaşamak bir kupkuru adadan yaşamaktan bin kez daha iyidir. Ağaefendi dayanamaz bize gelirse biz de onu kapıdan kovarız."</p>

  <p class="calibre3" style="text-align: justify;">   Melek Hatun telaşlandı. "Sen ne diyorsun, sen ne diyorsun, ben sultanımı nasıl kovarım. Onu kovarsam arkasından hınk der ölürüm."</p>

  <p class="calibre3" style="text-align: justify;">   Sonra dili diline dolaştı. Bir şeyler söylüyordu ya anlaşılmıyordu...</p>

  <p class="calibre3" style="text-align: justify;">   Nermin Hanım:</p>

  <p class="calibre3" style="text-align: justify;">   "Sus," diye bağırdı Melek Hatuna, "sus! Sus, suuus. Sana kim kovalım dedi. Deli misin. O sana senden daha çok aşık. Çocuklar babalarını herkeslerden daha iyi tanırlar. Sana ne diyorlarsa, onların evlenmesi de sana bağlı, onlar sana böyle diyorlarsa böyledir. Ağaefendi dedikleri gibidir. Bazı erkekler ölürler de aşklarını kimseye söyleyemezler. Kızların anası bohçayı eline alıp konağın eşiğine varıp oturmasaydı kızlar olmazdı. Ağaefendi atların üstünde, güzel kız pencerede kurur giderlerdi. Şimdi sen doğru adana git, menekşelerin içinde Ağaefendinle birlikte menekşe koyma hepsini kokla. Çiçekler içinde mor menekşe gibi kokan hiçbir koku yoktur. Menekşeler içinde hiçbir şey yapmadan nasıl duruyorsunuz, nasıl çıldırmıyorsunuz. Biraz daha genç olsaydınız, üstünüze yıldırımlar düşse dayanamazdınız. Ya da sen Ağaefendiyi ermiş yerine koymasaydın. Haydi doğru adaya git menekşeliğe gir, orada Ağaefendini bekle. Menekşeliğin içinde çok kalmayın, bir yandan girin öbür yandan çıkın. Böylece kokuları tazeleyin. İşte o zaman dayanamazsınız. Hele gün yağmurluk gün olursa bambaşka insanlar olursunuz. Bak Melek sen ki Kazdağlarını babam, ananı, kardeşlerini bıraktın yakışıklı bir çobanın arkasına düştün. Sen doyamamışsın diyemem. Sen Ağaefendine körkütük aşıksın. Bundan dolayı kendini tutuyorsun. Kızlar olmasaydı, sen gizli aşkını mezara kadar götürürdün."</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Götürürdüm, iyi ki sana geldim de aklım başıma geldi. Bugünlerde menekşeler açtı açacak. Menekşe kokusuna kimseler dayanamaz. Ben sultanımın olurum diye dayandım. Ölünceye kadar da dayanırım. Sultanımdan bir hata yapıp da ayrılmak istemiyorum."</p>

  <p class="calibre3" style="text-align: justify;"><span style="font-size: 1em;">   Hanımlar karanlık kavuşuncaya kadar konuştular. Mutfağa geçtiler. Sevdikleri yemeklerden yaptılar, sofraya oturdular. Kadri Kaptan geldi, "Ağaefendiler seni lokantaya çağırıyorlar," dedi. Hanımlar, "Gel bizimle yemek ye," dediler. Kadri Kaptan, "Onlar beni yemeğe çağırdılar," dedi, "Ana, biz gece yarısına doğru gidiyoruz. Gidecek misin?" diye sordu. Melek Hatun, "Gidiyorum" dedi. "Menekşeler çoktan açtı, gitmemek olmaz. İnsan gibi insan olmak için menekşeleri iyi bilmek gerek. Bu dünyanın değerini bilmiyoruz. Bundan dolayı da dostumuzun elleri üstüne elimizi koyamayız, menekşe kokusunun tadına varamayız, yanımızdaki insanı da öpmeye can attığımız halde titremekten ölürüz. Korkma kader arkadaşım, korkma hem elimi onun elinin üstüne koyacağım elimi de onun elinin üstünden hiç çekmeyeceğim. Sonra da sarılıp onu öpeceğim. O ne yaparsa yapsın bir menekşe koklayacak, bir sarılıp öpeceğim, o da ne yaparsa yapsın elimden kurtulamaz. Ne demek bohça. O kız küçük bir kız. Ne yapacağını bilmiyor, senin gibi yürekli bir arkadaşı da yok. Bohçadan başka kızın bir tek imkanı çaresi de yok. Atın üstünde bir adam görmüş ona pencereden bakmış. Bohça da bir yüreklilik Ne yapsın kız bohça da bir yüreklilik."</span></p>

  <p class="calibre3" style="text-align: justify;">   Melek Hatun kalktı kucaklaşıp öpüştüler. Melek Hatun dışarıya çıktı, Nermin Hanım da yanındaydı. Nermin</p>

  <p class="calibre3" style="text-align: justify;">   Hanım onunla bahçe kapısına kadar gitti kapıyı açtı, Melek Hatun dışarıya çıktı, öpüştüler.</p>

  <p class="calibre3" style="text-align: justify;">   Nermin Hanım o giderken arkasından bağırdı:</p>

  <p class="calibre3" style="text-align: justify;">   "Beni de düğününe çağır."</p>

  <p class="calibre3" style="text-align: justify;">   Melek Hatun, "Başım üstünde yerin var, başım üstünde yerin var," diye karşılık verdi.</p>

  <p class="calibre3" style="text-align: justify;">   Melek Hatun evinin önünden geçerken durdu. Karanlıktan bahçeyi göremiyordu. Birden bahçeden inceden bir yel esti, ağır bir limon kokusu getirdi, Melek Hatun bir hoş oldu, bahçe kapısının nakışlı mermer taşının üstüne oturdu. Limon kokusu esip esip duran ince yellen geliyordu. Limon kokusu da güzel bir kokuydu. Bu koku insana güç verir, hele yıldızların altında bambaşka kokardı. Limon çiçekleri de başka bir kokuydu. Hele bu koku, hele yıldızlar, hele denize küme küme düşmüş yıldızların kokusu. Hele Kazdağındaki pınarların, otların, çiçeklerin kokusu. Melek Hatun kendine geldi ayağa kalktı, kokular içinde yıldız kümelerine doğru yürürdü. İnanılmaz bir sevinç içindeydi, durmadan yineliyordu ellerim ellerinin üstünde olacak, ellerinin üstünde... Ellerim ona sarılacak onu öpecek. Sonu ölüm değil mi, menekşeli bir ölümün de kendine göre bir tadı olacak, bir tadı... Ölümün bir tadı. Belki de hiçbiri olmayacak. Ortalık günlük güneşlik Ortalık günlük güneşlik Belki herkes sevinecek. Adanın adı değişecek, önce ulu zeytin ağacına gidilecek, ona ipekli apak mendil bağlanacak. Bin yaşındaki ağaç isteyenlere muradını verecek. Bin yaşındaki konuşan ağaç her isteyene, onunla konuşanlara muradım verecek. Kazdağındaki çoban dağdaki bin yaşındaki ağacın yanına her geldiğinde ağaca bir türkü söyler, dalına kucağından çıkardığı apak ipek mendili bağlarmış. Bir keresinde çoban çınarın yanına gelince çınar diye düşünmüş, belki kaval sesini seviyor demiş kendi kendine. Çınarın karşısına oturmuş üç gün üç gece kavalını çalmış. Üç gün sonra yıldızlar pınarların içine dökülmüş. Gökyüzünde yıldızlar kaynaşıyor, yıldızlar çınarın üstünde ordan oraya kadar savruluyormuş. Muradıma erersem sultanımı bu çınarın yanına getiririm. Varsın savrulan yıldızlarla birlikte kaval seslerini dinlesin. Çobanın muradı Kırklara kavuşmakmış. Muradına kavuşmuş.</p>

  <p class="calibre3" style="text-align: justify;">   Melek Hatun iskeledeki kahvenin önüne geldi, kapıdan içeriye baktı. Kahvedekiler onu görünce hep birden ayağa kalktılar, Melek Hatunu buyur ettiler. Kağıt oynayanlar oyunlarını bıraktılar.</p>

  <p class="calibre3" style="text-align: justify;">   "Kadri buradaydı, gün batarken tekneye gitti," dediler.</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Sağ olun çocuklar," dedi "ben tekneye gidiyorum, onlar yakında gelirler."</p>

  <p class="calibre3" style="text-align: justify;">   Kahvedekiler gene hep birden ayağa kalktılar. Melek Hatun tekneye yürüdü kolaylıkla tekneye girdi. Nermin Hanım da gerilmiş yorulmuştu. Evden getirdiği minderin üstüne kendini attı. Onlar gelinceye kadar uyumayacaktı. Onlar da yorulmuştu. Kadri Kaptan usta bir balıkçı diye düşündü Melek Hatun. Melek Hatun oğlunun usta balıkçılığı, yakışıklılığı, ağırbaşlılığıyla övünüyordu. Bütün ada, bütün kasaba Kadri Kaptanı çok seviyordu. Hıristo Reisin dillere destan bir kızı vardı. İnşallah onlar Yunanistana gitmeyecekti. Gidip gitmeyeceği bugün, bu gece, biraz sonra belli olacaktı. Hıristo o adada tek başına ne yapacak, evini alsın da buraya gelsin. Damadı Kadri Kaptanla balıkçılık yaparak zengin olsunlar. Poyraz da onlara yardım etsin. O topal Binbaşı da Hıristonun askerlik arkadaşı. Hıristo bir de İsmailin arkadaşı. Bir de doktorlar var, bir de Poyraz var. Hıristo Kadri Kaptanın babasını çok severdi. Geldiğinde Melek Hatun uykusuzluktan ölüyordu. Artık uyku muyku kalmamıştı. Şimdi gerilmiş onların gelmesini bekliyor, sabırsızlanıyordu. Bazı da kalkıp lokantaya gitmek istiyor, ayağa kalkıyor, geri oturuyordu. Onlar gelinceye kadar Melek Hatun kalktı kalktı oturdu.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Kadri Kaptan yemek masasında Doktor Salman Samiyle Hıristonun arasında oturuyordu. Melek Hatun bunu görse sevincinden deli olurdu. Poyraz Melek Hatunu çok iyi bildiği için Kadri Kaptanı bu iki kişinin ortasına oturtmuştu. Kaptanın bıyıkları yavaş çıkıyordu. Artık Kadri Kaptan babasının asker arkadaşı iki kahramanın arasına oturabilirdi.</p>

  <p class="calibre3" style="text-align: justify;">   Birdenbire masadakilerin hepsi ayağa kalktı. Kavlakzade Remzi Bey yanında Vali yardımcısı, Belediye başkanıyla birlikte geliyordu. Remzi Bey doğru Ağaefendiye gitti, elini sıktı, biraz konuştular. Sonra Hıristoyu kucakladı. Onu öptü. Oradakilerin hepsinin elini sıktı. Vali yardımcısına herkesi tanıttı. En sonunda da Poyrazı anlattı. Onun bir kahraman olduğunu Sarıkamışa ordumuzla birlikte girdiğini, ondan sonra Urfaya gönderildiğini, İstiklal Harbinde Fıransızlarla çarpıştığını, İstiklal madalyası verildiğini söyledi. "Muhterem kardeşimiz Poyraz Bey. Adı Abbasken Poyraz adının ona verilmesi, onun ne kadar değerli bir kahraman olduğunu gösteriyor. Bu boşalmış adayı bulup ilk olarak adamıza tek başına, yapayalnız yerleşen bu kardeşimizdir." Remzi Bey diline ne geldiyse söylüyordu: ''Anlayacağımız yurdu kurtaranlardan biri de Abbas namı diğer Poyraz Musa kardeşimizdir. Bu alçakgönüllü kardeşimiz Ankaranın gözbebeğidir. Ankara-nın en çok güvendiği kişi işte bu fedakar kişidir. O bizim de gözbebeğimizdir. Bizim adamızı ada etmiştir. Yakında da evlenecektir. Onun düğününü adayla birlikte bizim kasabamız üç gün üç gece kutlayacaktır. O Fıransız ordusunun toplarını ellerinden almış, şehrin ortasına getirmiş koymuştur. İsmail İngiliz gemilerini denizin dibine nasıl yollamışsa o da Fıransız toplarını getirmiş, Urfanın meydanına dikmiştir. İşte biz de ona layık düğün yapacağız."</p>

  <p class="calibre3" style="text-align: justify;">   Lokantanın öbür yanında oturan dokuz Karadonlu ayağa kalktı, hep bir ağızdan, el kol sallayarak bağırdılar: "Bir kahramanın düğünü bir kahramana layık olacak." Üç kez "olacak, olacak, olacak" diye bağırdılar. Remzi Bey Poyrazı över göklere çıkarırken Poyraz önce sapsarı oldu, sonra da kıpkırmızı kesildi. Remzi Bey bir işaret yaptı Karadonlulardan Müslüm ayağa kalktı geldi, Remzinin önüne dikildi. Remzi Bey:</p>

  <p class="calibre3" style="text-align: justify;">   "Müslüm kardeşim, cebindeki zarfı çıkar da Hıristo Reise ver. Bu sabah Mal müdürüne gittim. Yeldeğirmeninin üçünü de Hançerli Efeye aldım. Değirmenlerden biri Poyraz Beyinmiş onu çok beğendi Hançerli Efe. Ben de Efeye dedimdi o beğendiğin yeldeğirmenini sana alacağım. Hıristoya verdiğim zarf değirmeni onarmaya yeter. Değirmenin kanatları mavi atlastan olacakmış."</p>

  <p class="calibre3" style="text-align: justify;">   Poyraz:</p>

  <p class="calibre3" style="text-align: justify;">   "Mavi atlası ben söyledim. Hançerli Efeye ben söyledim. Değirmeni onarma parası da benden. Arsen Ustanın elinde iki tekne işi var, on beş günde bitiririm, dedi. Ondan sonra değirmenin işi kolay. Arsen Usta böyle demişse böyledir. Atlas kanatları ben söyledim, parasını da ben ödeyeceğim."</p>

  <p class="calibre3" style="text-align: justify;">   "Öde," dedi Remzi Bey, "madem böyle istiyorsun böyle olsun. Mavi kanatlar da şan olur adaya. Onun en yakın arkadaşı Müslüm Efe. İstiklal Harbinde başından sonuna kadar Hançerli Efeyle Müslüm birlikteler. Yunanla çarpışmaya üç kişiyle dağdan inmişler, sonra altmış kişiyle harbi bitirmişler. Yunan ordusunu gece baskınlarıyla perişan etmişler. Yunan ordusu bozulunca gene bir gece sabaha karşı bir taburu tutsak etmişler. Bundan sonrası altmış kişiden başka hiçbir kimseye çete sırrı anlatılmaz. Tutsak Yunan taburuna ne oldu ne olmadı kimseler bilmez. Bu bir efe yasasıdır. Yasanın dışına hiçbir efe çıkamaz. Efeler ortadan kalktığında bile kimse kimseye anılarını bile anlatamaz. Her şey efeliğin içinde kalır. Ben efelerden hiçbir şey alamadım, efelik üstüne hiçbir şey öğrenemedim."</p>

  <p class="calibre3" style="text-align: justify;">   Kavlakzade Remzi Bey ayağa kalktı rakı kadehi elinde "Değerli arkadaşlar," dedi ötekiler de kalktı. Kadehler tokuşturuldu.</p>

  <p class="calibre3" style="text-align: justify;">   Remzi Bey kafayı çektikten sonra:</p>

  <p class="calibre3" style="text-align: justify;">   ''Arkadaşlar'' dedi, "değerli arkadaşlar, şimdi bizler mutlu bir gecedeyiz. Çünkü bizler böyle bir gecede bir araya geldik. Şimdi biz bu gecede kardeşliğin tadına, güzelliğine vardık. Şimdi bir Çanakkale kahramanı olan ve hem de vatanın sevdalısı, denizlerin Hızın, ermişi, düşman gemilerini bir top güllesiyle denizin altına indiren kahraman İsmailin arkadaşı olan Hıristo bugün vatanımızın en değerli evlatlarından biri olan bir kahraman olduğunun vesikasını dünya aleme göstermiştir. Efeler efesi Hançerli Efe eski ve yiğit, kahraman arkadaşının ülkemizi dünya aleme gösterdiğinden dolayı çok sevinecektir. İsmail de çok sevinecektir. Biz bu ülkeyi böyle yiğitler sayesinde yokken var ettik. Burada yakında yel değirmenleri çalışacaktır. Her yel değirmeninin kanadı mavi masmavi atlastan olacaktır. Denizden geçen gemilerin yolcuları hayranlıkla bizim mavisini savuran değirmenlerin mavilerini seyredecekler, bu ülkenin Anka Kuşunun küllerinden yaratıldığını göreceklerdir. Anka Kuşu da kıyamete kadar yaşayacaktır. Zümrüdü Anka Kuşu ölümsüzdür, bin yılda bir yumurtlar. Ondan da bir Zümrüdü Anka çıkar. Bizim kanımızla kurulmuş bu devlet ölümsüzdür, ölümsüz kalacak, kalacaktır. Zümrüdü Anka kuşumuzdur. Kafkasın kuşu diyorlar. Yalan yalan. Zümrüdü Anka Kuşunu tanrı bizim için yaratmıştır. O mübarek kuş bizim çete Yunanla çarpışırken Zümrüdü Anka gelmiş üstümüzde dönmeye başlamış. Apak kuş döndükçe büyüyor, güneş ışığı gibi ışıklarını gökyüzüne savuruyordu. Savaşçılar az sonra gökyüzüne bakamaz oldular. Ankadan gelen ışık her yanı doldurmuştu. Gözümüz bir yanı görmüyordu. Birden gökyüzü gözükür gibi oldu, bir baktık gökyüzü ortasından bölünmüş. Gökyüzü usul usul gözükmeye başladı. Mavisi ortalığı sardı, birden güzel mi güzel bir kız çıktı, içimizdeki Kazdağılılar bu kız Sarıkızdır. Düşmanın gücü ne olursa olsun, arkalarındaki düveller ne kadar çok olursa olsun yakında yeneceğiz. Hepimiz lalü ebkem olmuş Sarıkıza bakarken Sarıkız ışıklar içinde çekilmiş gidiyor. Sonra bir mavilik yarıldı Sarıkız maviliğin içinde kaldı, gözükmez oldu. Bundan on bir gün sonra biz de İzmire girdik. Akdenizin üstünde Yunan askerlerinin ölüleri yüzüyordu. Zafer kazanılmıştı. İşte bu Karadonlular dağlardan inmiş bize arkadaşlarıyla katılmışlardır. Bu günlerin mücadelesinde de, bu günlerin can pazarı mücadelesinde de biz yan yana, baş başayız. Çünkü bizim soyumuz Zümrüdü Anka soyudur. Biz birbirimizden ayrılamayız. Birlikte ölür birlikte kalırız. Birlikte ölür birlikte birlikte."</p>

  <p class="calibre3" style="text-align: justify;">   Karşıda oturan dokuz Karadonlu hep birden ayağa kalktılar, "Hep birden ölür, hep birden yaşarız. Herkes bilsin ki biz Zümrüdü Anka soyuyuz. Birimizin başı belada olursa, harpteki kırk arkadaşın da başı belada demektir. O kırk kişi ölmeden bir tek kişiye kimse yaklaşamaz. Yaklaşırsa soyu tükenir, bir tek kendisi değil. Bu dünyada bize yaklaşacak kimse yok." Hep birden tekrar "yok" dediler.</p>

  <p class="calibre3" style="text-align: justify;">   Kavlakoğlu Remzi Bey Karadonlulara susun diye işaret etti, onlar hep birden sustular. Sonra bir daha işaret etti Karadonlular durdular oturdular. Masada soğuk bir hava oldu. Kimse konuşmuyordu. Kavlakoğlunun konuşmasından sonra kimse konuşacak durumda değildi. Musa Kazım Bey ayağa kalktı kasaya gitti, parayı ödedi. Ondan sonra da Kavlakoğlu ayağa kalktı para ödemek istedi. Musa Kazım ödemişti. Masaya kol kola döndüler.</p>

  <p class="calibre3" style="text-align: justify;">   Kaymakam:</p>

  <p class="calibre3" style="text-align: justify;">   "Muhterem Remzi Bey demek İstiklal Savaşındaki çetenizi bozmadınız öyle mi?"</p>

  <p class="calibre3" style="text-align: justify;">   Kavlakoğlu:</p>

  <p class="calibre3" style="text-align: justify;">   "Bozamazdık. Harp bizi kardeş etmişti."</p>

  <p class="calibre3" style="text-align: justify;">   "Pekiyi bu siyah elbiseliler kimdir, Kırk Kişiler nedir?" diye sordu Kaymakam.</p>

  <p class="calibre3" style="text-align: justify;">   Kavlakoğlu:</p>

  <p class="calibre3" style="text-align: justify;">   "Bunlar benim korumam, Kırklar çetesinden geceleri Yunan askerlerini perişan edenler. Askerlerimiz Yunan ordusunu bozup İzmire girdiğinden bir gün sonra İzmire biz de girdik. Doğru denizin kıyısına gittik. Bir de denize baktık ki Yunan askerlerinin ölüleri denizin üstünde yüzüyor. İşte harplerin sonucu budur. Kırk yiğitler bayrakları çektik kasabamıza girdik, muzaffer bayrağımızı minareye çektik. Üç gün üç gece bayram ettik. Kırk arkadaştan dokuzu benimle kaldı. Karadonlular giyitlerini çıkarmadılar, İstiklal Harbinden bize yadigar kalsın, bizim de madalyamız gece çarpışmalarından kalan armağan olsun dediler. Biz madalya için çarpışmadık Biz Yunanlıların haksızlığına karşı çarpıştık. Dağlarda da Osmanlının haksızlığına karşı çarpıştık. Nasıl çarpıştıksa Yunan haksızlığına karşı Osmanlıyla da öyle çarpıştık. Gece baskınlarında hiçbir telafat vermedik."</p>

  <p class="calibre3" style="text-align: justify;">   Ayağa kalktılar biraz da ayakta konuştular. Herkes memnun gözüküyordu. Herkes memnun konuşuyor ya Hıristonun sevinci herkesi sevince boğuyordu. İskeleye doğru birlikte yürüdüler. Başta Kavlakzade yürüyor, o da sevincinden korkularını unutmuş görünüyor, konuşuyor her konuşmadan sonra gülüyordu. Oradakilerin hiçbirisi Kavlakzadeyi böyle görmemişti. Çocukluk arkadaşı Karadonluların Müslüm şaşkınlık içindeydi. Kavlak her şeyi, bütün korkularını unutmuş gülüyor, herkesle şakalaşıyordu. İskeleye gelince teker teker herkesle kucaklaştı. Bu kasabada doğmuştu. Bütün kasaba onu tanıyordu. Kasabada onun çok vukuatı vardı. Her zaman halkın dilindeydi. Hele İsmailli candarmaya çorbacı Elinin paraları için ölünceye kadar dövdürmesi.</p>

  <p class="calibre3" style="text-align: justify;">   Teknedeki yolcular içinde en heyecanlısı Salman Samiydi. Boyuna Kavlak Remziyi düşünüyordu. Bu ne biçim bir insandı. Bunları anlamak zor değildi. Ne kadar değişirse değişsin gene de kendini ya şöyle ya böyle ele verir. Ne kadar kendini saklarsa saklasın kendini ele verir. Bütün kasaba onun ne olduğunu biliyor. İsmaile yaptıklarını bilmeyen yoktur. İsmailden korkusunu yedisinden yetmişine kadar herkes biliyor. Kiminde de bütün korkularını kafasından silip atıyor. Bu sıralarda da bomboş kalıyor, ne yapacağını bilmiyor. Bu günlerde de kendisine korkular yaratıyor. Bazı İsmail bunun üstüne durup dururken yürüyor, onu karısının, çocuklarının gözlerinin önünde bedeninde hiçbir yer bırakınamacasına kurşunluyor. Kavlak Remzi o kadar kurşun yiyor ki acının farkına varmıyor. Birçok zaman saçmaladığını fark edip biraz kendine gülüyor. Bundan sonra da kendine türlü korkular yaratıyor.</p>

  <p class="calibre3" style="text-align: justify;">   Musa Kazım Bey:</p>

  <p class="calibre3" style="text-align: justify;">   "Böylesi insanları korkular ne kadar yaşatıyorsa o kadar da öldürecek. Bir kurtulan var mı? İsmail bir gün gelip gözlerinin ortasından kurşunlayıp giderse, korku oyuncağından kurtulur."</p>

  <p class="calibre3" style="text-align: justify;">   Salman Sami:</p>

  <p class="calibre3" style="text-align: justify;">   "Bakın arkadaşlar Müslüm bu işi yapar. Bir gün kimselerin olmadığı bir yerde Kavlağı kurşunlar onu doktorlara götürmezlerse dağlardaki o kadınlardan birini alıp getirir. Kurşun yarasını dağlı kadınlar bizden daha çabuk iyileştiriyordu. Bakın arkadaşlar bu kurşun işinden vazgeçelim. Müslüm kurşunu sıkarsa, Kavlak da rahmeti rahmana katılırsa işler kötüleşir. Kavlak mezara gider, Müslüm de mahpushaneye... Günah değil mi, Müslüme de yazık değil mi? Bakın arkadaşlar Kavlakzade Halk Partisinin bu bölge başı değil mi, mebus olmayacak mı?"</p>

  <p class="calibre3" style="text-align: justify;">   Hepsi bir ağızdan, "Mebus olacak," dediler.</p>

  <p class="calibre3" style="text-align: justify;">   Salman Sami:</p>

  <p class="calibre3" style="text-align: justify;">   "Poyraz yarın hemen dönsün Kavlakzadeyle konuşsun. Seçime az kaldı. Biz hepimiz onun Mebus olması için çalışacağız. İstiklal madalyalı Poyraz Bey de madalyasını takıp Ankaraya gidecek. Kavlakzade duyar duymaz hiç olmazsa korkular yaratmalardan vazgeçmeye hemen başlar. Mebusluk en güzel oyuncaktır. Göreceksiniz bunu Kavlak duyarsa bütün mendeburluklarından vazgeçer. Böylece vatana bir vatandaş daha kazandırırız. Yunanlılar topraklarımıza girdiklerinde Yunanlılarla birlik onlara harita veren, onlara erzak taşıyan bu değil mi. Daha neleri var. Onun marifetlerini bilmeyen bir kişi var mı, saymakla biter mi. Kavlakzade senin düğününe gelecek, onun için ona sen gidecek, bizim onun için neler konuştuğumuzu söyleyeceksin. O da sana ne yapacağını bilemeyecek, hemen kucaklayıp ellerinden öpecek. En az da bir ay korkuyu unutacak."</p>

  <p class="calibre3" style="text-align: justify;">   Musa Kazım:</p>

  <p class="calibre3" style="text-align: justify;">   "O hiçbir zaman korkuyu unutamaz korkuyu unutmak onun ölümü demektir. Onun bütün yaşaması acısı, sevgisi, mutsuzluğu, mutluluğu korku üstünedir. İsmailin öldüğüne onu kimse inandıramaz inandıramaz. İsmailin öldüğünü gözüyle görse bunu bir ay iki ay ancak aklında saklayabilir. Ondan sonra öyle bir İsmail yaratır ki onun gibi her gün İsmailler yaratır. Onu her gün yarattığı sebeplerle İsmail bir kişiyi öldürür. O kadar düşman zırhlısını denizin dibine gönderen kişi ne yapmaz ki. Önüne geleni un ekmek eder."</p>

  <p class="calibre3" style="text-align: justify;">   Salman Sami:</p>

  <p class="calibre3" style="text-align: justify;">   "Poyraz yarın sabah tanyerleri ışımadan Kadri Kaptanın teknesiyle geri dön Kavlakzadeye git ona konuştuklarımızı anlat, her hal onun bir bildiği var. Düğüne de gelecek."</p>

  <p class="calibre3" style="text-align: justify;">   Salman Sami bu sözleri söylerken herkes Ağaefendiye bakıyordu. Ağaefendi hiç aldırmıyor, onlarla birlikte gülüyor, onlarla birlikte suratını asıyordu. Melek Hatun köşeye büzülmüş arada Ağaefendiye bakıyordu, Poyrazın evlenme konusu açıklandıkça Ağaefendiye bakıp bakıp üzülüyordu. Ağaefendi gibi biri kızlarının durumlarını bilmez mi? Onlar Poyrazın evlenmesini konuştukça, Kavlakzadenin düğüne geleceğini duydukça üzülüyor, üzüntüsünü belli etmemek için gayret sarf ediyordu. Poyrazın evlenmesinden söz açıldıkça Ağaefendi Melek Hatuna bakıyordu.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Poyrazla Zehranın sevdasını Melek etmemişti ki: Değirmeni, iki sevdalının seviştikleri yerleri, Vasilin evini ben göstermedim. Kızların sandıklarını ben kilitlemedim. Benim hiç günahım yok. Kızlar sandıklarını ölünceye kadar açamayacaklar diye yasak koymadım. Günah değil mi kızlara, benim güzellerim. Şu suların arasında insanların gelip görmedikleri yerde, dünyaların öteki ucunda bu kızları karasevda gelip buldu. Yaa sultanım. Günah dersen sen de. Senin yolun sevgilerin dostlukların yolu değil mi sultanım. Bu gurbet elde senden başka sırtlarını dayayacak kimseleri yok Yarın çocukları olursa ne yapacaksın sultanım. Senin gittiğin sevgi, dostluk bu mu, sultanım. Beni de bağladın ışıklı yolumu karanlık ettin, senin yolun bu muydu sultanım. Senin yolun Giritte mi kaldı sultanım. Sevgi dünyanın her yerinden geçer. Yarın menekşeler içinden sevgi yolu geçiyor mu, geçmiyor mu sultanım göreceğiz sultanım. Onların sevileri, aşkları babalarına... Babaları ne yapmış, sevgisini, nesi var nesi yok, her şeyini Giritte unutmuş. Bu insafsız dünya. Orada ne kadar zulüm varsa orada bırakmış gelmiş. Her şeyi unutmuş da yılkıya bıraktığı atını alıp buralara getiriyor. Giritte kimse kalmamış da sümüklü Nikoyu ta Giritten buralara getiriyor. Gül gibi kızlarını da burada unutmuş gitmiş. Kızlarını gözü bile görmüyor. Varsın görmesin. Onların güzelliğini gören delikanlılar hayran kalıyorlar. Babanız sizi görmüyorsa görmesin. Sizin ikiniz de dünya güzellerisiniz. Babanızın gözü beni de görmüyor, görmüyor. Görmesin bakalım. Ben Kazdağı kızıyım. Biz o dağa Kazdağı dağı, ya da Sarıkız dağı deriz. Rumlar bu dağa İda dağı derler. Sarıkız dağı güzeller dağıdır, diye geçiriyordu aklından.</p>

  <p class="calibre3" style="text-align: justify;">   Melek Hatun kalktı, kızların yanına gitti.</p>

  <p class="calibre3" style="text-align: justify;">   "Siz duymadınız kızlarım. Kavlakzade diye bir hükümet adamı var. O durmadan Poyraza yakında senin düğününe geleceğim diyormuş. O da kararıyor kızarıyormuş. Kavlakzade Remzi Bey Poyraza yakında senin düğününe adaya her geleceğim dediğinde oradakiler hep birden başlarını kaldırıp sultanımıza bakıyorlarmış. Hıristo teknede bir yolunu bulup bana bunları söyledi. Bence Kavlakzadenin bir bildiği var. O boş yere konuşmaz. O boş yere konuşursa bir kez konuşur. Kavlakzade üst üste bir kez, iki kez konuşur. On kere konuşmaz. Konuştuğunda sultanımız bir kızarıyor bozarıyormuş. Ben size bir müjde vereceğim. Sonu iyi çıkarsa sizin sandıklarınız o anda açılacak. Sonu kötü gelirse kara bahtımız. Bağrımıza taş koyarız."</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Poyrazın evleneceği belki başka bir kızdır. Belki de Kavlakoğlunun kızıdır," dedi.</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Remzinin evlenecek kızı yok, dedi Hıristo. Hıristo bir de dedi ki Kavlakzade Remzi Bey konuşurken hep sultanımıza bakıyormuş. Poyrazdan ödü kopuyormuş. Düğüne gelip kendini bağışlatmak istiyormuş. Durup dururken durmadan yakında düğününe geleceğim ne demek, düğün değil bayram değil eniştem neden öptü."</p>

  <p class="calibre3" style="text-align: justify;">   Melek Hatun konuşmayı sürdürürken merdivenden ayak sesleri geldi, önde Hıristo arkasında Ağaefendi içeriye girdiler. Onlar içeriye girer girmez koltuklara karşılıklı oturdular.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Çocuklar birer kahve," dedi, "Melek Hatunu ben de arayacaktım. Menekşeler herhalde açmıştır. Yarın tanyerleri ışımadan Melek Hatunla ikimiz menekşelikte olacağız."</p>

  <p class="calibre3" style="text-align: justify;">   Melek Hatunu bir titreme aldı, kızlar titremenin farkına vardı.</p>

  <p class="calibre3" style="text-align: justify;">   Melek Hatun sesi titreyerek:</p>

  <p class="calibre3" style="text-align: justify;">   "Menekşeler çoktan açtı sultanım. Yarın alaşafak açılmadan orada olacağız sultanım."</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Çocuklar dibek kahvemiz var mıdır?"</p>

  <p class="calibre3" style="text-align: justify;">   "Daha yeni dövdük."</p>

  <p class="calibre3" style="text-align: justify;">   Kızlar kalkıp Melek Hatunla birlikte mutfağa girdiler.</p>

  <p class="calibre3" style="text-align: justify;">   Kahve pişerken Melek Hatun kendine gelmiş, kızlar baş başa vermiş Melek Hatunu dinliyorlardı: "Kadri Kaptanın teknesinde herkes, Ağaefendi bile bağırarak konuşuyordu. Kavlak Remzi Bey durmadan Poyraza diyormuş ki yakında senin evlenme törenin de olacak, senin için bu adaların, bu bölgenin görmediği bir düğün yapacağım ki bir kahramanın düğünü işte böyle olur, düğün kahraman düğünü diyecekler. Kavlakzade büyük, köklü bir ocaktan geliyor, şimdi de hükümet adamı olmuş. Gözün aydın Zehra onlar hükümet adamı. Onlar her şeyi bilirler Zehra. O adam bir de Poyrazı çok seviyormuş. Poyrazın madalyası var ya onu Hükümet vermiş. Poyraz Hükümetin kahramanı, Kavlakzade de Hükümetin baş adamıymış. Mustafa Kemal Paşa ona benim Anka kuşum demiş. Yaa Anka kuşu olmak yağma mı! Bizimkiler gelinceye kadar Kavlakoğluyla Poyrazı konuştular. Ağaefendiyle, Poyraz onlar konuşurken bozarıp kızarıyorlar, terliyorlardı. Teknedekiler Poyraza gözün aydın Poyraz, Zehra da çok güzel bir kız demediler. Ağaefendiye de senin de gözün aydın damadın İstiklal madalyalı bir kişi, Kavlakzade gibi yarın mebus olacak bir kişi, o bile damadından korkuyor, demediler."</p>

  <p class="calibre3" style="text-align: justify;">   İçerden bir ses geldi, "Kahveyi Yemenden mi getiriyorsunuz?"</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Yemenden getirmiyoruz baba. Bu kahve dibek kahvesidir, kokusu evin içini aldı, getiriyoruz."</p>

  <p class="calibre3" style="text-align: justify;">   Bir gümüş tepside bakır cezvede Osmanlı fincanlarıyla kahve geldi, Zehra kahveleri koydu. Kahve kokusu evin içinde biraz daha çoğaldı.</p>

  <p class="calibre3" style="text-align: justify;">   Hıristo kahveyi içerken:</p>

  <p class="calibre3" style="text-align: justify;">   "Bu dibek kahvesinin kokusu, tadı da hiçbir kahvede yok."</p>

  <p class="calibre3" style="text-align: justify;">   "Yok," dedi Ağaefendi. "Dibek göçebe Türkmenlerin, Yörüklerin işidir. Demir dibekleri göçebeler için taşıması zordur. Göçebelik demir taşıyamaz. Değerli dibekleri ancak ustalar yapabilir. Dibek ustaları dibekleri gül ağacından yaparlar. Hayri sağ olsun bu gül dibeği bana armağan etti de doğru dürüst bir kahve içiyoruz."</p>

  <p class="calibre3" style="text-align: justify;">   Hıristo bir yandan kahvesini içiyor bir yandan da cebinden cüzdanını çıkarıyor bakıyordu.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Şu Hıristoya bakın nüfus cüzdanını cebinden çıkarıp çıkarıp bakıyor. Koca reis nüfus cüzdanıyla sevişiyor."</p>

  <p class="calibre3" style="text-align: justify;">   Hıristo cebine koyduğu cüzdanını çıkardı.</p>

  <p class="calibre3" style="text-align: justify;">   "Ben bununla sevişmeyim de kiminle sevişeyim?"</p>

  <p class="calibre3" style="text-align: justify;">   Ağaefendi derin derin içini çekti:</p>

  <p class="calibre3" style="text-align: justify;">   "Ah", dedi, "ah. Hıristonun talihi yaver gitti. Ona bu nüfus cüzdanını verenler onun kim olduğunu biliyorlar. O İsmail Çavuşun Çanakkale arkadaşı. O da düşman vapurlarını denizin dibine indiren bir kahraman. İstiklal Savaşında da topunun her güllesiyle Yunan ordusunu perişan eden bir kahraman. Rum askerlerimiz Amele taburunda savaşta bizimle birlikte savaşırken Hıristo topçuların içindeydi. Arkadaşları onu saygıyla karşılıyorlardı. Hıristo Reis terhis olduktan sonra gene balıkçılığa başladı. Rumlardan adalardan kendine Türkmen çocuklarını balıkçı ve süngerci olarak yetiştirdi. Mübadeleye kadar rahat, mutlu, saygıdeğer bir insan olarak yaşadı. İnsanlar topçu İsmail Çavuşa ne kadar önem veriyor, saygıda kusur etmiyorsa Hıristoya da öyle. Mübadele günleri geldiğinde Hıristo hemen hemen aldırmadı. Yalnız Yunanistana gitmek istemeyen arkadaşları, komşuları için üzülüyordu. Değiş tokuşta Yunanistana gitmek istemiyenlerin listesini Topal Ali Çavuşla birlikte kaymakama götürdüler. Kaymakam bunların ikisini de koğmaktan beter etti, kaymakam onların arkasından homurdanıyordu. Ulan sizden kurtuluyoruz sizin gibi vatan hainlerinden. Ulan sersem herifler Çanakkalede gemilere top atmışlar da gemileri suların dibine gömmüşler. Bir de vermişler İngilizlere. O kadar çok genç öldü ki Çanakkalede, Dumlupmarda. Kim bilir siz nasıl saklandınız da ölmekten kurtuldunuz. Kaymakam o kadar arkalarından sövüyordu ki Topal Ali Çavuş dönüp kavga edecekti, Hıristo onu kucaklayarak kaymakamdan zor çıkardı. Hıristo yılmadı, valiye de gitti. Vali o kadar çok öfkelendi ki ona, kahramanlar valinin odasından kaçtılar. Koşarken Hıristo merdivenden aşağı taşların üstüne yuvarlanıyordu. İsmail onu kucakladı, böylece savaş arkadaşını kucağında aşağı indirdi. Bundan sonra Hıristonun baş vurmadığı kimse kalmadı, Ankaraya kadar gitti. Yetiştirdiği balıkçı gençlerin de gitmedikleri hükümet adamı kalmadı. Kurtuluş savaşı milletvekilleri işin içine girdiler, onlar da terslendi. İşe Kurtuluş savaşı efeleri bile girdiler, onlar da bir işe yaramadı. Herkes parmak ısırdı. Hıristonun ne kadar seveni vardı. Kavlakzade Remzi Bey Hıristonun bu kadar sevilmesine şaşırdı. Hiç kimse Hıristonun Yunanistana gitmesini istemiyordu. Ama Hükümet delirmişti de Nuh diyordu da peygamber demiyordu. Kavlakzade Remzi Bey Hıristoyu evine çağırdı, onu üç gün evinde ağırladı, konuşturdu. Onu herkesten çok sevdi. Bundan sonra da Ankaraya gitti. Ankarada bölge mebuslarıyla, bakanlarla generallerle konuştu. Hiç kimse Hıristonun kalması için ona yardım etmedi. Herkes Lozan diyor da başka bir şey demiyordu. Lozanda bir şeyler olmuştu ya ne olup' bittiğini kimse bilmiyor mübadeleye kimsecikler karışmıyordu. Sonra iş Karadenizlilere kaldı. Mübadeleyi duyar duymaz, yetiştirdiği öteki balıkçılar birleştiler Hıristo Reis'e geldiler. Balıkçılar mübadelenin ne olduğunu Hıristoya sordular. Hıristo onlara mübadelenin ne olduğunu inceden inceye anlattı. Bu mübadele dedikleri değiş tokuştur dedi. İnsanlara kötülüktür, zulümdür.</p>

  <p class="calibre3" style="text-align: justify;">   Mübadele çok insanın ocağını söndürdü, çok insanı hasta etti, çok insan aklını oynattı. İlk günlerde kimse değiş tokuşa inanmadı, kasabaya, köylere, adalara başlarında yüzbaşılarıyla candarmalar gelince şaşırıp kaldılar. Bir ara canı isteyen Yunanistana gidecek istemeyenler gitmeyecek haberi geldi. Çoğunluk bayram etti. Mallarını, teknelerini, öteberilerini satanlar pişman oldular, sattıkları adamlara gittiler, yalvardılar, birçokları yok pahasına aldıklarını geri vermediler. Satın aldıkları yatakları, kilimleri, koltukları, kapkacakları bile vermediler. Sattıkları teknelerini kimse balıkçılardan isteyemediler bile. On beş gün sonra köylere, adalara, kasabalara candarmalar geldi her yerde feryadı figan. At arabaları, kağnılar, kamyonlar, balıkçı tekneleriyle İzmire, İzmirden Yunanistana..."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Adada kimse kalmamıştı: Hıristo Reis candarmalar gelmeden birkaç gün önce öteberisini, nesi var nesi yoksa, anasını, karısını, çocuklarını, kedisini teknesine doldurdu denize açıldı. Yakınlarındaki küçük adaya gitti. Küçük ada bir cennetti, limanı da buraların en güzel limanıydı. Adada bir tek iki katlı bir konak vardı. Konak zamanında çok güzel, her yandan gözüken bembeyaz, yıkılmış bir konaktı. Balıkçılar bu konağı iyi biliyorlardı. Burada zengin bir Bey otururmuş. Çocukları, karısı, kardeşleri varmış. Bu konağa çok konuk gelirmiş, büyük fırtınalarda balıkçılar adanın iskelesine sığınıyorlardı. Yıllar önce, Hıristonun çocukluğunda büyük bir fırtınada babasıyla bu iskeleye sığınmışlar, iskeleden de konağa gitmişler, açık kırık kapıdan içeriye girmişler, oda oda, salon salon dolaşmışlar. Tavanlarda hiç dokunulmamış resimler varmış. Resimlerden korkmuşlar. Baba hemen kaçmak istiyor ya Hıristo salonun ortasına çakılmış kalmış. Sonra odalara tek başına girmiş çıkmış, girmiş çıkmış bir yerde de gene çakılı kalmış. Biraz sonra da gene çakılı kalmış. Babası oğlum demiş. Bu konak büyülü konaktır. Bu konakta kalırsan seni büyülermiş. Ben buraya sen büyüleme ne demektir onu da gör diye girdim. Buradaki büyüye her insan doyamazmış. Bak benim aslan oğlum dayanıyor. Haydi gidelim demişti babam. "Yok baba akşama kadar kalalım. Ondan sonra da köyümüze gideriz. Öyle değil mi babam," demişti o zaman Hıristo.</p>

  <p class="calibre3" style="text-align: justify;">   Hemen dışarıya koştu Hıristo. Anasını, büyük anasını, çocukları aldı konağa geldiler, salonlardaki, odalardaki. resimlere baktılar. Ana bir hoş oldu, yüzü de sapsarı. Anasının, karısının koluna girdi hepsini dışarı çıkardı, tekrar iskeleye götürdü.</p>

  <p class="calibre3" style="text-align: justify;">   "Biraz sonra bizim adaya gidelim. Akşama doğru adamıza gidersek, adada kimse kalmamış olur. Burası bir cennet," dedi ana. "Burası ne güzel. Çok güzel," dedi Hıristo, "çok güzel ama, bir cennet ama büyülü bir ada. Bu konak da büyülü. Bu konakta kimse oturamamış. Korku bana göre değil ama, bu adaya kimse gelmiyor. Bu adaya herkes periler adası diyor. Bizim gibi sıkışmazsa bu adanın yanından bile kimse geçmiyor. Bu konağı yaptıran adamın türbesi de burada. Türbeden de herkes korkuyor. Adanın periler adası olduğunu bilmeyenler, sonradan nasıl bir ada duyanlar adanın yakınından bile geçmiyorlar."</p>

  <p class="calibre3" style="text-align: justify;">   "Öyleyse biz nasıl geldik oğlum?"</p>

  <p class="calibre3" style="text-align: justify;">   "Biz kaçtık anam perilere sığındık. Biz Yunanistana gitmeyeceğiz anam."</p>

  <p class="calibre3" style="text-align: justify;">   "Gidip de ne yapacağız oğlum. Yunanistanda bizim ne işimiz var oğlum, baban sağ olsaydı o hiç gitmezdi. Biz hükümetten kaçıp da perilerin içine bunun için mi geldik oğlum. Baban sağ olsaydı perilerin içine gelmezdi oğlum. Senin baban kaçsa kaçsa İda dağına kaçardı. Sarıkızın dağına. Orada bizi hükümet bizi bulamazdı. Baban diyordu ki oranın insanları kendilerine sığınanları kimseye vermezler hükümet onları kesse bile.</p>

  <p class="calibre3" style="text-align: justify;">   Buradan bizim adaya gitmeyelim. Orada şimdi hükümet bizi bekliyor, bizi tutup doğru Yunanın içine gönderir. Yunan da seni hapseder. Baban diyordu ki Yunanlılar Rumları hiç sevmezler. Hükümet delirmiş mi, niye bizi Yunanın eline verecek. Yavrum baban diyordu ki onlar başka biz başkayız. Bir ellerine geçersek Yunanlıların bizim ocağımızı söndürür."</p>

  <p class="calibre3" style="text-align: justify;">   ''Ana ana, herkes biliyor bizi Yunanın sevmediğini. Hiç kimse sesini çıkarmadı."</p>

  <p class="calibre3" style="text-align: justify;">   "Yavrum, Hıristom seni kıskanan da var. Seni hükümetin eline verirler, onlar da seninle birlikte Yunanistana gönderirler. Yunanlılar da bizi acımızdan öldürür. Baban derdi ki Yunanistan Türklerini de bizim Türkler hiç sevmiyorlar. Öyle diyordu senin baban."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   ''Anam, anam," dedi, "bunlar itin önüne ot, atın önüne et atıyorlar. Babam sağ olsaydı ne derdi anam?"</p>

  <p class="calibre3" style="text-align: justify;">   "Senin dediğini derdi oğlum. Bir de sana bu gece çoluk çocuğunu al doğru Kazdağına git derdi. Bir de İsmail kardeşine git derdi."</p>

  <p class="calibre3" style="text-align: justify;">   "Ana nasıl gideyim İsmaile, neyle gideyim?"</p>

  <p class="calibre3" style="text-align: justify;">   "O senin kardeşindir. Nereye gidersen git. İsmail sana bir at versin sen de o atla git. Altındaki atla nereye gidersen git, önüne gelene bu at topçu İsmail kardeşimin atı diyeceksin."</p>

  <p class="calibre3" style="text-align: justify;">   "Olur ana, İsmaile gideceğim ana, onunla konuşacağım ana, bana yardım et İsmail diyeceğim, bu Yunanistana gitmemenin çaresini birlikte bulalım diyeceğim. Babam sağ olsaydı ana, babam oğlum derdi bana, İsmail Çavuş senin hem arkadaşın hem kardeşindir, başınızın belasını birlikte düşünün derdi. Topçu İsmail Türklerin gözbebeğidir."</p>

  <p class="calibre3" style="text-align: justify;">   Ana:</p>

  <p class="calibre3" style="text-align: justify;">   "Ben de sana, ben de baban gibi söylüyorum. İsmail Türklerin gözbebeğidir. Bizim de gözbebeğimizdir. Bu günlerde kasabaya gidersen İsmailin hani düşmanların gemileri denize batarken İsmailin yanlarında durduğu resim var ya onu bana al getir de eve asayım. Evdeki resmi kimin aldığını bilmiyorum. Belki İsmail aldı. İsmaili Kavlakoğlu daha gözbebeğimiz İsmailimizi candarmalara öldürtmeden önce. İsmail ölünce sen gece gündüz ağlamıştın ya. Ardından da Hayri Efendinin köylü cerrah kadınlarının ilaçlarıyla İsmaili dirilttiğini duyunca, sevinçten bütün dünya senin olmuştu. Seni Yunanistana götürürlerse, bizi de seninle götürürler. İşte o zaman Yunan bizi öldürmezse de ocağımızı söndürür. Baban sonra her zaman derdi ki deniz bizim ekmeğimizdir, denizi bırakma. İsmail denizi bıraktı da Kavlak Remziyle candarmalar bir olup onu öldürdüler. Hayri Efendi dağdaki ölüleri kurtaran cerrah kadınları ölüyü kurtaran ilaçlarıyla evine çağırıp, bu adam benim şehit iki oğlumun arkadaşıdır. Düşmanın gemilerini askerleriyle birlikte denizin dibine gönderen hepimizi kurtaran bu yiğittir. Bu İsmaildir. Onu kurtarırsanız peygamber indinde cennet yolunuz açılır. Bana derdi ki işte o İsmail bizim bu İsmaildir. O ölür de seni Yunana vermez. Senin için kıyameti koparır."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Kıyameti koparır anam. O bizim İsmaildir anam, bizi Yunana vermez anam."</p>

  <p class="calibre3" style="text-align: justify;">   Ana:</p>

  <p class="calibre3" style="text-align: justify;">   "İsmaili ölümden kurtaranlar seni de Yunandan kurtarırlar. Hiçbir şey yapmasalar, bizi alır dağlara götürürler. Dağlarda deniz yoksa, varsın olmasın. O dağlarda çiçekten, kokulardan, şakır şakır pınarlardan geçilmez. O dağlar bizim dağımızdır. Dedelerimizin mezarları o dağlardadır. Mezarların hepsinin üstüne sarıçiçekler, unutmabeni, pürenler, öteki çiçekler, bütün açmışlar. Ormanı açmış çiçeklerin kokuları almış. Arılar kokuların içinde sarhoş kanatlarla o çalıdan o çalıya vuruyor."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "İşte böyle anam anlar, kelebekler, kuşlar düşmüş kanatlarıyla çalılara, ağaç kabuklarına, kayalıklara vururlar, çimenlerin, çiçek dallarının, yaprakların üstüne düşerler."</p>

  <p class="calibre3" style="text-align: justify;">   Ana susmayacaktı. Hıristo babasını iyi biliyordu. Babası birkaç çiçekten başka çiçek bilmiyordu. Candarmalığını Toros dağlarında yapmıştı. Çiçek adlarını da orada öğrendi. Bir de Aşık Halilden türküler öğrenmişti. Kazdağında yaylaya çıktıklarında bir sarıçiçek görmesin Aşık Halilden öğrendiği, nerede olursa olsun, güzel sesiyle sarıçiçek türküsünü söylüyordu bir usta aşık gibi söylüyordu, sarıçiçek sarvan kurmuş oturmuş. Bu türkü onu sarıçiçek sevdalısı yapmıştı. Köyün çocukları bu türküyü düğünlerde, bayramlarda söylüyorlardı. Öteki adaların çocukları da öğrenmişlerdi nerdeyse, kiliselerde söyleyeceklerde söyleyeceklerdi türküyü.</p>

  <p class="calibre3" style="text-align: justify;">   ''Ana bizim iskeledeyiz. İstersen sana sarı çiçeği bir daha söylerim."</p>

  <p class="calibre3" style="text-align: justify;">   "İstemem oğlum, bu karanlıkta, bu iskelede. Sesini candarmalar duyarlarsa candarmalar alır Yunanın eline verirler de, bize gösterirler dünya kaç kulaçmış."</p>

  <p class="calibre3" style="text-align: justify;">   "Öyleyse yatalım ana. Sarıçiçek sarvan kurmuş oturmuş."</p>

  <p class="calibre3" style="text-align: justify;">   "Yapma oğlum. Candarmalar duyarlar. Yapma oğlum. Baksana bak bak köyde, bak bak bir ateş gözüküyor."</p>

  <p class="calibre3" style="text-align: justify;">   Hıristo sesini daha da yükseltti.</p>

  <p class="calibre3" style="text-align: justify;">   Hıristonun sesi o kadar güzeldi ki... Sustu.</p>

  <p class="calibre3" style="text-align: justify;">   "Sen söyle baban gibi, sesine kurban olduğum oğlum, candarmalar neden alsınlar seni, senin baban candarma değil mi. Baban gibi türkünün hepsini söyle."</p>

  <p class="calibre3" style="text-align: justify;">   Hıristo, anası babana benziyorsun deyince coştu üst üste, döne döne söyledi. Anası mutluydu, sevdiği kocasının güzel sesini oğlundan da duyuyordu.</p>

  <p class="calibre3" style="text-align: justify;">   "Git oğlum git yavrum git. Baban candarmaydı, sen topçuydun. Herkes Amele Taburunda sürünürken arkadaşların sana top verdiler. Sen de İsmail gibi oldun. İsmail denizin dibine gönderdi gemileri, sen de Dumlupınarın dağlarına gönderdin. Gönderdin toplarını. İsmail de yaralandı, Ali Çavuş da, kör Salih de, yüzbaşı Mahmut da. Ateş yanan yerde senin arkadaşların çavuşlar vardır. Kalk oğlum seninle beraber gidelim arkadaşlarının yanına, onları ben de göreyim. Belki arkadaşların orada ateşin başında seni bekliyorlardır. Belki babanın arkadaşları, yüzbaşı olmuşlardır. Seni bekliyorlardır. Babanın sesine benzetmişlerdir sesini. Haydi kalk gidelim. Seni bekliyorlardır babanın arkadaşları. Yanlarına gidelim. Biz burada kimsesiz, öksüz değiliz. Babanın dostları var."</p>

  <p class="calibre3" style="text-align: justify;">   "Kalk haydi anam gidelim."</p>

  <p class="calibre3" style="text-align: justify;">   Çocuklar çoktan uyumuşlardı. Anaları başlarındaydı. Hıristonun hanımının kardeşleri teknede onları bekleyeceklerdi. Ateşe doğru yola düştüler. Ana, oğul merak içindeydiler, ya onları candarmalar karşılarlarsa yanmışlardı. Bir kadın çocuklarla teknenin içinde. Candarmalar onları doğru İzmire götürür, Yunana teslim ederler. Onlar da o koca memleketin neresineyse, götürür iskan ederler.</p>

  <p class="calibre3" style="text-align: justify;">   "Oğlum candarmanın kucağına gidiyoruz. Dönelim geriye, iskeleden denize gidelim. Çocuklar uyuyor. Geriye periler köşkünün oralara gidelim. Oralar boştur."</p>

  <p class="calibre3" style="text-align: justify;">   "Yok anam yok. Bu gece burada candarma olmaz olsalar da ateş yakmazlar."</p>

  <p class="calibre3" style="text-align: justify;">   "Ben dönüyorum."</p>

  <p class="calibre3" style="text-align: justify;">   Geriye döndü, Hıristo da o koşarken yakaladı, kucakladı. Ana çırpınırken birden türküye başladı. O türküye başlar başlamaz ana durdu. Hıristo bütün sesiyle türküyü sürdürdü:</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><span class="calibre5">      Yağmur yağar mor sümbüller bitirir</span></p>

  <p class="calibre3" style="text-align: justify;"><span class="calibre5">      Yel estikçe kokuların getirir</span></p>

  <p class="calibre3" style="text-align: justify;"><span class="calibre5">      Sarıçiçek sarvan kurmuş oturur</span></p>

  <p class="calibre3" style="text-align: justify;"><span class="calibre5">      Karışmış güllerin çimene dağlar</span></p>

  <p class="calibre3" style="text-align: justify;"><span class="calibre5"><br/></span></p>

  <p class="calibre3" style="text-align: justify;">   Ana oğlunun kucağındayken yere yığılıverdi. O yığılırken ötelerden türkü sesi geldi. Hıristo anasını yerden kaldırdı.</p>

  <p class="calibre3" style="text-align: justify;">   ''Anam duydun mu," diye sordu Hıristo.</p>

  <p class="calibre3" style="text-align: justify;">   "Duydum yavrum. Bu babanın türküsü değil mi?"</p>

  <p class="calibre3" style="text-align: justify;">   "Babamın türküsü" dedi Hıristo.</p>

  <p class="calibre3" style="text-align: justify;">   "Öyleyse sen de söyle. Bunlar candarma bile olsalar bizi Yunana vermezler, öyle değil mi, babanın türküsünü söylüyorlar bir de bizi Yunana mı verecekler. Sen de onlara babanın türkülerini söyle. Türkü nasıl söylenirmiş duysunlar."</p>

  <p class="calibre3" style="text-align: justify;">   "Duysunlar güzel anam."</p>

  <p class="calibre3" style="text-align: justify;">   "Senin sesin babanın sesi gibi, insanın yüreğini hoplatıyor."</p>

  <p class="calibre3" style="text-align: justify;">   Hıristo türküyü baştan söylemeye başladı. Ateşin yanına kadar söyledi. Aleko karısıyla birlikte dışarıya çıktı:</p>

  <p class="calibre3" style="text-align: justify;">   "Kaçtığın yerden çıkıp geleceğini bekliyordum geç kaldın. Nereye gittin?"</p>

  <p class="calibre3" style="text-align: justify;">   "Nereye gideceğim, elbette perili köşke gidecektim. Perili köşk fırtınalarda çok balıkçının canını kurtardı. Perili köşkün limanı belki bu denizin en iyi limanıdır. Büyülüdür. Büyülü olmasa bu saray büyülü konak olur muydu. Sarayın sahibi bu cennetten, her şeyini bırakıp kaçar mıydı."</p>

  <p class="calibre3" style="text-align: justify;">   "Kaçmazdı," dedi Aleko. "Size yemek hazırladık Senin tekne iskelede öyle mi?"</p>

  <p class="calibre3" style="text-align: justify;">   "Nerde olacak o tekne, iskelede, değil mi? Çocuklar teknede uyuyorlar."</p>

  <p class="calibre3" style="text-align: justify;">   "Bizimki gitsin alsın gelsin. Size yatak da hazırladım yukarda bir de senin Kayalı köylülerin, senin yetiştirdiklerin sana bir köşk yaptılar. Biliyoruz Hıristo biz memleketimizi görmeyeceğiz bile. Bütün ailenin saklanacağı kadar. Yarın sabah sizi almaya gelecekler. Haydi türküyü bastır bir daha. Ne yaparlarsa yapsalar ya, bizi sürgün etmeselerdi. Yunanlılar bizim Dumlupınar topçuları olduğumuz bir bilseler bizlere neler yaparlar."</p>

  <p class="calibre3" style="text-align: justify;">   "İflahımızı keserler."</p>

  <p class="calibre3" style="text-align: justify;">   Aleko:</p>

  <p class="calibre3" style="text-align: justify;">   "Biz onlara kırmızı mühürlü mektup göndermedik gelin diye. Bizim ocağımızı söndürdüler. Çoğumuz Amele Taburuna gittik, kimimiz askerden kaçtık öldürüldük. Kimimiz Murat dağının eteklerine Yunan askerlerinin kokmuş ölülerini taşıdık Kimimiz ölüler sırtımızdayken öldü, ölüyle kucakladık. Sırtımızda günlerce ölü taşıdık Biz şimdiden öldük bile. Bizi mezarlığımıza atmayacaklar, bizi saklayan komşularımızı dostlarımızı hapislere atacaklar, ölülerimizi köpeklere kartallara atacaklar. Burası bizim memleketimiz değil artık. Biz de memleketimiz için savaşmadık mı?"</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Babam sağ olsaydı ne yapar, ne ederdi Yunanistana gitmezdi. Babamın eşkıya, efe arkadaşları vardı, babamı onlar canı gibi severdi. Babamın türküsünü dinlemek için dağdan inerler babam onlara Toros, Kaz dağlarının, bütün Anadolunun, güzel türkülerini söylerdi."</p>

  <p class="calibre3" style="text-align: justify;">   Aleko:</p>

  <p class="calibre3" style="text-align: justify;">   "Haydi biz de sabaha kadar babanın türkülerini söyleyelim. Sesin babanın sesi kadar güzeldir."</p>

  <p class="calibre3" style="text-align: justify;">   Ana:</p>

  <p class="calibre3" style="text-align: justify;">   "Bak Alekom oğlumun sesi babasının sesinden daha güzeldir. Sabaha kadar ben de oğlumu uyumadan dinlerim."</p>

  <p class="calibre3" style="text-align: justify;">   İkisi birden türküye başladı:</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><span class="calibre5">      Yağmur yağar mor sümbüller bitirir</span></p>

  <p class="calibre3" style="text-align: justify;"><span class="calibre5">      Yel estikçe kokuların getirir</span></p>

  <p class="calibre3" style="text-align: justify;"><span class="calibre5">      Sarıçiçek sarvan kurmuş oturur</span></p>

  <p class="calibre3" style="text-align: justify;"><span class="calibre5">      Karışmış güllerin çimene dağlar</span></p>

  <p class="calibre3" style="text-align: justify;"><span class="calibre5"><br/></span></p>

  <p class="calibre3" style="text-align: justify;">   Bu türküyü ana onlara birkaç kez arka arkaya söyletti.</p>

  <p class="calibre3" style="text-align: justify;">   Hıristo gittikçe güzelleşen sesiyle türküleri tam gece yarısına kadar sürdürdü.</p>

  <p class="calibre3" style="text-align: justify;">   Aleko:</p>

  <p class="calibre3" style="text-align: justify;">   "Senin babanı kimse sürgün edemezdi. Hıristo babanla senin türkülerini dinleyenler cennetlik olur."</p>

  <p class="calibre3" style="text-align: justify;">   "Hıristo çocukluğunda gelir koynuma girer öyle uyurdu. Babası bu dağları dolaşır türkü söylerdi. Türki-yede ne kadar dağ varsa Hıristomun babası dağların hepsinde o dağ benim bu çiçek benim, onun babası böyleydi dedesi, dedesinin dedesi de, sülalesi de dağlarda çiçeklerin arasında türkü söylerlermiş candarmalığında. Hıristonun dedesi dağlarda candarmalık yapmış, dağlarda türkü öğrenmiş. Dağlarda ne çiçek varsa ne kadar çiçek tohumu varsa torba torba eve getirdi, oğlum da öyle yapıyor.</p>

  <p class="calibre3" style="text-align: justify;">   Daha güzel türküler söylemiş ya o, sesi babasının sesinden daha güzel olduğu halde o denizci olmuştur. Varsın olsun. Onun sesi babasının sesinden daha güzeldir."</p>

  <p class="calibre3" style="text-align: justify;">   Aleko onlara güzel yemekler yaptırmıştı karısına. Alekonun karısı bir yemek ustasıydı. Düğünlerde bayramlarda yemekleri ona yaptırırlardı. Aleko yakışıklıydı. Karısı da güzeldi. Üç çocuğu vardı. Tarlaları, teknesi, koyunları, keçileri, inekleri vardı. Aleko da topçuydu. Onu da subayları Amele Taburundan almışlardı. Topçu Alekonun da bir bacağı, bir kolu Yunan toplarına kurban gitmişti. Bu adada herkes onu severdi. İnsanlar onun sakat olduğunun farkına varamazlardı. Varsalardı bile konuştuklarında onun çolaklığını, topal ayağını unutur görmezlerdi.</p>

  <p class="calibre3" style="text-align: justify;">   Anayı kırmadılar ikisi birden eski bir türküye başladılar. Türkü babanın Toros dağlarından getirdiği bir türküydü. Baba ne zaman türkü söylese bu türküyle başlardı. Türküyü buralarda çok insan duymuş, çok insan da öğrenmişti.</p>

  <p class="calibre3" style="text-align: justify;">   Tan yıldızı doğuncaya kadar iki kaçak arka arkaya babanın dağ türkülerini söylediler. Çocuklar uyudu. Sonra da kadınlar. Tan yıldızı üstlerine geldi durdu, geçti, karşıdaki dağın üstüne vardı ışığı dağın tepesine düştü. tepede durur gibi etti aktı gitti.</p>

  <p class="calibre3" style="text-align: justify;">   Ana:</p>

  <p class="calibre3" style="text-align: justify;">   "Haydiyin çocuklar yatağa."</p>

  <p class="calibre3" style="text-align: justify;">   Çocuklar türküyü kestiler.</p>

  <p class="calibre3" style="text-align: justify;">   Hıristo: "Yatağa anam haydi sen de."</p>

  <p class="calibre3" style="text-align: justify;">   Aleko: "Yatağa," dedi. "Sizin gitmeyeceğinizi biliyordum. Boyuna eve baktım. Işık görmeyince eve gittim. Kapı kilitlenmişti. Eve geldim size yatak hazırladım. Karadenizliler sizi arayıp bulamayınca çok üzülmüşler. Seni Yunanistana gitti sanmışlar. Ben de sizin gitmediğinizi söyledim. Onları inandırdım. Yarın gene geleceğiz. Bizim canımız sağken onu kimse yakalayıp da Yunana veremez, onu kimse bizim elimizden alamaz. Ona saray gibi bir köşk yapıyoruz. Ustalar onun köşkünü gece gündüz demeden Reisin köşkünü tez günde bitireceğiz diyorlar. Onlar da bize her geldiklerinde Karadeniz dağlarının türkülerini söyleyecekler."</p>

  <p class="calibre3" style="text-align: justify;">   "Söylerler," dedi Hıristo. "Karadeniz dağlarının horoz sesi duymamış türkülerini hep birden söyleyeceğiz. Bir birlikten hep birlikten."</p>

  <p class="calibre3" style="text-align: justify;">   Aleko anasıyla Hıristoya ikinci kattaki misafir odasına yatakları hazırlamıştı. Odaya girdiler. Yatak sakız kokuyordu. Ana, bu sabun nasıl bir sabundur ki bütün oda sabun kokuyor diye düşündü, dayanamadı bunu oğluna söyledi.</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Ana," dedi, "Alekonun çok zeytin ağacı var. Onun sabunları böyle güzel kokmasın da kimin sabunları koksun."</p>

  <p class="calibre3" style="text-align: justify;">   Ana:</p>

  <p class="calibre3" style="text-align: justify;">   "Oğlum," dedi, "bizim zeytinlerden daha mı çok Alekonun zeytinleri?"</p>

  <p class="calibre3" style="text-align: justify;">   "Daha çok anam."</p>

  <p class="calibre3" style="text-align: justify;">   "Allah da çok versin. İyi çocuk."</p>

  <p class="calibre3" style="text-align: justify;">   "İyi çocuk Aleko, ana iyi çocuk olmasa o da ötekiler gibi sürgüne giderdi. Orada onların yüzüne, bir insanın yüzüne bakar gibi bakmazlar."</p>

  <p class="calibre3" style="text-align: justify;">   Ayaktaki Aleko, "Yüzümüze hiç bakmazlar, bizi insandan bile saymazlar. Ben Atinaya gittim. Yüzümüze bakmıyorlardı, bizi insandan bile saymıyorlar. Oraya gitmektense memleketimizde ölmek daha iyidir. Hiç olmazsa bizi insan olarak bir mezara koyarlar. Babamızın, dedemizin, arkadaşlarımızın yanına koyarlar."</p>

  <p class="calibre3" style="text-align: justify;">   Ana:</p>

  <p class="calibre3" style="text-align: justify;">   "Baban Toros dağında bir sedir ağacının altında, bir pınarın yanında, püren kokularının içinde yatmak isterdi. İşte ölüm dediğin böyle olur derdi. Öldüğünde beni Binboğa dağına götürün derdi. Onun ölümden korkusu yoktu. Yavrularım istediğinizi yapın, Yunana gitmeyin. Orası bir cennet olsa bile orası size cehennem olur. Babanız sağ olsaydı size benim söylediğimi söylerdi. Haydi uyuyalım bakalım. Baban o İsmaili çok severdi. Baban İsmaile türküler söyledi, babasını aratmadı. İsmaili sevgi içinde büyüttü, onu da senin gibi balık ustası yaptı, sizin ikiniz de balıkçılık ustası kardeşler oldunuz. Haydiyin uyuyalım."</p>

  <p class="calibre3" style="text-align: justify;">   Alekonun ayaklarının sesi bir süre aşağıdan geldi, sonra da sustu. Ana hemen uykuya daldı. Hıristo sabahlara kadar uyuyamadı. Yatakta sabaha kadar döndü durdu, öfkelendi. Sabaha karşı biraz kendine geldi. İnsanoğlu için toprağından edilmek kadar büyük zulüm yoktur. Karadenizli çocuklarıma söyleyeceğim. Beni öldürmeden hiç yere göndermesinler, ölümü kimseye vermesinler sonra da babamın mezarının yanına gömsünler. Babam Toroslarda bir pınarın yanına gömüldü çiçekler ortasına. Benim gibi dağlardan inmezdi çiçekleri çok sever, onların, çiçeklerin destanlarını söylerdi, özellikle Türkmen destanlarını. Bu destanları daha çok Ermeni aşıklarından öğrenmişti. Babamın söylediği destanlar Sürmeli Bey, Aşık Garip, Kerem ile Aslıydı. Bir Türkmen Beyi babam Kerem ile Aslıyı söylerken, belinden tabancasını çekmiş sonunda Keremle Aslıyı bu sevdalıları öldürmeyeceksin demişti. Babam sonunda öldürmemiş sevdalıları, sonra da Türkmen Beyi babama soylu bir Arap atı armağan etmişti. Babam da Beye mektup yazdı, kıyamete kadar bu sevdalılar ölmeyecekler. Babamın dediği doğru çıktı. Bundan sonra Anadolu, Kafkasya destancıları da Kerem ile Aslıyı hep yaşatacaklar. Bey, var olasın candarma Rum Hıdır. Seni çok sevdim aşık Rum candarma Hıdır, sen kimseden para pul almazmışın. Ben sana dört yaşında bir doru at daha armağan ediyorum yeni bir Türkmen eğeriyle. Bu dağlarda yaya yürüme. Allah sana öyle bir ses vermiş ki, bin yolda bir gelir dünyaya. Bu dağların, aşağılardaki ovanın adamları seni dillerinden düşürmüyorlar. Çukurovanın yaylalara göçen oymakları gözlerini dört açmışlar seni bekliyorlar. İşte ben böyle bir babanın oğluyum.</p>

  <p class="calibre3" style="text-align: justify;">   İskelenin oralardan sesler geldi. Hıristo o yana kulak verdi. Ses gittikçe artıyordu. Hıristo kalktı lambayı yaktı giyindi, dışarıya çıktı, karşıki dağın yamacına yoğun bir ışık vurmuştu. İskeleye koşarcasına yürüdü. Bu sırada da iskeleden çıkanların ona doğru geldiklerini gördü, olduğu yerde durdu, bekledi. Ortalık gittikçe ışıyordu. Gelenler kalabalıktı. Ona yaklaştıkça daha çabuk yürümeye başladılar. Gelenler Karadenizlilerdi. Hıristoyla kucaklaştılar. Oldukları yerde kalakaldılar. Konuşmuyorlar yere bakıyorlardı. Hıristo bir süre bekledikten sonra:</p>

  <p class="calibre3" style="text-align: justify;">   "Ne oldu size, işte gitmedik buradayız. Bu toprak bizim," dedi.</p>

  <p class="calibre3" style="text-align: justify;">   Karadenizlilerin en yaşlısı Adem başını kaldırdı.</p>

  <p class="calibre3" style="text-align: justify;">   "Senin gitmeyeceğini hepimiz biliyorduk. Ona göre hazırlandık."</p>

  <p class="calibre3" style="text-align: justify;">   Hıristo gülümsedi:</p>

  <p class="calibre3" style="text-align: justify;">   "Biz de ona göre hazırlandık Candarmalar daha köye girmeden evde ne var ne yoksa tekneye doldurduk, ver elini perili köşk. Gece yarısına doğru perili köşke vardık. Biraz orda kaldık. Köyde ne var ne yok kim kaldı, kim gitti diye merak ettik. Bir de çocuklar bize köşkten korkularını demeden rahatsız oldular. Anam da köye gelmemizi istedi. İskelede yatacaktık. Anam birden köydeki bir evde bir ışık gördü buna çok sevindik, oraya gittik.</p>

  <p class="calibre3" style="text-align: justify;">   Aleko bizi karşıladı. Bizim kalacağımızı biliyormuş. Köye geleceğimizi de biliyormuş. Bize yatak, yiyecek hazırlamış. Onlar şimdi uyuyorlar haydiyin şimdi çınarın altına gidelim. Sabaha karşı ancak uyuyabildik Onları uyandırmayalım."</p>

  <p class="calibre3" style="text-align: justify;">   Cümbür cemaat doğru çınarın altına gittiler, daha oturmadan çeşmeden sularını içtiler, çimenlerin üstüne oturdular. Yavaş yavaş gün doğuyordu.</p>

  <p class="calibre3" style="text-align: justify;">   Adem söze başladı. "Gitmediğine çok sevindik Sen bizim gözbebeğimizsin sen olmasan çoluk çocuğumuz hepimiz ölecektik, hem de açlıktan ölecektik. En son ölenlerin de mezarını kazan olmayacaktı. Onlar kartallara yem olacaktı. Senin yüzünden her birimiz bir balıkçı oldu. Her birimizin bir teknesi oldu. Bütün denizleri sen bize öğrettin. Yediden yetmişimize balıkçılığı da sen bize öğrettin. Çift sürmesini de, keçi beslemesini de sen bize öğrettin, süt içmesini de yoğurt yemesini de. Dünyada ne varsa hepsini senden öğrendik. Türkü söylemesini de... İnsanlığı da senden öğrendik. Herkes yurdunu bırakmış giderken sen bizi bırakıp gitmedin. Biz de seni, öldürseler bile kimseye vermeyeceğiz. Bizim kayaların arasında kalmış akrabalarımızı bile getirdik. İşte bu insaniyetliği de senden öğrendik. Kayaların arasında yarı ölüleri buraya getirdik. Onlara ne gerekiyorsa verdik. Bizde varsa onlarda da var. Şimdi senin için bir konağa başladık. Senin konağın peri konağından, İzmirdeki konaklardan daha güzel bir konak olacak. Biliyorsun bizi buralara Ahmet Çavuş getirdi. Çavuş Çanakkalede, Afyonkarahisarda çarpıştı. Onun da Poyraz mülazım gibi İstiklal savaşı madalyası var. Ahmet Çavuş buraları çok iyi biliyordu. Sen olmasan biz bu adada ölüyorduk. Senden sonra Ahmet Çavuş bizim oralardan iki üç köyün adamlarıyla birlikte geldi. Biz Ahmet Çavuşla birlikte gelen köylülere yardım ettik. Sen bize ne yaptıysan biz de onlara onları yaptık. O da yapabilecek miyiz, dünyada senin yaptığını kimse yapamaz. Şimdi, konak yapılırken oturmak için bir ev hazırladık. Ahmet Çavuş diyor ki konak bir buçuk iki ayda bitebilir. Onun bulduğu ustaları Rumlar yetiştirmişler. O ustaları Rum ustalar yetiştirmişlerdir. Sana bir de dağda yayla evi yaptırıyoruz. Candarmalar seni orada bulamazlar sapa bir yerdir. Bir Ahmet Çavuşla, Ademin evleri olacak orada, dağda yalnız kalmayasın diye. Oranın öyle güzel iki pınarı var ki hiçbir yerde bulunmaz, cana can katan suyu var her yanı ağaç. Ahmet Çavuş şimdi yaylada genç ustalara evleri yaptırıyor. Ahmet Çavuş diyor ki orayı hiçbir candarma bulamaz. Bizden başka da hiçbir kimse bulamaz. Ahmet Çavuş diyor ki bu pınarlardan su içenler yüz yaşından fazla yaşarlar. Ahmet Çavuş diyor ki Hıristo Reis Rum Hıdır sultanın oğludur. Hıdır sultanın bir türküsünü dinleyenler ölünceye kadar mutluluk içinde bir cennette yaşarlar. Kazdağın adamları diyorlar ki kutsal Hıdır ermiş Kırklara karışmış. Kırklar kırk ermişlerdir. İşte Hıristo böyle bir kırk ölümsüzlere karışmış bir ermişin oğludur."</p>

  <p class="calibre3" style="text-align: justify;">   Karadeniz köylüleri yardım gördüklerini, saklıyorlar. Hep bir ağızdan konuştular:</p>

  <p class="calibre3" style="text-align: justify;">   "İşte böyle olur bir ermişin oğlu. İnsanları ölümden kurtarır, cehennemlerini cennet ederse."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Ben size hiçbir şey etmedim. Size yol gösterdim. Kendinizi siz bu duruma çalışarak getirdiniz. Böyle çalışmayaydınız içinizden çok kötü insanlar çıkardı. Oysa siz kötü bir şey yapmadınız. Doğan güne parlayan ışığa her şeyin başı toprağa parlayan denize saygı duydunuz. İnsana sevgiler götürdünüz. Sizin içinizdeki insanlık sizi böyle yaptı. Cümbür cemaat zulme karşı koydurdu. Kalkın doğru Kayalı köye gidelim, iyi ki kalabalık geldiniz, evi boşaltıp yeni evimize götürelim. Yaz gelince de çifte pınarlı yaylamıza gidelim. Sağ olasınız çocuklar, beni en kötü günlerimde yalnız bırakmadınız. Bu günler benim en büyük kederim, onulmaz acımdır. Beni zorlan toprağımdan ediyorlar. Toprağım etim kanımdır benim, babam öldüğünde bile bu kadar üzülmemiştim. Ölüm zulümdür."</p>

  <p class="calibre3" style="text-align: justify;">   "Biliyoruz," dedi Adem. "Sen toprağı çok seviyorsun, bizi çok seviyorsun. Denizi, şu dağları dağların üstünden kopup gelen yağmur bulutunu, bulutun üstümüze geldiğinde döktüğü iri seyrek damlaların çıkardığı toprak kokusunu deli divane olarak, kendinden geçerek kokladığını, biz de biliyoruz. Bizim denizin kokusunu almadan senin yaşayamayacağını hepimiz biliyoruz. Bu kokuları almadan, bu deniz kokusunu yaşamadan, yediden yetmişe insanlara bir sevgi yumağı olmadan yaşayamayacağını biliyoruz."</p>

  <p class="calibre3" style="text-align: justify;">   "Sizin başınıza bela oldum öyle değil mi?"</p>

  <p class="calibre3" style="text-align: justify;">   "Öyle olur mu," dedi Adem. "Sen başımızın tacısın. Ağız dolusu gülmeyi de senden öğrendik."</p>

  <p class="calibre3" style="text-align: justify;">   "Her şeyi benden öğrendiniz diyelim, gülmeyi nasıl öğrendiniz?"</p>

  <p class="calibre3" style="text-align: justify;">   "O da bizde kalsın Reis."</p>

  <p class="calibre3" style="text-align: justify;">   "Kalsın," dedi Hıristo.</p>

  <p class="calibre3" style="text-align: justify;">   Alekonun evine geldiler. Evdekiler kahvaltı yapmışlardı.</p>

  <p class="calibre3" style="text-align: justify;">   Kadınlar, bir de Aleko, Hıristonun evine gitmişler, ne var ne yoksa toparlamışlar, dışarıya çınar ağacının altına, çimenin üstüne yığmıştılar. Hıristo eve bakamıyordu.</p>

  <p class="calibre3" style="text-align: justify;">   Hıristo gitti karısından evin kilidini aldı evi açtı, içerde hiçbir şey kalmamıştı. Babasının yattığı oda, türküler söylediği kavallar, meyler çaldığı salonda başı döndü, nerdeyse ağlıyordu hemen dışarıya çıktı. "Arkadaşlar," dedi "şimdi bütün evi götürmeyelim, yataklar, kap kacaklar burda kalsın. Babamın sazlarını bir de Edirne sandıklarını alalım. Edirne sandıklarını çok severim. Bu babamdan kalma sazların sandıkları. Bu evi yaptıktan sonra Edirne-ye gidip sandıkları almış. Ben kendime geldiğimde, aklım erdiğinde otururdum sandıkların önüne, sabahlardan akşamlara kadar nakışları seyrederdim. Geceleri nakışlar düşlerime girerdi. Seyrettikçe de gittikçe de renkler çoğaldıkça da denizlerin diplerini gördüğümde yepyeni bir ışık dünyası. Ben şimdi binlerce renk denizi içindeyim. Gelip beni yakalasalar, vapurdan denize atlasarn deniz beni korur. Vapurda giderken denize düşer de ölürsem deniz beni korur ölümü rezil etmez."</p>

  <p class="calibre3" style="text-align: justify;">   Başta Adem, hepsi bir ağızdan "Deniz senin denizindir, ölünü alır kucağında saklar. Bizler hepimiz birden ölmezsek seni elimizden kimse alamaz, alıp da Yunana götüremez."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Haydiyin öyleyse yüklenelim şunları iskeleye doğru..."</p>

  <p class="calibre3" style="text-align: justify;">   Herkes çınarın altındaki öte beriye saldırdı. Kimi kap kacak aldı çuvala doldurdu, kimi yastıkları, yorganları, döşekleri sırtladı. Çabucak iskeleye vardılar. Ademle Hıristo, Ademin iki oğulları birer sandık almışlardı. Öğle olmadan teknelere bindiler Kayalı köyün yolunu tuttular. Yeni gelen Karadenizliler de iyi çalışmışlardı, mutlulardı. İskeleye vardılar, iskelede kimseler yoktu. Acaba köylüler bir yerlere mi gitmişlerdi. Nereye gitmiş olurlar. "Hiçbir yere," dedi Adem. "Köydekiler bizi daha görmediler. Hemen şimdi gelirler." Bayramlıklarını giymiş kadınlar hemen geldiler sırtlarında çocuklar, kucaklarında çocuklarıyla gelinler. Hayranlıkla baktılar Hıristonun yüzüne.</p>

  <p class="calibre3" style="text-align: justify;">   Teknelere koştular kap kacakları, yatakları aldılar köye yürüdüler, eve geldiler, sırtlarındakini odalara koydular. Evin bahçesi genişti, sandalyalar, masalar konmuş, çiçeklerle donatılmıştı. Bahçeye kayalık çiğdem çiçekleri dikilmişti. Hıristo bahçede sarı çiğdem çiçeklerini görünce bu evi bana yapmışlar diye düşündü. Ne biliyorlardı mübadele olacağımızı. Ne biliyorlardı benim Yunana gitmeyeceğimi. Hepsi yorgundu sandalyalara çöktüler. "Yunanistana gidenler bir daha gelemezler. Bunu siz de biliyorsunuz. Götürülenler bir daha yurda dönemez."</p>

  <p class="calibre3" style="text-align: justify;">   "Merak etme biz Karadenizliler öğrendik. O dünyayı dolaşan Yunanlıları da öğrendik. Seni onlardan gider alırız."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Benim gitmediğimi ne biliyorsunuz."</p>

  <p class="calibre3" style="text-align: justify;">   Hepsi birden güldüler, "Biliyorduk," dediler.</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Bu eve o günden mi başladınız?"</p>

  <p class="calibre3" style="text-align: justify;">   Adem:</p>

  <p class="calibre3" style="text-align: justify;">   "O günden bugüne kadar hep seni düşündük. Her şeyimizi sen yarattın."</p>

  <p class="calibre3" style="text-align: justify;">   "Büyütüyorsunuz."</p>

  <p class="calibre3" style="text-align: justify;">   "Büyütmüyoruz. Sana ne yaparsak yapalım senin sevgi dolu insanlığının yanına yaklaşamayız. Daha ne yapacağımızı bilmiyorsun. Bu köy gittikçe kalabalıklaşıyor. Dağlarda ne kadar akrabalar varsa hepsi geldi. Daha da gelecekler. Köy daha şimdiden dört beş kat büyüdü. Sizin köy boşaldığına göre Karadenizin dağlarından çok insan gelecek. Yakında bu köye mektep açacağız. Adını da Rum Aşık Hızır mektebi koyacağız."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Babam buna çok sevinirdi. Ama şimdilik dursun, sürgünlük daha bitmemişken babamın adını mektebe koymamalısınız. Sonra ortalık durulsun, ondan sonra ne isterseniz yaparsınız. Şunu söyleyim ki kıyı köyleri sizi kıskanıyorlar. Neredeyse ekmeğinizi elinizden alacaklar. Sizin çalışkanlığınızı, asmalarınızı, tarlalarınızı. Tarlalarda çalışan kadınlarınızı. Balıkçılığınızı, her birinizin yepyeni bir tekne sahibi oluşunuzu kıskanıyorlar. Size de Rum diyorlar. Müslüman olmuş Karadeniz Rumları diyorlar. Tarlalarınızın bu kadar bereketli olması komşularınızı çıldırtıyor. Aldırmayın onlara size hiçbir şeyler yapamazlar demedim mi."</p>

  <p class="calibre3" style="text-align: justify;">   Adem:</p>

  <p class="calibre3" style="text-align: justify;">   "Onlar senin baban Rum aşık Hızıra da Müslüman olmuş dediler."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Demişler de Rum aşık Hıdıra ne olmuş. O ölünceye kadar Kerem ile Aslıyı söyledi. Aslıyla Kerem ölsün diye babama hep zulmettiler. Babam onlara aldırmadı. Aslıyla Keremi, babam ölünceye kadar bu iki sevgiliyi, öldürmedi. Bana göre aşık Hıdır Kırkların arasındandır, hem de onlar gibi ölümsüzdür, aşıklar, Hak aşıkları Kırklar arasındadır. Rum Hıdır da öyle ölümsüzlerdendir."</p>

  <p class="calibre3" style="text-align: justify;">   Adem:</p>

  <p class="calibre3" style="text-align: justify;">   "Onlar aşık Rum Hızıra ne desinler. Anadolunun büyük bir aşığıdır.</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Desinler. Onlara göre Hıdır Hızır olmuş, onlara aldırmayın. Siz kendi işinize bakın."</p>

  <p class="calibre3" style="text-align: justify;">   Adem:</p>

  <p class="calibre3" style="text-align: justify;">   "İlk zamanlarda her birimize kayık, tekne parası buldun. Bir de hepimize balıkçılığı, çiftçiliği öğrettin. Her birimize çalışmayı öğrettin. Sen bizi bu günlere getirdin. Şimdi de bizim gibi kaç ada var göstersinler. Rumlar bizim kadar olamamışlardı. Cennette yaşıyoruz, her birimizin konağı var. Bu konaklar da senin yüzünden. Nerdeyse kıyılardaki köylüler, kasabalılar kıskançlıktan ölecekler. Hiç kimsenin bilmediği bu dünyayı da bize sen öğrettin. Bizim köyde hiçbir kimse kumar oynamayı, içki içmeyi bilmez. Bizim köyde kimse birbiriyle kavga etmez. Bizim geldiğimiz dağ köylüleri o keskin dağlarda birbirlerinin gözlerini oyar. Şimdi o günleri düşündüğümüzde nerdeyse insanlığımızdan, çocuklarımızdan utanır güleriz.</p>

  <p class="calibre3" style="text-align: justify;">   Dünyamız ne kadar çabuk değişiyor. İmece çok gerilerde kaldı. Her ağacı adıyla her çiçeği her otu her suyu, her denizi, her denizin çiçeklerini görmediğimiz her şeyi de bu dünyada bilenler var. Dünya değiştikçe buna karşı koyanlar anadan doğmamış gibi olurlar.</p>

  <p class="calibre3" style="text-align: justify;">   İnsanlık gittikçe çok şey öğrenmek zorunda. Çocuklarımız seni anlamaya çalışıyorlar. Onlar mekteplerinde imeceyi bilmiyorlar. Mübadeleyi de bilmiyorlar. Biz nasıl öğrendikse onlar da senden, bizden öğrenecekler, onlar da kendilerinden sonra gelenlere öğretecekler.</p>

  <p class="calibre3" style="text-align: justify;">   Onlar senin öğrettiklerini kimseye öğretmeyecekler. Yaşayanlar imecenin içinde olacaklar.</p>

  <p class="calibre3" style="text-align: justify;">   Onlar yeni bir dünyaya doğdular, yeni bir dünya yaratacaklar.</p>

  <p class="calibre3" style="text-align: justify;">   Herkes birbirine yardım ediyor, askere gidenlerin evlerinde kadınları, çocukları yokluk, sevgisizlik görmüyor. Onlara herkesten daha sevgi gösteriyoruz. Kutsal olan sevgidir, her iyilik, her güzellik bununla birlikte gelir. Çalışarak yaratarak, mutluluk bunlardan sonra gelir."</p>

  <p class="calibre3" style="text-align: justify;">   Mustafa:</p>

  <p class="calibre3" style="text-align: justify;">   "Çalışmanın güzelliğinin tadına varmasaydık dünyanın da tadına varamazdık. Güzel deniz dibi cennetinin ne olduğunu sen göstermeseydin bize, bu dünya bizim için eksik, yarım bir dünya olacaktı. Mutlu olduğumuzda bile tam mutluluğa varamazdık."</p>

  <p class="calibre3" style="text-align: justify;">   Bundan sonra İsmet konuştu. Hıristo onun adını baba dalgıç koymuştu. Bundan sonra çok köylü konuştu. Çoğu bu adada doğmuş çocuklardı konuşanlar. Onlar karada ve denizde Hıristo ile büyümüşlerdi. Onlar için dünya her yanıyla başka bir dünyaydı. Gençler olsun, yaşlılar olsun ya şöyle ya böyle denize inerlerdi. O böyle konuştukça coşuyordu, Hıristo ter içinde kalıyordu. Hıristo birkaç kez, "İşte biz böyleydik" dedi. "Ben bu konuştuklarınıza layık değilim, ben de her insan gibi bir insanım. Beni böyle göklere çıkarmayın. Bu konuştuklarımızı kimsecikler duymasınlar, benimle dalga geçerler" dedi. Konuşanlar aldırmadılar. Yöredeki öğretmenler gelinceye kadar konuştular. Yemeklerini onlarla birlikte yediler. Yemekten sonra öğretmen arkadaşları, "Sana biz ne yapabiliriz diye sormaya geldik" dediler. "Seni Yunanistana göndermemek için ne yapabiliriz diye sormaya geldik."</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Sağ olun, var olun arkadaşlar siz bana geldiniz, ben de yarın erkenden İsmaile gideceğim, ona nasıl kalacağımı soracağım. Onunla Gelibolu savaşlarında hep beraberdik. Onun yardımcısıydım. İsmail yiğitliğinden daha çok akıllı bir topçu ustasıydı. Denizdeki düşman gemisine iyi bakardı. Bir şeye nerede olursa olsun İsmail gibi bakan kimse olamazdı. Bir köşeye oturur, gözleri teknede bakarak düşünür sonra da birden ayağa fırlar, topları gemiye düzeltir, gülleleri kolay kolay boşa gitmez gemi denizin dibini boylardı. Ondan sonra yandaki ağaca gider sırtını ağacın gövdesine dayar, gözlerini denize diker, kendinden geçmiş öyle kalırdı. Yarın ona başıma gelenleri anlatınca gene topları gemilere göndermeden gibi derin düşünür, ondan sonra bana bir çare bulur. İsmail gibi bir insan bu dünyaya az gelir. Kavlakoğlu korkusundan uyuyamıyor. Dokuz Karadonlu korumayla geliyor. Oysa İsmail onu öldürmeyecek Kavlakoğlu da bunu biliyor. O korkusuz yaşayamaz. Öldüreceğine bir gün inansa hınk der ölüverir. İsmail onu kıyamet kopsa bile öldürmeyecek" Gece yarısı oldu, Hıristo babasından kalma altın köstekli saatini yelek cebinden çıkardı baktı. "Gece yarısı olmuş çocuklar." Ayağa kalktı, "Sağlıkla kalın. Korkmayın ben Aşık Rum Hıdırın oğluyum. İsmaille birlikte her kötülüğün, zulmün üstesinden geliriz. Hocalar mektebiniz de böyle, biliyorum böyle gidecek dillere destan olacaksınız. Korkmayın İsmaille her meselenin canına okuruz. Haydi Allaha ısmarladık Kimse benden çok mutlu olamaz, bu gece çocuklarımın bana yaptıkları konakta uyuyacağım. Bundan güzel bir şey olur mu?"</p>

  <p class="calibre3" style="text-align: justify;">   Hep birden ayağa kalktılar, Hıristoyu konağın kapısına kadar götürdüler. Hep birden "Yolun açık olsun. Sen de şunu bil ki seni kimse toprağından ayıramayacak Sen bizim Reisimizsin ulu dağa senin için bir konak da yapıyoruz," dediler. "Kimse senin kılına dokunamaz. Sağlıkla git sağlıkla gel."</p>

  <p class="calibre3" style="text-align: justify;">   Öğretmenler konağın büyük bahçesinde kaldılar sabaha kadar Reisi konuştular. Kimse oradan ayrılmadı. Aşık Rum Hıdırın türkülerini öğretmenler de içlerinde hep birlikte söylediler.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Hıristo yukarıya çıktı. Ana da uyumamıştı, döşeğini anasının yanma çekti.</p>

  <p class="calibre3" style="text-align: justify;">   Ana:</p>

  <p class="calibre3" style="text-align: justify;">   "Adam çok muydu?"</p>

  <p class="calibre3" style="text-align: justify;">   Hıristo:</p>

  <p class="calibre3" style="text-align: justify;">   "Çoktu ana."</p>

  <p class="calibre3" style="text-align: justify;">   "Baban da böyleydi, anan baban dostlara dayanamaz sabaha kadar otururduk"</p>

  <p class="calibre3" style="text-align: justify;">   ''Anam İsmaile gidecektim."</p>

  <p class="calibre3" style="text-align: justify;">   "İyi yapıyorsun o senin öz kardeşindir oğlum. Baban nereye giderse gitsin İsmaile bir hediye getirirdi. Bir tay getirmişti. Arap tayıymış dillere destan olmuştu. İsmaili bir kötü adam ölüme terk etmiş. Kazdağının Irazı onu otlarıyla ölümden kurtarmış. Baban sağ olsaydı Kazdağındaki arkadaşlarını getirir o kötü adamları öldürtürdü. Ben de Iraz Hatuna gider, her şeyi ona anlatır yabancıları, bizim çocuklarımızı öldürenleri oğlumla beraber bizi öldürenlerin hepsini denizin dibine indirirlerdi. Kazdağları olmazsa baban Toros Dağlarındaki yiğit arkadaşlarını getirirdi bu adamı öldürsünler diye."</p>

  <p class="calibre3" style="text-align: justify;">   "Ana sen haklısın ama İsmail o adamı öldürmeyi yasak etti. O kendi kendine korkusundan ölsün dedi. O korkudan her gün, her gün ölsün Ana yoksa onu öldürürdü İsmail."</p>

  <p class="calibre3" style="text-align: justify;">   "İsmaille sen gemileri denizin dibine yollayıp içindekiler hep ölünce oturup ağlamadınız mı? O ağladıklarınızın hepsi öldürmediler mi? Siz adalara gelen yaralıları, ölüleri görmediniz mi?"</p>

  <p class="calibre3" style="text-align: justify;">   "Gördük Ana."</p>

  <p class="calibre3" style="text-align: justify;">   "Anladım. O adamın karadonluları İsmaili öldürecekmiş. Söyle İsmaile selam söyle Anam diyor ki o adamı öldürsünler de. Eğer köylerde kara adamları öldüremez-lerse Kazdağlılar var, onlar olmazsa Toroslara gidin oranın yiğitleri buraya sizinle beraber gelirler. İsmaile Anam böyle söyledi de. Bir de söyle Anam Yunana gitmeyecek, söyle. Anam ölürse memleketinde ölecektir, söyle. Anam babanın mezarını bırakıp gitmem diyor. İsmail de benim oğlum. Baban sağ olsaydı o Karadonlu adamların ölülerini bile kimse bulamazdı." Ana birdenbire başını yorganın içine soktu.</p>

  <p class="calibre3" style="text-align: justify;">   Hıristo yatağa girdi gece sabaha kadar uyuyamadı. Yataktan erken çıktı, çabucak yıkandı, giyindi, aşağı indi.</p>

  <p class="calibre3" style="text-align: justify;">   Aşağıda karısı çocuklar uyanmışlardı. Bir Ana uyanmamıştı. Bahçe dolmuştu. Kimse konuşmuyordu. Hıristo onlara tek tek bakıyordu. Atma bindi. Kalabalık güle güle diyerek arkasından iskeleye kadar gittiler. Hıristo attan indi, atı onun elinden aldılar, tekneye götürdüler. Hıristoyla birlikte tekneye bindiler.</p>

  <p class="calibre3" style="text-align: justify;">   "Zahmet oldu çocuklar."</p>

  <p class="calibre3" style="text-align: justify;">   "Sizin hiçbir zahmetiniz olmaz efendim. Gene bir Çanakkale olursa biz de sizin gibi vapurları denizlerin dibine yollayacağız. Bunun talimini öğreniyoruz."</p>

  <p class="calibre3" style="text-align: justify;">   Çocukların üçü üç yerden "Güle güle gidin gelin, sizi bekleyeceğiz," dedi. Kalabalık iskeledeki yerlerinden kıpırdamamıştı. Çocuklarla birlikte köye yollandılar. Çocuklar atın birini aldı öteki atı da bir öğretmene verdiler.</p>

  <p class="calibre3" style="text-align: justify;">   Hıristo tam öğleye ulaştı İsmaile, ulu çınarın altına İsmailin karısı konaktan iki sandalya getirdi, pınarın yakınına. Pınarın içinde balıklar koşuşuyordu.</p>

  <p class="calibre3" style="text-align: justify;">   İsmail "Musa Kazım Ağaefendi balıkları yerlerine denize götür de at dedi. Hepsini götürdüm denize attım. Balıklar pınarın içindeymiş gibi oynaştılar," dedi. "Ağaefendi bana dedi ki her canlı kendi ocağında yaşamalı."</p>

  <p class="calibre3" style="text-align: justify;">   Konağın oradan seslendi Musa Kazım Ağaefendi, "Bu ulu çınara alabalık gider. Kazdağlarında var mı?"</p>

  <p class="calibre3" style="text-align: justify;">   "Var efendim."</p>

  <p class="calibre3" style="text-align: justify;">   "Bu dağda yan yana iki pınar varmış biri tatlı ötekisi acı su. Kazdağının başka yerlerinde böyle pınarlar var mıdır?"</p>

  <p class="calibre3" style="text-align: justify;">   "Bilemiyorum efendim."</p>

  <p class="calibre3" style="text-align: justify;">   "Melek Hatunla bu çifte pınarlara yakında geleceğiz. Kız da bir merhaba diyecek Sarıkızın çiçeklerini de göreceğiz. Sen bizi bu dağda gezdirteceksin İsmail."</p>

  <p class="calibre3" style="text-align: justify;">   "Başüstüne efendim, başım üstüne efendim. Dağımız çok güzeldir efendim, efendim atlar hazır efendim."</p>

  <p class="calibre3" style="text-align: justify;">   "Demek sen Kazdağlarını Melek Hatunla Ağaefendiyle gezeceksin ha" diye gülümsedi Hıristo; "Melek Hatun o dağın kızıdır. Bu dağların kızları dünya güzelleridir. Melek Hatun bir dağın en güzel kızı değil, bütün ovaların da en güzel kızıydı. Kocası yakışıklı delikanlıyı biliyorsun, o da bizimle beraber savaşlardaydı. Çukura bakabilseydim, askerler çukurun içinde, kimse yanlarına yaklaşamadı. Yakışıklı da çukurda suyun içindeydi. Küçük mavi kelebekler de insan dolu çukurun içindeydi."</p>

  <p class="calibre3" style="text-align: justify;">   Hıristo gözlerinin yaşını tutamadı.</p>

  <p class="calibre3" style="text-align: justify;">   "İsmail, bize yetti bunlar. Yiğitle Melek Hatuna yakışırdı bunlar. Savaşta ölmeyenler Melek Hatuna geliyordu. Bir kolu yok Ali Hatunun kocası Ahmedi anlattı: 'Siperde üst üste kurşun sıkıyorduk, durmadan kurşun sıkıyorduk. Onlar da bize sıkıyorlardı. Biraz sonra onlar da yok olur gibi oldular. Sonra bir patlama daha oldu, bizimkilerde patladı. Bizde hiç mermi kalmamıştı. Çok asker öldü, kaçıyorlar diye bağırdılar. Beni aldılar hastaneye gittik, gerisini bilmiyorum. Sonra beni adaya getirdiler, doktorlar kilisede bize baktılar. Yavaş yavaş iyileştim. Ben işte böyleyim.' Bu da bir ölüm değil mi?"</p>

  <p class="calibre3" style="text-align: justify;">   "Doğrusun ya. Ahmet epeyce uzaktaydı onların üstüne bomba gibi bir ölüm düştü. Üstlerine bomba düşenlerin hepsi toz duman olmuşlar."</p>

  <p class="calibre3" style="text-align: justify;">   "Melek Hatun ilk günler, ilk yıllar neredeyse ölüydü, Kadri Kaptan bir de. Ağaefendi Melek Hatunu iyileştirdi. Ağaefendinin kızları güzellikte Melek Hatundan geride kalmazlar."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Sabah erkenden menekşeler daha güzel kokar. Her çiçeğin bir kokusu olur. Menekşenin kokusuna erişilmez, koklayan kendinden geçer.</p>

  <p class="calibre3" style="text-align: justify;">   Kızlar erken kalktılar, Ağaefendi kızlardan çok erken kalkmış kızları bekliyordu. Kızlar da hemen mutfağa gittiler çayı öteki yiyecekleri çoktan hazırlamışlardı. Ağaefendi yemeği çabucak bitirdi, ayağa kalktı koşarak merdiveni indi. Çeşmeden suyunu içti. Karanlıkta kapının mermerinin üstünde bir şey gördü. Bir bohçaydı bu. Yüreği çarpıyordu. Ayakta duramadı. Çeşmeye gitti bir sandalyaya oturdu. Yüreği daha çarpıyordu.</p>

  <p class="calibre3" style="text-align: justify;">   Atma binmiş giderken kendine bakan kız gözünün önüne geldi. Gel zaman git zaman o da kıza bakmaya başlamıştı. Yoldan her gittiğinde bakmaya başlamıştı. Bir çare o da yoldan çok geçmemeye gitmemeye başladı. Bir süre o yoldan geçmedi, sonunda dayanamadı gene kız penceredeydi. Pencerenin önünden geçmemek hiçbir işe yaramamıştı. Atlı delikanlı ne yapacağını bilmiyordu ya geceleri uyuyamıyordu. Konağın önünden her gün birkaç kez geçiyordu, her geçişinde pencere daha güzelleşiyordu. Ağaefendi yıllarca başka bir yerlere gitmemeliydi. Gidemezdi. Bu koca konağı, çiftliği, büyük çiçek bahçeleri, dostları, hele soylu atları, değil Yunanistanda, değil bütün dünyada tanınmış soylu atları, ölecek miydi, ne yapacaktı. Konuşacağı hiç kimsesi yoktu, bir tek evli ablası vardı, vardı ya nasıl konuşurdu, utanıyordu. Ablası onu çok severdi hiçbir yerde ablası gibi kimse yoktu, çok sevilen bir insandı.</p>

  <p class="calibre3" style="text-align: justify;">   Ablası da sevdanın ne olduğunu bu dünyada bütün insanlardan daha çok bilir. Ablasma gitti. Zar zor konuştu. Ablası, "Kız çok güzel babası kızını bize zor verir, bana sorsan lanet adam bize vermez" dedi. Ablasından ölerek ayrıldı. O böyle söylemişse bu iş bitti. Pencere mencere hiçbir işe yaramaz. Kızı Türkiyeye kaçırmaktan başka bir yolu olamaz. Bir olur olur dedi kendi kendine Ağaefendi, bir olamaz dedi. Türkiyede benim candan arkadaşlarım var, her birisi bir kahraman. Bu günlerde pencere kapı kadar büyüdü, ortasına çiçekler kondu. Kız geldi çiçeklerin önünde durdu, bu günlerde giyitleri güzeldi giydiği elbiseler Giritte değil İtalyada, İstanbulda yoktur. Belki de Paris. Ben kızı İstanbula, sonra Parise. Ağaefendi artık rahattı. Kızı kaçırmak kolaydı. Atla her gün kasabaya gider gibi konağın önünden geçerken, pencereden bir çiçek düşer. Ağaefendi zafer kazanmış gibi mutludur, sevinç içindedir. Artık hazırlanıyor, adamlarıyla, işçileriyle çalışıyordu. Kızı kaçırmaya birkaç gün kalmıştı. Kız epeydir hazırdı. Baktı gelen yok giden yok. Ne yapacağını bilmez oldu. İpekli bohça yatağının içindeydi, bütün giyitleri de bohçanın içindeydi. Canı sıkıldıkça bohçayı açıp bakıyordu. Birden ayağa kalktı, gidiyorum, geliyor geliyorum atlı oğlan, İstanbul bohçasıyla geliyor, geliyorum. Çabucak yola düştü. Çiçek bahçesinin içinden atlı oğlanın konağına vardı, kapıya bohçasının üstüne oturdu. Atlı oğlanı bekledi. Atlı oğlan beklediğinden çabuk geldi, ona şöyle bir baktı, alacakaranlıkta beni tanıdı, hoş geldin dedi. Hoş bulduk. Bohçanı bana ver haydi yukarı çıkalım. İçeri girdiler biraz oturdular, haydi kalk doğru babanın evine, yarın ablamı babana göndereceğim. Ablamı bilmezsiniz. Şeytanın ağzından girer burnundan çıkar, Giritte onu bilmeyen kimse yoktur. Baban seni bana verir, vermezse biz de İstanbula sonra Parise. Sen nerede okudun? Atinada Fıransızlarda, arkasından da İngilizce okudum.</p>

  <p class="calibre3" style="text-align: justify;">   Seninle bizim öyle öyle bir düğünümüz olacaktır ki Girit tarihinde görmemiş. Haydi güle güle. Çiçek bahçesinden geldim çiçek bahçesinden gideceğim, babama da bahçeden çiçek götüreceğim. Nerden aldın diye sormaz.</p>

  <p class="calibre3" style="text-align: justify;">   Ağaefendi kızı çiçeklere kadar uğurladı.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Kızlar, baba, Melek Hatun yemekten önce, yemekte hep menekşelerden konuştular, Menekşe kutsal bir çiçektir.</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Bu menekşeler deniz toprağı menekşeleri, toprak dağların toprağı olsa başka türlü menekşeler olurdu. Kazdağının menekşeleri daha çok çiçekli, daha uzun olur. Kızların göbeklerine kadar çıkar. Yalnız bizim dağımız değil, Girit dağı da böyle olur. Bizim dağlarımız da hep böyle olurmuş, Hıristo diyormuş ki Toros dağları hep menekşe diyormuş. Yer gök menekşeymiş."</p>

  <p class="calibre3" style="text-align: justify;">   "Menekşeymiş," dedi Ağaefendi, "işte böyle olacaktı Melek Sultanım. Göz göre göre oldu."</p>

  <p class="calibre3" style="text-align: justify;">   "Oldu" dedi Melek, "Poyraz duymadı herhalde duymadı."</p>

  <p class="calibre3" style="text-align: justify;">   Nesibe "Adada" dedi ayağa kalktı,</p>

  <p class="calibre3" style="text-align: justify;">   Ağaefendi, "Melek ananız gitsin. "O Poyrazı çabuk bulur, sen otur" dedi. Zehra oturduğu yerde yumulmuş ne konuşuyor, dinliyordu, kendinden geçmişti. "Kızım ne oldu sana, kendine gel, kendine gel."</p>

  <p class="calibre3" style="text-align: justify;">   "İyiyim baba çok iyiyim baba. Beklemiyordum baba, şimdi bir cennetteyim. Sağ olasın babam."</p>

  <p class="calibre3" style="text-align: justify;">   Biraz sonra içeriye Melek Hatunla Poyraz girdi. Arkalarından da Lena girdi, herkes ayağa kalktı, Ağaefendiye sarıldı öptü. Rumca konuştu. "O cennetin de Efendisi olacaksın, bu cennetin de." Sonra Melek Hatunu kucakladı öptü. "Sen de cennettesin." Zelırayı kucakladı, Nesibeyi de kucakladı. Musa Kazım Ağaefendi de Lenayı kucakladı kendi koltuğuna oturttu. Kızlar mutfağa gittiler kahve yaptılar. İkisi birden gülmeye başladılar. Lafı menekşelere döndürdüler. Menekşeleri göklere çıkarttılar. Nerde menekşe varsa mutluluk uğur bereket var. Bir yerde, ülkede, bir bahçede, evde, bir tarlada menekşe varsa orada bereket vardır.</p>

  <p class="calibre3" style="text-align: justify;">   Çok az konuşan Poyraz sevinçle konuşmaya başladı. Torosların menekşelerine başladı, öyle menekşeler anlattı ki herkes şaşırdı. Menekşe çiçekten başka görmemiş Toroslarda:</p>

  <p class="calibre3" style="text-align: justify;">   "Çok menekşe türküleri vardır. O türküleri söyleyemeyen, menekşe türkülerini bilmeyen aşık yoktur. Bir aşık menekşe türküsü söyleyemezse o aşık, olamaz. Bir de menekşe manileri vardır. Toroslarda çok mani yapılır. Ben çocukken iki ablam beni de menekşeye götürürdü. Ablalarım otların içine atlarlardı. Onlar çok güzel türkü söylerlerdi, çok güzel mani yakarlardı. Onların söylediği tam gelir menekşelere uyardı, uymayan kızlar da, orada hiç durmaz koşar giderlerdi. Menekşe türküleri söyleyerek eve giderdik Manilerde çabuk evleneceklerin bahtları her zaman doğru çıkar peygamber soyu gibi, tahtı çıkmayan kızlar da üzülürdü, ağlayan bir menekşe manisi daha yakardı.</p>

  <p class="calibre3" style="text-align: justify;">   Bizim dağlarda her çiçeğin de adı vardır. Bütün kayalıkların üstünde çok mavi çiçek vardır. Torosların eteklerinde dillere destan bir çiçek vardır. Bu çiçek sarıçiçek Dağın yamacını kuşak gibi sarar, soylu bir atla bu çiçek kuşağını dolaşacak olursan üç günden daha çok olabilir."</p>

  <p class="calibre3" style="text-align: justify;">   Ağaefendi kalktı o da kalktı, oturdu, "Otur oğlum," dedi "otur da şu menekşelerle daha ne dostluğunuz varmış, daha sıkışmış insanlara... Poyraz oğlum sen hiç menekşe türküsü biliyor musun?"</p>

  <p class="calibre3" style="text-align: justify;">   "Efendim alın bir menekşe manisi söylerim size."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><span class="calibre5">      Ey menekşe menekşe</span></p>

  <p class="calibre3" style="text-align: justify;"><span class="calibre5">      Menekşenin bahtı var</span></p>

  <p class="calibre3" style="text-align: justify;"><span class="calibre5">      Menekşe koklayanın</span></p>

  <p class="calibre3" style="text-align: justify;"><span class="calibre5">      Cennette beş tahtı var</span></p>

  <p class="calibre3" style="text-align: justify;"><span class="calibre5"><br/></span></p>

  <p class="calibre3" style="text-align: justify;">   Ağaefendi hemen ayağa kalktı Poyrazı kucakladı:</p>

  <p class="calibre3" style="text-align: justify;">   "İyi dinle benim seninle ilk işim, ilk işimiz Toroslara gitmek olacak."</p>

  <p class="calibre3" style="text-align: justify;">   "Başüstüne efendim, emriniz olur efendim, isterseniz Veliyi de yanımıza alırız. İsmail iki soylu at almış güzel efendim. O da dağları çok sever. Torosları çok merak ediyor İsmail. Savaşta yan yana savaşan kardaşları var orada."</p>

  <p class="calibre3" style="text-align: justify;">   "Senin o işin var, istersen önce çiftliğe gideriz."</p>

  <p class="calibre3" style="text-align: justify;">   "Nişancı bir haftada iş düzelecek diyor."</p>

  <p class="calibre3" style="text-align: justify;">   Lena, "Bizim evde size yemek yaptık sizin menekşeden geç geleceğinizi biliyordum" dedi.</p>

  <p class="calibre3" style="text-align: justify;">   "Sağ ol Lena Hatun senin yaptığının hemen hemen emsali yoktur."</p>

  <p class="calibre3" style="text-align: justify;">   Lena gitti Nişancıyı getirdi. Yemekler ocaktaydı, çabuk pişti. Güzel yemekleri sevinerek konuşarak yediler.</p>

  <p class="calibre3" style="text-align: justify;">   Ağaefendi, "Poyraz evlat, Veli, Melek Hatunla Hayri Efendiye gideceğiz."</p>

  <p class="calibre3" style="text-align: justify;">   Melek Hatun, "Nerminle sabah erkenden Hayri Efendinin evine geliriz."</p>

  <p class="calibre3" style="text-align: justify;">   "Bakın kızlarım biz iki günde geliriz." Ağaefendi cebinden anahtarı çıkardı, "Alın kızlarım," dedi, "sandıklarınızı açın, elbiselerinizi çıkarın."</p>

  <p class="calibre3" style="text-align: justify;">   Onları teknede bekleyen Kadri Kaptan sabırsızlanıyordu, gelince sevindi. Kaptan minderleri aldı yerlerine koydu, Ağaefendi ile Melek Hatun yan yana oturdular. Nişancıyla Poyrazın ellerindeydi minderleri.</p>

  <p class="calibre3" style="text-align: justify;">   Kaptan tekneyi öyle bir çalıştırıyordu ki tekne uçuyordu. Kasabaya çabuk geldiler, doğru Hayri Efendinin mağazasına vardılar. Ağaefendi işi kulağına söyledi.</p>

  <p class="calibre3" style="text-align: justify;">   Hayri Efendi, "Haydiyin kahveyi evde içelim."</p>

  <p class="calibre3" style="text-align: justify;">   Eve vardılar Melek Hatun kapıda, "Bana izin verin benim arkadaşım Nerminin evi şurda onu alıp geleyim" dedi.</p>

  <p class="calibre3" style="text-align: justify;">   "Buyurun," dedi Hayri Efendi. Onlar konağa çıktılar. Konuklar koltuklara oturdular. Hayri Efendi kahveleri kızlara söyledi, iki kadına da söyledi.</p>

  <p class="calibre3" style="text-align: justify;">   O kahveleri söyler söylemez kapı açıldı, Hatunlar odaya girer girmez hepsi ayağa kalktı. Hayri Efendi onları hazırladığı en güzel koltuklara oturttu. Hayri Efendi kasabanın hocasını bekliyordu. Erkekler konuşurken Hoca Efendi geldi. Oturanlar hocaya da ayağa kalktılar. Hayri Efendi Hocayı yanına oturttu. Birdenbire sofra donandı. Hoca ve ötekiler sofraya oturdular. Hoca da mutluluğunu belli ediyordu.</p>

  <p class="calibre3" style="text-align: justify;">   "Sevgili dostlar buraya sizin için geldik. Sizler bizim gözümüzün ışığısınız. Sizin yeriniz başımız, gözümüz üstündedir." Melek Hatun Ağaefendi ortaya geldiler. Hoca o güzel sesiyle dualar okudu. Hoca Efendinin sesi duyulmadık bir sestir. Böyle bir ses İstanbulda Bağdatta yoktur. Hoca nikah ayetini bitirdi, Ağaefendiye bedeli sordu. Sonra da Allahın emri Peygamberin kavliyle nikahınızı kıydım dedi. Ardından ekledi:</p>

  <p class="calibre3" style="text-align: justify;">   "Allah mesut etsin, bir yastıkta kocamayı nasip etsin."</p>

  <p class="calibre3" style="text-align: justify;">   Ağaefendi önde ötekiler arkada konaktan indiler doğru Nüfus Müdürlüğüne yürüdüler. Ağaefendi önde Hayri Efendi arkada Nüfus Müdürlüğüne yaklaştılar. Nüfus Müdürü Üzeyir Han onları dışarıda bekliyordu. Çabucak gitti hepsinin elini sıktı. "Hoş geldiniz sefalar getirdiniz" dedi. Koltuklar hazırdı, her şey hazırlanmıştı. "Belediye Başkanı da geliyor. Kahve, çay. Çay neyse ama kahve dibek kahvesi." Hepsi birden kahve dediler, dışardan gelen Belediye Başkanı da kahve dedi, elbette dibek kahvesi.</p>

  <p class="calibre3" style="text-align: justify;">   Dibek kahvesi çıktıktan sonra öbür kahve hapı yuttu. Yaşasın Hayri Efendi o buldu dibekliyi.</p>

  <p class="calibre3" style="text-align: justify;">   Kahveler bitti. Konuştular, ayağa kalktılar, Ağaefendi tek kelime "Buyur" dedi Hoca Efendiye. Çabuk yürüyerek lokantaya vardılar, durup kaldılar böyle bir yer görmemişlerdi. Her yer pırıl pırıldı, Rumlardan kalmıştı. Ağaefendi, "İşte bu dünya böyledir," dedi. Melek Hatunla, Nermin Hanım da gelmişlerdi. Onlar kardeşten daha ileri arkadaştılar.</p>

  <p class="calibre3" style="text-align: justify;">   Yemekler bitti, iskeleye yürüdüler. Hoca Efendi Ağae-fendiyle yan yana arkadan yürürken Ağaefendi bir ara durdu "Siz yürüyün biz size hemen yetişiriz," dedi. Ağaefendi elini Hocanın omzuna koydu. "Hocam var olasın, Hocam sağ olasın." Cebindeki beş Napolyonu hocanın cebine koydu. "Napolyon altınıdır" dedi. Yürüyenlere yetiştiler. Melek Hatunla Nermin Hanım yan yana yürüyorlardı.</p>

  <p class="calibre3" style="text-align: justify;">   Melek Hatun Nermin Hanıma, ''Aklıma sen soktun da bugünü gördüm... Sen olmasan sen şimdi mezarıının başında olurdun," dedi.</p>

  <p class="calibre3" style="text-align: justify;">   "Ben ne ettim sana, iyi ettim."</p>

  <p class="calibre3" style="text-align: justify;">   "Bak sevgili kardeşim, sen olmasaydın ben gitmiştim. Daha çok sözüm var sana, hepimiz bu kadar sabırsızlan-masaydık Biliyorsun benim düşlerim hep çıkar, mağarayı unutma sakın."</p>

  <p class="calibre3" style="text-align: justify;">   </p>

  <p class="calibre3" style="text-align: justify;">   Türküleri herkes duymuş, duyan köylerden kadın erkek çocuklar mağaraya gitmişler. Hepsinin silahları varmış. Bunlar yol şaşırmışlar dolaş babam dolaş etmişler aç susuz. Bizim çocuklar ellerde silahlar.</p>

  <p class="calibre3" style="text-align: justify;">   Melek gidiyor o dağa. Paşamızı gördüm. Paşamızı üç gece de gördüm. Mağarayı kimseler bilmiyorlarmış. Mağaralar kayaların ortasındalarmış. Kaçak yedi tane asker varmış. O askerler paşayla öteki askerler mağaraya girmişler, hiç dışarı çıkmamışlar. Mağaradan çıkamıyor ölüyorlarmış. Kaçak askerin birisi onların yerini biliyormuş. O da yanına başka üç asker almış. Onlar da köy köy dolaşmışlar yiyecek toplamışlar.</p>

  <p class="calibre3" style="text-align: justify;">   Benim düşler hep çıkar, benden başka kim bilir, mağaraların içindeki bizim aç susuz askerleri kim bilir, benim düşlerim bilir, benim düşlerim bilir. Mağarayı kim bilir, yaşlı adamlara çam ağacından bardaklarla buz gibi suları kadın erkek sırtlarına alıp da suyu sırtında keskin kayaların üstüne basarak kim götürdü, bir ekmeği kendileri yemezler de on köylü kadar insanlar açlıktan ölürler de askerlerine götürürler. İşte bu böyle. Mağaralara Urus askerleri keskin kayaların üstünde yürüyemezler, top bile çıkaramadılar. İşte bu askerlerden kaçan biri bizim portakal bahçesine girer, bir çuval portakal alıp bize gelir, senin kocamın der. Sus derim sus kocam gitti de oğlum var sus. Bir şey söyleme biliyorum. Kaçak ayağa kalktı portakallarını helal et dedi. Helal olsun dedim. Ayağa kalktım. O asker kayboldu. O asker portakal sırtında giderken arkadaşın Nermine söyle kocası general olacak. Korkma benim düşlerim her zaman doğrudur, ona güveniyorum. Sen de güven bana.</p>

  <p class="calibre3" style="text-align: justify;">   "Hadi Nermin tez günde seni bekliyorum. Göreceksin benim düşlerim doğru çıkar, Rumların çekip gideceğini görmedim mi? Bizim buralara Kaz Dağının eteklerine, Paşamız gelecek. İnşallah inşallah Paşamızı göreceğiz."</p>

  <p class="calibre3" style="text-align: justify;">   Ağaefendiyle Melek Hatun bir tahtanın üstüne oturmuşlar konuşuyorlardı.</p>

  <p class="calibre3" style="text-align: justify;">   Kadri koşarak geldi. Anası, "Nerde kaldın oğlum," dedi. ''Ağaefendi beni Hoca Efendiye gönderdi." "Ben onu yolda gördüm amma da çabuk yürüyordu."</p>

  <p class="calibre3" style="text-align: justify;">   Kaptan gemiye çıktı.</p>

  <p class="calibre3" style="text-align: justify;">   "Haydi güle güle. İnşallah inşallah Paşamızı göreceğiz. Onu ilk kez ben gördüm."</p>

  <p class="calibre3" style="text-align: justify;">   Tekneye önce Melek Hatun çıktı. Kadri Kaptan Anasına yeni bir palas almıştı. Melek Hatun Ağaefendi gelinceye kadar oturmadı. Ötekiler çabucak tekneye çıktılar, döndüler el salladılar. Nermin Hanım "İnşallah Melek, inşallah, inşallah..."</p>

  <p class="calibre3" style="text-align: justify;">   Kadri Kaptan ver fırat ediyor, tekne uçuyordu. Adaya tez vardılar. Güneş daha dağların üstüne bile gelmemişti.</p>

  <p class="calibre3" style="text-align: justify;">   Kalabalık üst üsteydi. Çocuklarsa öndeydiler, doktor, Koca Iraz en öndeydi yanında Lena. Kalabalık gelenler eve kadar gittiler. Doktorla koca Iraz, Lena, yolcularla birlikte eve çıktılar. Vasili onlara da koltuk getirmişti. Kızlar yerlerine oturdular, "Hoş geldin, hoş, hoş geldiniz." Lenayla Koca Iraz Melek Hatuna gelmişlerdi. "Hoş geldiniz, sağ olun can kardeşlerim." Herkes sevinç içindeydi. Zehrayla Poyraz kendilerinden geçmişler, yumulmuş dalmışlardı, gözleri birbirindeydi... Bütün gözler de onların üstlerine yapışmışlardı.</p>

  <p class="calibre3" style="text-align: justify;">   Lena Ana "Oğlusu," dedi "Oğlusu oğlusu, sen de uykusuzsun kalk oğlusu kalk. Vasili sen söyle kalksın."</p>

  <p class="calibre3" style="text-align: justify;">   Poyraz sıçradı birden, birdenbire de Zehra mutfağa gitti, arkasından da Melek Hatun geldi. Onu kucakladı öptü, "Başka türlü de olmaz iyi yaptın kızım."</p>

  <p class="calibre3" style="text-align: justify;">   Lena Ana "O benim oğlusudur. Nişanlısını öper, nişanlısı da onu öper. Zehra onu öper."</p>

  <p class="calibre3" style="text-align: justify;">   Gülüştüler. En çok da Ağaefendi güldü, kalktı Melek Hatunu öptü, sonra da Nesibeyi öptü. Melek Hatun iki kızı da öptü. Lena Ana da kızları öptü. Herkes gülüyordu. Herkes delice mutluydu.</p>

  <p class="calibre3" style="text-align: justify;">   En çok gülenler de doktorlardı. Doktor Sami Salman da öyle bir biliyordu ki güzel gülmeyi, bir şeyler bir şeyler söyleyip gülüyordu.</p>

  <p class="calibre3" style="text-align: justify;">   "Durun dinleyin, durun bakın," diyordu Poyraz, "bakın bakın sümbül değil, o da güzel kokar. Ovalarda evlerde, kayalarda, bahçelerde, en çok da kayalıklarda kokar. Amma ille de menekşe."</p>

  <p class="calibre3" style="text-align: justify;">   Adadan gelenler geç uyandılar, yemeklerini geç yaptılar. Horoz seslerini bile duymamışlar. Adadan bir ses gelmiyordu. Bir horoz sesi gelmedi, bir kuş sesi, bir yel sesi, bir deniz sesi, bir ağaç sesi, hiçbir hiçbir insan sesi gelmedi. Ağaefendi, kızlar, yemeklerini yemişlerdi. Bir kuş sesi, bir yel sesi, bir deniz sesi, bir çocuk sesi, bir yağmur sesi, hiçbir insan sesi, bir ses gelmedi.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Kızlarım, sessiz kızlarım, güzel kızlarım ıssızlık budur işte. Ben Giritten kovulduktan sonra ananızın ardından dünyasız kaldım. Çok şükür siz vardınız, yanımdası-nız, sonuna kadar hep yanımda olacaksınız."</p>

  <p class="calibre3" style="text-align: justify;">   Kızların ikisi birden, "Sonuna kadar seninle kalacağız."</p>

  <p class="calibre3" style="text-align: justify;"><span style="font-size: 1em;"><b>   </b>"Sağ olun kızlarım sizi biliyorum, ananız da sizin gibiydi."</span></p>

  <p class="calibre3" style="text-align: justify;">   "Melek Anamız bir dünya güzeli."</p>

  <p class="calibre3" style="text-align: justify;">   "Sağ olasınız kızlarım sağ olasınız."</p>

  <p class="calibre3" style="text-align: justify;">   ''Anamız seni biricik oğlundan daha çok seviyor babamız. Bizden de, herkesten de, her şeyden de çok seviyor.</p>

  <p class="calibre3" style="text-align: justify;">   Kızlar babalarıyla konuşurlarken Koca Iraz içeriye gülerek girdi. Hepsi ayağa kalktı. Ağaefendi yanındaki koltuğu yanına çekti, koltuğa oturttu, arkadan Nişancı gülerek geldi Ağaefendi onu da elinden tutup sağ yanına oturttu. Sonra doktorlar, Poyraz, Vasili, anasıyla Kadri Kaptan geldiler. Onlar da gülüyorlardı. Hüsmen de gülerek geldi, "Haydi menekşeliğe gidelim, yere gelelim, benimle Vasili bir de baytar, birleştik."</p>

  <p class="calibre3" style="text-align: justify;">   Onlar evden çıktılar önde doktorlar yürüyorlardı. Baytar yanındaki dünya güzeli Haticeye gülerek menek-şeliğin ortasında durdular, menekşelikte birazcık toz, bir yaprak bile kalmamıştı. Nerdeyse çalılar, örümcekler bile silinmiş gitmişlerdi.</p>

  <p class="calibre3" style="text-align: justify;">   Topraktan menekşe kokusu geliyordu. Adalıların hepsi teneke teneke, torba torba, çuval çuval menekşeyi evlerine taşımışlardı.</p>

  <p class="calibre3" style="text-align: justify;">   Yürürken biri, "Toprağın altında kalan menekşeler kokar mı?" dedi. Öteki "Kokmaz" dedi. Öteki: ''Al şu toprağı da kokla."</p>

  <p class="calibre3" style="text-align: justify;">   "Sen kokladın mı?"</p>

  <p class="calibre3" style="text-align: justify;">   "Kokladım."</p>

  <p class="calibre3" style="text-align: justify;">   Öteki: "Kokmaz."</p>

  <p class="calibre3" style="text-align: justify;">   "Kokar."</p>

  <p class="calibre3" style="text-align: justify;">   Yürüyenler çoğalıyorlardı. Menekşenin kokusunu uzun uzun konuştular. Yoldaki çınar ağacının altına geldiler, ötekiler yorulmuşlardı kalktılar gittiler. Doktorlar, hatunlar, Ağaefendi gülerek, "Ne olursa olsun yerinden başka yerde koksa da o aynı menekşe olmaz."</p>

  <p class="calibre3" style="text-align: justify;">   Nişancı Veli:</p>

  <p class="calibre3" style="text-align: justify;">   "Dünyada hiçbir çiçek menekşe gibi olmaz. Nedense menekşe kutsal bir çiçektir. İşte bizim dostlarımıza soralım. Kutsal mı kutsal değil mi?"</p>

  <p class="calibre3" style="text-align: justify;">   Ağaefendi gülerek, "Kutsal" dedi, "Kutsal olmaz olur mu? Kim bilir gelecekte neler olacak neler yapacak kutsal menekşe."</p>

  <p class="calibre3" style="text-align: justify;">   "Bizim çiftlikte bir büyük tarla menekşemiz olacak," dedi Zehra, "Olacak," dedi Nesibe.</p>

  <p class="calibre3" style="text-align: justify;">   Melek Hatun, "Menekşelerimiz olacak," dedi, "orada olanların hepsi menekşe," dedi.</p>

  <p class="calibre3" style="text-align: justify;">   "Haydi kalkalım," dedi Lena Ana, "akşama balık var."</p>

  <p class="calibre3" style="text-align: justify;">   İstanbula gideceklerin hepsi uyanmıştı. Kadri Kaptanın anası, Lena Hatun, Poyraz, Nişancı Veli, Vasili hepsi Poyrazlarda yemeklerini yediler, doğruca Ağaefendilere gittiler. Onlar da yemeklerini bitirmişler, kahvelerini bekliyorlardı. Zehra, Nesibe, Melek Hatun mutfaktaydılar. Evin içini kahve kokusu doldurdu. Melek Hatun mutfaktan geldi yerine oturdu. Kızlar kahveyi önce Melek Hatuna verdiler sonra Ağaefendiye, sonra Lena Hatuna, Vasiliye, Poyraza. Kızlar yerlerine otururken Kadri Kaptana kahve fincanı uzattılar.</p>

  <p class="calibre3" style="text-align: justify;">   "Ben şimdiye kadar kahve içmedim."</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Benim oğlum hiç kahve içmedi."</p>

  <p class="calibre3" style="text-align: justify;">   Kadri Kaptan, "Ben iskeleye gidiyorum" dedi. Nişancı onun arkasından seslendi: "İstanbulda kahve içmeyecek misin?"</p>

  <p class="calibre3" style="text-align: justify;">   "Belli olmaz."</p>

  <p class="calibre3" style="text-align: justify;">   İskeleye koştu. İskeleye yediden yetmişe kadar hepsi gelmişti. Ada şimdiye kadar böyle bir kalabalık görmemişti.</p>

  <p class="calibre3" style="text-align: justify;">   Kadri Kaptan bir çakradı tekne uçtu. Kasaba şimdiye kadar böyle uçan bir tekne görmemişti. Kaptan tekneyi boşalttıktan sonra kahveye gitti, arkadaşıyla çıktı. "Ana, bu Cemil, biz İstanbuldan gelene kadar tekneye bakacak."</p>

  <p class="calibre3" style="text-align: justify;">   "Sağ olsun Cemil."</p>

  <p class="calibre3" style="text-align: justify;">   "İstanbula gitmek kolaydır. Biraz sonra oradayız. Trenden sonra İstanbul denizindeyiz. Biraz sonra da İstanbuldayız."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Biraz sonra vapur geldi yan yana oturdular, konuşmuyorlar denizi seyrediyorlardı. Üst üste gidip geliyordu gemiler. Kızlar Parisi, Berlini görmüşlerdi ya İstanbul başkaydı. Önde Ağaefendi, ötekiler kalabalıkların içinden Ağaefendinin ardından indiler. Şoför hemen koştu: "Buy-runuz, arabaya buyrunuz." Ağaefendi, "Öteki arabayı hemen öteki arabayı getir," dedi.</p>

  <p class="calibre3" style="text-align: justify;">   Biraz sonra Pera Palas Oteline geldiler. Bu otel İstanbulun en iyi oteliydi. Otel Ağaefendiyi tanımıştı. Ona saygı gösterdiler. Ağaefendi Melek Hatunla kendisine, Vasiliyse Kadri Kaptana yer seçti. Ondan sonra Nişancı Veliyle Poyraz Musaya, son odayı da Zehra ile Nesibeye. "O büyük oda çocuklarındır."</p>

  <p class="calibre3" style="text-align: justify;">   Nişancı, "Yemek ne zaman?" dedi.</p>

  <p class="calibre3" style="text-align: justify;">   "Canın ne zaman isterse," dedi Musa Kazım Efendi, "yemek bugün burada, buranın da güzel yemekleri var. Burada kalalım."</p>

  <p class="calibre3" style="text-align: justify;">   Ağaefendi ile Melek Hatun odalarına çekildiler. Kızlar da. Kadri Kaptan anasından izin istedi. Kaptan İstanbulu iyi bilen Vasiliyle gezecekti.</p>

  <p class="calibre3" style="text-align: justify;">   Kızlar odalarına girdiler, koltuklarda karşı karşıya oturdular:</p>

  <p class="calibre3" style="text-align: justify;">   "Güzel, ne güzel, ne güzel, her şey ne güzel," dedi Zehra içini çekerek. Nesibe de "Ne güzel," dedi. "Sen muradına erdin ya ne güzel, sen muradına eriştin ne güzel, ne güzel, ne güzel."</p>

  <p class="calibre3" style="text-align: justify;">   "Benim durumumu biliyorsun Nesibe. Gelip gelip gidiyor onu öldürmeye gelenler. Bir kediyi bile öldüremiyorlar. Babam bile onu öldürecekleri için tabanca taşıyor. Babamın daha önce tabanca taşıdığını gördün mü? Babam bir de Poyrazı götürmek için gitmek istiyor."</p>

  <p class="calibre3" style="text-align: justify;">   "Doğrusun Zehra ama Nişancı sağ oldukça Poyraza kimse dokunamaz. Poyrazı kimse öldürernez Nişancı yaşadıkça."</p>

  <p class="calibre3" style="text-align: justify;">   Zehra, "Nesibe doğrusun, haklısın. Babamın belinde sen hiç tabanca gördün mü? Babam ne zaman Giride beraber gideceğiz dediğinde gördün mü? Bunu söylerken de Poyrazın gözlerinin içine bakıyordu. Babam Giritte silah sıkmasıyla ünlüydü."</p>

  <p class="calibre3" style="text-align: justify;">   Biraz düşündü Zehra, "Nesibe ben hep korkuyorum."</p>

  <p class="calibre3" style="text-align: justify;">   "Ben de Ali Hüseyin gelmeyecek sanıyorum. Başka neler neler gelebilir başına... Bundan sonrasını söylemeyeceğim. Bu kadar yakışıklı biri, Allah bundan bir başkasını yaratmış mıdır? Binboğadan bir yerlere gitmiş midir?"</p>

  <p class="calibre3" style="text-align: justify;">   Zehra gülerek, "Gitmiştir, Ali Hüseyinin çok işleri vardır. Yüzlerce çiçek kökü, ağaç kökü, bazı otları kuruturlar. Daha çok işi vardır. Nasıl hem de. Biz de Şerifenin yanında halı kilim dokumadık mı? Onun kadar dokumada çalışmadık mı, Şerife Hatun bize para vermeye çabalamadı mı, sonra bize küsüp bizimle konuşmadı mı, haftalarca konuşmadıktan sonra babamız Şerife Hatunla, kocasıyla bizi barıştırmadı mı? Bundan sonra gene kök boyalarıyla Şerife Hatuna kilimler dokuyacağız sonuna kadar da dokuyacağız."</p>

  <p class="calibre3" style="text-align: justify;">   "Şerife Hatun insanlar içinde en iyi insandır. Onun evine gelenler en iyi insandır, onun dünyası çok güzel bir dünyadır, karanlık dünya değildir. Ali Hüseyinin dünyası da güzel bir dünyadır. Bin yıllık bir bahçe. O bahçede bin yıllık kırmızı çiçekler. Ali Hüseyin de bu çiçeklerin çocuğu, o yakışıklı olmasın da kim olsun. Ali babası ve anasıyla Şerife Hatunlara gelecekler. Ağaefendiyi sormuşlar."</p>

  <p class="calibre3" style="text-align: justify;">   Zehra Nesibeye sordu, "Ne diyorsun Nesibe?"</p>

  <p class="calibre3" style="text-align: justify;">   "Sağ olasın Zehra, sen beni ben ettin."</p>

  <p class="calibre3" style="text-align: justify;">   Ne yapacaklarını bilmiyorlardı. Ağlıyor ağlıyorlar, gülüyor gülüyorlardı, gülüşlerinin farkında değillerdi. Ağaefendi kapıyı çaldı duymadılar. Ağaefendi kapıyı bir daha çaldı, gene duymadılar. Ağaefendi gülmeye başladı. "Güzel kızlarıma neler neler yapmışım da, bir güldüre-memişiril. Melek Hatun olmasaydı, menekşeler olmasaydı, ipekli mor bohça olmasaydı kızlarım da bitmişti, ben de bitmiştim."</p>

  <p class="calibre3" style="text-align: justify;">   Oda kapısı açıldı, kızlar şaşırdı. Babalarının farkında değillerdi.</p>

  <p class="calibre3" style="text-align: justify;">   "Kızlarım kadere gülelim."</p>

  <p class="calibre3" style="text-align: justify;">   "Gülelim baba," dedi Zehra, "baba, babamız... Biz hepimiz böyle bir ağlamayı da böyle bir gülmeyi de hak ettik. Gülmeyi de ağlamayı da hepimiz candan hak ettik. Toros dağlarını, Kazdağlarını da hak ettik."</p>

  <p class="calibre3" style="text-align: justify;">   "Kızlarım, Melek Sultanımız bütün güzellikleri hak ettiniz. Dünyanın bütün çiçeklerini hak ettiniz. Dünyanın bütün çiçekleri zaten sizindi."</p>

  <p class="calibre3" style="text-align: justify;">   "Siz ettiniz baba, siz babamız, Melek Hatun güzeller güzeli anamız... Bin yıllık bahçeden Şerife Hatun da bize cennetten çiçekler getirdi. Binbir çiçekli bahçeden."</p>

  <p class="calibre3" style="text-align: justify;"><span class="calibre5"><br/></span></p>

  <p class="calibre3" style="text-align: justify;"><span class="calibre5">      Menekşe hey</span></p>

  <p class="calibre3" style="text-align: justify;"><span class="calibre5">      Menekşe hey hey</span></p>

  <p class="calibre3" style="text-align: justify;"><span class="calibre5">      Hey menekşe</span></p>

  <p class="calibre3" style="text-align: justify;"><span class="calibre5">      Hey hey menekşe</span></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   İstanbulu gezmek kolay değildir. Gene de bilmedikleri yerleri gezdiler. Bildikleri gördüklerine benzemiyordu.</p>

  <p class="calibre3" style="text-align: justify;">   Tanyeri o kadar gözükmüyordu. Yıldızlar yok gibiydi, tanyeri horozları ötmüyordu.</p>

  <p class="calibre3" style="text-align: justify;">   "Yağmurları yağmur, vapurları vapur, tekneleri tekne. Denizleri deniz, sabahları sabah. Gündüzleri gündüze, geceleri geceye, yıldızları yıldızlara, tanyerleri tanyerlerine benzemiyor. Bizim kayalıklardan daha güzel. Balıkları dağların alabalığından daha güzel," dedi Nişancı Veli.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Nişancı Velimizin bilmediği yoktur." Güldüler.</p>

  <p class="calibre3" style="text-align: justify;">   İstanbullular bir Cuma günü kasabaya döndüler, Hayri Efendinin evine misafir oldular. Hayri Efendi onları bir gün daha evinde misafir etti. Kasabalılar misafirleri uğurlamaya gelmişlerdi. Kalabalığın içinde Kavlakzade de vardı. Misafirlerin teker teker, kızların bile, ellerini öptü. Nişancıyla Poyrazı kucakladı.</p>

  <p class="calibre3" style="text-align: justify;">   Kadri Kaptan yerlerini yapıp tekneye girmiş, var gücüyle tekneyi uçurmuş, ikindiüstü de Karınca Adasını bulmuşlardı.</p>

  <p class="calibre3" style="text-align: justify;">   </p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   1924te mübadillerin büyük bir kısmı Çukurovaya yerleştirilmişti. Yunanistandan gelen Türklerin epeyce bir kısmı Çukurovada Ceyhan Irmağı kıyılarına, Anavarza da Akçasaz yakınlarına, yerleştirilmişlerdi. Gelenler bereketli topraklarda olduklarını görünce çok sevinmişlerdi. Akçasazda büyük bir göl vardı. Kadirliden gelen Savrun Suyu Akdenize dökülür, başka pek çok çay da Akdenize dökülürdü. Akçasaz her gelen için, Doğu Anadoludan gelenler için de, mutluluk olurdu. Yazın sivrisinekler geldi. Sıtmadan çok çocuk, yaşlı öldü. Yazın ağır günlerinde çok kişi ölüyor, o kadar çok ölüm oluyordu ki gömmeye yetişemiyorlardı.</p>

  <p class="calibre3" style="text-align: justify;">   Oraların insanları o sıralar yaylalara gitmişlerdi. Yaylalardan inip ölüleri gömmeye yardıma geliyorlar, kalanların bir kısmını da alıp yaylaya götürüyorlardı.</p>

  <p class="calibre3" style="text-align: justify;">   Çeltik olmadan sıtma daha azdı. Sıtmanın yaygınlaştığı dönemde Adanaya Seyfi Bey adında büyük bir doktor geldi, bütün köyleri dolaştı, insanlarla konuştu, kinin dağıttı, yaylalara gitmelerini çok söyledi. Yunanistandan gelip oraya yerleştirilenlerin götürebildikleri kadarını yaylalara götürdüler.</p>

  <p class="calibre3" style="text-align: justify;">   Sonunda Çukurovanın bu bölgesindeki Akçasaz Gölü kurutuldu, çeltik de yasaklandı. Hemen hemen hiç çocuk ölmedi artık.</p>

  <p class="calibre3" style="text-align: justify;">   Gelenlerin hepsi çok çalışkandı. Çok zengin olmuş, Anavarzaya yakın bir bölgede köyde kamıştan evler yapmışlardı. Evler çok güzeldi. Toprakları Ceyhan Irağına yakındı, verimliydi. Yerleşik Türkmenlerden çok daha fazla çalışıyorlardı, evleri çok güzeldi. Buralarda bu üç güzel evli köyü belki de kıskanıyorlardı. Neredeyse onlarla konuşmuyorlardı.</p>

  <p class="calibre3" style="text-align: justify;">   Birkaç yıl geçti. Birdenbire anlaşıldı ki o köyden hiç kimse kalmamış. Yakındaki köylerin çoğu da o evlerdeki kamışları, büyük çardakları, güzel tahtaları, kap kacağı, evlerde ne varsa her şeyi alıp götürmüşler.</p>

  <p class="calibre3" style="text-align: justify;">   Bu adamlar nereye gitmişlerdi, ne yapmışlardı?</p>

  <p class="calibre3" style="text-align: justify;">   O üç köyden başka bir yerlerden çok kültürlü bir adam, yine bir muhacir olan Ferhat Hoca bu adamların maceralarını biliyordu.</p>

  <p class="calibre3" style="text-align: justify;">   Ferhat Hoca onları çok iyi tanıyordu, herkesin evini biliyordu, herkesin dostuydu.</p>

  <p class="calibre3" style="text-align: justify;">   Ferhat Hocaya göre o köylere yakın köylüler önce onların atlarını çalmışlar, ondan sonra birtakım insanlar ellerinde bıçakları, mavzerleri ile gelmişler, "Buralardan gidin," demişler.</p>

  <p class="calibre3" style="text-align: justify;">   Yine aldırmamışlar, sonra arabaları Ceyhan Irmağına atılmış, sürüklenip gitmiş.</p>

  <p class="calibre3" style="text-align: justify;">   Sonunda, "Biz buradan gideceğiz," demişler. Bir süre de bu evler bomboş kalmıştı. Evlerde ne varsa alıp götürülmüştü. Geride sadece üç tane baca kalmıştı. Bacalar Ceyhan Suyunun içindeki iri çakıl taşlarından yapılmış çok güzel bacalardı. Sonuna kadar yıkılmamışlardı.</p>

  <p class="calibre3" style="text-align: justify;">   Üç bacaya baktıkça çoğu insan bir şey anlamamış ama azıcık anlayanlar utanıp üzülmüşler, kasabalar ve oradaki iyi insanlar, öğretmenler bu işe şaşırmışlardı.</p>

  <p class="calibre3" style="text-align: justify;">   Ölen çocukları, ölen insanları gömmek için yayladan inen insanlar, kalanları yaylalara götürenler, ineklerinin keçilerinin sütünü paylaşanlar, her şeylerini paylaşan insanlar bunu nasıl yapmışlar kimse anlayamıyor.</p>

  <p class="calibre3" style="text-align: justify;"><span style="font-size: 1em;">   Bugüne kadar da bacalar güzelliğini yitirerek orada kalmışlardır.</span></p>

  <p class="calibre3" style="text-align: justify;">   Yıllar sonra Karınca Adasına bir adam gelir, "Üç bacalar, üç bacalar," diye diye meseleyi anlatır.</p>

  <p class="calibre3" style="text-align: justify;">   Baytar gülerek, "Bak arkadaş," der, "Vandan benim anam babam, nişanlım, kız kardeşim hepsi gitmiş, Vanda kimse kalmamış. Yıllardır onları ararın, hiçbirini bulamadım."</p>

  <p class="calibre3" style="text-align: justify;">   Adı Ahmet olan adama "Poyraz Beye giderseniz o size yardım eder," dediler.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Ahmet İstanbuldan gelen Poyrazı buldu, derdini ona kolaylıkla anlattı.</p>

  <p class="calibre3" style="text-align: justify;">   Poyraz:</p>

  <p class="calibre3" style="text-align: justify;">   "Git, onları ara bul. Bu insanlar belli olmaz, bir yerlerde belki bulabilirsin, onları alır bizim adaya getirirsin."</p>

  <p class="calibre3" style="text-align: justify;">   Ahmet:</p>

  <p class="calibre3" style="text-align: justify;">   "Burada bir Baytar var. Baytar da anasını, babasını, nişanlısını, kız kardeşini kaybetmiş, iki defa Türkiyeyi dolaşmış ama ailesini bulamamış. Ben ölene kadar Yunanistandan gelenleri arayacağım."</p>

  <p class="calibre3" style="text-align: justify;">   Poyraz cebinden üç altın çıkardı Ahmede verdi. "İnşallah üç evi de buluverirsin, onları da adamıza getirirsin. Güzel evler onları bekliyor." Ahmet ayağa kalktı, "Allahaısmarladık," dedi.</p>

  <p class="calibre3" style="text-align: justify;">   "Haydi güle güle git, güle güle gel. Görüyorsun ya bu ada cennet. Her şeyimiz de var. Bizim yüz elli arı kovanımız da, her şeyimiz de var. Denizde çakıltaşlarımız var, bembeyaz çakıltaşlarımızla çok güzel bacalar yaparlar. Hayda güle güle, güle güle."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Lena Ana tekneden doğru eve gitti. Gitmesi ile heyecanla seslenerek gelmesi bir oldu.</p>

  <p class="calibre3" style="text-align: justify;">   "Geldi, geldi, geldi!"</p>

  <p class="calibre3" style="text-align: justify;">   "Ana kim geldi? Ana söylesene kim?"</p>

  <p class="calibre3" style="text-align: justify;">   "Süleyman, Süleyman, Süleyman..."</p>

  <p class="calibre3" style="text-align: justify;">   Poyraz eve girince "Hoş geldin," dedi. Süleymanın elini öptü. Karşılıklı oturdular. Süleyman çok gülüyordu. Poyraz da merakla yüzüne bakarak "İyi bir şey var, herhalde çok iyi bir şey var," dedi. "Var," dedi Süleyman, "var. Şeyh öldü. Selahattin Paşa da Kral oldu. Ve sen de ben de kurtulduk."</p>

  <p class="calibre3" style="text-align: justify;">   Poyraz:</p>

  <p class="calibre3" style="text-align: justify;">   "Ana, ana gel," dedi.</p>

  <p class="calibre3" style="text-align: justify;">   "Ne oldu sana?"</p>

  <p class="calibre3" style="text-align: justify;">   "Ben ölümden kurtuldum ana. Beni öldürtecek olan Şeyh ölmüş. Beni ölümden kurtaran Emir, Kral olmuş."</p>

  <p class="calibre3" style="text-align: justify;">   Lena Ana Poyrazı kucakladı, öptü. "Çok şükür! Süleyman Bey hoş geldin, hoş geldin. Kahve yapıyordum size."</p>

  <p class="calibre3" style="text-align: justify;">   Kahveleri içip hep birlikte Ağaefendiye gittiler. Poyraz Ağaefendiye yaklaştı. "Çok iyi şeyler oldu. Şeyh ölmüş, Süleyman haberi getirdi."</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Sağ olasın Süleyman bu haberi getirdin," dedi. Babasının yanına giden Zehra, "Baba nedir bu?"</p>

  <p class="calibre3" style="text-align: justify;">   "Şeyh öldürülmüş."</p>

  <p class="calibre3" style="text-align: justify;">   Birdenbire bir sevinç doldu Zehra, Poyrazın elini tuttu. Ağaefendi Süleymanın elini tuttu, "Haydi Melek Hatun Poyraza gidiyoruz. Zehra, Nesibe biz gidip Süleymanı dinleyeceğiz, birlikte döneriz."</p>

  <p class="calibre3" style="text-align: justify;">   "Biz de burada oturur sizi bekleriz."</p>

  <p class="calibre3" style="text-align: justify;">   Orada uzun uzun konuştular. Şeyh nasıl öldürüldü. Selahattin Paşa nasıl kral oldu, ülkenin bütün insanları nasıl sevinçten deli oldular. Herkes Selahattin Paşanın kral olmasına çok seviniyordu. Süleyman her şeyi anlattı.</p>

  <p class="calibre3" style="text-align: justify;">   "Haydi bize gidelim," dedi Ağaefendi.</p>

  <p class="calibre3" style="text-align: justify;">   "Ben burada kalayım sonra bir yere gideceğim."</p>

  <p class="calibre3" style="text-align: justify;">   Poyraz, "Süleyman nereye gideceksin?" diye sordu.</p>

  <p class="calibre3" style="text-align: justify;">   "Ben Nişancıyı da görmek istiyorum. Buraya gelir mi?"</p>

  <p class="calibre3" style="text-align: justify;">   "Beraber gideriz."</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Biz sizi burada bekleyeceğiz. Bundan sonra da hep beraber bizim eve yemeğe gideceğiz."</p>

  <p class="calibre3" style="text-align: justify;">   Süleymanla Nişancı, Kerimin evine gittiler. Nişancı her şeyi biliyordu. Kerimle kız onlar evlerine gelince çok sevindiler. İkisi de iki yerden kalktılar.</p>

  <p class="calibre3" style="text-align: justify;">   Kerim:</p>

  <p class="calibre3" style="text-align: justify;">   "Hoş geldiniz, safalar getirdiniz. Nişancı babayla birlikte geleceğinizi biliyordum. İnşallah düşündüğüm olur. Kahveleriniz yapılıyor."</p>

  <p class="calibre3" style="text-align: justify;">   Kerim Süleymanın evlerine geleceğini, her gün söylüyordu.</p>

  <p class="calibre3" style="text-align: justify;">   Süleyman:</p>

  <p class="calibre3" style="text-align: justify;">   "Dinle, beni dinle. Şeyh öldü. O eceliyle mi öldü, öldürdüler mi belli değildir. Ama ölü bulunmuş. Aşiret başka bir aşiretle karıştı. Selahattin Paşa da kral oldu, ben de onun emrindeyim, onun ordularının başındayım. Anladın mı?"</p>

  <p class="calibre3" style="text-align: justify;">   "Anladım."</p>

  <p class="calibre3" style="text-align: justify;">   Nişancı:</p>

  <p class="calibre3" style="text-align: justify;">   "Çıkar onları, görelim." Süleyman ve Nişancı kahvelerini içtiler. Kerimle kız, büyük bir torba çıkardılar. Torbadan halının üstüne üç tabanca, çok da mermi çıktı.</p>

  <p class="calibre3" style="text-align: justify;">   Hemen ardından da Ağaefendiyle Poyraz geldi.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Sağ olasınız Kerim oğlum Peri kızım. Allah sizi de mutlu etsin." Kerim kalktı Ağaefendinin, Nişancının elini öptü. Kız da Nişancının bir de Ağaefendinin elini öptü.</p>

  <p class="calibre3" style="text-align: justify;">   "Haydiyin çocuklar ziyafete. Haydi Süleyman," dedi.</p>

  <p class="calibre3" style="text-align: justify;">   Onlar eve gelince kızı Melek Hatun bir de kızlar öptü.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Şerife Hatun Ağaefendilerin evine gitti. Melek Hatunla kızlar onu saygıyla karşıladılar. Ağaefendi de "Hoş geldin," dedi. "Senin yaptıkların çok güzel. Kök ocağını burada kimse bilmiyor. Bizde de bilen az vardı. Ne yapacaksınız?"</p>

  <p class="calibre3" style="text-align: justify;">   Şerife Hatun:</p>

  <p class="calibre3" style="text-align: justify;">   "Artık satmalıyım, satacağım..."</p>

  <p class="calibre3" style="text-align: justify;">   "Nerede satacaksın," dedi Ağaefendi.</p>

  <p class="calibre3" style="text-align: justify;">   Şerife Hatun:</p>

  <p class="calibre3" style="text-align: justify;">   "Ben biliyorum nerede satacağımı. Bu sefer bizimki de benimle geliyor. Ben Diyar-ı Bekirde arkadaşlarımla birlikte yollara çıkarırdım kilimlerimi. Kilimlerimi halılarımı birkaç saatte satardım. Diyar-ı Bekirde yolda sattığım yere herkes koşar gelirdi. Bir Arap atı fiyatına olan kilimlerime, halılarıma gelirlerdi. Onun için ben burada da öyle satacağım."</p>

  <p class="calibre3" style="text-align: justify;">   Kızlar, "O kadar güzel ki, burada da iki misline satarsınız," dediler.</p>

  <p class="calibre3" style="text-align: justify;">   Şerife Hatun:</p>

  <p class="calibre3" style="text-align: justify;">   "Hep bir ömür boyu konuşacağız, görüşeceğiz."</p>

  <p class="calibre3" style="text-align: justify;">   Kızların ikisi birden, "Siz bize geleceksiniz, biz size geleceğiz."</p>

  <p class="calibre3" style="text-align: justify;">   Şerife Hatun kocası ve adadan iki üç delikanlı' ile birlikte halıları kilimleri Kadri Kaptanın teknesine yükleyip, yola çıktılar.</p>

  <p class="calibre3" style="text-align: justify;">   Kasabaya vardılar, güzel ağaçların olduğu çok ağaçlıklı bir yolun kenarında durdular. Kilimleri halıları teker teker ağaçların gövdelerine bağladılar, uzun uzun dizdiler. Birinci gün bu yoldan atlarıyla arabalarıyla çok insan geldi, geçti. Bir gün beklediler ağaçların gölgesinde. O geceyi büyük bir ağacın altında geçirdiler. Ağaçlara dizili halıları kilimleri ile iki gün beklediler, üç gün beklediler. Bir tek halı bile satılmamıştı. Üzülerek adaya geri döndüler. Bunu duyan Poyraz çok üzüldü, doğru Şerife Hatunun evine gitti.</p>

  <p class="calibre3" style="text-align: justify;">   Poyraz:</p>

  <p class="calibre3" style="text-align: justify;">   "Üzülmeyin, bir günde satılır kilimleriniz halılarınız. Üstelik bir ata değil, beş at parasına satılacaktır," dedi gülerek.</p>

  <p class="calibre3" style="text-align: justify;">   Şehmuz Ağa:</p>

  <p class="calibre3" style="text-align: justify;">   "Ne diyorsun, kimse yüzüne bile bakmadı."</p>

  <p class="calibre3" style="text-align: justify;">   Poyraz:</p>

  <p class="calibre3" style="text-align: justify;">   "Burada bu kökboyalı kilimler, Diyar-ı Bekir gibi değilse de, hemen satılır, daha da çok satılır. Buralarda satılmazsa da satılacak yer çok," dedi.</p>

  <p class="calibre3" style="text-align: justify;">   Poyraz Nişancının yanına gitti, "Senden bir ricam var," dedi.</p>

  <p class="calibre3" style="text-align: justify;">   Nişancı:</p>

  <p class="calibre3" style="text-align: justify;">   "Ne oluyor, benden niye rica ediyorsun?"</p>

  <p class="calibre3" style="text-align: justify;">   "Rica etmeye hakkım oldu."</p>

  <p class="calibre3" style="text-align: justify;">   "Ne oldu yahu, merak ettim."</p>

  <p class="calibre3" style="text-align: justify;">   Poyraz kilimlerin satılmadığını anlattı. Nişancı çok güldü, "Nasıl satılmaz bu kadar güzel şeyler? Onlar herhalde yerde değil havada satmaya çalışmışlar. Ben gidiyorum, haydi beraber gidelim."</p>

  <p class="calibre3" style="text-align: justify;">   Şerife Hatunun evine geldiler. Nişancı, "İsterseniz hiçbiriniz gitmeyin. Poyrazla ikimiz biz bu kilimleri satacağız."</p>

  <p class="calibre3" style="text-align: justify;">   Şerife Hatunla kocası, "Aman yapmayın," dediler.</p>

  <p class="calibre3" style="text-align: justify;">   "Biz bu kilimleri satmak zorundayız, siz gideceksiniz gene geri geleceksiniz. Onun için satmak zorundayız."</p>

  <p class="calibre3" style="text-align: justify;">   Şerife Hatun, "Haydi alın bakalım, işte hepsi orada duruyor," dedi. Kilimleri halılarla birlikte yeniden Kadri Kaptanın teknesine gittiler. Hep birlikte Nişancı ile Poyrazın çok iyi bildikleri Topalın köyüne geldiler. Köylüler onları çok iyi karşıladılar. Onların geldiklerini duyan Topal koşarak geldi. "Hoş geldiniz, sefalar getirdiniz." Şerife Hatunla kocası Şehmuzu tanıştırdılar.</p>

  <p class="calibre3" style="text-align: justify;">   Topal:</p>

  <p class="calibre3" style="text-align: justify;">   "Burada herhangi bir işiniz varsa yemek yedikten sonra gelirsiniz. Bizim hanım çok güzel kabak çiçeği yemeği yapar. Haydi bize gidelim." Topalın evine gittiler, yemeklerini yediler, oturdular konuştular.</p>

  <p class="calibre3" style="text-align: justify;">   Nişancı Veli:</p>

  <p class="calibre3" style="text-align: justify;">   "Hiç merak etmeyin, bu kilimlerin hepsi satılacaktır. Diyar-ı Bekir'de bir at fiyatı ise burada beş at fiyatı edecek"</p>

  <p class="calibre3" style="text-align: justify;">   Topal:</p>

  <p class="calibre3" style="text-align: justify;">   "Tabii hiç kimse böylesine güzel kökboyalı kilim halı görmemiştir buralarda. Haydi kalkın gidelim, bizim köylere haber verelim, yukarı köylere çıkaralım. Fiyatına ne diyelim?"</p>

  <p class="calibre3" style="text-align: justify;">   Poyraz:</p>

  <p class="calibre3" style="text-align: justify;">   "Bu kilimlerin halıların tanesi bir Arap atı fiyatınadır. Bunlar kökboyadır, bunu değerini bilen verecek para arar. Bunun kökboya olduğunu öğrenen insanlar buna bu fiyatı verirler. Çok değerlidir bu halılar kilimler. Kökboya Osmanlı devrinden kalmış. Şimdiki devirde bunu bilen insan yok Onun için bu kökboyayı bilen tanıyan alır."</p>

  <p class="calibre3" style="text-align: justify;">   Şerife Hatunla Şehmus ikisi birden, "Bir tanesi bir Arap atı parasıymış."</p>

  <p class="calibre3" style="text-align: justify;">   Topal:</p>

  <p class="calibre3" style="text-align: justify;">   "Çok pahalı ama, dediğiniz kadar güzelse bizim buraya gelen buranın çok zenginleri var. Haydi gidelim."</p>

  <p class="calibre3" style="text-align: justify;">   Köylüler, Yunanistandan gelenler ve yerli olanlar, çok insan onları bekliyordu. Nişancı Kadri Kaptana döndü, "Oğlum burada birkaç gün kalacağız. Bekleyecek misin bizi?"</p>

  <p class="calibre3" style="text-align: justify;">   "Elbette beklerim amca."</p>

  <p class="calibre3" style="text-align: justify;">   Topal:</p>

  <p class="calibre3" style="text-align: justify;">   "İsterseniz bir yıl kalın, başımızın üstünde yeriniz var," dedi.</p>

  <p class="calibre3" style="text-align: justify;">   Poyraz ayağa kalktı, "Haydi kilimleri çıkartalım," dedi. Oradakiler de yardım etti, kilimleri halıları oraya yığdılar. Kalabalığın içinden uzun boylu çok güzel giyinmiş bir adam çıktı, kilimlere baktı. İki üç tanesini ayırarak, "Ne kadar?" dedi. Nişancı fiyatını söyledi, adam parayı çıkartınca da parmağıyla Şehmuzu gösterdi. Şehmuz parayı alınca nakışlı bir keseye koydu, teşekkür etti. Yunanistandan gelenler geldiler birer ikişer tane aldılar. Onlar yerlerine oturunca yerli köylüler de kalktılar, onlar da aşağı yukarı bu kadar aldılar.</p>

  <p class="calibre3" style="text-align: justify;">   Topal:</p>

  <p class="calibre3" style="text-align: justify;">   "Kör kardeşimin köyüne gidelim, o çok zengindir. Bizimle beraber çarpıştı bir gözü savaşta kör olmuştur. Ona gidersek bütün köylüsü alır, alamayanlar da bize küfrederler. Görülmüş şey değil bu kökboyalı kilimler, alırlar," dedi.</p>

  <p class="calibre3" style="text-align: justify;">   Körün köyüne vardılar, gene ulu bir çınarın altına oturdular. Öteki köy gibi burada da birkaç saat içinde kilimlerin halıların kalanı satıldı. Oradan Topalın evine döndüler. Şerife Hatunla kocası Şehmus çok mutluydular. Şerife Hatun birdenbire, "Hayatımda bu kadar büyük para görmedim," dedi. Kocası da, "Evet, doğrudur," dedi.</p>

  <p class="calibre3" style="text-align: justify;">   Yemeklerini yediler, uyudular. Sabah erkenden kalkıp adaya döndüler. Şerife Hatunla kocası Şehmus dört beş gün adada kaldılar, çok insana "Allaha ısmarladık," dediler. Beşinci gün Kadri Kaptanın teknesiyle kasabaya gittiler, orada da doğru Hayri Efendiye vardılar.</p>

  <p class="calibre3" style="text-align: justify;">   Hayri Efendi, "Bir gün bizde kalın" dedi. Kaldılar, ertesi gün de Diyar-ı Bekire yola çıktılar.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Kızlar erkenden uyandılar. Daha yemek yemeden, çeşmeye gidip su getirmeden, babaları uyanmadan babalarına düğün sorununu söylemeye karar verdiler. Çay yaptılar, yemekleri uzattılar, yemeklerini yediler. Babaları hep gülümsüyordu. Bütün yemek boyunca da hepsi güldüler. Melek Hatun anaları da her zaman onların yanındaydı, bu sabah da babalarıyla ne konuşacaklarını biliyordu. Yemek bitti, kahve bitti, konuşmaya başladılar.</p>

  <p class="calibre3" style="text-align: justify;">   Önce Zehra, "Babamız" dedi.</p>

  <p class="calibre3" style="text-align: justify;">   Ağaefendi, "Eeee..."</p>

  <p class="calibre3" style="text-align: justify;">   "Senden bir ricamız var."</p>

  <p class="calibre3" style="text-align: justify;">   "Nedir o?"</p>

  <p class="calibre3" style="text-align: justify;">   "Sen bize demiştin ki, sizin düğünleriniz Giritteki düğünlerden daha büyük daha şanlı olacak."</p>

  <p class="calibre3" style="text-align: justify;">   Ağaefendi, "Daha ne istiyorsunuz?"</p>

  <p class="calibre3" style="text-align: justify;">   "Babamız Girittekilerden daha büyük bir düğün beklemiyoruz. İstemiyoruz da."</p>

  <p class="calibre3" style="text-align: justify;">   "Eee daha ne istiyorsunuz?"</p>

  <p class="calibre3" style="text-align: justify;">   "Düğün şöhreti istemiyoruz/'</p>

  <p class="calibre3" style="text-align: justify;">   "Neden?"</p>

  <p class="calibre3" style="text-align: justify;">   "Bu adadaki fakir fukaranın içinde böyle bir düğün görkemli değildir."</p>

  <p class="calibre3" style="text-align: justify;">   Ağaefendi Melek Hatuna baktı.</p>

  <p class="calibre3" style="text-align: justify;">   "Bizim kızlarımız doğru söylüyor," dedi Melek Hatun.</p>

  <p class="calibre3" style="text-align: justify;">   "Ne yapayım" dedi Ağaefendi.</p>

  <p class="calibre3" style="text-align: justify;">   Nesibe:</p>

  <p class="calibre3" style="text-align: justify;">   "Babamız," dedi, "biz çok düşündük. Buralara geldiğimizden beri bize yardım eden, buraya geldik geleli bizi ağlatan, güldüren türküler söyleyen, türküleri ile bizi mutlu eden Uso. Düğünümüzde de Uso söylesin," dedi.</p>

  <p class="calibre3" style="text-align: justify;">   "Başka ne?"</p>

  <p class="calibre3" style="text-align: justify;">   Zehra:</p>

  <p class="calibre3" style="text-align: justify;">   "Halaylar var babam halaylar var. Karadenizlilerin halayları, Kürtlerin halayları, Erzurumluların halayları. Bizim düğünlerimizde Alevilerin halayları, Kazdağlarının halayları da olsun. Bunları düğünümüze getirirsen, sen de mutlu olacaksın, biz de mutlu olacağız."</p>

  <p class="calibre3" style="text-align: justify;">   Ağaefendi gülerek</p>

  <p class="calibre3" style="text-align: justify;">   "Yaşayın kızlarım, akıllısınız kızlarım" dedi. "Ananız Melek Hatun da sizden önce bana bunları söyledi. Evet bu dediğiniz olacak."</p>

  <p class="calibre3" style="text-align: justify;">   Birkaç gün sonra bütün adadakiler bu işi duydular ve böyle görkemli bir düğün oldu. Kasabadan gelen insanlar hayatlarında böyle bir düğün görmemişlerdi.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Bu düğünler başlamadan önce Şerife Hatunun evine Ali Hüseyin'le birlikte on bir kişi gelmişti. Bunlar Ali Hüseyinin anası, babası, amcası ve kardeşleriydi. Niçin geldikleri biliniyordu. Ali Hüseyin'in anası ile babası Ağaefendinin evine gittiler, Allahın emri Peygamberin kavliyle Nesibeyi oğullarına istediler. Ali Hüseyinin babası, "Düğünümüz memlekette olacak, ama iki kardeşin birlikte burada da düğünü olması bizi mutlu eder. Memleketimizde de düğün yapmak zorundayız," dedi.</p>

  <p class="calibre3" style="text-align: justify;">   Ağaefendi:</p>

  <p class="calibre3" style="text-align: justify;">   "Anladım kardeşler," dedi. Bunu duyan kızlar birbirine sarıldılar.</p>

  <p class="calibre3" style="text-align: justify;">   Bu düğün üç gün sürdü, güzel bir düğün oldu. Sonra gelinlerini de aldılar Toroslara gittiler.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Hançerli Efe Poyrazın evine geldi. "Bak kardeş," dedi. "Benim çocuklarım artık büyüdü. Beşi de ortaokula gidecek. Sizin hepinize de, önce sana, sonra da seninle birlikte doktorlara teşekkür etmeye gideceğim. Memlekete gidiyorum. Hep seninle birlikteyim. Senden başka kimim var. Değirmeni bana hediye etmiştin sana bırakıyorum. Tarlaları bana hediye etmiştin sana geri veriyorum.</p>

  <p class="calibre3" style="text-align: justify;">   Eh o kadar çok sevindim ki, seni öldürecekler kendileri ölmüş. Süleyman gelmiş Şeyhin öldüğünü söylemiş, seni koruyan adam da kral olmuş. Çok sevindim senin için. Sen benim oğlum gibisin, belki de d.aha kıymetlisin. Mavi yelkenleri de ben getireceğim kasabadan, yoksa İzmirden gidip getireceğim."</p>

  <p class="calibre3" style="text-align: justify;">   "Yok getiriyorlar."</p>

  <p class="calibre3" style="text-align: justify;">   "Kim getiriyor?"</p>

  <p class="calibre3" style="text-align: justify;">   "Hıdırın oğlu, Hıristo."</p>

  <p class="calibre3" style="text-align: justify;">   "Ben de şu maviyi getirmek isterdim doğrusu. Ama Hıristo getiriyormuş sana. Dünyada maviden güzel renk yoktur. Beni yılda bir görmeye gelme, seni sık sık görmek isterim. Çocuklarımı siz okuttunuz, doktorlar burada mektebi tekrar yarattı. Sen de yaratanlar içindeydin. Çocuklarım sonuna kadar okuyacaklar. O kadar imkanım var. Şimdi onları İzmire götüreceğim."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Bugünlerde, kasaba, köyler, vilayet, sallanıyordu, Kavlakzade Remzi Bey mebus olmak için Ankaraya yazmıştı. Herkes onun mebus olacağını biliyordu. Kasabanın birçok yerini bayraklarla donatmıştı. Muallimler nutuklarına doymuyordu, Kavlakzade Remzi de durmadan konuşuyordu. "Kurtuluş savaşında bizimkiler, bizler yurdumuz için canımızı verdik." Bir de Kavlakzade Remzi köy köy dolaşmıştı. Bahçe kapısında çok kahraman muallimler konuşuyorlar, o kadar çok konuşuyorlardı ki, Kurtuluş Savaşını sanki onlar yapmış, düşmanları ülkeden kendileri kovmuştu.</p>

  <p class="calibre3" style="text-align: justify;">   Evin bahçesinde koyunlar kesiliyordu, kasabalılar köylüler gitgide evin bahçesini dolduruyorlardı. Vilayetin Valisi bile öyle bir konuşma yaptı ki dillere destan oldu. İnsanların yüreğine girdi çıktı, girdi çıktı.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Dokuz Karadonlu kara giyitleriyle Ankaraya geldiler. Doğru Remzi Beyin evine vardılar.</p>

  <p class="calibre3" style="text-align: justify;">   Kavlakzade Remzi:</p>

  <p class="calibre3" style="text-align: justify;">   "Hoş geldiniz çocuklar ben üç gün önce yemin ettim, bütün mebuslar ettiler ya, çoğu kekeleyerek konuştu. Bakın çocuklarım iyi ki çabuk geldiniz. Bugün Mecliste yirmi beş mebus beni kutladı. 'Kahraman İsmail düşman gemilerini denizin dibine gönderdi, içlerindeki yüzlerce askerle birlikte. İşte vatanı kurtaranlar böyle insanlardır. Sizi tebrik ediyoruz' dediler. Şu adam, İsmail neye gelmiş öğrenelim olur mu?"</p>

  <p class="calibre3" style="text-align: justify;">   "Olur," dediler, "bunu öğrenmek kolay."</p>

  <p class="calibre3" style="text-align: justify;">   "Bir de sırtınızdakileri değiştirin, başka elbiseleriniz var mı?"</p>

  <p class="calibre3" style="text-align: justify;">   "Var efendimiz, sizin hepimize verdiğiniz güzel elbiseler var"</p>

  <p class="calibre3" style="text-align: justify;">   "Haydiyin bir otele gidin sonra da çabuk öğrenin onun neden geldiğini. Öğrenmek kolaydır, herkes onu bilir. Siz onun neden geldiğini İsmailin kendisinden sorup öğrenebilirsiniz."</p>

  <p class="calibre3" style="text-align: justify;">   "Öğrenebiliriz efendim."</p>

  <p class="calibre3" style="text-align: justify;">   "Bir de on beş yaşındakini bulacaktınız."</p>

  <p class="calibre3" style="text-align: justify;">   "Bulduk efendim. Yaman bir çocuk yetiştiriyoruz. Çocuğun babası bizim adamımız, arkadaşımız. Siz ona çok tarla vermişsiniz. Bir çocuk değil mi, o da Remzi Beye kurban olsun."</p>

  <p class="calibre3" style="text-align: justify;">   "Haydiyin güle güle."</p>

  <p class="calibre3" style="text-align: justify;">   "Çobanı bulduk efendim. Bulduk ya o konakta kimse yok. Bir tek Adem var, Adem her gün orada. Konağa başka bir adam gelmiş 'Bu konak kimin' demiş. Adem de, bu konağın sahibi 'Ben İstanbula gidiyorum, bu pınarları sevdim de bu konağı ben yaptırdım. Nasıl olsa geri geleceğim' dedi demiş. 'Evime bak Adem dostum' dememiş. Adem çobana demiş ki, bu adam bir general, bir paşa, olacak ya paşalığını söylemedi, amma hep orduyu konuştu. Çoban da bunları söyledi. Çoban cin gibi bir adam."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Remzi Beyin adamları geldi, İsmaile sordular.</p>

  <p class="calibre3" style="text-align: justify;">   "Efendim siz buraya nasıl geldiniz?"</p>

  <p class="calibre3" style="text-align: justify;">   "Madalya verecekler bana."</p>

  <p class="calibre3" style="text-align: justify;">   Ondan sonra İsmailin yanına gelen bir adama sordular, "Bu adam niye burada?" diye.</p>

  <p class="calibre3" style="text-align: justify;">   "Yahu nasıl bilmezsiniz, o bir kahramandır, bir altın madalya alıyor, adı da İsmaildir. Türkiyede onu tanımayan yoktur."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Kasabada iskeleye çok güzel giyinmiş iki adam geldi. İskelenin içine bir girdiler, bir çıktılar. Bir şey bekliyor gibiydiler. Önlerine çıkan bir adama sordular.</p>

  <p class="calibre3" style="text-align: justify;">   "Karınca Adasından kimse var mı burada, söyler misiniz bana."</p>

  <p class="calibre3" style="text-align: justify;">   Kadri Kaptanı gösterdi. "Karşınızdaki delikanlı Karınca adasındandır."</p>

  <p class="calibre3" style="text-align: justify;">   O genç adama gittiler. "Siz Karınca adalı mısınız?"</p>

  <p class="calibre3" style="text-align: justify;">   "Evet oralıyım. Siz ne istiyorsunuz?"</p>

  <p class="calibre3" style="text-align: justify;">   "Biz oraya gideceğiz. Acaba oraya giden bir tekne var mı?"</p>

  <p class="calibre3" style="text-align: justify;">   "Var efendim!'</p>

  <p class="calibre3" style="text-align: justify;">   "Onu gösterin bize."</p>

  <p class="calibre3" style="text-align: justify;">   "Benim teknem efendim."</p>

  <p class="calibre3" style="text-align: justify;">   "Haydi gidelim."</p>

  <p class="calibre3" style="text-align: justify;">   "Gidelim efendim."</p>

  <p class="calibre3" style="text-align: justify;">   Kadri Kaptan adamların önüne düştü, tekneye vardı, durdu. Kendisi tekneye çıktı. "Buyrun efendin," dedi. Onlar da çıktılar.</p>

  <p class="calibre3" style="text-align: justify;">   "Oraya kaç zamanda gidebiliriz?"</p>

  <p class="calibre3" style="text-align: justify;">   "Buradan hemen gidersek Karınca adasına ikindiye varırız, belki daha da önce varırız."</p>

  <p class="calibre3" style="text-align: justify;">   Adamlara baktı durdu. Adamlardan bir tanesi sordu, "Bu tekne sizin midir?"</p>

  <p class="calibre3" style="text-align: justify;">   "Evet efendim, benimdir," dedi, "balıkçı reisi benim ustam. O giderken bana da bu teknesini verdi."</p>

  <p class="calibre3" style="text-align: justify;">   İkisi birden:</p>

  <p class="calibre3" style="text-align: justify;">   "Çok güzel bir tekne bu, çok da güzel gidiyor."</p>

  <p class="calibre3" style="text-align: justify;">   "Ama ben size dedim. İkindiden önce gidebiliriz."</p>

  <p class="calibre3" style="text-align: justify;">   Adamların önüne birer tane minder koydu. "Buyrun," dedi.</p>

  <p class="calibre3" style="text-align: justify;">   "Biz denize bakacağız," dediler, oturmadılar.</p>

  <p class="calibre3" style="text-align: justify;">   "Siz denizci misiniz?" dedi Kadri Kaptan</p>

  <p class="calibre3" style="text-align: justify;">   "Çok gençliğimizde biz de denizciydik."</p>

  <p class="calibre3" style="text-align: justify;">   "Nasıl," dedi Kadri Kaptan.</p>

  <p class="calibre3" style="text-align: justify;">   "İşte öyle," dediler, "bu kasabada yaşayan mutlaka denizci olur."</p>

  <p class="calibre3" style="text-align: justify;">   "Siz bu kasabada mı büyüdünüz?"</p>

  <p class="calibre3" style="text-align: justify;">   "Evet orada. Babamız İzmire gitti de oradan ayrıldık."</p>

  <p class="calibre3" style="text-align: justify;">   "Kimdir babanız?"</p>

  <p class="calibre3" style="text-align: justify;">   "Zengin bir adamdı."</p>

  <p class="calibre3" style="text-align: justify;">   "O nerede şimdi?"</p>

  <p class="calibre3" style="text-align: justify;">   "Bizler askerdeyken o ölmüştü."</p>

  <p class="calibre3" style="text-align: justify;">   "Nerede savaştaydınız?"</p>

  <p class="calibre3" style="text-align: justify;">   "Çanakkalede, sonra da Dumlupınarda iki kardeşimiz daha vardı. İkisi de İzmire kadar gitmişti. Eee senin baban nerede?"</p>

  <p class="calibre3" style="text-align: justify;">   "Babam Çanakkalede topçuymuş. Orada toz olmuş diyorlar."</p>

  <p class="calibre3" style="text-align: justify;">   "Ya öyle mi? Adın ne?"</p>

  <p class="calibre3" style="text-align: justify;">   "Kadri Kaptan."</p>

  <p class="calibre3" style="text-align: justify;">   "Ustan kim?"</p>

  <p class="calibre3" style="text-align: justify;">   "Ustamın adı Reisti. Ondan büyük reis yoktu bu memlekette. O gitti. Bilmiyor musunuz? Onu alıp götürdüler. Dördünüz de sağ mı?"</p>

  <p class="calibre3" style="text-align: justify;">   "İkimiz yaralandık."</p>

  <p class="calibre3" style="text-align: justify;">   "Yoksa buraya doktorları görmeye mi geldiniz? Sami Beyle Rıfat Bey buradalar, onları görmeye mi geldiniz?"</p>

  <p class="calibre3" style="text-align: justify;">   Şöyle bir durdular, Kadri Kaptana baktılar. "Bu adada doktorlar ne yapıyorlar?"</p>

  <p class="calibre3" style="text-align: justify;">   "Burada hastane vardı, hastane. Çanakkalenin yaralıları hep buraya geliyorlardı. Buradaki kadınlar, dışarıdan gelen kadınlar, hepsi doktorlara yardım ediyorlardı. Bildiğime göre Çanakkaleden on dört doktor gelmişti. Bu iki kişi de sonradan geldi. Çok iyi adamlar. O zamandan bu adada kimse kalmadı. Benim Reisim de buradan gitti. Tekneyi bana bıraktı ama ben çok üzüldüm."</p>

  <p class="calibre3" style="text-align: justify;">   Onlar gene sordular. "Peki onlardan hiç kimse kalmadı mı burada?"</p>

  <p class="calibre3" style="text-align: justify;">   "Hiç kimse kalmadı ama Lena Ana var."</p>

  <p class="calibre3" style="text-align: justify;">   "Bir tek Lena Ana mı?"</p>

  <p class="calibre3" style="text-align: justify;">   "Bir tek olur mu? Zehra Ablamız var, onun kocası var, benim Poyraz abim. Benim anam da, Lena Ana da, onun anası."</p>

  <p class="calibre3" style="text-align: justify;">   "Nasıl kalmış o adada?"</p>

  <p class="calibre3" style="text-align: justify;">   "O da gitmiş ama Poyraz abinin anası gittiği yerden Trabzon kaptanıyla geri gelmiş. Burada Poyraz abiden başka hiç kimse yokmuş. Ama bir de geçenlerde İstanbulda beraber gezdiğimiz Vasili var. İstanbullu Vasili. Poyraz abinin anası Lena Ana da bizimle İstanbula geldi. O da çok iyi biliyordu İstanbulu. Bize de her yeri gösteriyordu."</p>

  <p class="calibre3" style="text-align: justify;">   "Kadri Bey kardeşimiz, Kadri Bey kardeşimiz siz her şeyi biliyorsunuz."</p>

  <p class="calibre3" style="text-align: justify;">   "Lena anam benim Melek anaının da kardeşi diyorlar. Bizim adada Lena Anayı bilmeyen sevmeyen yok. İşte geliyoruz, yaklaştık." Delikanlı sustu.</p>

  <p class="calibre3" style="text-align: justify;">   İki kardeşle Kadri Kaptan adanın iskelesine kadar bir türlü bir daha konuşamadılar. İskeleye geldiler.</p>

  <p class="calibre3" style="text-align: justify;">   "Şu çınarların altına oturun yoruldunuz. Ben şimdi gelirim."</p>

  <p class="calibre3" style="text-align: justify;">   "Ama paranı al da öyle git."</p>

  <p class="calibre3" style="text-align: justify;">   "Ben para alamam."</p>

  <p class="calibre3" style="text-align: justify;">   "Niye alamazsın?"</p>

  <p class="calibre3" style="text-align: justify;">   "Hiç alamam. Şimdi bir işim var hemen gidip gelirim. Dinlenin, su için hemen gelirim."</p>

  <p class="calibre3" style="text-align: justify;">   Kadri Kaptan doğru anasına gitti. "Ana, Lena Ananın iki oğluna benziyorlar. Bana öyle geldi ki onun iki oğlu geldi. Para verdiler almadım. Bence Lena Ananın oğulları bunlar."</p>

  <p class="calibre3" style="text-align: justify;">   Anası ile beraber adamların yanına gittiler. Adamlar Melek Hatunu görünce ayağa kalktılar.</p>

  <p class="calibre3" style="text-align: justify;">   Melek Hatun:</p>

  <p class="calibre3" style="text-align: justify;">   "Şimdi doğru bize gideceğiz. Ananız siz! gömnce düşüp ölür. Sizi öyle özledi. Onun için önce bizim eve gelin. Kahve içer, yemek yersiniz. Sonra kardeşinizle birlikte eve gidersiniz. Kardeşiniz evlendi, ananız çok sevindi buna. Kardeşiniz Sarıkamışta, Doğu Anadoluda savaşmış bir zabittir. Nelerden geçmiş, çok belalardan geçmiş bir insandır. Doktorlar da yanınıza hemen gelirler. İyi ki geldiniz çocuklarım. Bizim hepimizin en güzel günlerimizde geldiniz. Hepimizi mutlu ettiniz." Melek Hatun çocukların analarını çok görmek istediğini anlamıştı. "Yakında kardeşinizle, doktorlarla beraber ananıza gideceğiz."</p>

  <p class="calibre3" style="text-align: justify;">   Ağaefendinin evine gittiler. Ağaefendi onlarla Yunanca konuştu.</p>

  <p class="calibre3" style="text-align: justify;">   Ağaefendi, "Haydi ananıza," dedi, "Doktorlarla birlikte kardeşinizin evine."</p>

  <p class="calibre3" style="text-align: justify;">   Lena onları görünce bir anda durdu, yerinden kımıldayamadı, baktı baktı, "Oğullarım," diye ikisini birden kucakladı.</p>

  <p class="calibre3" style="text-align: justify;">   Ağaefendi, "Lena Hatun," dedi, "gözün aydın. Her zaman oğullarının sağ olduğunu herkese söyledin. Haydi çocuklar oturun şuraya." Analarını aralarına aldılar, oturdular.</p>

  <p class="calibre3" style="text-align: justify;">   "Zehra, kocanın kardeşlerine hepimize kahve yap."</p>

  <p class="calibre3" style="text-align: justify;">   Doktorlar, "Hoş geldiniz oğullarım," dediler. "Çok güzel savaşlar yaptınız. Tanrı kimseye bir daha göstermesin, insanlara göstermesin savaşları."</p>

  <p class="calibre3" style="text-align: justify;">   Çocuklar analarında üç gün kaldılar.</p>

  <p class="calibre3" style="text-align: justify;">   "Ana hiçbir zaman seni unutmayacağız, hep geleceğiz. Öbür kardeşlerimiz de Yunanistandan gelir, çoluk çocuk hep beraber geleceğiz."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Jandarmalar ve Kavlakzade Remzi tarafından öldürülmüş topçu kahramanı İsmail bugün altın madalyasını alacaktı. Hıristoyla İsmail madalya alacakları yere gidiyorlardı. Oraya yaklaşınca İsmail, "Bu madalya benim, bizim değil, senin hakkındır," dedi, "Gemileri bize gösteren sendin. Madalyayı almamak elimde değil. Haydi haydi bizi yok edecek gemileri denizin neresinde olursa olsun sen gösteriyordun. Ve gemilerin üstlerine bombaları sen saplıyordun. Ne yapalım kardeş! Kavlak Remzi bile mebus oldu."</p>

  <p class="calibre3" style="text-align: justify;">   Hıristo, "Eninde sonunda senin gibi beni de öldürecek."</p>

  <p class="calibre3" style="text-align: justify;">   "Öldüremez," dedi İsmail. "O dersini aldı. Her gün ölüyor. Bugünlerde gene ölecek. Bizim gibi değil."</p>

  <p class="calibre3" style="text-align: justify;">   Madalyanın verileceği yere vardılar. Çok kalabalıktı. Madalyaları savaş kahramanı bir general veriyordu. Madalyayı alırken İsmail neredeyse ağlıyordu, Hıristoya bakıp bakıp neredeyse ağlıyordu.</p>

  <p class="calibre3" style="text-align: justify;">   Uzun bir süre yan yana kaldılar. Hıristo atma bindi, "İsmail Ağa, kardeş, ben babamın memleketine gidiyorum. Sonra geleceğim. Babamın memleketi Uzunyayla, Torosun dağları. Yiğit insanların, güzel insanların, babamın dostlarının vatanı. Babamın vatanını görmek benim için büyük bir şereftir. Babamın oraya gideceği gibi bir güzelliktir. Haydi Allaha ısmarladık. Bundan sonra da seni çok göreceğim."</p>

  <p class="calibre3" style="text-align: justify;">   İsmail, "Haydi kardeşim güle güle. Babanın memleketine güle güle. Elinden kimse alamaz babanın memleketini."</p>

  <p class="calibre3" style="text-align: justify;">   Birbirlerinden hüzünle ayrıldılar.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Hıristo köylerden köylere gide gide Uzunyaylayı buldu. Bütün köylerde Urum Hıdırın oğlu olduğunu herkes biliyordu.</p>

  <p class="calibre3" style="text-align: justify;">   Uzunyaylada Amber Ağanın çadırını sora sora buldu.</p>

  <p class="calibre3" style="text-align: justify;">   "Ben Urum Hıdırın oğluyum. Amber Ağanın çadırına gitmek istiyorum."</p>

  <p class="calibre3" style="text-align: justify;">   "Haydi gidelim," dedi adam. "O seni hep çok söylüyordu. Urumun oğlu olduğunu, baban gibi büyük bir aşık olduğunu bize söylüyordu Amber Ağa."</p>

  <p class="calibre3" style="text-align: justify;">   Çadırın misafir yerine girdiler, oturdular. Amber Ağa nedense hemen misafir odasına giriverdi. Ayağa kalktılar.</p>

  <p class="calibre3" style="text-align: justify;">   "Urum Hıdırın oğlu musun? Hıristo musun?"</p>

  <p class="calibre3" style="text-align: justify;">   "Hıristoyum Ağam."</p>

  <p class="calibre3" style="text-align: justify;">   "Hoş geldin, sefalar getirdin oğlum. Seni ben çok bekliyordum. Senin bir sultan olan babanın kim olduğunu biliyordum. İnşallah sen de baban gibisin. Biliyorum sen de baban gibisin. Senin Uzunyaylaya geldiğini duyarlarsa, bilirlerse kıyamet kopar burada, Urum Hıdırın oğlu diye."</p>

  <p class="calibre3" style="text-align: justify;">   Ve o gece herkes duymuştu Urumun oğlunun geldiğini. Misafir çadırı baştan aşağı dolmuştu.</p>

  <p class="calibre3" style="text-align: justify;">   "Seni gelirken bir kişi mi gördü, on kişi mi gördü?"</p>

  <p class="calibre3" style="text-align: justify;">   "Bir kişi gördü. Çadırı sordum ona."</p>

  <p class="calibre3" style="text-align: justify;">   "Eh bütün Uzunyayla bizim çadıra akar," dedi, "dostum da düşmanım da gelir."</p>

  <p class="calibre3" style="text-align: justify;">   Birkaç gün sonra Amber Ağanın dediği oldu.</p>

  <p class="calibre3" style="text-align: justify;">   "Bir aydan sonra sen bizim çadırdan çıkmasaydın bir yıl da olurdu."</p>

  <p class="calibre3" style="text-align: justify;">   Ondan sonra Urum Hıdırın oğlu Ağanın ona hediye ettiği Arap atıyla köy köy, ev ev dolaştı ve babasının ne kadar dostu varsa hepsini gördü. Nice sonra atma bindi, heybelerinde çiçeklerle, paralarla döndü. Paralar almamak onun elinde değildi. Ne kadar zorlamışsa o kadar para vermişlerdi ona, halbuki babası hiç para almamıştı.</p>

  <p class="calibre3" style="text-align: justify;">   Hangi köye gelmişse, hangi insanları görmüşse onlar Yunana gitmediğine çok sevinmişlerdi. Babasının dostlarını gördükten sonra, babasının gördüklerini gördükten sonra, Amber Ağanın çadırına döndü. Orada bir gece kaldı. Sabaha kadar türküler söyledi. Karacaoğlan onun sevdiğiydi, babasının da öyle.</p>

  <p class="calibre3" style="text-align: justify;">   Amber Ağa o atına binecekken "Bak oğlum," dedi, "herhangi bir tehlike varsa, seni Yunana gönderirlerse sen gitmeyeceksin. Gel buraya, herkes senin evindir, herkes senin vatanındır. Hiç kimse de seni bizim elimizden alamaz."</p>

  <p class="calibre3" style="text-align: justify;">   "Gene alamıyorlar Sultanım beni."</p>

  <p class="calibre3" style="text-align: justify;">   "Haklısın oğlum. Sen Çanakkale savaşında gemileri denizin dibine indiren İsmaille beraberdin. İsmail madalya almış. Sen de alacaksın oğlum."</p>

  <p class="calibre3" style="text-align: justify;">   Hıristo atından indi. Amber Ağanın elini öptü, "Çok sağ olasın efendim."</p>

  <p class="calibre3" style="text-align: justify;">   "Oğlum yine diyorum. Herhangi bir kötülükte bizi düşün. Sen bizim Sultanımızın oğlusun, Karacaoğlanın oğlusun."</p>

  <p class="calibre3" style="text-align: justify;">   Amber Ağa çok nakışlı bir heybeyi atın başından geçirdi.</p>

  <p class="calibre3" style="text-align: justify;">   "Allaha ısmarladık."</p>

  <p class="calibre3" style="text-align: justify;">   "Güle güle oğlum, unutma bizi."</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Bir hafta sonra Hıristo Kasabaya Hayri Efendinin evine gelmişti. Hayri Efendi de ona, "Birkaç gün de bizde kalsan iyi olur," demişti.</p>

  <p class="calibre3" style="text-align: justify;">   "Kalayım efendim."</p>

  <p class="calibre3" style="text-align: justify;">   Sonra atıyla Kadri Kaptanın teknesine binip Karınca Adasına, Poyrazın evine gitti. Poyraz, onun evine geldiği günden bir gün sonra Ağaefendi, Nişancı Veli, doktorlar, baytar ve daha birçok kişileri evine davet etti.</p>

  <p class="calibre3" style="text-align: justify;">   Öbür gün de onu Ağaefendi çağırdı, ondan sonra da doktorlar çağırdı. Adadan ayrılmadan önce bin yıllık zeytin ağacının yanına gitti, üstündeki gömleklerini ağacın yukarısına çıkıp bağladı. indi, atma bindi, Kadri Kaptanla beraber Topalın köyüne döndü. Onlar da. çok sevindiler onun geldiğine. Topal onu çiftliğe, İsmaile götürdü. İsmail arkadaşının geldiğine çok sevindi. İkinci gün ikisi beraber Kayalı köyüne gittiler. Kayalı köylüler ne yapacaklarını bilmiyorlardı, büyük ustaları gelmişti. Onu bir gün sonra İsmaille beraber evini de yanına alıp karşı dağdaki konağa götürdüler. Onları Adem karşıladı. Beraber gelenler evi çabucak yerleştirdiler. Anası o kadar çok sevinmişti ki oğlunu kucakladı, hiç bırakmıyordu. Karısı, çocukları, kız kardeşleri herkes sevinç içindeydi.</p>

  <p class="calibre3" style="text-align: justify;">   Çoban da üç koyun getirdi. Sonra koyuıilarıyla gitti. Birçok insan da onun evine gidip gelmeye başladı, hele mekteplerdeki yetişen çocuklar onu görmek için gelip gidiyorlardı. Başka köylerden de başka adalardan da onu görmeye gelip gidiyorlardı. Yirmi beş gün böyle geçti, bir gün yataktan kalktılar ki evlerinijandarmalar sarmış. Bir yüzbaşı geldi. "Kalkın," dedi, "Yunanistana gidiyorsunuz."</p>

  <p class="calibre3" style="text-align: justify;">   Hıristo hiçbir şey söylemedi. "Ana kalkın, çocuklarımız haydi kalkın, Yunana gidiyoruz."</p>

  <p class="calibre3" style="text-align: justify;">   Herkes kalktı, evden alacaklarını aldılar. Jandarmalar onları arabalarıyla aşağı indirdi, iskeleye geldiler. Bir de baktılar ki bütün köylüler orada, donup kalmışlardı. Jandarmalar onları gemiye koydular. Köylülerin hiç bir sesi çıkmıyordu, donmuş kalmışlardı. Gemi gözden kayboluncaya kadar öyle taş gibi durdular kaldılar.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Yunanistandaki şehirde güzel bir evde kaldılar, bir ev yaptırana kadar. Güzel bir ev yaptırdılar. O şehirde de Hıristonun babasını tanıyorlardı. Ev bittikten sonra bir araba aldı. Hıristo o aylarda aldığı arabayla deniz kıyısına gidip geliyordu. Deniz kıyısında bir çardak yaptırmıştı, çardak da ev gibiydi. Orada oturup boyuna Anadoluya bakıyordu. Üç ay geçtikten sonra başta Adem, yanında hocalar ve öğrenciler geldiler.</p>

  <p class="calibre3" style="text-align: justify;">   Adem geldi dedi ki, "Çok uğraştık Seni alıp götürmeye geldik."</p>

  <p class="calibre3" style="text-align: justify;">   "Sağ olun, ben burada rahatım. Arada sırada beni görmeye gelin."</p>

  <p class="calibre3" style="text-align: justify;">   Onlar da döndüler. Çok üzüntülüydüler.</p>

  <p class="calibre3" style="text-align: justify;"><br/></p>

  <p class="calibre3" style="text-align: justify;"><br/></p>

  <p class="calibre3" style="text-align: justify;">   Ölünceye kadar denizin kıyısında, her gün değilse de sık sık, Anadoluyu seyrediyordu.</p>

  <p class="calibre3" style="text-align: justify;"><br/></p>
</body>
</html>