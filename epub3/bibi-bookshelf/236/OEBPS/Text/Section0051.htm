<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body xml:lang="TR" xmlns:xml="http://www.w3.org/XML/1998/namespace">
  <div class="WordSection1">
    <div>
      <p>Hal kamp ateşinin ışığında büyük bir iştahla füme et yiyen grubuna baktı. Son birkaç gün iyi av bulamamışlardı. Çoğu da yorgundu.</p>

      <p>&nbsp;Kendi denizcileri hiçbir zaman esir olarak yaşamamışlardı. Ümit Burnu'nda kalenin surlarındaki çalışmaları da onları sindirmemiş, korkaklaştırmamıştı. Tersine onları sertleştirmişti. Bu uzun yürüyüş de hepsini sağlamlaştırmıştı. Hal'ın onlardan isteyebileceği başka bir şey yoktu. Savaşta denenmiş, dayanıklı cengâverlerdi onlar. Genç adam, Althuda'dan hoşlanıyor, ona güveniyordu. Ama o da çocukluğundan beri köleydi. Adamlarından bazıları hiçbir zaman savaşçı olamayacaklardı. Sabah ise Hal’i düş kırıklığına uğratmıştı. Somurtkanlaşmış, her şeyi engellemeye başlamıştı. Görevlerini yapmıyor, Hal'ın ona verdiği emirlere karşı çıkıyor ve durmadan aynı lafları tekrarlıyordu. "Ben artık köle değilim! Hiçbir insanın bana emir vermeye hakkı yok!"</p>

      <p>&nbsp;Hal, Sabah, Akbaba'nın denizcileri gibi adamlarla dövüşemez, diye düşündü. Sonra başını kaldırdı ve yanına oturan Sukeena'ya gülümsedi.</p>

      <p>&nbsp;Sukeena, "Sabah'ı kendine düşman etme," diye fısıldadı.</p>

      <p>&nbsp;"Bunu ben de istemiyorum. Ama gruptaki her erkek üzerine düşeni yapmalı." Başını eğerek genç kadına şefkatle baktı. "Sen Sabah gibi on kişiye bedelsin. Ama bugün birkaç defa sendelediğini gördüm. Sana bakmadığımı sandığın anlarda gözlerinde acı dolu bir ifade beliriyordu. Hasta mısın, sevgilim? Grubun fazla hızlı yürümesine mi neden oluyorum?"</p>

      <p>&nbsp;"Sen beni fazla seviyorsun, Gundwane." Sukeena başını kaldırarak genç adama gülümsedi. "Seninle birlikte cehennemin kapılarına kadar gider ama yine de şikâyet etmem."</p>

      <p>&nbsp;Şikâyet etmeyeceğini biliyorum. Beni de endişelendiren bu. Şikâyet etmezsen ne derdin olduğunu nasıl bilebilirim?</p>

      <p>&nbsp;Sukeena genç adamın kaygılarını gidermeye çalıştı. "Benim hiçbir derdim yok."</p>

      <p>&nbsp;Hal ısrarla, "Öyleyse yemin et," dedi. "Hasta olmadığına, benden bir şeyi saklamadığına yemin et."</p>

      <p>&nbsp;Sana bu öpücükle yemin ediyorum. Sukeena dudaklarını uzattı. "Her şey, Tanrı'nın istediği gibi, yolunda. Ben bunu sana kanıtlayacağım." Hal’i elinden tutup kamp yerinin karanlık bir köşesine yaptığı yatağa götürdü.</p>

      <p>&nbsp;Hal çok mutlu olmasına rağmen sonradan bir şeyin değişmiş olduğunu düşündü. Ama bunun ne olduğunu bilemedi.</p>

      <p>&nbsp;Ertesi günkü uzun yürüyüş sırasında Sukeena'yı dikkatle izledi. Ona Balili Prenses dik yerlerde eskisi kadar çevik yürüyemiyormuş gibi geldi. Sonra sıcak doruk noktasına ulaştığında Sukeena sıradaki yerinden geride kalmaya başladı. Zwaantie fillerin açtığı patikada aşılması zor bir yere geldikleri zaman genç kadına yardım etmeye gitti. Ama Sukeena ona sert bir tavırla bir şeyler söyleyerek uzattığı elini itti. Hal belli belirsizce hızı azalttı. Sukeena'nın rahatlamasını istiyordu. Öğle molasını da daha önceki günlere göre biraz erkene aldı.</p>

      <p>&nbsp;Hal o gece uyuyamadı. Sukeena yanında bir ölü kadar hareketsiz yatıyordu. Derin bir uykuya dalmıştı. Genç adam onun sağlığının yerinde olmadığından emindi artık. Sukeena uyurken öyle hafif soluk alıyordu ki, Hal endişelerini gidermek için bir ara kulağını onun ağzına yaklaştırdı. Sukeena'yı kendine çekti. Ona sevgilisinin vücudu alev alev yanıyormuş gibi geldi. Sukeena şafaktan önce bir defa dokunaklı bir biçimde inledi. Hal kalbinin ona duyduğu sevgi ve şefkatle şiştiğini hissetti. Sonunda o da derin bir uykuya daldı. Hiç rüya görmedi. İrkilerek uyandığı ve Sukeena'ya doğru uzandığı zaman onun yanında olmadığını fark etti.</p>

      <p>&nbsp;Hal bir dirseğinin üzerinde doğrularak kampta etrafına bakındı. Ateş bir avuç kora dönüşmüştü. Ama ay batı ufkuna yaklaşmış olmasına rağmen yine de ortalığı yeterince aydınlatıyordu. Hal, Sukeena'nın kampta olmadığını gördü. Aboli'nin kara siluetini seçti. Ayın daha parlak ışıkları sabahyıldızını adeta sönükleştiriyordu. Ama yıldız girişte oturmuş nöbet bekleyen zencinin tam tepesindeydi. Aboli uyanıktı. Hal onun yavaşça öksürdüğünü duydu. Sonra da yumuşak kürk battaniyeyi omuzlarına daha sıkıca sardığım gördü.</p>

      <p>&nbsp;Genç adam kendi kaross'unu yana itti. Aboli'ye doğru gidip onun yalında çömeldi. "Sukeena nerede?" diye fısıldadı.</p>

      <p>&nbsp;"Kısa bir süre önce buradan ayrıldı."</p>

      <p>&nbsp;"Ne tarafa gitti?"</p>

      <p>&nbsp;"Dereye doğru."</p>

      <p>&nbsp;"Ona engel olmadın mı?"</p>

      <p>&nbsp;"Özel işi için gidiyordu." Aboli dönerek genç adama merakla baktı. Onu neden durduracaktım?"</p>

      <p>&nbsp;Hal yine fısıldadı. "Affedersin. Sana çatmak istemedim. Ama Sukeena beni endişelendiriyor. O iyi değil. Bunu fark etmedin mi?"</p>

      <p>&nbsp;Aboli durakladı. "Belki..."</p>

      <p>&nbsp;"Onun peşinden gideceğim." Hal ayağa kalktı. Bozuk yoldan bir gece önce yıkandıkları sığ gölcüğe gitti. Tam Sukeena'nın adını sesleneceği sırada duyduğu bir ses onu susturdu. Durup endişeyle etrafı dinledi. Sonra o sesi tekrar duydu. Can acısı ve ıstırap dolu bir sesti bu. Genç adam ilerledi, sonra Balili Prensesi gördü. Kadın gölcüğün yanma diz çökmüş, battaniyesini bir yana atmıştı. Cildi ayışığında cilalı fildişi gibi parıldıyordu. Mide bulantısı ve can acısından ikibüklüm olmuştu. Hal ıstırapla bakarken genç kadın öğürerek kumların üzerine kustu.</p>

      <p>&nbsp;Hal yokuştan ona doğru koştu ve Sukeena'nın yanında diz çöktü. Kadın başını kaldırıp çaresizce ona baktı. Boğuk bir sesle, "Beni böyle görmemelisin," diye fısıldadı. Sonra dönerek tekrar kustu. Hal kolunu onun çıplak omzuna attı. Balili Prenses üşümüş titriyordu.</p>

      <p>&nbsp;Hal soluk soluğa, "Sen hastasın," dedi. "Ah, sevgilim, bana neden doğruyu söylemedin? Niçin hasta olduğunu benden sakladın?"</p>

      <p>&nbsp;Sukeena elinin tersiyle ağzını sildi. "Peşimden gelmemeliydin. Bunu öğrenmeni istemedim."</p>

      <p>&nbsp;"Hastaysan bilmem gerekir. Bana bunu açıklayacak kadar güvenmeliydin."</p>

      <p>&nbsp;Sana yük olmak istemedim. Benim yüzümden yola devam etmeyi geciktirebilirdin.</p>

      <p>&nbsp;Hal genç kadını kendine çekti. "Sen bana hiçbir zaman yük olamaz'sın. Sen benim ciğerlerimdeki hava, damarlarımdaki kansın. Şimdi bana derdinin ne olduğunu açıkça söyle, sevgilim."</p>

      <p>&nbsp;Sukeena içini çekti. Yine titriyordu. "Ah, Hal, beni bağışla. Henüz bunun olmasını istemiyordum. Önlemek için bildiğim bütün ilaçlan içtim."</p>

      <p>&nbsp;“Nen var?” Hal üzülmüş, aklı karışmıştı. "Lütfen bunu bana söyle."</p>

      <p>&nbsp;“Karnımda senin çocuğunu taşıyorum.” Genç adam şaşkın şaşkın Sukeena'ya baktı. Ne kımıldıyor, ne de konuşabiliyordu. "Neden sesin çıkmıyor, Hal? Niçin bana öyle bakıyorsun? Lütfen kızma!"</p>

      <p>&nbsp;Hal birdenbire Balili Prensesi olanca gücüyle göğsüne bastırdı. "Dilimin tutulmasına neden olan öfke değil. Sevinç! Aşkımızın uyandırdığı sevinç! Bana söz verdiğin erkek çocuğun sağladığı mutluluk!"</p>

      <p>&nbsp;Hal o gün yürüyüşteki sırayı değiştirdi. Sukeena artık sıranın başında, onun yanında yürüyecekti. Genç kadının gülerek itiraz etmesine rağmen onun taşıdığı sepeti de aldı. Sukeena ağırlıktan kurtulduğu için daha rahat yürümeye başladı. Ama genç adam yine de zorlukla geçilecek yerlerde onun elini tuttu. Sukeena da onu korumanın ve üzerine titremenin Hal'a ne kadar zevk verdiğini fark ederek karşı koymadı.</p>

      <p>&nbsp;Diğerlerine durumu açıklamamalısın, diye mırıldandı. "Yoksa benim yüzümden yürüyüşü yavaşlatmaya kalkabilirler."</p>

      <p>&nbsp;Hal sadakatle söz verdi. "Aboli ve Koca Daniel kadar güçlü değilsin ama onlara yine de bir şey söylemeyeceğim."</p>

      <p>&nbsp;İki sevgili böylece sırlarını sakladılar. El ele yürüyor ve birbirlerine çok belirgin bir mutlulukla gülümsüyorlardı. Bu nedenle Althuda da, Aboli de Sukeena'nın sırrını keşfettiler. Oysa Zwaatine kocasına, Hal da zenciye hiçbir şey söylememişti. Aboli sanki çocuğun babası kendisiymiş gibi gülümsüyor, Sukeena'yla özel bir biçimde ilgileniyor, ona özen gösteriyordu. Sabah bile sonunda gruptaki bu yeni ruh halinin nedenini tahmin etti.</p>

      <p>&nbsp;Grubun geçtiği topraklar artık sık ormanlarla kaplıydı. Ağaçlardan bazıları dev gibiydi. Büyük oklar gibi gökyüzünü deliyorlardı sanki. Hal hayretle, "Kurtarıcımız İsa dünyaya geldiği sırada bu ağaçlar çok yaşlıydı sanırım..." diye mırıldanıyordu.</p>

      <p>&nbsp;Aboli'nin akıllıca önerileri ve rehberliği sayesinde bu vahşi yerlere daha zahmetsizce uyum sağlamaya başlıyorlardı. Buradaki sürüyle dev hayvana da öyle. Korku artık kaçakların daimi yol arkadaşı değildi. Hal'la Sukeena etraflarındaki değişiklik ve güzellikten zevk almayı öğrenmişlerdi. Bir tepenin doruğunda durup bir kartalın kanat çırpmadan yüksekteki rüzgârla kaymasını seyrediyorlardı ya da Sukeena'nın başparmağı kadar küçücük, madensi ışıltılı bir kuş onlara zevk veriyordu. Kuş bir çiçeğin yukarısında havada duruyor ve hemen hemen gövdesi uzunluğundaki gagasıyla balözünü içiyordu.</p>

      <p>&nbsp;Çayırlar hayal gücünü zorlayan acayip hayvanlarla doluydu. Burada da dağların hemen aşağısında rastladıkları o mavi geyik sürüleri; krem, kızıl kahve ve siyah çizgili zebralar vardı. Çoğu zaman ilerdeki ağaçların arasında kara dağlara benzeyen çift boynuzlu gergedanları görüyorlardı. Ama bu ürkütücü hayvanların hemen hemen kör olduklarını öğrenmişlerdi. Gergedanlar burunlarından soluyarak saldırdıkları zaman yoldan çıkıp kısaca yandan dolaşıyor, böylece onlardan kurtuluyorlardı.</p>

      <p>&nbsp;Ormanın ötesindeki düzlüklerde tarçın rengi küçük ceylanlar vardı. Sayıları o kadar çoktu ki, tepelerde duman gibi etrafa yayılıyorlardı. Sağrılarını çikolata rengi yatay çizgiler süslüyordu. Biçimli başlarını da lir biçimi boynuzlar. İnsanlardan ürktüklerinde şaşılacak bir çeviklikle yükseğe sıçrıyorlardı. Her dişinin peşinde küçücük bir yavru vardı. Sukeena yavruların meme emdiklerini ya da akranlarıyla oynadıklarını gördüğü zaman sevinçle el çırparak bağırıyordu. Hal sevgiyle onu seyrediyordu. Sukeena da bir çocuğu taşıyordu şimdi. Mutluluğunu başka bir türün yavrularıyla paylaşıyor, diğerlerinden sakladığı sırrın zevkini çıkarıyordu.</p>

      <p>&nbsp;Hal öğle güneşinin açısını hesapladı ve bütün grup onun etrafında toplanarak bulundukları yeri haritada işaretlemesini seyretti. Kalın parşömendeki bir çizgi oluşturan noktalar ağır ağır kıyıdaki girintiye yaklaşıyordu. Hollandalıların haritasında burası Buffels Baai diye gösterilmişti yani Yaban Öküzü Körfezi.</p>

      <p>&nbsp;Gölden ancak beş fersah uzaktayız. Daha fazla olamaz. Hal haritadan başını kaldırdı.</p>

      <p>&nbsp;Aboli de aynı fikirdeydi. "Bu sabah avlanırken ilerdeki tepeleri tanıdım. Yüksek yerden kıyıyı belirleyen o alçak bulutları gördüm. Çok yaklaştık."</p>

      <p>&nbsp;Hal başını salladı. "Artık ihtiyatla ilerlemeliyiz. Martı'nın yiyecek bulmaya çıkmış tayfalarıyla karşılaşmamız tehlikesi var. Burası daimi bir kamp kurmak için elverişli. Su ve odun bol. Doruktan da etrafı iyice görebiliriz. Yarın sabah Aboli'yle ben sizi burada bırakacağız. Yola devam edecek ve Martı'nın gerçekten Filler Gölü'nde olup olmadığını anlamaya çalışacağız."</p>

      <p>&nbsp;Genç adam sabah şafak sökmeden bir saat önce Koca Daniel'i bir kenara çekerek Sukeena'yı ona emanet ettiğini söyledi. "Onu dikkatle koru, Bay Daniel. Gözden hiç kaçırma."</p>

      <p>&nbsp;“Hiç endişelenme, kaptan. Sukeena yanımda güvende olacak.”</p>

      <p>&nbsp;Hava doğuya giden patikayı görmelerini sağlayacak kadar aydınlanıl aydınlanmaz Hal'la Aboli kamptan ayrıldılar. Sukeena onlarla biraz yürüdü.</p>

      <p>&nbsp;“Tanrı sana hız versin,” Aboli. Genç kadın zenciyi kucakladı. "Erkeğime göz kulak ol."</p>

      <p>&nbsp;“Ona dikkat edeceğim. Senin de onun oğluna dikkat ettiğin gibi.”</p>

      <p>&nbsp;“Seni canavar! Seni uyanık!” Sukeena zencinin geniş göğsüne neşeyle vurdu. "Sen nasıl oluyor da her şeyi öğreniyorsun bilmem! Bu sırrı senden bile sakladığımızı sanıyorduk." Gülerek Hal'a döndü. "O her şeyi biliyor!"</p>

      <p>&nbsp;“O halde mahvolduk.” Hal başını salladı. "Oğlumuz doğduğu gün bu serseri çocuk kendisininmiş gibi onu elimizden alacak. Bana da yaptığı gibi."</p>

      <p>&nbsp;Sukeena iki arkadaşın arkasından baktı. Hal'la Aboli doruğa tırmanarak ona el salladılar. Ama onlar gözden kaybolur kaybolmaz genç kadının gülümsemesi söndü. Bir tek damla yaş yanağından kaydı. Kampa dönerken derenin yanında durup yüzünü yıkadı. Kamp yerine girdiği zaman Althuda parlattığı kılıçtan başını kaldırarak ona gülümsedi. Kardeşi onun üzüntüsünün farkında bile değildi. Genç adam hayretle, bu vahşi topaklarda aylardan beri zor bir yolculuk yapıyoruz, diye düşündü. Ama Sukeena hâlâ taptaze ve güzel.</p>

      <p>&nbsp; Hal'la Aboli o bölgeye son gelişlerinde gölün yukarısındaki tepelerde avlanmış, etrafı incelemişlerdi. Nehrin yatağını da biliyorlardı. İki arkadaş gölün bir buçuk kilometre yukarısında derin bir yara girdiler. Fillerin açtıkları patikadan nehrin daha önce de gördükleri sığ yerine indiler. Göle bu yönden gitmek niyetinde değillerdi. Aboli genç adamı, Martı'nın tayfaları su almaya gelebilirler," diye uyardı. Hal başını sallayarak önden yarın diğer tarafına geçti. Tepelerin arkasından dolaştılar. Orası gölden gözükmüyordu.</p>

      <p>&nbsp;Tepelerin arka yamaçlarına tırmanıp tam doruğa erişmeden birkaç adım aşağıda durdular. Hal, Katinka'yla buluştukları, eski resimlerle süslü mağaranın önlerindeki doruğun hemen aşağısında olduğunu biliyordu. Bunun önündeki raf gibi yerden gölün ötesi, boğazın iki yanındaki sarp kayalar ve daha ilerdeki okyanus gözüküyordu.</p>

      <p>&nbsp; Aboli genç adama usulca, "Tam tepede siluetinin belli olmaması için şu ağaçlardan yararlan," dedi.</p>

      <p>&nbsp;Hal gülümsedi. "Beni iyi eğittin. Öğrettiklerinin hiçbirini unutmadım." Son birkaç metreyi yüzükoyun sürünerek aştı. Aboli de peşindeydi. Ağır ağır aşağıdaki manzara gözlerinin önüne serildi. Genç adam haftalardan beri denizi görememişti. O geniş, sakin maviliği gördüğü zaman kalbi 'hop' etti ve müthiş bir sevinç duydu. Denizde güneydoğu rüzgârının önünde sanki kıratlar koşuşuyordu. Deniz Hal'ın bütün yaşamında doğal çevresi olmuş, engin suları çok özlemişti.</p>

      <p>&nbsp; Genç adam, "Ah, bir gemi olsa," diye fısıldadı. "Tanrım, lütfen burada bir gemi olsun."</p>

      <p>&nbsp;Hal yukarı tırmanırken boğazın girişindeki gri kalelere benzeyen dik kayalar ilerde belirdi. Genç adam bir adım daha atmadan durakladı. Gölde hiç gemi olmadığı takdirde düş kırıklığına uğrayacaktı. Kendini bu darbeye hazırlamaya çalışıyordu. Hazard oynayan bir kumarbaz gibi bütün hayatını kaderin atacağı zara bağlamıştı. Kendini zorlayarak yamaçta ağır ağır bir adım daha attı. Sonra inledi. Aboli'nin kolunu yakalayarak tırnaklarını zencinin iri kaslarına batırdı.</p>

      <p>&nbsp;“Martı!” diye mırıldandı. Sanki bir şükran duası ediyordu. "Ve yalnız değil! Yanında güzel bir gemi daha var!"</p>

      <p>&nbsp;Uzun bir süre ikisi de konuşmadılar. Sonra Aboli, "Onlara söz verdiğin gemiyi buldun," dedi. "O tekneyi ele geçirirsen sonunda gerçek bir kaptan olursun, Gundwane."</p>

      <p>&nbsp;İlerlemeyi sürdürdüler. Sonra tepenin doruğunda tekrar yüzükoyun yatarak aşağıdaki geniş göle baktılar.</p>

      <p>&nbsp;Hal, "Martı'nın yanındaki hangi gemi?" diye sordu. "Buradan adını okuyamıyorum."</p>

      <p>&nbsp;Aboli kesin bir tavırla, "O bir İngiliz gemisi," dedi. "Başka hiç kimse mizana babafingosunu bu biçimde çaprazlamaz."</p>

      <p>&nbsp;“Belki de Galli o. Burnu meyilli ve borda kavisi de çok cakalı. Bu tür gemileri sadece batı kıyısında yapıyorlar.”</p>

      <p>&nbsp;“Bu mümkün. Ama kimin olursa olsun bu bir savaş gemisi. Şu toplara bir bak.” Aboli düşünceli bir tavırla konuşuyordu. "Onun sınıfından pek az tekne bu gemiyle başa çıkabilir."</p>

      <p>&nbsp;“Bu gemi Martı 'dan da mı üstün?” Hal özlemle Altın Dal'a bakıyordu.</p>

      <p>&nbsp;Aboli başını salladı. "Onu ele geçirmeye kalkışmamalısın, Gundwane. Herhalde bu gemi dürüst bir İngiliz kaptanına ait. O gemiye el sürersen hepimizi adi birer korsana dönüştürürsün. En iyisi Martı'yı ele geçirmeye çalışmalıyız."</p>

      <p>&nbsp;İki arkadaş bir saat daha dorukta yattılar. Planlar yapıyorlar, iki gemiyi ve gölün kıyısının yakınındaki ağaçların arasına kurulmuş olan kampı inceliyorlardı.</p>

      <p>&nbsp;Sonra Hal birdenbire, "Tanrım!" diye bağırdı. "Bak, işte Akbaba! O alev rengi kabarık saçları nerede olsa tanırım!" Sesi nefret ve öfkeyle haşinleşmişti. "Akbaba diğer gemiye gidiyor. Baksana kimseden izin almadan merdivene tırmanıyor! Sanki tekne onunmuş gibi."</p>

      <p>&nbsp;Aboli sordu. "Onu karşılayan da kim? Bu yürüyüşü tanıdığıma yemin edebilirim. Güneşte parlayan o kel kafayı da."</p>

      <p>&nbsp;"Firkateyndeki Sam Bowles olamaz... Ama o. Bu işin içinde bir iş var, Aboli. Durum çok garip. Neler olduğunu nasıl öğrenebiliriz?" İki arkadaş gölü seyrederlerken güneş batıda ufka doğru kaymaya başladı. Hal öfkesini kontrol altında tutmaya çalışıyordu. Babasının korkunç ölümüne neden olan o iki adam aşağıdaydı. Sam Bowles ve Akbaba'ya duyduğu nefret öylesine yoğundu ki, duygularının mantığına baskın çıkacağını anladı. İçinden her şeyi bir tarafa bırakarak aşağıya inmek ve o ki alçağın karşısına dikilmek geliyordu. Babasının ıstırap ve ölümünün intikamını almalıydı.</p>

      <p>&nbsp;Sonra kendi kendine, bunun olmasına izin vermemeliyim, dedi. Önce Sukeena'yı ve taşıdığı oğlumu düşünmeliyim.</p>

      <p>&nbsp;Aboli koluna dokunarak tepenin aşağısını işaret etti. Batmakta olan güneşin ışınları ormandaki ağaçların gölgelerinin düştüğü açıyı değiştirmişti. Artık ağaçların arasından kamp yerini daha iyi görebiliyorlardı.</p>

      <p>&nbsp;"Akbaba oraya hendekler kazdırıyor." Aboli işin içinden çıkamıyordu. "Ama bunu bir plana göre yapmıyor. Etrafı gelişigüzel kazdırıyor."</p>

      <p>&nbsp;"Ama bütün adamları yerleri kazmakla meşgul. Akbaba'nın yine de bir planı olmalı..." Hal birdenbire güldü. "Ah, tabii ya! Akbaba o yüzden göle geri döndü! O hâlâ babamın hazinesini arıyor."</p>

      <p>&nbsp;"Ama hazinenin yerinden çok uzakta." Aboli de güldü. "Belki de Jiri'yle Matesi ona mahsus yanlış bilgi verdiler."</p>

      <p>&nbsp;"Ah, Tanrım! Tabii o uyanıklar Akbaba'ya oyun oynadılar. Cumbrae köle pazarından umduğundan daha fazlasını aldı. Bizimkiler onun karşıcında yerlere kapanıp adamı, 'Lordum,' diye çağırırken bir yandan da ona nanik yapıyorlar." Bu düşünce Hal’i güldürdü. Sonra yine ciddileşti. "Sence bizimkiler hâlâ aşağıdalar mı? Yoksa Akbaba onları öldürdü mü?"</p>

      <p>&nbsp;"Hayır. Akbaba onların işine yarayacağını düşündüğü sürece hiçbirini öldürmez. Aşağıda kazı sürüyor. Demek ki, Akbaba'nın hâlâ umudu var. Bana kalırsa bizimkiler hayattalar."</p>

      <p>&nbsp;"Onları görmeye çalışmalıyız." İki arkadaş tepede sessizce bir saat daha yattılar. Sonra Hal, "Deniz çekiliyor," dedi. "Yabancı geminin kıç yardırmasındaki adı görebiliyorum. Ama okumak zor. Geminin adı Altın Kuğu mu acaba? Yoksa Altın Geyik mi? Hayır, sanmıyorum. Ah, evet geminin adı Altın Dal”</p>

      <p>&nbsp;Aboli mırıldandı. "İyi bir gemi için güzel bir ad." Sonra heyecanla ağaçların arasındaki hendeklerle kuyuları işaret etti. "Şu hendekten siyah adamlar çıkıyor. Üç kişiler. Şu Jiri mi? Senin gözlerin benimkilerden daha keskin."</p>

      <p>&nbsp;“Tanrım! O gerçekten Jiri! Matesi'yle Kimatti de peşinde!”</p>

      <p>&nbsp;“Onları suyun kıyısına yakın bir kulübeye götürüyorlar. Herhalde geceleri bizimkileri oraya kapatıyorlar".”</p>

      <p>&nbsp;"Aboli, onlarla konuşmalıyız. Karanlık basar basmaz aşağıya inip onların kulübelerine yaklaşmaya çalışacağız. Bu akşam ay ne zaman doğacak.</p>

      <p>&nbsp;Aboli, Gece yarısından bir saat sonra," diye yanıt verdi. "Ama senin gitmene razı olacak değilim. Sukeena'ya söz verdim. Ayrıca beyaz derin bir ayna gibi parlıyor. Ben gideceğim!"</p>

      <p>&nbsp;Aboli uzak kıyıdan göle girdi. Çırılçıplaktı. Sular çenesine gelinceye kadar yürüdü. Sonra hiç su sıçratmadan kurbağalama yüzmeye başladı. Sadece başının arkasında yağlımsı sessiz bir iz bırakıyordu. Kıyıya ulaştığı zaman sığ yerde, kumsalda kimsenin nöbet beklemediğinden emin oluncaya kadar yattı. Sonra açıklık kumsaldan hızla sürünerek geçti ve ilk rastladığı ağacın gövdesine sarılıp büzüldü.</p>

      <p>&nbsp;Koruda bir iki kamp ateşi yanıyordu. Ateşlerin etrafındaki adamlar konuşuyor, arada sırada kahkaha atıyor ya da şarkı söylüyorlardı. Aboli alevlerin ışığında esirlerin hapsedildiği kulübeyi seçebildi. Önüne yakın bir yerde bir tüfeğin tetik deliğindeki fitil yanıyordu. Böylece orada bir tek nöbetçi olduğunu anladı. Adam bir ağacın gövdesine dayanarak oturmuştu. Suratı kulübenin kapısına dönüktü.</p>

      <p>&nbsp;Aboli, bunlar dikkatsiz davranıyorlar, diye düşündü. Buraya bir tek nöbetçi koymuşlar. O da galiba uyuyor.</p>

      <p>&nbsp;Avuçlarının ve dizlerinin üzerinde sürünerek ilerledi. Ama daha kulübenin arka duvarına erişemeden ayak sesleri duydu. Kendini çabucak başka bir ağacın arkasına atıp oraya sindi. Akbaba'nın tayfalarından ikisi koruda ağır ağır yürüyerek yaklaştılar. Aralarında yüksek sesle tartışıyorlardı.</p>

      <p>&nbsp;Adamlardan biri, "Ben o küçük sansarla sefere çıkmam," diyordu. "O herif sırf eğlenmek için insanın gırtlağını keser." "Sen de pekâlâ kesersin, Willy MacGregor."</p>

      <p>&nbsp;"Ama ben Sam Bowles gibi zehirli bir bıçak kullanmam."</p>

      <p>&nbsp;Willy MacGregor'un arkadaşı, "Akbaba'nın söylediği kişiyle sefere çıkmak zorundasın," diyerek Aboli'nin çöktüğü ağacın yanında durdu. Eteğini kaldırıp gürültüyle ağacın gövdesine işedi. "Onun için yakınıp durma. İblislerin adına! Bu yerden gitmek için Sam Bowles'in başıma kaptan olmasına bile razıyım. Güzelim İskoçya'dan kömür madeninden kaçmak için ayrıldım. Şimdi burada yine yerleri kazmaya başladım!" İdrar damlalarını üzerinden silkti. İki tayfa yürümelerine devam ettiler.</p>

      <p>&nbsp;Aboli onlar iyice uzaklaşıncaya kadar bekledi. Sonra da sürüne sürüne kulübenin arka duvarına yaklaştı. Burayı pişmemiş çamurla sıvamışlardı. Ama şimdi' toprak dallardan örülmüş çerçeveden parça parça dökülüyordu. Aboli ağır ağır duvarın önünden kaydı. Her çatlağı bir ot parçasıyla usul usul yokluyordu. Sonunda içeriye kadar açılan bir yarık buldu. Dudaklarını yaklaştırarak yavaşça, "Jiri!" diye fısıldadı.</p>

      <p>&nbsp;Duvarın diğer tarafında birinin hayretle irkildiğini sezdi. Bir dakika Sonra da korku dolu bir fısıltı duydu. "Bu Aboli'nin sesi mi? Yoksa onun hayaleti mi?"</p>

      <p>&nbsp;"Ben yaşıyorum. Gel, parmağımı yokla. Sıcak bu. Ölü bir adamın parmağı değil."</p>

      <p>&nbsp;Zenciler hemen hemen bir saat fısıldaşarak konuştular. Sonra Aboli kulübenin arkasından ayrılıp sürüne sürüne kıyıya döndü. Bir susamuru gibi göle daldı.</p>

      <p>&nbsp;Hal’i tepede bıraktığı yere tekrar tırmanırken şafak doğu ufkunu limon ve kayısı rengine boyuyordu. Genç adam mağarada değildi. Aboli kuş cıvıltısına benzeyen bir ses çıkardı. Hal mağaranın girişini gözlerden gizleyen sarmaşıkların arkasından çıktı. Kılıcı elindeydi.</p>

      <p>&nbsp;Aboli, "Haberlerim var," dedi. "Tanrılar bu kez olsun merhamet gösterdiler."</p>

      <p>&nbsp;Hal kılıcını kınına sokarak heyecanla, "Anlat!" dedi. İki dost mağaranın önünde yan yana oturdular. Oradan bütün gölü görebiliyorlardı. Aboli, Jiri'nin ona anlatmayı başardığı her şeyi bütün ayrıntılarıyla genç adama tekrarladı.</p>

      <p>&nbsp;Zenci Altın Dal'ın kaptanıyla mürettebatının katledilmesi ve Sam Bowles'ın yaralı denizcileri istenmeyen kedi yavruları gibi gölün sığ yerinde boğmasını anlatırken Hal bağırdı. "Bu Akbaba için bile fazla! Bu olanlar cehennem kokuyor!"</p>

      <p>&nbsp;Aboli, "Tayfaların hepsini öldürmemişler," dedi. "Jiri sağ kalan çok sayıdaki tayfayı Altın Dal'ın ana ambarına kapattıklarını söyledi. Ah, evet! Jiri, Akbaba'nın Altın Dal'ın komutasını Sam Bowles'a verdiğini de açıkladı."</p>

      <p>&nbsp;“Tanrım! O alçak gitgide yükseliyor! Ama bütün bunlar lehimize olabilir. Altın Dal artık bir korsan gemisi. Onun için de tekneyi hiç çekinmeden ele geçirebiliriz. Ama Akbaba'yı kendi yuvasında kıstırmaya çalışmak tehlikeli olur.” Hal sessizleşti ve uzun süre konuşmadı. Aboli de onu rahatsız etmedi.</p>

      <p>&nbsp;Hal sonunda başını kaldırdı. Bir karara vardığı anlaşılıyordu. "Şimdi sana bir şey göstereceğim. Aslında babama bunu hiçbir zaman yapmayacağıma yemin etmiştim. Ama koşullar değişti. Babamın beni affedeceğini biliyorum. Benimle gel, Aboli."</p>

      <p>&nbsp;Genç adam zenciyi tepenin arka yamacından indirdi. Sonra da nehrin aktığı yara doğru döndü. Maymunların açtıkları bir yolu buldular ve dik yokuştan aşağıya inmeyi başardılar. Hal orada suyun yukarısına doğru döndü. Onlar ilerlerken kayalar daha yükselip dikleşti. Bazı yerlerde suya girip kayanın önünden yürümek zorunda kaldılar. Hal her birkaç yüz metrede durup etrafına bakmıyordu. Sonunda kurumuş ağacı görünce sevinçle bir şeyler mırıldandı. Suda o tarafa doğru yürüdü. Ağaca ulaşınca kıyıya çıkarak yamaca tırmanmaya başladı.</p>

      <p>&nbsp;Aboli onun arkasından, "Nereye gidiyorsun, Gundwane?" diye seslendi.</p>

      <p>&nbsp;"Beni izle." Aboli de omzunu silkerek genç adamın peşinden tırmandı. Hal zencinin aşağıdan görmediği raf gibi dar kaya çıkıntısına tırmanmasına yardım etmek için aşağıya doğru uzanınca Aboli güldü. "Burası baptan Franky'nin ini gibi kokuyor. Akbaba koruda yerleri kazanacağına buraları araştırsaydı, zahmetten kurtulurdu. Öyle değil mi?" "Bu taraftan." Hal sırtını kayaya dönüp raf gibi yerde ayaklarını sürüyerek ilerledi. Ayağının altında otuz metre derinliğindeki uçurum vardı Rafın genişlediği ve kayanın yüzeyindeki yarığın belirdiği yerde durdu. Ağzı kapatan taşları inceledi.</p>

      <p>&nbsp;"Buraya hiç kimse gelmemiş," diyerek rahat bir soluk aldı. "Maymunlar bile." Mağaranın ağzındaki taşları kaldırmaya başladı. Girilecek kadar açıldığı zaman sürünerek içeri süzüldü. Karanlıkta babasının baş hizasının yukarısındaki raf gibi yere bıraktığı çakmak taşını, çelik kutuyu ve mumu buldu. Çeliği üçüncü defa çakmak taşına vurduğunda kav tutuştu, kısa mumu yakıp havaya kaldırdı.</p>

      <p>&nbsp;Aboli sarı ışıkta branda bezinden sıraya dizili çuvalları ve sandıkları örünce güldü. "Sen çok zengin bir adamsın, Gundwane. Ama bütün bu altın ve gümüşün sana şimdi ne yararı olur? Bir lokma yiyecek ya da hazineyi taşımak için bir gemi bile alamazsın."</p>

      <p>&nbsp;Hal en yakındaki sandığı gidip açtı. Altın külçeleri mum ışığında parıldadı. "Babam bu mirası bana bırakabilmek için öldü. Keşke ben bir dilenci olsaydım ama o yaşasaydı." Sandığın kapağını çarparak kapattı ve Aboli’ye döndü. "Sen ne düşünürsen düşün ama ben buraya altınlar için gelmedim. İstediğim şuydu." Yanındaki barut dolu fıçıya bir tekme attı. Şunlar da!" Mağaranın dibindeki duvarın önüne yığılmış olan tüfek ve kılıçları işaret etti. "Ve bunlar da!" Makara ve halatların oluşturduğu yığını giderek babasıyla kullandıkları kenevir iplerinden bir kangalı aldı. ipin ucunu çekerek sırtından dolaştırdı. Sağlamlığını denemek için ipi kolları ve omuzlarıyla koparmaya çalıştı.</p>

      <p>&nbsp;"Hâlâ sağlam. Çürümemiş." Kangalı yere attı. "Yani burada ihtiyacımız olan her şey var." Sandığın üzerine oturdu. Aboli yaklaşarak onun yanına geçti. "Demek bir planın var. O halde onu benimle paylaş, Gundwane." Hal planını açıklarken zenci onu sessizce dinledi. Bir iki defa başını salladı ya da bir öneride bulundu.</p>

      <p>&nbsp;İki dost aynı sabah kamplarına doğru yola çıktılar. Yolun çoğunu koşarak ya da çok hızlı yürüyerek aştılar. Kampa hemen öğleden sonra ulaştılar. Tepeye tırmanırken onların geldiğini gören Sukeena ikisini karşılamak için koştu. Hal prensesi yakalayıp havaya kaldırdı. Sonra aklı başına gelince Sukeena örümcek ağından örülmüş ve kolay parçalanır bir şeymiş gibi büyük bir dikkatle yere bıraktı. "Özür dilerim. Sana kaba davrandım."</p>

      <p>&nbsp;Ben seninim. Onun için bana istediğin gibi davranabilirsin. Sukeena genç adama sarılarak onu öptü. "Bana neler bulduğunu anlat. Gölde bir gemi var mı?"</p>

      <p>&nbsp;“Bir gemi var. Çok güzel bir gemi. Ama hiçbir zaman senin kadar güzel olamaz.”</p>

      <p>&nbsp;Hal'ın ısrarı üzerine kaçaklar kampı toplayarak hemen yola çıktılar. Genç adamla Aboli yolu açmak ve grubu göle doğru götürmek için öne geçtiler.</p>

      <p>&nbsp;Nehre ulaştıkları ve yara indikleri zaman Hal, Koca Daniel'i ve Ned Tyler dışında diğer gemicileri orada bıraktı. Hiçbiri de hazinenin bulunduğu mağaranın bir halat boyu yukarıda olduğunun farkında değildi. "Beni burada bekle, Bay Daniel. Diğerlerini güvenli bir yere götürmeliyim. Siz de iyice saklanın. Karanlık bastırdıktan sonra döneceğim."</p>

      <p>&nbsp;Hal diğer kaçakları yarın öbür yanına geçirdi. Aboli de onunlaydı. Genç adam grubu tepelerin arka tarafına götürdü. Karayı ateş teknelerini yaptıkları adadan ayıran kum tepeciklerine yaklaştılar.</p>

      <p>&nbsp;Artık akşam oluyordu. Hal gruptakilerin gece bastırıncaya kadar orada dinlenmelerine izin verdi. Hava iyice kararır kararmaz sığ suda ilerlediler. Hal, Sukeena'yı sırtına almıştı. Adaya ulaşınca hemen sık ağaçların arasına girdiler. Burada, onları korsan kampından görmeleri imkânsızdı.</p>

      <p>&nbsp;Hal diğerlerini uyardı. "Ateş yakmak yok. Sadece fısıltıyla konuşun, Zwaantie, küçük Bobby'nin ağlamasına engel ol. Ben burada yokken komuta Ned'de. Ona itaat edin."</p>

      <p>&nbsp;Genç adamla Aboli adada ağaççıkların arasından geçerek göle bakan kıyıya gittiler. Burada, ateş teknelerini yaptıkları yerde sık çalılar yeniden bitmişti. İki arkadaş çalıların altlarını yoklayıp aradılar. Sonunda Martı'ya yapılan saldırıda kullanamadıkları için terkettikleri çift gövdeli iki tekneyi buldular. Onları iyice kıyının yakınına çektiler. Aboli kuşkuyla, "Bunlar yine yüzebilecekler mi dersin?" diye sordu. "Ned bu bakımdan çok ustaca çalıştı. İkisi de yeteri kadar sağlama benziyor." Hal başını salladı. "İçlerindeki yanacak şeyleri boşaltırsak tekneler suda daha yükselir."</p>

      <p>&nbsp;Genç adamla zenci teknelerdeki zifte batırılmış kuru dalları boşalttılar. Sonra Hal memnun memnun, "İşte şimdi daha iyi," dedi. "Tekneler şimdi daha hafif. Bu nedenle onları daha kolaylıkla kullanabileceğiz." Tekneleri tekrar saklayarak üzerlerini dallarla örttüler.</p>

      <p>&nbsp;"Sabah olmadan yapılması gereken daha çok iş var." Hal, Aboli'yi saçakların yanına götürdü. Althuda'nın grubundakilerin çoğu uykuya dalmıştı. Hal sevgilisinin ağabeyini, "Sukeena'yı sakın kaldırma," diye uyardı. "Bitkin halde, dinlenmesi gerekiyor." Althuda sordu. "Nereye gidiyorsunuz?"</p>

      <p>&nbsp;"Bunu açıklayacak zamanım yok. Şafak sökmeden geri döneriz." Hal'la Aboli aradaki sığ sudan karşı kıyıya geçtiler. Karanlıkta hızla ormanda ilerlediler. Tepelerin eteklerine vardıklarında genç adam durdu. "Bulmam gereken bir şey var."</p>

      <p>&nbsp;Korsan kampındaki alevleri titreşen ateşlere doğru döndü. Ağır ağır gidiyor ve yönünü tayin için zaman zaman duraklıyordu. Sonunda yüksek bir ağacın dibinde durdu.</p>

      <p>&nbsp;"İşte bu." Kılıcının ucuyla ağacın köklerinin etrafındaki yumuşak, humuslu toprağı eşeledi. Kılıcın ucu bir madene çarpınca dizüstü çöktü. Eleriyle yeri kazdı. Sonunda altın zinciri çıkarıp yıldızların ışıklarına doğru tuttu.</p>

      <p>&nbsp;Aboli onun elindeki şeyi hemen tanıdı. "Bu babanın Nautonnier mührü."</p>

      <p>&nbsp;"Yüzük de burada. İçinde annemin portresi olan madalyon." Hal ayağa kalkarak minyatürü koruyan cama yapışmış olan ıslak toprakları sildi. "Bunları yeniden elime aldığım için kendimi bütünleşmiş gibi hissediyorum. Tam bir erkek gibi." Hazinelerini deri kesesine attı.</p>

      <p>&nbsp;“Düşman bizi fark etmeden yolumuza devam edelim.”</p>

      <p>&nbsp;Hal'la Aboli yarın kenarından tekrar aşağıya indikleri sırada gece yarısını geçmişti. Nehrin kıyısına ulaştıkları zaman Koca Daniel alçak sesle onlara kim olduklarını sordu.</p>

      <p>&nbsp;Hal onun endişelerini giderdi. "Benim ben." Diğerleri gizlendikleri yerlerden çıktılar.</p>

      <p>&nbsp;Hal, "Siz burada kalın," diye emretti. "Aboli'yle biraz sonra döneriz."</p>

      <p>&nbsp;İki dost suyun yukarısına doğru gittiler. Genç adam raf gibi kayaya önden tırmanarak karanlık mağaraya girdi. Aboli'yle mumun sönük ışığında kılıçları onar onar bağladılar, sonra onları giriş yerine yığdılar. Hal sandıklardan birindeki o değerli yükü boşalttı. Altın külçelerini aşağı görüyormuşçasına mağaranın bir köşesine yığdı. Sandığa yirmi tabancayı koydu.</p>

      <p>&nbsp;Ağır ağır yanan fitilli barut fıçılarını dar rafa benzeyen kayaya yuvarladılar. Makarayla halatı ayarladılar. Hal kayadan aşağıya indi. Nehrin kenarına ulaştığı zaman usulca ıslık çaldı. Aboli silahları ve fıçıları ona doğru indirdi.</p>

      <p>&nbsp;Zor bir işti bu. Ama Aboli'nin dev kasları her şeyi kolaylaştırıyordu. Taşıma sona erince zenci aşağıya inerek genç adama katıldı. Ondan sonra eşyaları zorlukla Koca Daniel'le diğer gemicilerin beklediği yere taşıdılar.</p>

      <p>&nbsp;Koca Daniel kılıç yığınına ellerini sürdü. Sonra da onları ayışığında inceledi. "Bunları tanıdım," diyerek güldü.</p>

      <p>&nbsp;“Burada tanıyacağın başka şeyler de var.” Hal porsuna taşıması için ağır barut fıçılarından ikisini verdi.</p>

      <p>&nbsp;Hepsi de dayanabilecekleri kadar eşyayı yüklendiler. Yarın yukarısına güçlükle tırmandılar. Yüklerini yere attılar ve ondan sonraki yükleri sırtlamak için tekrar aşağıya indiler. Sonunda her şeyi toplayıp ormanda ilerlediler. Hal sadece bir defa yandan dolaşarak iki barut fıçısını, yığınla ağır yanan fitili ve üç kılıcı duvarları resimli mağaraya sakladı. Sonra yeniden yollarına devam ettiler.</p>

      <p>&nbsp;Adaya dönüp Althuda'yla grubuna katıldıkları sırada sabah olmak üzereydi. Sukeena'yla Zwaantie'nin onlar için hazırladıkları soğuk füme geyik etini yediler. Sonra denizciler karosselerine<a id="a"></a> sarılarak yatarlarken Hal, Sukeena'yı bir kenara çekti. Ona Nautonnier mührünü ve madalyonu gösterdi.</p>

      <p>&nbsp;"Onları nereden buldun, Gundwane?"</p>

      <p>&nbsp;“Bunları bizi yakaladıkları gün ormana saklamıştım."</p>

      <p>&nbsp;“Bu kadın kim?” Sukeena portreyi dikkatle inceliyordu.</p>

      <p>&nbsp;“Annem, Edwina Courteney.”</p>

      <p>&nbsp; "Ah, Hal çok güzel. Sen annenin gözlerini almışsın."</p>

      <p>&nbsp;"Oğluma da aynı gözleri ver."</p>

      <p>&nbsp; "Deneyeceğim. Bütün kalbimle çalışacağım."</p>

      <p>&nbsp;Hal akşama doğru diğerlerini uyandırdı ve görev dağıtımı yaptı. "Sabah, tabancaları sandıktan alıp boşalt. Sonra tekrar doldur ve ıslanmamaları için yine sandığa yerleştir." Sabah hemen çalışmaya başladı.</p>

      <p>&nbsp;"Koca Daniel eşyaları teknelere yüklememe yardım edecek. Ned, sen kadınları kıyıya götür. Onlara zamanı gelince ikinci tekneyi suya indirmen için sana nasıl yardım edeceklerini göster. Her şeyi geride bırakmalılar. Fazla eşyayı koyacak yer yok. Onlarla ilgilenecek zaman da."</p>

      <p>&nbsp;Sukeena, "Benim çantalarımı da mı bırakacağız?" diye sordu.</p>

      <p>&nbsp;Hal duraksadı, sonra da kesin bir tavırla, "Evet," der gibi başını salladı. 'Senin çantalarını da." Genç kadın tartışmaya kalkışmadı. Sadece kirpiklerinin altından sevgilisine nazlı nazlı baktı. Sonra Bobby'yi kayışla sırtına bağlamış olan Zwaantie'yle birlikte Ned'in peşinden ağaçların arasına daldı.</p>

      <p>&nbsp;"Benimle gel, Aboli." Hal zenciyi kolundan tuttu. Sessizce adanın daha yüksek olan diğer ucuna gittiler. Sonra avuç ve dizlerinin üzerinde sürünerek ilerlediler. Sonunda yüzükoyun yatıp gölün üzerinden karşı kıyıya baktılar. Martı ve Altın Dal kampın aşağısında demirliydi.</p>

      <p>&nbsp;İki dost ileriyi gözetlerken, genç adam ilk planında yaptığı değişiklikleri ve daha ince ayrıntıları açıkladı. Aboli dövmeli yüzünde ciddi bir 'iadeyle arada şuada başını sallıyordu. Sonunda, "Bu güzel ve basit bir Plan," dedi. "Tanrılar merhamet gösterirse işe yarayabilir."</p>

      <p>&nbsp;Güneş batarken boğaza demirlemiş olan iki gemiyi incelediler. Sonra kumsaldaki faaliyeti seyrettiler. Hava kararırken bütün gün çalışarak Akbaba'nın hendeklerini kazmış olan adamlara işi tatil etmeleri söylendi Tayfalardan bazıları gölde yıkanmak için kıyıya indi. Bazılarıysa kürek çekerek Martı'daki ranzalarına gittiler.</p>

      <p>&nbsp;Kamptakilerin yemek pişirdikleri ateşlerin dumanları ağaçların arasından döne döne yükseldi. Hal'la Aboli dumanın ızgara balık koktuğunu fark ettiler. Sesler suları aşarak onlara kadar geliyordu. Adamların seslerini duyuyor, hatta söyledikleri sözlerin bazılarını seçebiliyorlardı. Biri bağırarak küfrediyor ya da bazıları gürültüyle tartışıyorlardı. Hal iki kez Akbaba'nın sesini duyduğunu düşündü. Ama Cumbrae'yi göremediler.</p>

      <p>&nbsp;Karanlık koyulaşırken Altın Dal’ın yanından bir filika ayrılıp kıyıya doğru gitti.</p>

      <p>&nbsp;Hal, "Kıçtaki Sam Bowles," dedi. Sesinde öfke ve nefret vardı.</p>

      <p>&nbsp;Aboli, "Artık o Kaptan Bowles," diye düzeltti. "Tabii Jiri'nin söyledikleri doğruysa."</p>

      <p>&nbsp;Demirli gemilerin siluetleri arkalarındaki kapkara ormana karışmaya başlarken Hal, "Neredeyse harekete geçme zamanı geldi," dedi. "Ne yapman gerektiğini biliyorsun. Tanrı seninle olsun." Zencinin kolunu bir an sıktı.</p>

      <p>&nbsp;Seninle de olsun, Gundwane. Aboli ayağa kalkıp suya girdi. Dar boğazda yüzerken hiç gürültü etmedi. Sadece gölün karanlık sularında arkasında yakamozlu hafif bir iz bıraktı.</p>

      <p>&nbsp;Hal ağaççıkların arasından geçerek iki hantal ateş gemisinin yanında bekleyen diğerlerine katıldı. Kaçakların etrafında bir daire oluşturmalarını istedi. Ondan sonra alçak sesle konuşmaya başladı. Sözleri sona erdiği zaman her birinin verdiği talimatı tekrarlamasını istedi. Yapılan hataları düzeltti.</p>

      <p>&nbsp;Artık Aboli'nin görevini yerine getirmesini beklemekten başka yapılacak bir şey yok.</p>

      <p>&nbsp;Aboli anakaraya ulaşarak sudan çabucak çıktı. Sessizce ormanda ilerledi. Daha duvarları resimli mağaraya gelmeden ılık rüzgâr ıslak bedenini kuruttu. Zenci barut fıçılarının yanında çömeldi. Hal'ın önerdiği gibi hazırlıklarını yaptı.</p>

      <p>&nbsp;Ağır yanan fitilden iki fünye kesti. Bunlardan biri sadece bir kulaç uzunluğundaydı. Ama diğeri dokuz metre boyunda bir kangaldı. Gecikmeyi kesin olarak hesaplayamamışlardı. İlk fünye on dakika kadar yanabilirdi. Ama ikincisinin yanmasının bunun hemen hemen üç katı zaman alacağı belliydi.</p>

      <p>&nbsp;Aboli hızla çalışıyordu. İki fıçı da hazır olunca üç kılıcı sırtına bağladı. İki omzuna birer barut fıçısını alıp usulca mağaradan çıktı. Bir gece önce Jiri'yle diğer esirlerin kapatıldığı kulübeye gittiğinde Akbaba'nın adamlarının dikkatsiz olduklarını fark etmişti. Burada, kampta kaldıkları aylar boyunca hiçbir şey olmamıştı. Bu nedenle de gevşemişlerdi. Nöbetçiler artık tetikte beklemiyorlardı. Ama Aboli onların gevşekliklerine güvenmek niyetinde değildi.</p>

      <p>&nbsp;Yavaşça kampa yaklaştı. Artık yemek pişirilen ateşlerin etrafında oturan adamların suratlarını seçebiliyordu. Tayfaların çoğunu tanıdı. Ama Cumbrae de, Sam Bowles da ortalarda yoktu. İlk fıçıyı kampın hemen sınırındaki çalıların arasına yerleştirdi. Kampa olabildiğince yaklaşmaya çalışmıştı. Sonra fünyeyi yakmadan uzaklaşıp Akbaba'nın adamlarının hazineyi bulmak için kazdıkları hendeklerden birine girdi.</p>

      <p>&nbsp;Daha uzun fünyeli fıçıyı hendeğin kenarına koydu. Üzerini kazıdan çıkan kum ve molozlarla örttü. Sonra fünyenin kangalını açtı ve ucunu hendeğe sarkıttı. Kendisi de içeri atlayarak çömeldi. Kıvılcımların kamptaki adamların dikkatini çekmemeleri için gövdesini çakmak taşıyla çeliği gözlerden gizleyen bir paravana gibi kullandı. Ağır yanan fitili tutuşturarak fünyenin ucuna tuttu. Yanıp yanmadığını anlamak için bir iki dakika bekledi. Sonra hendekten yukarı tırmanıp sessizce ilk fıçının yanına döndü. Elindeki ağır yanan fitille daha kısa olan fünyeyi tutuşturdu.</p>

      <p>&nbsp;Hal ona, "İlk patlama adamların koşarak gelmelerine neden olacak," diye açıklamıştı. "İkinci fıçı ise suratlarına patlayacak."</p>

      <p>&nbsp;Aboli sırtında kılıçlarla hızla ilerledi. Bu fünyelerden birinin çabucak yanması ve fıçıyı zamanından önce patlatması tehlikesi vardı. Kamptan uzaklaştıktan sonra daha dikkatli davranmaya başladı. Kumsala inen yolu buldu. İki defa karanlıkların arasından çıkan tayfalar ona doğru gelirlerken yoldan ayrılmak zorunda kaldı. Bir keresinde yeteri kadar hızlı hareket edemedi. Ama cüretli davrandı. Yanından geçen korsanla birbirlerine kabaca, "İyi geceler," dediler.</p>

      <p>&nbsp;Aboli kamp ateşinin ışığında kerpiç kulübeyi gördü. Usul usul arka duvarına yaklaştı. Jiri onun fısıltısını duyar duymaz hemen yanıt verdi. "Biz hazırız, kardeşim!" Sesi kesin ve öfkeliydi. Şimdi sahibinden ürken bir köle gibi sızlanmıyordu.</p>

      <p>&nbsp;Aboli sırtındaki kılıçları indirdi. Kendi palasıyla onları bağlayan ipi kesti. "Al," diye fısıldadı. Jiri kerpiç duvardaki yarıktan elini uzattı. Aboli kılıçları ona verdi.</p>

      <p>&nbsp;Sonra duvardaki delikten Jiri'ye, "İlk fıçı patlayıncaya kadar bekle," diye tembih etti.</p>

      <p>&nbsp;“Seni duyuyorum, Aboli.”</p>

      <p>&nbsp;Zenci usul usul kulübenin köşesine giderek ileriye baktı. Nöbetçi yine ön kapının yakınındaki yerde oturuyordu. Ama bu akşam uyanıktı. Uzun saplı toprak bir çubuğu tüttürüyordu. Aboli adam dumanı içine çekerken çubuğun ucundaki küçük kapçıkta tutuşan tütünün pırıltısını görüyordu. Köşenin gerisinde çömelip beklemeye başladı.</p>

      <p>&nbsp;Zaman o kadar ağır ağır geçti ki, Aboli ilk fıçıdaki fünyenin kusurlu olduğunu ve baruta erişmeden tükendiğini düşünerek endişelendi. Sonunda gidip fünyeyi kontrol etmeye karar verdi. Ama tam ayağa kalkarken ilk patlama sesi kampta yankılandı.</p>

      <p>&nbsp;Patlama yüzünden ağaçların dalları koptu. Kamp ateşlerinden etrafa yanan küller ve kıvılcımlar savruldu. Patlamanın şiddetinden kerpiç kulübenin ön duvarının yarısı uçtu. Saz dam havalandı. Kapının yakınındaki nöbetçi geriye doğru fırlayıp sırtüstü düştü. Çırpınarak doğrulup oturmaya çalıştı. Ama iri göbeği yüzünden hantallaşmıştı. O böyle çırpınırken Aboli tepesine dikildi. Bir ayağını nöbetçinin göğsüne dayayarak onun kımıldamasına engel oldu. Kılıcıyla nöbetçinin boynunu keserken adamın bütün vücudu sarsıldı. Sonra tayfa hareketsiz kaldı. Aboli bir sıçrayışta ondan uzaklaşarak kulübenin kaba tahta kapısının ipten yapılmış tutamağını kavradı. Onu kaldırmaya çalışırken içerdeki üç zenci hep birlikte olanca güçleriyle kapıya yaslandılar. Kapı hızla açıldı, "Bu taraftan, kardeşlerim." Aboli üç zenciyi kıyıya doğru götürdü, Kampta kargaşa başlamıştı. Gemiciler karanlıkta sağa sola çarpıyor, küfrediyor, korkuyla haykırıyor ve bağırarak emirler veriyorlardı, "Silahlarınızı kapın! Saldırıya uğradık!"</p>

      <p>&nbsp;Sonra Akbaba, "Toparlanın!" diye kükredi. "Onlara saldırın, çocuklar!"</p>

      <p>&nbsp;Yaralı bir adam haykırdı. "Petey! Neredesin, oğlum? Ben ölüyorum. Yanıma gel, Petey."</p>

      <p>&nbsp; Kamp ateşlerinde yanan dallar dikenlerin arasına düşmüştü. Şimdi alevler ormana yayılmaya başlıyordu. Cehennemden bir sahneydi sanki. Adamlar sağa sola koşarlarken gölgeleri onları birer canavara dönüştürüyor ve diğerlerini şaşırtıyordu. Biri tüfekle ateş etti. Hemen arkasından paniğe kapılan gemiciler deli gibi gölgelere ve birbirlerine ateş etmeye başladılar. Misketler kaçışan adamlara isabet ederken yine çığlıklar ve bağrışmalar duyuldu.</p>

      <p>&nbsp;O köpekler arkamızda, ormandalar! Bağıran yine Akbaba'ydı. "Bu taraftan, cesur çocuklarım!" Adamlarını toplamaya çalışıyordu. Kıyıdan da gemiciler savunmaya katılmak için koşarak geldiler. Ama ağaçların arasındaki dehşete kapılmış arkadaşlarının yaylım ateşiyle karşılaştılar. Onlar da arkadaşlarına ateş etmeye başladılar.</p>

      <p>&nbsp;Aboli kıyıya vardığında filikaların kumsala çekilmiş olduğunu gördü. Mürettebat Akbaba'nın çağrısına uymak için koşmuş ve tekneleri terketmişti.</p>

      <p>&nbsp;Aboli, Jiri'ye çabucak, "Araç gereçleri nereye koyuyorlar?" diye sordu.</p>

      <p>&nbsp;Depo şurada. Jiri koşarak arkadaşını istediği yere götürdü. Kürekler, baltalar ve demir çubukları yanları açık, sundurmamsı bir yere koymuşlardı. Aboli kılıcını kınına sokarak ağır bir demir çubuğu kaptı. Diğer üç zenci de onun gibi yaptılar. Sonra koşa koşa geri döndüler ve oradaki filikalara yaklaştılar.</p>

      <p>&nbsp;Birkaç sert vuruşla teknelerin alt tahtalarını kırdılar. Sadece bir tek filikaya dokunmadılar.</p>

      <p>&nbsp;Aboli telaşla, "Haydi," dedi. "Daha fazla zaman kaybetmeyelim!" Çubukları fırlatarak zarar vermedikleri tek filikaya koştular. Tekneyi göle iterek içine atladılar. Her biri bir kürek kaptı ve filikayla firkateynin kara siluetine doğru gitmeye başladılar. Yanan ormanın alevleri gemiyi aydınlatmaya başlıyor, tekne karanlıkların arasından sıyrılıyordu.</p>

      <p>&nbsp;Filika kıyıdan ancak birkaç kürek kadar uzaktayken kalabalık bir korsan grubu ormandan fırladı.</p>

      <p>&nbsp;İçlerinden biri, "Durun!" diye bağırdı. "Geri dönün!"</p>

      <p>&nbsp;Bunlar o kara maymunlar! Filikalarımızdan birini çalıyorlar!</p>

      <p>&nbsp;Kaçmalarına izin vermeyin! Bir tüfek patladı ve misket küreklere asılan zencilerin kafalarının üzerinden vızıldayarak geçti. Tayfalar eğilip daha hızlı kürek çekmeye başladılar. Bütün güçlerini küreklere veriyorlardı. Şimdi bütün korsanlar ateşe başlamışlardı. Misketler yakınlarına düşerek suları sıçratıyor ya da filikanın tahtalarına saplanıyordu.</p>

      <p>&nbsp;Korsanların bazıları da kıyıdaki filikalara koşarak onlara doluştular. Zencilerin peşine takılmaya hazırlanıyorlardı. Ama sonra düşkırıklığına uğradılar. Çünkü filikaların diplerindeki kırık tahtaların arasından teknelere su sızmaya başladı. Sular filikalara öyle hızla doldu ki, sonunda tekneler alabora oldu. Gemicilerin ancak pek azı yüzme biliyordu. Öfkeli bağırışların yerini dokunaklı yardım yakarışları aldı. Adamlar karanlık sularda çırpınıyor, göle batıp çıkıyorlardı.</p>

      <p>&nbsp;Aynı anda ikinci patlama bütün kampta yankılandı. Bu, ilkinden daha da büyük bir zarar verdi. Çünkü Akbaba'nın adamları onun verdiği emirler yüzünden tam patlama yerine doğru saldırıya geçmişlerdi.</p>

      <p>&nbsp;Aboli, "Bu onları bir süre meşgul eder," diye homurdandı. "Kürekleri çekin, çocuklar, hemen firkateyne gidelim. Akbaba'yı da akrabası şeytana bırakalım."</p>

      <p>&nbsp;Hal birinci ateş teknesini suya indirmek için ilk patlamanın gecenin sessizliğini bozmasını beklemedi. Gruptaki bütün erkekler tekneyi kumsala kadar sürüklediler. Teknenin yükü boşaltıldığı için hafiflemişti, içine kılıçları ve tabancaların bulunduğu sandığı koydular.</p>

      <p>&nbsp;Sabah'ı tekneyi tutması için orada bıraktılar. İkinci ateş teknesini getirmek için koşa koşa geri döndüler. Onu da suyun kenarına çekerken kadınlar yanlarından koşuyorlardı. Sonra hemen tekneye atladılar. Koca Daniel, Bobby'yi kucağına almıştı. Zwaantie teknenin dibine yerleşir yerleşmez çocuğu ona verdi. Hal, Sukeena'yı kucağına alarak onu usulca kıç altına oturttu ve sevgilisini son defa öptü.</p>

      <p>&nbsp;"Gemiyi ele geçirinceye kadar tehlikeden uzak dur. Ned'in her sözünü dinle. O ne yapılması gerektiğini biliyor."</p>

      <p>&nbsp;Hal, Sukeena'yı teknede bırakarak koşa koşa uzaklaştı. İlk tekneye o komuta edecekti. Koca Daniel'le iki kuş, yani Sparrow'la Finch de yanındaydı. Althuda'yla Sabah da öyle. Firkateyni ele geçirebilmek için savaşabilen her erkeğe ihtiyaçları vardı.</p>

      <p>&nbsp;Tekneyi suya ittiler. Su derinleştiği için ayakları artık dibe değmez olduğu zaman yüzmeye başladılar. Tekneyi demirli firkateyne doğru döndürdüler. Sular iyice yükselmişti. Çok geçmeden deniz çekilmeye başlayacak ve firkateyni iki kayanın arasındaki derin boğazdan geçirirken onlara yardım edecekti.</p>

      <p>&nbsp;Hal ama önce gemiyi ele geçirmeliyiz, diye düşündü. Küpeşteye tutunmuş ayaklarını sulara güçle vuruyordu.</p>

      <p>&nbsp;Altın Dal'a bir halat boyu yaklaştıkları zaman, "Tamam, çocuklar," diye fısıldadı. "Gemiye vaktinden önce çıkmamalıyız, yoksa bizi memnunlukla karşılamazlar." Suda beklediler. Tekne akıntıda sürükleniyordu.</p>

      <p>&nbsp;Gece sessizdi. Hem de öylesine sessizdi ki, kumsaldaki adamların konuşmalarını, demir zincirini geren teknenin halat ve yelkenlerinin takırtılarını duyuyorlardı. Altın Dal’ın direkleri ışıltılı yıldızlara doğru uzanıyor ve belli belirsizce sallanıyordu.</p>

      <p>&nbsp;Koca Daniel sonunda, "Belki Aboli'nin başı derde girdi," diye fısıldadı. "Oyalama taktiği olmadan gemiye çıkmak zorunda kalabiliriz."</p>

      <p>&nbsp;Hal, "Bekle!" dedi. "Aboli bizi hiçbir zaman düşkırıklığına uğratmaz."</p>

      <p>&nbsp;Suda ayaklarını hafifçe oynatarak beklediler. Sinirleri iyice gerilmişti. Sonra arkalarından hafif bir su şakırtısı geldi. Hal başını çevirdi. Adadan gelen ikinci ateş teknesinin silueti usulca onlara yaklaşıyordu.</p>

      <p>&nbsp;Koca Daniel, "Ned fazla hevesli," diye söylendi.</p>

      <p>&nbsp;Hayır. O sadece emirlerimi yerine getiriyor. Ama önümüze geçmemeli.</p>

      <p>&nbsp;Onu nasıl durduracağız?</p>

      <p>&nbsp;Hal, "O tekneye doğru yüzeceğim," diye yanıt verdi. "Ned'le konuşacağım." Ellerini küpeşteden indirerek diğer tekneye doğru yüzmeye başladı. Sessizce kurbağalama yüzerken suyun yüzeyini kırıştırmıyordu bile. İkinci teknenin yakınında ayaklarını suda hafif hafif oynatarak yavaşça, "Ned!" diye seslendi.</p>

      <p>&nbsp;Ned de yine alçak sesle yanıt verdi. "Evet, kaptan?"</p>

      <p>&nbsp;Biraz gecikme oldu. Burada bekle ve bizim önümüze geçme. İlk patlamayı bekle. Sonra firkateyne yaklaş ve geminin demir zincirini yakala.</p>

      <p>&nbsp;Ned, "Peki, kaptan," dedi. Hal başını kaldırıp teknenin yukarısına bir göz attı. Yandan kafasını uzatmış olan birisinin kendisine baktığını fark etti. Yıldızların ışığı Sukeena'nın balımsı altın rengi cildini ışıldatıyordu. Genç adam onunla tekrar konuşmaması gerektiğini biliyordu. Çünkü sevgilisi için duyduğu endişe kararlarını etkileyebilirdi. Sukeena'ya olan sevgisi kanındaki savaş ateşini söndürebilirdi. Genç adam dönerek ilk tekneye doğru yüzdü.</p>

      <p>&nbsp;Teknenin yanına gelip küpeşteye tutunmak için elini kaldırdığı sırada sessiz geceyi sanki gökgürültüsü yardı. Tepelere çarpan gürültü gölde yankılandı. Karanlık korudan alevler kapkara gökyüzüne doğru yükseldi. Bir an etrafı şafak söküyormuş gibi aydınlattı. Hal o ışıkta firkateynin her direk ve yelkenini gördü. Ama gemide demir nöbetçisi ya da başka bir kimse yoktu.</p>

      <p>&nbsp;Genç adam, "Haydi, çocuklar," dedi. "Hep birlikte!" Yeni bir umutla ilerlediler. Gemiyle aralarındaki açıklığı birkaç dakikada kapattılar. Ama bir hamlede her şey değişmişti. Şimdi kıyıdan gelen bağrışmaları ve tüfeklerini duyuyorlardı. Yanan ormanın göle yansıyan alevleri etraflarını suyun yüzeyinde dans ederek ışıldıyordu. Hal ışığın onları aydınlatmasından ve firkateynin güvertesindeki dikkatli bir nöbetçinin iki tekneyi farketmesinden korkuyordu. Yüzerek hantal tekneyi firkateynin yüksek gövdesinin suya düşen gölgesine sokunca çok rahatladılar. Hal geriye baktı. Ned Tyler ikinci tekneyi hemen arkalarından getiriyordu. Genç adam onlara bakarken tekne firkateynin gevşek demir zincirine ulaştı. Sukeena burunda ayağa kalkarak zinciri kavradı. Genç adam rahat bir soluk aldı. Ned'e onlar firkateynin güvertesini ele geçirinceye kadar kadınları uzak tutmasını emretmişti.</p>

      <p>&nbsp;Hal Altın Dal’ın yanına hafif bir filikanın bağlanmış olduğunu sevinçle gördü. Üstündeki güverteden buna bir ip merdiven sarkıtılmıştı. Daha da iyisi filika boştu. Firkateynin küpeştesinde de kimse yok gibiydi, ama genç adam yukarıdan gelen konuşmaları duyabiliyordu. Mürettebat firkateynin diğer tarafındaki, kumsala bakan küpeştesine doluşmuş olmaydı. Herhalde korku ve endişeyle alevlere bakıyorlardı. Şaşkın şaşkın koşuşan insanları ve tüfek namlularından fışkıran ateşleri seyrediyorlardı. Ateş teknesini birkaç kulaç daha itince hafif filikanın yanına çarptı, hal hemen filikanın içine atladı. Tekneyi bağlamayı diğerlerine bırakarak ip merdivenden hızla yukarıya tırmandı.</p>

      <p>&nbsp;Umduğu gibi firkateynde bırakılmış olan gemiciler kıyıdaki kargaşacı seyrediyorlardı. Ama sayılarının çokluğu genç adamı şaşırttı. En aşağı elli kişi vardı. Ancak tayfalar kıyıda olanlara dalmışlardı. Hal güverteye atlamak için gücünü toplarken ormanın içinde ikinci kez müthiş bir patama oldu.</p>

      <p>&nbsp;Sam Bowles'in korsanlarından biri, "Tanrım!" diye bağırdı. "Şuna bakın!"</p>

      <p>&nbsp;“Orada büyük, kanlı bir savaş oluyor.”</p>

      <p>&nbsp;“Gemi arkadaşlarımızın başları dertte! Bizim yardımımıza ihtiyaçları var!”</p>

      <p>&nbsp;"Benim kimseye iyilik borcum yok. Onlara yardım edecek değilim."</p>

      <p>&nbsp;“Shamus doğru söylüyor. Bu Akbaba'nın savaşı, başının çaresine baksın.</p>

      <p>&nbsp;Hal küpeştenin üzerinden aşarak güverteye atladı. Altı adımda baş kasaradaki aralığa ulaştı. Orada büzülerek güverteyi inceledi. Jiri, Aboli'ye firkateynin Kaptan Llewellyn'e sadık olan mürettebatının ana ambara kapatıldığını söylemişti. Ama diğer taraftaki küpeştenin önünde duran Sam Bowles'in adamları ambar ağzını kolaylıkla görebilirlerdi.</p>

      <p>&nbsp;Hal geriye bir göz attı. Koca Daniel'in kafası girişte belirdi. Artık daha fazla bekleyemeyecekti. Ayağa fırlayarak ana ambar ağzına doğru atıldı. Ambar çerçevesinin arkasında diz çöktü. Kapağın yanında bir balyoz duruyordu. Ama kapağı sıkıştıran takozları çıkarmak için onu kullanmaya cesaret edemedi. Korsanlar onu duyar duymaz üzerine saldırırlardı.</p>

      <p>&nbsp;Hal kılıcının kabzasıyla usulca tahtaya vurdu. Alçak sesle, "Hey, Altın Dal," dedi. "Beni duyuyor musunuz?"</p>

      <p>&nbsp;Ambar kapağının altından biri hemen yanıt verdi. Şarkı söyler gibi Galli aksanıyla konuşuyordu. "Seni duyuyoruz. Kimsin sen?"</p>

      <p>&nbsp;“Sizi kurtarmaya gelen dürüst bir İngiliz. Akbaba'ya karşı bizimle birlikte savaşır mısınız?”</p>

      <p>&nbsp;“Tanrı seni korusun, İngiliz! O köpeğin kirli kanının tadını bize tattırman için sana yalvarıyoruz!”</p>

      <p>&nbsp;Hal etrafına bakındı. Koca Daniel kucak dolusu kılıç getirmişti. Wally Finch'le Stan Sparrow da öyle. Althuda tabanca dolu sandığı taşıyordu. Onu güverteye koyup kapağını açtı. İlk bakışta silahlar ıslanmamış gibi gözüküyordu. Ateşe hazır durumdaydılar.</p>

      <p>&nbsp;Hal kapağın altındaki adama, "Sizin için silah da getirdik," diye fısıldadı. "Ben takozları çıkardığım zaman kapağı açmamız için yardım edin. Sonra kurtlar gibi kavgaya hazır durumda dışarı fırlayın. Yalnız geminizin adını bağırın ki, kim olduğunuzu bilelim. Biz de aynı şeyi yapacağız'</p>

      <p>&nbsp;Hal, Koca Daniel'e bakarak başını salladı. Sonra ağır balyozu kaldırdı. Porsun kapağın kenarını kavrayarak olanca gücüyle kaldırmaya çalıştı. Aynı anda Hal balyozu salladı. İlk takoz çatırdayarak güvertede uçtu. Genç adam kapağın diğer tarafına atladı ve balyozu olanca gücüyle bir defa daha sallayıp geri kalan takozları da güverteye fırlattı. Koca Daniel dışardan çeker ve Altın Dal’ın mürettebatı da aşağıdan iterken kapak gürülltüyle açıldı. Esirler öfkeli eşekarıları gibi dışarı fırladılar. Sam Bowles'in adamları arkalarından gelen bu ani gürültü üzerine hızla döndüler ve şaşkınlıklarından ağızları bir karış açık kaldı. Ancak uzun bir dakika sonra düşmanların gemiye çıktıklarını ve esirlerin de serbest olduklarını kavrayabildiler. Ama o sırada Hal'la Daniel alevlerin aydınlattığı güvertede ellerinde kılıçlarıyla onların karşısına dikildiler.</p>

      <p>&nbsp;Arkalarında Althuda’nın pistollerin ağır yanan fitillerini tutuşturmak için çakmaktaşı ile çeliği birbirine sürttüğü anda ortaya çıkan kıvılcımları gördüler, ambardan çıkan adamlara kılıç ve pala dağıttılar.</p>

      <p>&nbsp;Korsanlar vahşice çığlıklar atarak güverteye saldırdılar. Başlarında Nam Bowles vardı. Hal'la Daniel yirmiye karşı iki kişiydiler. İlk saldırı sırasında gerilemek zorunda kaldılar. Ama Altın Dal'ı mürettebatının savaşa karışmalarını sağlayacak kadar dayandılar.</p>

      <p>&nbsp;Birkaç dakika içersinde güverte savaşan adamlarla doldu. Birbirlerine öyle karışmışlardı ki, ancak savaş naraları düşmanlarla yeni edindikleri dostları birbirlerinden ayırt etmelerini sağlıyordu.</p>

      <p>&nbsp;Firkateynin kurtarılmış olan tayfaları intikam almak için çıldırıyorlardı. Sadece ambara hapsedildikleri için değil. Subayları katledildiği ve yaralı arkadaşları boğulduğu için de. Hal ve adamlarının öfkesinin daha iyi bir nedeni vardı. Hesaplaşmak için çok daha uzun bir süre beklemişti.</p>

      <p>&nbsp;Sam Bowles'in korsanları köşeye kıstırılmış hayvanlar gibiydiler. Kıyıdaki arkadaşlarından yardım gelemeyeceğini biliyorlardı. Karşılarındaki intikam almak için sabırsızlanan gemicilerin onlara acımayacaklarını da. İki tarafın sayıları hemen hemen birbirine eşitti. Ama firkateynin mürettebatı karanlık ve havasız ambarda uzun süre kapalı kaldığı için bitap düşmüştü. En önde boğuşan Hal savaşın aleyhlerine dönmeye başlarını fark etti. Adamlarını güvertede geriye, buruna doğru sürüyorlardı.</p>

      <p>&nbsp;Hal gözucuyla Sabah'ın kalabalıktan sıyrılarak kaçtığını fark etti. Kılıcını atmış, saklanmak için ambar kapağına doğru koşuyordu. Hal o an a Sabah'a karşı nefret duydu. Bozguna uğramak için bir tek korkak yeterliydi. Ama Sabah ambar ağzına ulaşamadı. Uzun boylu, kara sakalı, bir korsan kılıcını onun sırtının aşağısına sapladı. Kılıç Sabah'ın göbeğinden çıktı.</p>

      <p>&nbsp;Genç adam bir an, bir saat daha pratik yapsaydı belki kurtulabilirdi diye düşündü. Sonra bütün gücünü ve dikkatini üzerine gelen dört düşmanına verdi. Adamlar kanları akan avlarının etrafına toplanmış sırtlanlar gibi uluyorlardı.</p>

      <p>&nbsp;Hal kılıcını korsanlardan birinin kaldırdığı kolunun altından kalbim kadar soktu. Bir diğerinin bileğine bir darbe indirerek gerilmiş olan sinirleri kesti. Kılıç adamın elinden düştü. Korsan güvertede bağırarak koştu. Kanları akarak kendini göle attı. Hal'a saldıran diğer iki korsan korkuyla gerilediler. Genç adam bu fırsattan yararlanarak etrafına bakındı. Sam Bowles'i arıyordu.</p>

      <p>&nbsp;Sonra onu gördü. Sam Bowles kalabalığın gerisindeydi. Dikkatle boğuşmaya karışmamaya çalışıyor, bağırarak adamlarına emirler veriyor tehditler savuruyordu. Bir sansarınkine benzeyen suratının hatları çarpılmıştı.</p>

      <p>&nbsp;Hal ona, "Sam Bowles!" diye bağırdı. "Gözüm üstünde!" Sam aralarındaki adamların kafalarının üzerinden Hal'a baktı. Sam uçuk renkli, heyecanlı birbirine yakın gözlerinde ani bir dehşet belirdi.</p>

      <p>&nbsp;Hal kükredi. "Şimdi yanına geliyorum!" Öne doğru atıldı ama yolunun üzerinde üç korsan vardı. Genç adam kısa sürede onları yana sürerek kendine yol açtı. Ancak Sam hızla kaçarak kalabalığa karıştı ve böylece saklanmış oldu.</p>

      <p>&nbsp;Şimdi korsanlar Hal'ın etrafını sarmış bağırıyorlardı. Bir aslanın etrafını saran çakallara benziyorlardı. Genç adam bir an Daniel'le yan yana savaşmış ve hayretle iriyarı porsunun on iki kadar yara almış olduğunu gördü. Sonra kılıcının kabzasının avucunda yapışkanlaştığını hissetti. Sanki bir kavanozdan avucuyla bal almıştı. Ama tabii bu bal değil, kendi kanıydı. Hal da yaralanmıştı ama savaşın bu şiddetli anında can acısı hissetmiyordu.</p>

      <p>&nbsp;Koca Daniel o kargaşada yanında birdenbire, "Dikkat et, Sir Hal!" diye bağırdı. "Kıça bak!"</p>

      <p>&nbsp;Hal dövüşmeyi bırakıp geri sıçradı. Daniel onu tam zamanında uyarmış, canını kurtarmasını sağlamıştı.</p>

      <p>&nbsp;Sam Bowles aşağı güverteye bakan kıç küpeştesindeydi. Küpeştedeki bir yuvaya ağır bronz bir "katil" yerleştirilmişti. Küçük el topunu çevirerek nişan aldı. Diğer elinde yanan bir fitil vardı. Savaşan adamların arasında Hal'ı seçmiş ve "katil"i ona doğru döndürmüştü. Sam fitili topun tavacığına dokundurdu.</p>

      <p>&nbsp;Silah ateş almadan bir an önce Hal ileri doğru sıçradı. Karşısındaki korsanı belinden yakalayarak havaya kaldırdı. Adam hayretle bağırırken Hal onu bir kalkan gibi önüne doğru tuttu. Aynı anda "katil" patladı ve misketler güverteyi bir fırtına gibi süpürdü. Hal kollarındaki adamın altı kadar ağır misket vücuduna saplanırken sarsıldığını hissetti. Korsan daha genç kaptan onu yere atmadan önce öldü.</p>

      <p>&nbsp;Ama top ateşi Hal'ın yakınına toplanmış olan Altın Dal’ın tayfalarını feci şekilde biçmişti. Üçü yere yığılmış, kendi kanlarından oluşan gölcüklerde debeleniyorlardı. Diğer iki üç kişi yaralanmış olmalarına rağmen ayakta kalmaya çalışıyorlardı.</p>

      <p>&nbsp;Korsanlar bu ani saldırının savaşı kendi aleyhlerine döndürdüğünü farkederek sürü halinde ileri atıldılar. Birkaç saniye sonra her şey sona erecekti. Ama sonra güruhun gerisinde, küpeştenin yukarısında iri, dövmeli bir yüz belirdi.</p>

      <p>&nbsp;Aboli öyle bir kükredi ki, korsanlar olduklar, yerde donup kaldılar, demirin üzerinden atlarken üç iri gövde onu yakından takip ediyordu, ellerinde palalar hemde kılıçları vardı. Korsanlar kendilerini toparlayıp bu yeni saldırıya karşı koymaya çalışamadan beş adamı kılıçtan geçiriverdiler.</p>

      <p>&nbsp;Hal'ın etrafındakiler yeniden umutlandılar Başlarında Koca Daniel yeniden savaşmaya başladılar. Aboli ve vahşileriyle tekrar canlanan gemiciler arasında kalan korsanlar çaresizce inleyerek kaçtılar. Yüzmesi bilmeyenler ambar kapaklarından geminin derinliklerine indiler, diğerleri demirlerin üzerinden denize atladılar.</p>

      <p>&nbsp;Savaş sona ermişti. Firkateyn artık onlarındı. Hal, Daniel'e, "Sam Bowles nerede?" diye bağırdı.</p>

      <p>&nbsp;“Onun aşağıya kaçtığını gördüm.”</p>

      <p>&nbsp;Hal bir an durakladı. Sam Bowles'in peşinden koşmak ve intikamını almak istiyordu. Sonra kendini zorlayarak bu duygusunu yenip görevleriyle ilgilenmeye başladı.</p>

      <p>&nbsp;Sam Bowles'la hesaplaşmak için daha sonra zaman bulacaktı. Kaptanın kıç güvertesindeki yerine giderek gemisini inceledi. Adamlarından bazıları yandan kıyıya doğru yüzen korsanlara ateş ediyorlardı. Hal onlara, "Bu saçmalığa son verin!" diye bağırdı. "Gemiyi hareket ettirmeye hazır olun. Akbaba neredeyse bize saldırır."</p>

      <p>&nbsp;Genç adamın ambardan kurtardığı yabancı gemiciler bile onun emirlerini yerine getirmek için koştular. Çünkü otoritenin sesini tanımışlardı.</p>

      <p>&nbsp;Sonra Hal sesini alçalttı. "Aboli ve Bay Daniel, siz kadınları gemiye alın. Mümkün olduğu kadar çabuk davranın." İki adam girişe koşarlarken Hal da bütün dikkatini firkateyne verdi.</p>

      <p>&nbsp;Gabya yelkencileri direklerin yarısına kadar tırmanmışlar, bir grup da demir almak için bocurgatın başına geçmişti.</p>

      <p>&nbsp;Hal onlara, "Bunun için zamanımız yok," dedi. "Demir zincirini baltayla kesip bizi kurtarın." Sonra burundaki tahtalara inen baltanın takırtısını duydu. Gemi sarsıldı ve çekilen sular yüzünden döndü.</p>

      <p>&nbsp;Genç adam giriş yerine doğru baktı. Aboli, Sukeena'yı güverteye çıkarıyordu. Küçük Bobby, Koca Daniel'in göğsüne kapanmış ağlıyordu. İriyarı porsun diğer kolunu Zwaantie'nin beline dolamıştı.</p>

      <p>&nbsp;Mayistra yelkeni Hal'ın başının çok yukarılarında açıldı. Tembelce dalgalandı, sonra hafif gece rüzgârıyla doldu. Genç adam dümene doğru döndü ve Ned Tyler'ın yerini almış olduğunu görünce kalbi sevinçle doldu.</p>

      <p>&nbsp;“Tam yol, Bay Tyler.”</p>

      <p>&nbsp;“Tam yol, kaptan.”</p>

      <p>&nbsp;“Ana boğaza doğru dönelim.”</p>

      <p>&nbsp;“Peki, kaptan.” Ned dayanamayarak güldü. Hal da ona gülümsedi.</p>

      <p>&nbsp;"Bu gemi işine yarar mı, Bay Tyler?"</p>

      <p>&nbsp;Ned, "Hem de çok yarar," dedi. Gözleri ışıl ışıldı.</p>

      <p>&nbsp;Hal konuşma borusunu çengelinden alarak havaya doğru çevirdi. Gabya yelkenleri için rotayı bildirdi. Geminin altında sarsıldığını, sonra da uçarcasına ilerlediğini hissetti.</p>

      <p>&nbsp;"Ah, ne tatlı," diye fısıldadı. "Bu gemi bir kuş. Rüzgâr da onun âşığı."</p>

      <p>&nbsp;Güvertede ilerledi. Sukeena yaralı gemicilerden birinin yanında diz çökmüştü bile.</p>

      <p>&nbsp;"Sana o heybeleri kıyıda bırakmanı söylemiştim. Öyle değil mi?"</p>

      <p>&nbsp;"Evet, lordum." Genç kadın başını kaldırıp sevgilisine tatlı tatlı gülümsedi. "Ama şaka yaptığını biliyordum." Sonra yüzündeki ifade değişti. Tebessümünün yerini endişe aldı. "Ama sen yaralanmışsın!" Ayağa fırladı. "Yaralarınla ilgileneceğim."</p>

      <p>&nbsp;"Yalnızca bir çizik. Yaralı değilim. Bu adamın senin ustalığına benden fazla ihtiyacı var." Hal dönerek küpeşteye gitti ve kıyıya baktı. Yangın ormanı iyice sarmıştı. Şimdi ortalık şafak sökmüşçesine aydınlıktı. Genç adam kıyıya yığılmış olan korsanların yüzlerini görebiliyordu. Kanlı katiller öfke ve çaresizlikle sıçrayıp duruyorlardı. Çünkü sonunda firkateynin burunlarının dibinden kaçırıldığını anlamışlardı.</p>

      <p>&nbsp;Hal dev Cumbrae'nin güruhun önünde durduğunu fark etti. İri kılıcını sallıyordu. Yüzü öfkesinden öylesine şişmişti ki, fazla olgun bir domates gibi patlayacaktı. Hal ona bakarak güldü. O zaman Akbaba'nın öfkesi yüz misli arttı. Adamın sesi korsanlarının gürültüsünü bastırdı. "Hiçbir okyanus saklanabileceğin kadar büyük değil, Courteney! Elli yıl da geçse seni yine arayıp bulacağım!"</p>

      <p>&nbsp; Sonra Hal birdenbire gülmekten vazgeçti. Çünkü meyilli kumsalda, biraz yukarıda duran adamı tanımıştı. Genç kaptan bir an gözlerine inanamadı. Ama alevler adamı öylesine aydınlatıyordu ki, yanılması imkânsızdı. Akbaba'nın bağırıp çağırmalarına karşılık Albay Schreuder sessizce duruyordu. Kollarını kavuşturmuş Hal'a bakıyordu. Bu bakışlar bir an genç kaptanın kalbini dondurdu sanki. İkisi göz göze geldiler. Sanki bir düello alanında birbirlerinin karşısına dikilmişlerdi.</p>

      <p>&nbsp;Boğazın iki yanındaki kayalardan esen daha güçlü rüzgâr Altın Dal’ı yakalarken gemi hafifçe yan yattı. Sular pruvasının altında neşeli bir bebeği andıran sesler çıkarmaya başladı. Güverte titredi ve firkateyn kıyıdan uzaklaştı. Hal da bütün dikkatini geminin yönüne verdi. Firkateyni tehlikeli boğazdan geçirerek açık denize ulaştırmak için döndürdü. Ancak uzun dakikalar sonra tekrar kıyıya bakabildi.</p>

      <p>&nbsp;Şimdi kumsalda sadece iki kişi vardı. Hal'ın dünyada en çok nefret ettiği iki adam. Onun amansız iki düşmanı. Akbaba göle girerek sular beline gelinceye kadar yürümüştü. Sanki gemiye mümkün olduğu kadar yaklaşmaya çalışıyordu. Schreuder hâlâ Hal'ın onu en son gördüğü yerdeydi. Hollandalının sürüngenleri andıran hareketsizliği, Cumbrae'nin çılgınca ulumaları kadar ürkütücüydü.</p>

      <p>&nbsp;Hal yanından gelen kalın sesi duydu. "Gün gelecek, ikisini de öldürmek zorunda kalacaksın." Hal dönüp Aboli'ye baktı.</p>

      <p>&nbsp;“O günün hayalini kuruyorum.”</p>

      <p>&nbsp;Genç kaptan iki kayanın arasından giren dalgaların ilk vuruşunu ayaklarının altında hissetti. Alevler yüzünden karanlıkta etrafını iyi göremez olmuştu. Tehlikeli boğazda bir kör gibi elyordamıyla ilerlemesi gerekiyordu.</p>

      <p>&nbsp;“Fenerleri söndürün, diye emretti.” Onların loş ışığı ilerdeki karanlıkları yaramayacak, sadece gözlerini alacaktı.</p>

      <p>&nbsp;Hal, Ned Tyler'a yavaşça emir verdi. "Bir derece iskele."</p>

      <p>&nbsp;“Bir derece iskele!”</p>

      <p>&nbsp;“Devam et!”</p>

      <p>&nbsp;Genç adam ilerdeki kayığın heyula gibi yükseldiğini görmekten çok hissetti. Dalgaların girişteki kayalara çarptığını duyuyordu. Geminin dönüşünü denizin gürültüsü, göğsüne çarpan rüzgâr ve ayağının altındaki güvertenin sarsıntısının yardımıyla hesapladı.</p>

      <p>&nbsp;Bağırıp çağırmalardan ve tabanca seslerinden sonra gemiye bir ölüm sessizliği çökmüştü. Firkateyndeki her gemici Hal'ın onları Akbaba ya da yaşayan her insandan daha tehlikeli çok eski bir düşmana doğru götürdüğünü biliyordu.</p>

      <p>&nbsp;Kaptan direklerdeki adamlara, "Mizanı ve mayistraları pekiştirin!" diye seslendi. "Babafingolarınızı uçurmaya hazır olun."</p>

      <p>&nbsp;Altın Dal'a adeta elle tutulabilecek bir korku hakimdi şimdi. Çünkü çekilen deniz firkateyni gırtlağından yakalamıştı. Gerilim dolu karanlıkta görünmeyen kayalara doğru delice bir hızla giden gemiyi yavaşlatmak için yapılacak hiçbir şey yoktu.</p>

      <p>&nbsp;Tehlikeli an geldi. Hal kayalara çarparak gerileyen dalgaların firkatin pruvasını zorladığını hissetti. Gemi kayanın sivri dişlerine doğru kayarken yanağına çarpan rüzgârın başka bir yönden estiğini fark etti.</p>

      <p>&nbsp;"Sancağa doğru dümen kır!" diye bağırdı. "Sonuna kadar. Babafingolarınız uçsun!"</p>

      <p>&nbsp;Altın Dal kıçının üzerine döndü. Gabya yelkenleri rüzgârda dalgalandı. Ölüm kokusu alan bir akbabanın kanatları gibi. Firkateyn karanlılara hızla daldı. Gemideki herkes kendini o korkunç ana hazırladı. Kayanın dişleri firkateynin karnını parçalarken müthiş bir gürültü kopacaktı.</p>

      <p>&nbsp;Hal küpeşteye yaklaşarak gökyüzüne baktı. Gözleri karanlığa alışmaya başlıyordu. Üzerlerindeki kayalık burun yıldızların görülmesini engelliyordu.</p>

      <p>&nbsp;"Bay Tyler, dümeni ortala ve öyle tut."</p>

      <p>&nbsp;Gemi yeni rotasında karanlığın içinde ilerlerken yakındaki kayaya vuran denizin uğultusunun yankıları Hal'ın kalbinin aynı tempoyla çarpmasına neden oldu. Firkateynin kayalara çarpmasını bekleyerek yumruklarını sıktı. Ama onun yerine pruvanın açık denizin kambur dalgalarıyla ayaklarının altında yükseldiğini fark etti. Altın Dal bu dalgaları bir sevgili gibi karşıladı.</p>

      <p>&nbsp;Hal sözlerinin yukarıdan duyulması için sesini yükseltti. "Babafingoları gerin!" Yelkenlerin şakırtısı kesildi. Genç adam gerilmiş branda bezinin tatlı tımbırtıya benzeyen sesini duydu.</p>

      <p>&nbsp;Altın Dal okyanusun ilk dev dalgası altında kayarken burnunu havaya kaldırdı. Bir an hiç kimse Hal'ın onları tehlikeli girdaptan kurtararak güvenli bir ortama kavuşturduğuna inanamadı.</p>

      <p>&nbsp;Hal sakin sakin, "Fenerleri yakın," dedi. "Bay Tyler, tam güneye. Karadan uzaklaşacağız."</p>

      <p>&nbsp;Sessizlik uzadı. Sonra biri mayistra sereninden aşağıya bağırdı. "Tanrı sizi korusun, kaptan! Boğazdan çıktık!" Ardından güvertedekiler sevinçle bağırmaya başladılar.</p>

      <p>&nbsp;Sir Hal ve Altın Dal şerefine! Gemiciler boğazları ağrıyıncaya kadar bağırarak Hal'ı övdüler. Hal yabancı seslerin adını tekrarladıklarını duydu. Ambardan kurtardığı gemiciler de kendi adamları kadar heyecanla bağırıyorlardı.</p>

      <p>&nbsp;Hal küçük, sıcak bir elin avucuna kaydığını hissetti. Başını eğdi. Sukeena yanında duruyordu. Pusula dolabının yanındaki fenerin ışığı tatlı yüzünü aydınlatıyordu.</p>

      <p>&nbsp;Onlar da seni hemen hemen benim kadar çok sevmeye başladılar. Prenses genç adamın elini hafifçe çekiştirdi. "Şimdi gel de yaralarına bakabileceğim bir yere gidelim."</p>

      <p>&nbsp;Ama Hal kıç güvertesinden ayrılmak istemiyordu. Şimdi yeni gemisinin zevkini bir süre daha çıkarmak istiyordu. Yeni teknesini ve onun altındaki denizi doyasıya hissetmeliydi. Onun olan Altın Dal karanlıkta hızla ilerlerken Sukeena'yı yanından ayırmadı. Yukarıda yıldızlar pırıl pırıldı.</p>

      <p>&nbsp;Sonunda Koca Daniel onların yanına geldi. Birini yanında sürüklüyordu. Hal bir an bu yaratığı tanıyamadı. Ama sonra iniltiye benzeyen sesi tüylerinin tiksintiyle diken diken olmasına yol açtı.</p>

      <p>&nbsp;“Sevgili Sir Henry, lütfen eski bir gemi arkadaşına merhamet et!”</p>

      <p>&nbsp;“Sam Bowles.” Genç kaptan sakin bir sesle konuşmaya çalışıyordu. "Vicdanını çok sayıda masum insanın kanları kirletti. Bu kanlarda bir firkateyni yüzdürebilirsin."</p>

      <p>&nbsp;“Bana haksızlık ediyorsun, sevgili Sir Henry! Ben kimseye zarar vermek istemedim!”</p>

      <p>&nbsp;“Onunla yarın sabah ilgileneceğim.” Genç kaptan bir an durdu, sonra da Koca Daniel'e, "Onu ana direğe zincirleyin," diye emretti. "Başına da iki dikkatli adam dikin. Onun bu kez de bir yılanbalığı gibi elimizden kaçmasına engel olun. Hak ettiği intikamdan yine kurtulmasın."</p>

      <p>&nbsp;Hal fenerin ışığında Sam Bowles'i ana direğin aşağısına zincirlemelerini seyretti. İki tayfa kılıçlarını çekerek onun başına dikildiler.</p>

      <p>&nbsp;Nöbetçilerden yaşça daha büyük olanı Sam Bowles'a, "Boğduğun tayfalardan biri kardeşim Peter'di," dedi. "Sana yalvarıyorum, bu kılıcı karnına saplamam için bana bir fırsat ver." Hal güvertenin kontrolünü Daniel'e bıraktı. Sukeena'yı alarak aşağıya, ana kamaraya indi. Kadın genç adamın yaralarını ve çiziklerini temizleyip sarmadıkça rahat edemeyecekti. Oysa Hal'ın yaralarının hiçbiri de Sukeena'yı endişelendirecek kadar ciddi değildi. İşini bitirince, genç kaptan onu yandaki küçük kamaraya götürdü. "Burada seni kimse rahatsız etmeden dinlenebilirsin." Sukeena'yı kaldırıp ranzaya yatırdı. Prensesin itirazlarına aldırmadan üzerine yünlü bir battaniyeyi örttü.</p>

      <p>&nbsp;Sukeena, "Yaralıları unutma," diye itiraz etti. "Onların yardımıma ihtiyaçları var."</p>

      <p>&nbsp;Hal kesin bir tavırla, "Doğmamış oğlunun sana daha fazla ihtiyacı var," diyerek genç kadının başını usulca yastığa doğru itti. Sukeena içini çekti ve çabucak uykuya daldı.</p>

      <p>&nbsp;Kaptan ana kamaraya dönüp Llewellyn'in yazı masasının başına geçti. Maun masanın ortasında siyah deri kaplı büyük bir İncil duruyordu. Hal tutsaklığı sırasında kutsal kitabı okuyamamıştı. Kitabın kapağını açtı. Eğik iri harflerle "Bay Christopher Llewellyn" diye yazılmıştı. "Milattan sonra 1643 yılında 16 Ekimde dünyaya geldi."</p>

      <p>&nbsp;Bunun altında daha sonra yazılmış olduğu anlaşılan bir satır daha vardı: "2 Ağustos 1643'te Aziz George ve Kutsal Kupa Tapınağı'nın bir Nautonnier Şövalyesi olarak kutsandı."</p>

      <p>&nbsp;Kendisinden önce gemiye kaptanlık eden adamın da kardeş bir şövalye olması Hal'a büyük bir zevk verdi ve azmini artırdı. Bir saat kadar İncil'in sayfalarını çevirerek babasının yaşamda yolunu bulması için öğrettiği esin kaynağı olan o tanıdık bölümleri okudu. Sonunda İncil'i kapatıp ayağa kalktı ve kamarada geminin seyir jurnalleriyle belgelerini aramaya başladı. Çok geçmeden ranzanın altındaki küçük demir sandığı gördü. Ama anahtarları bulamayınca Aboli'yi yardıma çağırdı. Sandığı zorla açtılar. Sonra Hal, Aboli'yi kamaradan yolladı. Gecenin geri kalan bölümünü fenerin ışığında seyir jurnallerini ve belgeleri inceleyerek geçirdi.</p>

      <p>&nbsp;Bu He öylesine dalmıştı ki, Aboli şafaktan bir saat sonra onu almaya geldi.</p>

      <p>&nbsp;“Sabah beş vardiyası! Tayfalar seni soruyorlar, kaptan "</p>

      <p>&nbsp;Hal masadan kalkarak gözlerini ovuşturdu ve Sukeena'nın yattığı kamaranın kapısını kapattı. Aboli arkasından "Yeni adamlarınla bir an önce konuşsan iyi olacak Gundwane.” dedi</p>

      <p>&nbsp;“Evet, haklısın." Hal zenciye döndü.</p>

      <p>&nbsp;Daniel'le ben onlara kim olduğunu söyledik, ama şimdi onları senin emrinde sefere çıkmaları için ikna etmelisin. Onlar seni yeni kaptan olarak kabul etmezlerse, yapabileceğimiz pek bir şey yok. Onlar otuz dört kişiler. Bizse altı."</p>

      <p>&nbsp;Hal şifonyere konmuş olan leğen ve ibriğin üstündeki aynaya gitti. Görüntüsüne bakınca hayretle irkildi. "Tanrım! Aboli! Kanlı bir korsana benziyorum. Bu halimle ben kendi kendime bile güvenemem."</p>

      <p>&nbsp;Anlaşılan Sukeena içerden bu konuşmayı dinliyordu. Birdenbire kamaranın kapısında belirdi. Battaniyeyi omuzlarına almıştı.</p>

      <p>&nbsp;Onlara bir dakika sonra geleceğimizi söyle, Aboli, dedi.” Onu mümkün olduğunca iyi bir hale sokacağım."</p>

      <p>&nbsp;Hal'la Sukeena güverteye çıktıkları zaman geminin ortasına toplanmış olan adamlar iki sevgiliye hayretle bakakaldılar. İkisi de inanılmayacak kadar değişmişlerdi. Hal yeni traş olmuş, Llewellyn'in dolabından aldığı basit ama temiz kılığı giymişti. Sukeena saçlarını tarayıp yağlamış ve örmüştü. Kamaradaki kadife perdelerin birinden uzun bir etek yapıp beliyle kalçalarına sarmıştı. Uzun boylu genç İngiliz'le Doğulu güzel, olağanüstü bir çift oluşturuyorlardı.</p>

      <p>&nbsp;Hal prensesi merdivenin başında bırakarak adamların karşısında durdu. "Ben Henry Courteney'im. Ben de sizin gibi İngiliz'im. Sizin gibi bir gemiciyim."</p>

      <p>&nbsp;“Tayfalardan biri yüksek sesle, "Gerçekten de öylesin, kaptan," dedi. "Senin yabancı bir gemiyi karanlıkta boğazdan geçirmene tanık olduk. “Maşrapamı dolduracak ve bağırsaklarımın ısınmasını sağlayacak kadar usta bir denizcisin."</p>

      <p>&nbsp;Bir diğeri, "Ben senin babanla sefere çıktım. Sir Francis!" diye seslendi. "Eski Lady Edwina'yla. Baban bir gemici ve bir cengâverdi. Üstelik de dürüsttü."</p>

      <p>&nbsp;Başka birisi “Sayabildiğim kadarıyla dün gece yedi şahini kılıcıyla öbür dünyaya uçurdu.” Diye bağırdı. “Yavru köpek, yaşlı köpeğin yolundan gider.”</p>

      <p>&nbsp;Hepsi bir ağızdan ona tezarruhat yapmaya başladılar, genç adam bu yüzden bir sure konuşamadı. Sonra elini kaldırdı. "Size doğrusunu söyleyeceğim: Kaptan Llewellyn'in seyir jurnalini okudum,&nbsp; geminin sahibiyle yaptığı anlaşmayı da, Altın Dal’ın nereye gideceğini ve görevinin ne olduğunu öğrendim.”</p>

      <p>&nbsp;“Şimdi bir seçeneğimiz var. Hem sizin, hem de benim. Hemen İngiltere'ye dönebiliriz.”</p>

      <p>&nbsp;Homurtular ve protestolar Hal tekrar kollarını kaldırana kadar devam etti.</p>

      <p>&nbsp;“Yada Kaptan Llewellyn’in Altın Dal’ın sahibi ile yaptığı anlaşmaya uyarım. Sizde benimle aynı şartlarla bir anlaşma imzalarsınız. Daha önce ganimetten söz verilen payı da alırsınız. Ama bana cevap vermeden önce şunu söyleyeceğim, güçlü bir olasılıkla Akbaba'yla karşılaşmamız ihtimali var. Bunu unutmayın. Akbaba'yla yeniden savaşmak zorunda kalabiliriz.”</p>

      <p>&nbsp;Gemicilerden biri bağırdı. "Bizi hemen onun bulunduğu yere götür, kaptan! Akbaba'yla bugün bile savaşmaya hazırız."</p>

      <p>&nbsp;“Olmaz, oğlum. Sayımız az. Ayrıca Akbaba'yla tekrar karşılaşmadan önce bu gemiyi iyice öğrenmem gerekiyor. Martı'yla benim seçeceğim zaman ve yerde savaşacağız. Hal'ın sesi sertti. "O gün Akbaba'nın kafasını ana direğin tepesine çekecek ve onun ganimetini paylaşacağız." Sarı saçlı, zayıf bir gemici, "Ben seninleyim, kaptan!" diye bağırdı. Ben adımı yazmayı bile bilmiyorum. Ama bana defteri getir. Oraya öyle koskocaman kapkara bir çarpı işareti koyacağım ki, şeytanın kendini bile korkutacak." Diğerleri gürültülü kahkahalar attılar. "Defteri getir de imzalayalım!"</p>

      <p>&nbsp;“Biz seninleyiz. Yemin ediyorum ve deftere de işaretimi koyacağım!”</p>

      <p>&nbsp;Hal onları tekrar susturdu. "Kamarama teker teker gelin. Böylece hepinizin adını öğrenir ve elinizi de sıkarım."</p>

      <p>&nbsp;Küpeşteye dönerek kıçın üstünden ileriyi işaret etti. "Karadan oldukça uzaklaştık." Afrika kıtası ufukta alçak, mavi bir çizgi gibiydi. "Şimdi direklere tırmanıp yelkenleri açın. Afrika'nın Büyük Boynuz'una ulaşmak için gerçek rotamıza dönelim."</p>

      <p>&nbsp;Gemiciler direklere ya da babafingoların önlerine tırmandılar. Sonunda yelkenler şişti. Güneşte uçuşan fırtına bulutlarına benziyorlardı.</p>

      <p>&nbsp;Ned Tyler dümenden seslendi. "Hangi rota, kaptan?"</p>

      <p>&nbsp;Hal, "Doğu ve kuzey, Bay Tyler," diye yanıt verdi. Geminin ayaklarının altında ileriye atıldığını hissetti. Dönerek teknenin mavi dalgalarda bıraktığı ışıltılı köpükten izi seyretmeye başladı.</p>

      <p>&nbsp;Sam Bowles'i bir maymun gibi el ve ayaklarından ana direğe zincirlemişlerdi. Mürettebattan biri oraya büzülmüş olan adamın önünden geçerken ağzını tükürükle doldurmak için duraklıyor, Sonra da Sam Bowles'in suratına tükürüyordu.</p>

      <p>&nbsp;Aboli öğle öncesi nöbeti sırasında Hal'ın yanına geldi. "Şimdi Sam Bowles meselesini halletmelisin. Adamlar sabırsızlanmaya başlıyorlar. İçlerinden biri ipi beklemeyecek ve o alçağın kaburgalarının arasına bıçağı saplayacak."</p>

      <p>&nbsp;“Ben de böylece zahmetten kurtulmuş olacağım.” Hal, Christopher Llewellyn'in sandığında bulduğu desteyle harita ve sefer talimatıyla dolu defterden başını kaldırdı. Mürettebatının Sam Bowles'dan vahşice intikam alınmasını isteyeceğini biliyordu. Yapılması gereken şey hiç de hoşuna gitmiyordu.</p>

      <p>&nbsp;Hemen güverteye çıkacağım. İçini çekerek sonunda Aboli'nin acımasızca ısrarına boyun eğdi. "Adamlara geminin ortasında toplanmalarını söyle."</p>

      <p>&nbsp;Hal, Sukeena'nın hâlâ küçük kamarada olduğunu sanıyordu. Genç kadın barut deposunun yanındaki bu yeri bir revire dönüştürmüştü. Orada iki yaralı gemici hâlâ ölümle savaşıyorlardı. Hal, Sukeena'nın orada kalacağını umuyordu. Ama güverteye çıktığı zaman Balili Prenses ona doğru geldi.</p>

      <p>&nbsp;Genç kaptan usulca, "Aşağıya inmelisin, prenses," dedi. "Olacaklar sana göre şeyler değil."</p>

      <p>&nbsp;“Seni ilgilendiren bir şey beni de ilgilendirir. Baban senin bir parçandı. Onun için ölümü beni de etkiliyor. Ben de babamı korkunç bir biçimde kaybettim. Ama onun ölümünün intikamını aldım. Şimdi de yanında olacak ve babanın intikamını almanı seyredeceğim. Hal, "Pekâlâ," deyip başını sallayarak güvertede seslendi. "Mahkûmu getirin!"</p>

      <p>&nbsp; Sam Bowles'i onu suçlayan denizcilerin karşısına getirmek için sürüklemek zorunda kaldılar. Çünkü bacakları onu taşıyacak halde değildi, gözyaşları yanaklarından akıyor ve denizcilerin tükrüklerine karışıyordu.</p>

      <p>&nbsp;Eski porsun, "Benim kötü bir niyetim yoktu," diye yalvardı. "Lütfen beni dinleyin, gemi arkadaşlarım. Beni bu işe Cumbrae denilen o iblis zorladı."</p>

      <p>&nbsp;Denizcilerden biri bağırdı. "Kardeşimin başını gölün sularına sokarın kahkahalarla gülüyordun!"</p>

      <p>&nbsp;Sam Bowles'i ellerini kavuşturmuş bekleyen Aboli'nin önünden getirirlerken, zenci adamı garip bir biçimde parlayan gözleriyle süzdü.&nbsp; "Francis Courteney'i hatırla!" diye homurdandı. "Okyanuslarda yelken açan insanların en iyisine neler yaptığını hatırla!"</p>

      <p>&nbsp;Hal, Sam Bowles'in yanıt vermesi gereken suçların bir listesini hazırlamıştı. Her suçlamayı okurken mürettebat ulur gibi, "İntikam!" diye bakıyordu.</p>

      <p>&nbsp;Genç kaptan bu korkunç listenin en sonundaki suça geldi. "Sen, Samuel Bowles, Altın Dal'ın yaralı mürettebatını, gemi arkadaşları ve dostlarının önünde katlettin. O haince pusudan kurtulanları da suda boğdun."</p>

      <p>&nbsp;Hal belgeyi katlayarak, "Hakkındaki suçlamaları dinledin, Samuel Bowles," dedi. "Kendini savunmak için ne söyleyeceksin?"</p>

      <p>&nbsp;"Suç bende değildi! Yemin ediyorum, bunu yapmazdım. Ama hayatımdan korkuyordum. Dehşet içindeydim!"</p>

      <p>&nbsp;Mürettebat bağırarak onu susturdu. Hal ancak birkaç dakika sonra adamları yatıştırabildi. Sam Bowles'a, "Hakkındaki suçlamaları red mi ediyorsun?" diye sordu.</p>

      <p>&nbsp;Adamlardan biri bağırdı. "Reddetmesi ne işe yarar? Hepimiz de onun yaptıklarını kendi gözlerimizle gördük!"</p>

      <p>&nbsp;Sam Bowles şimdi yüksek sesle hıçkırarak ağlıyordu. "Sevgili İsa adına bana merhamet et, Sir Henry! Hata ettiğimi biliyorum. Ama bana bir fırsat ver. Sana yaşamının sonuna kadar hizmet ederim. Benden daha kalbi sevgi dolu, güvenilir birini bulamazsın."</p>

      <p>&nbsp;Sam Bowles'in hali Hal'ı öylesine tiksindirdi ki, ağzında pis bir tat belirdi. Gidip ağzını yıkamak istedi. Sonra gözlerinin önünde bir hayal belirdi. Babası sedyede yatıyordu. Onu darağacına götürüyorlardı. Vücudu germe makinesinde çarpılmış, kemikleri kırılmıştı. Hal titremeye başladı.</p>

      <p>&nbsp;Yanında duran Sukeena onun ıstırabını hissetti. Kaptanın kendini toplaması için elini usulca onun koluna koydu. Hal ağır ağır derin bir soluk aldı. Kendini altetmek üzere olan o kara azap dalgalarıyla boğuştu. "Samuel Bowles aleyhindeki bütün suçlamaları kabul ettin. Cezanı açıklamadan önce söylemek istediğin bir şey var mı?" Sam Bowles'in yaşlı gözlerinin içine haşince baktı. Sonra garip bir değişiklik olduğunu gördü. Sam'in istediği zaman hüngür hüngür ağlayabildiğini anladı. Eski porsunun ruhunun gizli derinliklerinden bir şey alev alev yanarak açığa çıktı. Bu öyle vahşice ve habis bir şeydi ki, Hal bir an bir insanın değil, köşeye kıstırılmış yırtıcı bir hayvanın gözlerine baktığını sandı.</p>

      <p>&nbsp;“Sen benden nefret ettiğini sanıyorsun, değil mi, Henry Courteney? Sen aslında nefretin ne olduğunu bilmiyorsun. Babanın germe makinesinde bağırdığını düşündükçe seviniyorum! İşte bunu Sam Bowles sağladı! Bunu yaşadığın her gün hatırla! Sam Bowles belki ölecek. Ama babanı o hale Sam Bowles soktu!” Adamın sesi tizleşmiş, bir çığlığa dönüşmüştü. Dudaklarının kenarında tükürükler belirmişti. Kendi kötülüğü onu krize sokuyor, sözleri zor anlaşılıyordu. "Bu gemi benim! Benim gemim bu! Ben Kaptan Samuel Bowles olacaktım. Sen bu şansı elimden aldın! Dilerim şeytan cehennemde senin kanını içsin! Babanın çarpılmış cesedinin üzerinde dans etsin, Henry Courteney!" Hal bu tiksinti veren sahneyi görmemek için döndü. Sam Bowles'in sıraladığı küfürleri duymamaya çalışıyordu. "Bay Tyler!" Sam Bowles'in çığlıkları arasında sözlerini bütün mürettebata duyurmak için sesini yükseltti. "Artık bu konu için geminin zamanını harcayacak değiliz. Mahkûm hemen asılacak. Ana direkteki makaraya ip geçirin..."</p>

      <p>&nbsp;Aboli kükreyerek onu uyardı. "Gundwane! Arkanda!" İşe karışmak için atıldı ama geç kalmıştı. Sam Bowles eteğinin altına elini sokmuştu. Bacağının yukarısına, iç kısmına deri bir kın bağlanmıştı. Eski porsun saldıran bir engerek kadar hızlı davrandı. Hançer elinde sivri bir kristal parkası gibi ışıldadı. Bir genç kıza yakışacak bir süs kadar güzeldi bu. Sam Bowles bileğini hızla bükerek hançeri fırlattı. Hançer Hal'la aralarındaki uzaklığı uçarak aştı. Genç kaptan ustura kadar keskin hançerin etine saplandığı anda vereceği acıyı önceden hissedercesine yüzünü buruşturdu. Ama sonra bir an duyularından şüphelendi. Hançerin battığını hissetmemişti.</p>

      <p>&nbsp;Başını eğdi ve o zaman Sukeena'nın hançeri engellemek için çıplak ince kolunu uzatmış olduğunu gördü. Gümüş hançer dirseğinin birkaç santim aşağısına isabet etmiş ve sapına kadar etine batmıştı. Hal, "Tanrım, onu koru!" diye bağırarak Sukeena'yı kollarına aldı. Onu kendine çekti. İkisi de başlarını eğerek etinden uzanan hançerin sapına baktılar.</p>

      <p>&nbsp;Aboli, Sam Bowles hançeri fırlattıktan bir saniye sonra ona ulaştı, bir yumrukta adamı yere devirdi. Ned Tyler'la on iki kadar tayfa atılarak adam'ı yakaladılar ve ayağa kaldırdılar. Eski porsun şaşkın şaşkın başını alladı. Aboli'nin yumruğu onu sersemletmişti. Ağzının kenarından kan akıyordu.</p>

      <p>&nbsp;Ned Tyler, "Ana direğin makarasına ip geçirin!" diye bağırdı. Bir tayfa onun emrini yerine getirmek için yelkenlere doğru koştu. Ana serene tırmandı. Bir dakika sonra makaradan geçirdiği ipin ucu güverteye çarptı.</p>

      <p>&nbsp;Hal, Sukeena'yı göğsüne bastırarak yaralı kolunu şefkatle kaldırdı "Hançer derine saplanmış."</p>

      <p>&nbsp;Çok ince ve keskin. Sukeena başını kaldırarak ona cesaretle gülümsedi. "O kadar keskin ki, onu pek hissetmedim bile. Hançeri hızla çek, sevgilim. O zaman yara temizce iyileşir."</p>

      <p>&nbsp;Hal, Aboli'ye, "Bana yardım et!" diye seslendi. "Onun kolunu tut." Zenci genç kaptanın yanına atladı. İşlemeli ince sapı yakalayıp hızlı bir hareketle onu Sukeena'nın kolundan çıkardı. Hançer inanılmayacak kadar kolaylıkla yaradan çıktı.</p>

      <p>&nbsp;Sukeena usulca, "Bana fazla bir zarar vermedi," dedi. Ama yanaklarının rengi solmuştu. Alt gözkapaklarında gözyaşları titreşiyordu. Hal onu kucaklayarak kıçtaki merdivene doğru gitti. Aynı anda bir çığlık duraklamasına neden oldu.</p>

      <p>&nbsp;Sam Bowles yukarıdan sallanan ipin altında duruyor, Ned Tyler ilmeğin düğümünü onun kulağının altına doğru çekiyordu. Dört adam ipin diğer ucunu tutmuş hazır bekliyorlardı.</p>

      <p>&nbsp;“Senin kaltak geberdi gitti, Henry Courteney! O da aşağılık baban gibi zıbardı! İkisini de Sam Bowles öldürdü! Kaptan Courteney köpeği, dua ederken beni hatırla! Ben senin hiçbir zaman unutamayacağın o adamım!”</p>

      <p>&nbsp;Ned Tyler öfkeyle Sam Bowles'in kulağına, "Küçük bir kesik o," diye homurdandı. "Prenses güçlü ve cesur bir kadın. O yaşamayı sürdürecek Geberen asıl sensin, Sam Bowles!" Bir adım gerileyip ipin ucunu tutan tayfalara başıyla işaret etti. Adamlar çıplak ayaklarını aynı anda tahtalara vura vura yürümeye başladılar.</p>

      <p>&nbsp;İp gerilerek soluğunu kesmeden bir an önce Sam Bowles tekrar bir çığlık attı. "Senin kahpeyi yaralayan hançere iyi bak, kaptan! Onun ucunu denediğin zaman Sam Bowles'i hatırla!" İp boynuna batarak onu havalandırdı. Adamın ondan sonraki sözleri söyleyemeden gırtlağına takılıp kaldı.</p>

      <p>&nbsp;Katil havada helezonlar çizerek yükselirken mürettebat sevinçle kurtlar gibi uludu. Altın Dal aşağısında yalpalarken Sam Bowles ipin ucunda sallandı. Debeleniyor, tekmeler atarken ayak bileklerindeki zincirler çıngırak gibi sesler çıkarıyordu.</p>

      <p>&nbsp;Ned Tyler, "Bütün gece orada sallansın," diye emretti. "Yarın sabah ipi kesip onu indiririz ve köpekbalıklarına atarız." Sonra eğilerek kamayı Aboli'nin attığı yerden aldı. Kanlanmış hançeri inceledi ve güneşten yanmış yüzünün rengi yeşilimsi bir griye dönüştü. "Tanrım! Böyle olmasın!" Başını kaldırıp tekrar Sam Bowles'in çok yukarılarında geminin hareketine uyarak sallanan cesedine baktı.</p>

      <p>&nbsp;Ölümün çok kolay oldu. Elimde olsaydı seni yüz defa öldürürdüm. Her seferinde de bir öncekinden daha acılı bir ölüm seçerdim.</p>

      <p>&nbsp;Hal, Sukeena'yı ana kamaradaki ranzaya yatırdı. "Yaranı dağlamam gerekiyor. Ama kızgın demir iz bırakır." Ranzanın yanında diz çökerek Sukeena'nın yarasını inceledi. "Yara derin ama hemen hiç kanamıyor." Aboli'nin ranzanın ayakucundaki sandıktan alıp getirdiği temiz beyaz bezle genç kadının yarasını sardı.</p>

      <p>&nbsp;Sukeena zenciye, "Bana çantamı getir," diye emretti. Aboli hemen dışarı fırladı.</p>

      <p>&nbsp;İki genç yalnız kalır kalmaz Hal eğilerek sevgilisinin solgun yanağını öptü. Yüzünü onunkine yaklaştırarak, "Beni kurtarmak için Sam'in hançerine hedef oldun," diye mırıldandı. "Benim uğruma hayatını tehlikeye attın. Karnındaki çocuğun hayatını da. Bu kötü bir değiş tokuştu, aşkım..."</p>

      <p>&nbsp;"Aynı şeyi yine yaparım..." Sukeena birdenbire susarak inledi. Hal onun bütün vücudunun kollarında kaskatı kesildiğini fark etti.</p>

      <p>&nbsp;"Nen var, sevgilim?" Kaptan başını geriye atarak genç kadının yüzüne dikkatle baktı. Gözlerinin önünde Sukeena'nın cildindeki gözeneklerde ter damlacıkları belirdi. Sarı bir gülün yapraklarındaki şebnemlere benziyordu bunlar. "Sancın mı var?"</p>

      <p>&nbsp;Genç kadın, "Yara yanıyor," diye fısıldadı. "Sözünü ettiğin kızgın demirden daha çok yanıyor."</p>

      <p>&nbsp;Hal kolundaki sargıyı çabucak açtı. Sonra hayretle bakakaldı. Kucaklaştıkları sırada yaranın görünüşü değişmişti. O öyle bakarken Sukeena'nın kolu giderek şişiyordu. Mercan kayalarında yaşayan ve yırtıcı bir düşman tarafından tehdit edildiği zaman şişen tobi balığı gibi.</p>

      <p>&nbsp;Sukeena kolunu kaldırıp göğsüne koydu. Can acısı erimiş kurşun gibi yaradan yayılarak göğsüne dolduğu için istemeden inledi. "Bu normal bir şey değil. Bak, rengi nasıl da değişiyor?"</p>

      <p>&nbsp;Hal, Sukeena'nın biçimli kolu ağır ağır şişer, üzerinde kırmızı ve parlak mor çizgiler belirirken ne yapacağını bilemeden baktı. Yaradan yapışkan sarı bir sıvı akmaya başladı.</p>

      <p>&nbsp;Genç kaptan, "Ne yapabilirim?" diye sordu.</p>

      <p>&nbsp;Sukeena çaresizce, "Bilmiyorum," dedi. "Bu benim bilgimin dışında bir şey." Müthiş bir sancı onu mengene gibi sıkıştırdı. Gövdesi geriye doğru büküldü. Sancı az sonra geçti ve prenses yalvardı. "Çantam gerekli. Bu can acısına dayanamıyorum. Bende haşhaş çiçeğinden yapılmış bir toz var."</p>

      <p>&nbsp;Hal ayağa fırlayarak kamarada koştu. "Aboli, neredesin?" diye haykırdı. "Çantayı getir! Hemen!"</p>

      <p>&nbsp;Kapıda Ned Tyler belirdi. Elinde bir şeyi tutuyordu. Yüzünde tuhaf bir ifade vardı. "Kaptan, sana bir şeyi göstereceğim. Bu şart."</p>

      <p>&nbsp;“Şimdi olmaz, be adam, şimdi olmaz!” Hal tekrar sesini yükseltti. "Aboli, çabuk gel!"</p>

      <p>&nbsp;Zenci koridordan koşarak yaklaştı. Elinde heybe vardı. "Ne oldu, Gundwane?"</p>

      <p>&nbsp;“Sukeena! Ona bir şeyler oluyor! İlaç gerekli...”</p>

      <p>&nbsp;Kaptan! Ned Tyler iriyarı zencinin yanından geçerek kamaraya girdi ve telaşla Hal'ın kolunu tuttu. "Bu bekleyemez! Hançere bak! Hançerin ucuna!" Hançeri kaldırdı ve Hal'la Aboli ona bakakaldılar.</p>

      <p>&nbsp;Sonra genç kaptan, "Tanrı aşkına..." diye fısıldadı. "Böyle olmasın!"</p>

      <p>&nbsp;Hançerin keskin yanında zifte benzeyen kara bir macunla doldurulmuş uzun bir yiv vardı. Macun kurumuş ve parlaklaşmıştı.</p>

      <p>&nbsp;Ned usulca, "Bu bir katilin hançeri..." diye mırıldandı. "Şu yive zehir doldurulmuş."</p>

      <p>&nbsp;Hal'ın ayaklarının altında tahtalar kaydı. Sanki Altın Dal'a yüksek bir dalga çarpmıştı. Birden gözleri karardı. "Olamaz! Aboli bana bunun imkânsız olduğunu söyle!"</p>

      <p>&nbsp;Aboli, "Güçlü olmalısın," dedi. "Sukeena için güçlü ol, Gundwane." Hal'ın kolunu yakaladı.</p>

      <p>&nbsp;Bu el genç adamın kendini toplamasını sağladı. Gözlerinin önündeki İcara bulut kayboldu. Ama soluk almaya çalıştığı zaman dehşet kurşundan bir el gibi kaburgalarını ezdi sanki. Hal şaşkın bir çocuk gibi. "Onsuz yaşayamam..." diye fısıldadı.</p>

      <p>&nbsp;Aboli, "Ona gerçeği söyleme," dedi. "Bu ayrılığı onun için daha da zorlaştırma."</p>

      <p>&nbsp;Hal zenciye onun ne dediğini anlamamış gibi baktı. Sonra her şeyin sona erdiğini kavradı. O çelik hançerdeki incecik yivin, Sam Bowles'in celladın ilmiği boynuna geçirildiği zaman bağırdığı o öldürücü tehditlerinin ne demek olduğunu anladı.</p>

      <p>&nbsp;Şaşkın şaşkın, "Sukeena ölecek..." diye mırıldandı.</p>

      <p>&nbsp;"Bu senin için şimdiye kadar girdiğin her savaştan daha çetin olacak, Gundwane."</p>

      <p>&nbsp;Hal müthiş bir çaba göstererek kendini toplamaya çalıştı. Ned Tyler'a, "Hançeri sakın Sukeena'ya gösterme," dedi. "Haydi git! O lanetli şeyi denize at!"</p>

      <p>&nbsp;Sukeena'nın yanına döndüğü zaman kalbine dolan o kara çaresizliği belli etmemeye çalıştı. "Aboli çantanı getirdi." Tekrar genç kadının yanında diz çöktü. "Bana iksirin nasıl hazırlanacağını söyle."</p>

      <p>&nbsp;Prenses acıyla kıvranırken, "Lütfen çabuk yap," diye yalvardı. "Mavi kese. Sıcak su dolu bir maşrapaya iki ölçü. Fazlası olmaz. Çünkü ilaç çok güçlü."</p>

      <p>&nbsp;Sukeena maşrapayı almaya çalışırken eli şiddetle titriyordu. Artık tek elini kullanabiliyordu. Yaralı kolu iyice şişip morarmıştı. O zarif parlakları öylesine şişmişti ki, neredeyse derileri yarılacaktı. Maşrapayı zorlukla tutuyordu. Hal kabı Sukeena'nın ağzına götürdü. Genç kadın içe dokunan bir telaşla ilacı içti.</p>

      <p>&nbsp;Bu çabası yüzünden bitkinleştiği için başı yastığa düştü. Ranzada acıyla kıvranırken vücudundan fışkıran ter çarşafları ıslattı. Hal, Sukeena'nın yanına uzanarak onu göğsüne bastırdı. Sevgilisini rahatlatmaya çalıştı ama bütün çabalarının boşuna olduğunu çok iyi biliyordu.</p>

      <p>&nbsp;Bir süre sonra haşhaşın etkisi görüldü. Sukeena, Hal'a sarılarak yüzünü onun boynuna gömdü. "Ben ölüyorum, Gundwane..."</p>

      <p>&nbsp;Genç adam, "Böyle söyleme," diye yalvardı.</p>

      <p>&nbsp;“Bunu aylardan beri biliyordum. Her şeyi yıldızlarda gördüm. İşte o yüzden sorunu cevaplayamadım.”</p>

      <p>&nbsp;“Sukeena, aşkım, ben de seninle birlikte ölürüm.”</p>

      <p>&nbsp;Hayır. Prensesin sesi biraz güçlenmişti. "Sen yoluna devam edeceksin. Ben, izin verildiği kadar seninle birlikte geldim. Ama kader senin için özel bir gelecek seçti." Sukeena bir süre dinlendi. Hal onun komaya girdiğini sandı, ama genç kadın tekrar konuşmaya başladı. "Sen yaşamanı sürdüreceksin. Çok güçlü oğulların olacağını biliyorum. Onlardan sonraki kuşaklar bu Afrika denilen topraklarda gelişecek, başarılı olacaklar. Afrika'yı kendilerine ait bir yer haline getirecekler."</p>

      <p>&nbsp;Hal, "Ben senin oğlundan başkasını istemem," dedi. "Bana bir erkek çocuk vaat ettin."</p>

      <p>&nbsp;Sonunda, artık dayanamayacak hale gelince, titreyerek yatağa yığıldı ve ağlamaya başladı. Hal onu kucakladı. Sevgilisine ıstırabını anlatacak kelimeler bulamıyordu.</p>

      <p>&nbsp;Saatler geçti. Genç kaptan iki defa gemideki çanın vardiya değişikliğini haber verdiğini duydu. Sukeena gitgide bitkinleşiyor, ondan ve yaşamdan uzaklaşıyordu. Sonra şiddetli kasılmalar genç kadını sarstı. Prenses tekrar Hal'ın kollarının arasına yığıldığı zaman, "Oğlum..." diye fısıldadı. "Sana vaat ettiğim erkek çocuk doğdu." Gözlerini sıkıca yummuştu. Kirpiklerinin arasından yaşlar süzülüyordu.</p>

      <p>&nbsp;Hal uzun bir an onun ne demek istediğini anlayamadı. Sonra korkuyla battaniyeyi çekti.</p>

      <p>&nbsp;Sukeena düşük yapmıştı. Ceninin küçük kafası iyice gelişmemiş0. Ama bebek gerçekten erkekti.</p>

      <p>&nbsp;Hal, Sukeena'yı tekrar kollarına aldı. Genç kadın gözlerini açarak ona gülümsedi. "Çok üzgünüm, aşkım. Artık gitmem gerekiyor. Her şeyi unutsan bile sadece şunu hatırla: Seni çok sevdim. Hiçbir kadın seni böylesine sevemeyecek."</p>

      <p>&nbsp;</p>

      <p>&nbsp;</p>

      <p>&nbsp;Gözlerini yumdu. Hal onun ruhunu teslim ettiğini anladı. Genç kadın hareketsiz kaldı.</p>

      <p>&nbsp;Kaptan gece yarısına kadar onların yanında bekledi. Kadının ve oğlunun yanında. Sonra Althuda bir top branda beziyle yelkenci iğnesi, iplik ve ağırlık getirdi. Hal ölü doğan çocuğu Sukeena'nın kolları arasına koydu. Onu kadına bağlayarak keten bir kefenle sardı. Althuda'yla birlikte iki ölüyü bembeyaz, yepyeni branda bezinin ortasına yerleştiler. Sukeena'nın ayağının dibine bir top mermisi koydular. Bezi diktiler.</p>

      <p>&nbsp;Hal gece yarası kadınla çocuğu kucağına alarak açık güverteye taşıdı. Parlak Afrika ayının ışığında ikisini de denize teslim etti. Ölüler karanlık sulara gömülürken geminin dümen suyunda ufak bir dalgalanma bile olmadı.</p>

      <p>&nbsp;Hal, "Elveda sevgilim," diye fısıldadı. "Elveda benim iki sevgilim "</p>

      <p>&nbsp;Sonra kıçtaki kamaraya indi. Llewellyn’in incilini aldı siyah deri kapakları arasında bir teselli aradı ama bulamadı. Altı uzun gün yalnız başına kamarasının lombozunun önünde oturdu. Aboli'nin getirdiği yemeklerin hiçbirini yemedi. Bazen İncil'den bölümler okudu. Ama daha çok geminin dümen suyunu seyretti. Her gün tam öğle zamanı güverteye çıkarak güneşe baktı. Bitkin haldeydi, zayıflamıştı. Geminin yerini hesaplayarak dümenciye emirler verdi. Sonra da acısıyla baş başa kalmak için tekrar aşağıya indi.</p>

      <p>&nbsp;Yedinci gün şafak zamanı Aboli onun kamarasına geldi. "Istırap normal bir şey, Gundwane. Ama seninki çok aşırı. Görevini ve sana güvenen bizleri terkettin. Artık yeter!"</p>

      <p>&nbsp; "Hiçbir zaman yetmeyecek!" Hal zenciye baktı. "Yaşadığım her gün Sukeena'nın yasını tutacağım." Ayağa kalkınca kamara etrafında dönmeye başladı. Çünkü acı ve açlıktan zayıf düşmüştü. Başının dönmesinin, gözlerindeki bulanıklığın geçmesini bekledi. "Haklısın, Aboli. Bana bir tabak yemekle bir kupa bira getir.”</p>

      <p>&nbsp;Yemek yedikten sonra kendini daha güçlü hissetti. Yıkanıp traş oldu. Gömleğini değiştirdi. Saçlarını arkaya doğru tarayarak kalın bir örgü halinde sırtına sarkıttı. Simsiyah perçemlerinin arasında bembeyaz teller olduğunu fark etti. Aynaya baktığı zaman karşısındaki güneşten yanmış yüzü neredeyse tanıyamayacaktı. Burnu bir kartalın gagası gibiydi. Çıkık elmacık kemiklerinin üzerinde hiç et yoktu. Çenesinde de öyle. Bu çenede insanları kolay kolay affetmediğini belirten bir ifade vardı. Gözleri zümrütler kadar yeşildi. O taş gibi sert ve parlaktı.</p>

      <p>&nbsp;Hal hayretle, ancak yirmisindeyim, diye düşündü. Ama şu anda kırkında gibi duruyorum.</p>

      <p>&nbsp;Kılıcını masanın üzerinden alıp kınına soktu. "Pekâlâ, Aboli. Görevime dönmeye hazırım." Peşinde zenciyle yukarıya, güverteye çıktı.</p>

      <p>&nbsp;Dümendeki porsun elinin eklemlerini alnına götürdü. Güvertede vardiyada olan nöbetçiler birbirlerini dürttüler. Herkes onun yukarı çıktığının farkındaydı ama hiçbiri genç kaptana bakmıyordu. Hal bir süre küpeştenin önünde durdu. Bakışları güverteyi ve yelkenleri dikkatle tarıyordu.</p>

      <p>&nbsp;Sonra dümenciye, "Porsun!" diye bağırdı. "Kahretsin! Orsaya dikkat et!"</p>

      <p>&nbsp;Aslında ana yelkenin gradin astarı rüzgârı kaydırırken pek az titriyordu. Ama Hal bu durumu fark etmişti. Ana direğin altına çömelmiş olan nöbetçiler birbirlerine bakarak usulca güldüler. Kaptan yine komutayı ele almıştı.</p>

      <p>&nbsp;Önce bunun ne anlama geleceğini pek kavrayamadılar. Ama çok geçmeden ne kadar geniş kapsamlı olduğunu anladılar. Hal her denizciyle kamarasında baş başa konuştu. Onlara adlarını, doğdukları köy ya da kenti sordu. Hizmetleri konusunda kurnazca sorular da. Bir yandan da her tayfayı inceliyor ve onu tartıyordu.</p>

      <p>&nbsp;İçlerinden üçü diğerlerinden üstündüler. Llewellyn'in komutasında nöbetçilik yapmışlardı. Porsun John Lovell, Hal'ın babasının emrinde de çalışmıştı.</p>

      <p>&nbsp;Hal ona, "Eski rütben devam edecek, porsun," dedi. John gülümsedi</p>

      <p>&nbsp;“Senin emrinde çalışmak bir zevk olacak, kaptan.”</p>

      <p>&nbsp;Hal, "Bir ay sonra da aynen böyle düşüneceğini umarım," dedi.</p>

      <p>&nbsp;Diğer iki gemicinin adları William Stanley ve Robert Moone'du. İkisi de filika serdümeniydiler. Halleri genç kaptanın hoşuna gitti. Llewellyn'in insan sarrafı olduğu anlaşılıyor, diye düşündü ve gemicilerin ellerini sıktı.</p>

      <p>&nbsp;Kaptanın öbür porsunu da Koca Daniel'di. Hem okuması, hem de yazması olan Ned Tyler ikinci kaptandı artık. Gemideki eğitim görmüş birkaç kişiden biri olan Althuda yazıcılığa seçildi. Bütün belgelerle o ilgilenecek, onlara her gün yeni bilgiler ekleyecekti. Althuda, Sukeena'yla aralarındaki zincirin genç kaptana en yakın olan halkasıydı. Hal kayınbiraderine karşı büyük bir sevgi duyuyor, yanından ayrılmasını istemiyordu. Böylece acılarını paylaşabiliyorlardı.</p>

      <p>&nbsp;John Lovell, Ned Tyler ve Hal hep birlikte mürettebatın adlarının yazılı olduğu listeyi incelediler. John'a nöbet programı yapması konusunda yardımcı oldular. Mürettebat bu liste sayesinde hangi nöbeti tutacağını ve görevlerine göre nerede bulunması gerektiğini öğrenebilecekti.</p>

      <p>&nbsp;Bu işler halledilir halledilmez Hal gemiyi kontrolden geçirdi. İşe ana güverteden başladı. Sonra yanında iki porsunla ambarların hepsini açtı. Altın Dal'ın tekne kısmındaki her yere tırmandı ya da sürünerek içeri girdi. Sintinelerden gabyaya kadar her şeye baktı. Cephane deposunda gelişigüzel seçtiği üç barut fıçısını açtı. Barut ve ağır yanan fitillerin kalitesini inceledi.</p>

      <p>&nbsp;Ambardaki yüklerle manifestoyu karşılaştırdı. Gemide çok sayıda tüfek, misket ve ticari eşya olması onu hem şaşırttı, hem de sevindirdi.</p>

      <p>&nbsp;Hal ondan sonra geminin faça edilerek durdurulması ve denize bir filika indirilmesi için emir verdi. Altın Dal'ın dengesini denetleme amacıyla geminin etrafında dolaştı. Bazı topları daha kıçtaki yuvalara yerleştirdi. Ambarlardaki bütün yükleri boşalttırdı, sonra onları istediği dengenin sağlanması için yeniden yerleştirdi. Sonra mürettebatı yelken açma ve değiştirme konusunda çalıştırdı. Altın Dal'ı pusulanın her yönüne ve rüzgârın her haline göre döndürttü. Bu çalışmalar hemen hemen bir hafta sürdü. Öğleye yakın vardiyada ya da gece yarısı yelkenlerin kısaltılması ya da açılmasını emrediyor, geminin mümkün olduğu kadar hızlı gitmesini sağlıyordu.</p>

      <p>&nbsp;Hal çok geçmeden Altın Dal'ın her ayrıntısını sanki sevgilisiymiş gibi öğrendi. Geminin burnunu rüzgâra doğru ne kadar döndürebileceğini anladı. Firkateynin bütün yelkenlerini fora ederek rüzgârın önünde uçmaktan ne kadar hoşlandığını da sezdi. Bir grubu kovacı olarak seçti. Adamlar yelkenlerin rüzgârı daha iyi tutabilmesi için brandaları ıslatıyorlardı. Altın Dal olanca hızıyla ilerlerken Hal firkateynin süratini hesapladı. Geminin en son hızıyla gitmesini sağlamak için neler yapılması gerektiğini keşfetti. Firkateynin safkan bir atın dizginlere karşılık vermesi gibi, dümene hemen uymasını sağladı.</p>

      <p>&nbsp;Mürettebat hiç yakınmadan çalıştı. Aboli onların başkasarada konuştuklarını duyuyordu. Adamlar şikâyet bir yana, Llewellyn'in daha gevşek komutasının yerini alan bu değişiklikten memnun gibiydiler.</p>

      <p>&nbsp;Bu genç tam bir denizci! Gemi onu seviyor. Altın Dal’ın azami hızla gitmesini sağlayabiliyor. Gemiyi sularda uçuruyor. Evet, bunları yapabiliyor.</p>

      <p>&nbsp;Bir başkası fikrini açıkladı. "Bizi de son gücümüzle çabalamaya zorluyor."</p>

      <p>&nbsp;“Sevinin tembeller sevinin! Bu yolculuğun sonunda büyük ödüller alacağımızdan eminim.”</p>

      <p>&nbsp;Hal sonra mürettebata toplarla pratik yaptırdı. Onları yuvalarından uzattırıyor, sonra geriye çektiriyordu. Sonunda adamlar terliyor, kaslarını zorluyor, "Herif despot," diyerek gülüyorlardı. Genç kaptan daha sonra topçuların suda yüzen fıçılara ateş etmelerini istedi. Gülleler fıçıya isabet edip onu parçaladığı zaman bütün tayfalarla birlikte, "Yaşa!" diye bağırdı.</p>

      <p>&nbsp;Arada gemicilere kılıç ve mızrakla talim yaptırdı. Kendisi de onlarla birlikte dövüştü. Yarı beline kadar soyunarak Aboli, Koca Daniel ya da yeni mürettebatın en iyi kılıç ustası olan John Lovell'la düello yaptı.</p>

      <p>&nbsp;Altın Dal, Afrika kıtasının güneyindeki kavisli kıyıyı dolaştı. Hal gemiyi kuzeye doğru döndürdü. Şimdi aştıkları her fersahla denizin özellikleri de değişiyordu. Deniz parlak bir çivit mavisine dönüştü ve gökyüzünü de aynı renge boyadı. Sular öylesine berraktı ki, pruvadan eğilen kaptan dört kulaç aşağıdaki yunusları görebiliyordu. Yunuslar pruvanın önünden giderek neşeli finolar gibi oyunlar oynuyor, sonra kavisler çizerek yüzeye çıkıyorlardı. Başları suyu yararken kafalarının tepesindeki burun deliği solumaları için açılıyordu. Yunuslar Hal'a neşe dolu gözlerle bakıyor ve bilmiş bilmiş gülümsüyorlardı sanki.</p>

      <p>&nbsp;Uçan balıklar bir arabanın önünden giden atlı uşaklar gibiydiler. Işıltılı gümüş kanatlarıyla Altın Dal’ın önünden uçuyorlardı. Dev dağlara benzeyen bulut kümeleriyse onları daima kuzeye doğru çağıran deniz fenerlerine benziyordu.</p>

      <p>&nbsp;Hal rüzgâr kesildiği zaman bile mürettebatın dinlenmesine izin vermiyordu. Filikaları indirtiyor ve nöbetçilerin birbirleriyle yarışmalarını istiyordu. Kürekler suları karıştırarak köpürtüyordu. Kaptan bunun sonunda grubuna Altın Dal'a bir düşman gemisiymiş gibi çıkmalarını emrediyordu. Kendisi, Aboli ve Koca Daniel gruba karşı koyuyor, onları güvertenin her karışı için dövüşmeye zorluyordu.</p>

      <p>&nbsp;Hal tropiklere özgü rüzgârsız sıcaklarda ekiplerin direklere tırmanarak bir tür bayrak yarışı yapmalarını istiyordu. Kazanan ekibe birer bardak rom veriliyordu.</p>

      <p>&nbsp;Denizciler birkaç hafta içersinde incelip forma girdiler. Son derece neşeliydiler ve savaşmaya da can atıyorlardı. Ama Hal'ın kafasını bir kurt kemiriyordu. Genç kaptan endişesini hiç kimseyle, hatta Aboli'yle bile paylaşmıyordu. Her gece ana kamaradaki masasının başında oturuyordu. Uyumaya cesaret edemiyordu çünkü. Istırabın ve kaybettiği kadınla çocuğun anılarının rüyalarına gireceğini biliyordu. Haritaları inceliyor ve onu endişelendiren soruna çare bulmaya çalışıyordu.</p>

      <p>&nbsp;Emrinde hemen hemen kırk kişi vardı. Sefere çıkmaya yeterdi. Ama savaş bakımından çok azdı. Prester'in hizmetine girmek bir yal Hal'ın gemici bulması gerekiyordu.</p>

      <p>&nbsp;Genç adam haritaları incelediğinde de ancak birkaç liman olduğunu anlıyordu. Limanlar Portekizlilerin ve Hollandalıların kontrolündeydi. Herhalde onlar bir İngiliz firkateynini memnunlukla karşılamayacaklardı. Üstelik kaptanı adamlarını kandırıp kendi emrine almak isteyen bir gemiyi.</p>

      <p>&nbsp;İngilizler okyanusun bu kadar derinliklerine güçlü bir biçimde girememişlerdi. Birkaç tüccarın Hindistan'da fabrikaları vardı. Ama onlar da Büyük Moğol'un emrindeydiler. Zaten onlara ulaşabilmek için Hal'ın seçtiği rotadan birkaç bin mil sapmaları gerekecekti.</p>

      <p>&nbsp;Genç kaptan Madagaskar diye de bilinen uzun St. Lawrence Adası'nın güneydoğu kıyısında Kutsal Kupa Tarikatı'ndan Fransız şövalyelerinin güvenli bir limanları olduğunu biliyordu. Buraya Fort Daulphin adını vermişlerdi. Hal oraya uğradığı takdirde aynı tarikattan bir İngiliz şövalyesi olduğu için onu iyi karşılayacaklardı. Ama orada da derdine pek çare bulamayacaktı. Ancak ender görülen bir olay olur da, örneğin, siklon bir gemiyi parçalar ve tayfalar limanda teknesiz kalırlarsa durum değişebilirdi. Ama Hal sonunda şansını denemeye ve önce Fort Dauphin'e uğramaya karar vererek rotayı buna göre değiştirdi.</p>

      <p>&nbsp;Altın Dal, Madagaskar'a gitmek üzere kuzeye doğru çıkarken Afrika her zaman iskele tarafındaydı. Bazen kara uzaktaki maviliklerin arasında kayboluyordu; bazen de o kadar yakındı ki, kıtaya özgü kokuyu alabiliyorlardı. Toprağın koyu, zengin kokusuyla biber ve baharatların karışımı, fırından yeni çıkarılan sıcak çöreklerinkine benzeyen bir koku.</p>

      <p>&nbsp;Jiri, Matesi ve Kimatti çoğu zaman küpeştenin önünde toplanarak yeşil dağları ve kıyılara vuran dantel gibi köpükleri işaret edip kendi aralarında ormanların diliyle konuşuyorlardı. Fazla iş olmadığı zamanlarda Aboli direğe tırmanıyor ve karaya bakıyordu. Tekrar güverteye indiğinde yüzünde yalnızlığını ve acısını belirten bir ifade oluyordu.</p>

      <p>&nbsp;Günler geçiyor ama hiçbir insan iziyle karşılaşmıyorlardı. Kıyıda ne bir kent vardı, ne de bir liman. Denizde de hiçbir tekne yoktu. Bir kayık ya da kıyının yakınından giden küçük bir yelkenli bile.</p>

      <p>&nbsp;Ancak adanın en güney ucu olan St. Marie Burnu'nun yüz fersah güneyinde başka bir yelkenli gördüler. Hal Altın Dal'ı yarı döndürerek topları misketle doldurttu ve ağır yanan çıraları tutuşturdu. Çünkü burada, hattın ötesinde hiçbir gemiye güvenemezdi.</p>

      <p>&nbsp;Gemiye konuşulacak kadar yaklaştıkları sırada yabancı tekne bayraklarını çekti. Hal, İngiliz bayrağıyla üzerinde Tarikat'ın pençeli haçı olan flamanın ana direkte dalgalandığını görünce çok sevindi. O da aynı şekilde yanıt verdi. İki gemi birbirlerine yaklaştılar.</p>

      <p>&nbsp;Hal, "Kendinizi tanıtın," diye seslendi. Mavi dalgaların üzerinden yanıt geldi. "Durham Gülü. Kaptanı Welles." Tekne silahlı bir ticaret gemisiydi. Bordasında on iki top olan bir karavela.</p>

      <p>&nbsp;Hal denize bir filika indirtti. Gemiciler küreklere asıldılar. Genç adamı geminin giriş yerinde orta yaşlı, sevimli, dinç bir adam karşıladı. "In Arcadia habito."</p>

      <p>&nbsp;Hal, "Flumen sacrum bene cognosco," diye yanıt verdi. İki şövalye tapmağın üyelerinin birbirlerini tanımalarını sağlayan şekilde el sıkıştı.</p>

      <p>&nbsp;Kaptan Welles, Hal'ı aşağıya, kendi kamarasına davet etti. Karşılıklı birer kupa elma şarabı içtiler ve heyecanla haber değiş tokuşu yaptılar. Welles dört hafta önce Hindistan'ın doğu sahilinde Madras yakınında, St. George'daki bir İngiliz fabrikasından kumaş yüklemişti. Batı Afrika'nın Zambia kıyısında kumaşları verip köle alacaktı. Sonra Atlas Okyanusu'nu aşarak Karayipler'e gidecekti. Oradan da kölelere karşılık şeker alacak ve İngiltere'ye dönecekti.</p>

      <p>&nbsp;Hal, Doğu Ghat'la Coromandel arasındaki kıyıda bulunan İngiliz fabrikalarından gemici bulup bulamayacağını sordu. Ama Welles olumsuz anlamda başını salladı. "O kıyıya hiç yaklaşmasanız daha iyi olur. Ben oradan ayrıldığım sırada her köy ve fabrikada kolera salgını vardı. Geminize alacağınız her adam ölümü de birlikte getirebilir."</p>

      <p>&nbsp;Genç kaptan bu salgının Altın Dal'a yayılırsa zaten sayısı az olan gemicilerin çoğunu öldüreceğini düşünerek buz gibi oldu. Koleranın yaygın olduğu o limanlara gitmeye cesaret edemeyecekti.</p>

      <p>&nbsp;İkinci maşrapa elma şarabım içerlerken Hal, Afrika'nın Büyük Boynuz'unda süren savaşla ilgili en doğru bilgiyi ilk kez Welles'ten aldı. "Büyük Moğol'un kardeşi Sadık Han Cihan büyük bir filoyla boynuzun açıklarına kadar geldi. Ahmed el Grang'la anlaştı. 'Sol Elli' diye çağrılan Ahmed, Umman Araplarının kralı. Prester'in imparatorluğunun sınırlarındaki topraklar da onun kontrolünde. Sadık'la Ahmet cihat, yani kutsal savaş ilan ettiler. Çılgın bir fırtına gibi Hıristiyanlara saldırdılar. Kıyıdaki limanları ve kentleri ele geçirerek yağmaladılar. Kiliseleri yaktılar. Manastırları soydular. Keşişleri ve kutsal adamları öldürdüler."</p>

      <p>&nbsp;Hal, "Savaş yerine gitmek niyetindeyim," diye açıkladı. "Prester'a yardım etmek için onun hizmetine gireceğim."</p>

      <p>&nbsp;Welles ona takdirle baktı. "Bu da bir haçlı seferi. Sizinki soylu bir istek. Hıristiyanların kutsal kalıntılarının çoğu Etiyopya'daki Aksum kentinde ve dağlardaki gizli yerlerde. Onları kutsal pederler koruyor. Onların düşmanlarının ellerine düşmesi Hıristiyanlık için acı olur."</p>

      <p>&nbsp;Hal sordu. "Madem siz bu kutsal göreve gidemiyorsunuz, bana on iki adamınızı veremez misiniz? Usta gemiciler bakımından çok sıkıntıdayım."</p>

      <p>&nbsp;Welles gözlerini ondan kaçırdı. "Önümde uzun bir yolculuk var. Hummanın yaygın olduğu Gambiya kıyısına ulaştığımız zaman adamlarımdan çok kayıp vereceğim. Atlas Okyanusu'nun orta bölümünden geçerken de öyle."</p>

      <p>&nbsp;Hal, "Yeminlerinizi hatırlayın," diye ısrar etti.</p>

      <p>&nbsp;Welles durakladı, sonra da omzunu silkti. "Mürettebatımı toplayacağım. Onlarla konuşur ve seferinize katılacak gönüllüler istediğinizi söyleyebilirsiniz."</p>

      <p>&nbsp;Hal kaptana teşekkür etti. Welles'in ne düşündüğünü biliyordu. Pek az gemici iki yıllık bir seferin sonunda, Hıristiyan da olsa yabancı bir hükümdara silahıyla yardım etmek için kazançtan pay almaktan ve bir an önce vatanına dönmekten vazgeçerdi. Gerçekten de Hal'ın isteğine sadece iki kişi yanıt verdi. Welles onlardan kurtulacağı için rahatlamış gibiydi. Hal bu tayfaların hiçbir şeyden memnun olmayan, sorun yaratan insanlar olduklarını tahmin etti. Ama titiz davranacak durumda değildi.</p>

      <p>&nbsp;Welles'ten ayrılmadan önce ona iki mektup paketi verdi. Bunların üzerine branda bezi sarılarak dikilmiş, üstlerine iri harflerle adresler yazılmıştı. Mektuplardan biri Vikont Winterton'aydı. Hal yazdığı bu uzun mektupta Kaptan Llewellyn'in nasıl öldürüldüğünü ve Altın Dal'ı hangi koşullarda ele geçirdiğini açıklıyordu. Gemiyle ilk anlaşmaya göre sefere çıkmaya hazırdı.</p>

      <p>&nbsp;Hal ikinci mektubu High Weald'e amcası Thomas Courteney'e yazmıştı. Ona babasının öldüğünü ve soyluluk unvanının kendisine geçtiğini bildiriyordu. Amcasından malikâneyle yine kendi adına ilgilenmesini istiyordu.</p>

      <p>&nbsp;Genç kaptan sonunda Durham Gülü'nden ayrıldığında bulduğu iki gemici de onunla birlikte Altın Dal'a gitti. Hal kıç güvertesinden Durham Gülü'nün üst yelkenlerinin güney ufkunun ötesinde gözden kaybolmasını seyretti.</p>

      <p>&nbsp; Genç adam o gece her zaman yaptığı gibi ikinci vardiyanın sonunda volta seyri tahtasına bakmak ve dümenciyle konuşmak için güverteye çıktı! Üç gölge onu ana direğin dibinde bekliyordu.</p>

      <p>&nbsp;Aboli, "Jiri ve diğerleri seninle konuşmak istiyorlar, Gundwane," dedi.</p>

      <p>&nbsp;Hal rüzgâr tarafındaki küpeştenin önünde durdu. Diğerleri onun etrafını sardılar. Jiri önce ormanların diliyle konuştu. "Köleciler beni evimden kaçırdıkları sırada ben bir erkektim," diye açıkladı. "Yani ben onlardan daha büyüktüm. Onun için de doğduğum toprakları daha iyi hatırlıyorum." Aboli, Kimatti ve Matesi'yi işaret etti. Zenciler de başlarını salladılar.</p>

      <p>&nbsp;Aboli mırıldandı. "Biz çocuktuk."</p>

      <p>&nbsp;Jiri konuşmasını sürdürdü. "Şu son günlerde karanın kokusunu aldığım ve yeşil tepeleri tekrar gördüğüm zaman çoktan unutmuş olduğum anılar tazelendi. Şimdi, kalbimin derinliklerinde bir tek şeye inanıyorum. Ben çocukken kabilemin kıyısında yaşadığı büyük nehri bulabileceğim."</p>

      <p>&nbsp;Hal bir süre sesini çıkarmadı. Sonra, "Bütün bunları bana neden anlatıyorsun, Jiri?" diye sordu. "Kendi halkına dönmeyi mi istiyorsun?"</p>

      <p>&nbsp;Jiri durakladı. "Her şey çok uzun yıllar önce oldu. Annemle babam zaten öldüler. Onları köleciler öldürdü. Kardeşlerim ve çocukluk arkadaşlarım da gittiler. Köleciler onları zincirlere vurarak götürdüler." Bir süre sustu. "Hayır, kaptan, geri dönemem. Çünkü sen artık benim kabile reisimsin. Senden önce babanın da olduğu gibi. Onlar da benim kardeşlerim." Etrafında duran Aboli ve diğer zencileri işaret etti.</p>

      <p>&nbsp;Hikâyeye Aboli devam etti. "Jiri bizi o büyük nehre kadar götürebilirse ve kayıp kabilemizi bulabilirsek o zaman sorun çözümlenir. Kabilede bu gemide çalışabilecek yüz kadar cengâver bulabileceğimizden eminim."</p>

      <p>&nbsp;Hal hayretle zenciye bakakaldı. "Yüz adam? Siz dört serseri gibi savaşacak insanlar? Eğer öyleyse, o zaman yıldızlar tekrar bana gülmeye başladı demektir."</p>

      <p>&nbsp;Genç adam dört zenciyi kıçtaki kamarasına indirdi. Fenerleri yakarak haritalarını yere, tahtaların üzerine yaydı. Zenciler çömelip onların etrafında bir halka oluşturdular. İşaret parmaklarını haritalara dokundurarak o ahenkli sesleriyle aralarında tartıştılar. Hal, Aboli'nin tersine okuma yazma bilmeyen üç zenciye haritalardaki çizgilerin anlamını açıkladı.</p>

      <p>&nbsp;Geminin çanı sabah vardiyasının başladığını açıklarken kaptan güverteye çıkarak Ned Tyler'ı yanına çağırdı. "Yeni rota, Bay Tyler. Tam güney. Bunu volta seyri tahtasına geçir."</p>

      <p>&nbsp;Geri dönmeleri için verilen bu emrin Ned'i şaşırttığı belliydi ama hiç soru sormadı. "Tam güney."</p>

      <p>&nbsp;Hal ikinci kaptana acıdı. Merakın Ned'i pantolonuna girmiş bir devedikeni gibi rahatsız ettiği belliydi. "Tekrar Afrika kıtasına yaklaşacağız.</p>

      <p>&nbsp;Madagaskar'ı Afrika kıtasından ayıran geniş boğazı aştılar. Kara ufukta mavi bir leke gibi belirdi. Altın Dal iyi bir dönüş yaparak kıyının açığından yeniden güneye doğru indi.</p>

      <p>&nbsp;Aboli'yle Jiri gündüz saatlerinin çoğunu direğin tepesinde geçiriyor, karaya bakıyorlardı. Jiri iki defa aşağıya inip Hal'dan kıyıya yaklaşarak geniş bir nehrin ağzını incelemelerini istedi. Bir keresinde bunun sadece bir girinti olduğu anlaşıldı. İkincisinde ise gemi ağzın açığına demirlediği zaman Jiri nehri tanıyamadı. "Bu çok dar. Benim aradığım nehrin dört ağzı var."</p>

      <p>&nbsp;Demir alıp tekrar açıldılar. Yine güneye döndüler. Hal, Jiri'nin hafızasından şüphelenmeye başlıyordu ama yine de yola devam etti. Birkaç gün sonra direğin tepesindeki iki adamın iyice heyecanlandıklarını farketti. Karaya bakıyor ve birbirlerine işaretler ediyorlardı. Vardiyaları bitmiş olan Matesi'yle Kimatti tembel tembel otururlarken birdenbire yerlerinden fırladılar. Direklere uçarcasına tırmanarak halatlara asıldılar. Onar da şimdi dikkatle karaya bakıyorlardı.</p>

      <p>&nbsp;Hal küpeşteye gidip Llewellyn'in pirinç teleskopunu gözüne götürdü. Karşılarında büyük bir nehrin deltasının olduğunu gördü. Dev nehrin ağızlarından akan su kirliydi ve kaynağının bulunduğu yerdeki bilinmeyen topraklarla bataklıkların pisliklerini taşıyordu. Sürüyle köpekbalığı bu pisliklerle besleniyordu. Balıkların yüksek, üçgen biçimi yüzgeçleri suda zikzaklar çiziyordu.</p>

      <p>&nbsp;Hal, Jiri'yi aşağıya, yanına çağırdı. "Kabilen bu nehre ne ad verdi?"&nbsp; "Bunun birkaç adı var. Çünkü bir tek su denize birkaç nehir halinde ulaşıyor. Bunlara Su Muselo, Inhamessingo ve Chinde deniliyor. Ama en önemlisi Zambere."</p>

      <p>&nbsp;Genç kaptan başını salladı. "Hepsi de kulağa soylu gelen adlar. Ama bu nehrin dört ağızlı yılan olduğundan emin misin?"</p>

      <p>&nbsp;Ölmüş olan babamın başına yemin ederim, bu o.&nbsp; Gemi yavaş yavaş karaya yaklaşırken Hal iki tayfanın burunda derinliği ölçmelerini emretti. Denizin dibi yukarıya doğru meyil yapmaya başlar başlamaz on iki kulaç derinlikte demir attı. Gemisini içerdeki dar geçitler ve deltanın dönemeçli yataklarında tehlikeye atmak niyetinde değildi. Ama ayrıca göze alamadığı bir tehlike daha vardı.</p>

      <p>&nbsp;Genç adam babasından bu tropik deltaların mürettebatının sağlığı için tehlikeli olduğunu öğrenmişti. Gemiciler geceleri bataklıklardan yükselen havayı soludukları takdirde çok geçmeden o öldürücü hummaya yakalanacaklardı. Bu hastalığa çok uygun bir ad da takılmıştı. "Malarya." Bu sözcük "kötü hava" anlamına geliyordu.</p>

      <p>&nbsp;Sukeena, Hal'a sadece heybelerini ve annesinden kalan yeşim iğneyi miras olarak bırakmıştı. Prensesin çantasında cinchona (kınakına) ağacının kabuğundan elde edilen "Cizvit Tozu" vardı. Kaptan Llewellyn'in eşyaları arasında içine bu değerli maddeden konulmuş büyük bir kavanoz bulmuştu Hal. Malaryanın tek devası buydu. Gemiciler Batavya ve Hindistan'dan Venedik'in kanallarına ve Yeni Dünya'daki Virginia ve Karayipler'e kadar okyanusun bilinen her bölgesinde bu hastalıkla karşılaşıyorlardı.</p>

      <p>&nbsp;Hal bütün mürettebatının bu tehlikeyle karşılaşmasına izin veremezdi. Genç kaptan iki büyük filikanın parçalarının ambardan çıkanlara birleştirilmelerini emretti. Sonra bu tekneler için mürettebat seçti. Tabii bu grupta Koca Daniel'le dört Afrikalı da vardı. İki filikanın burnuna da ufak birer top yerleştirdi. Kıçlarına da birer "katil."</p>

      <p>&nbsp;Sefere çıkacak adamların hepsi tepeden tırnağa silahlandılar. Hal iki filikaya da mallarla doldurulmuş birer sandık yerleştirdi. Epey ağır olan sandıklarda bıçaklar, makaslar, küçük el aynaları, bakır tel kangalları ve Venedik camından boncuklar vardı.</p>

      <p>&nbsp;Genç kaptan Altın Dal’ın kontrolünü Ned Tyler'a Althuda’ya bıraktı ve kıyıda demirleyerek kendisini beklemelerini emretti. Başı dertte olduğu takdirde kırmızı bir Çin hava fişeği atacaklardı. Ancak bu fişeği görürse onları bulması için bir filika göndermesini söyledi.</p>

      <p>&nbsp;Hal ikinci kaptanı, "Uzun günler sonra dönebiliriz," diye uyardı. Hatta aylar sonra. Sakın sabırsızlanma! Bizden haber çıkmadığı sürece yerinizden ayrılmayın."</p>

      <p>&nbsp;Hal birinci tekneye komuta ediyordu. Yanında Aboli’yle diğer Afrikalılar vardı. Koca Daniel ikinci tekneyle onu izliyordu.</p>

      <p>&nbsp;Hal nehrin dört ağzını da teker teker inceledi. Suyun düzeyi alçakmış gibiydi. Bazılarının girişleri kum yığınları yüzünden hemen hemen kapanmıştı. Kaptan timsahların ne kadar tehlikeli olduklarını biliyordu.</p>

      <p>&nbsp;Uzun papirüsler ve mangrowlar kanalı iki yanında yüksek bir duvar oluşturuyordu. Bu yüzden görüş alanları daraldı, rüzgâr da alamaz oldular. Kürek çekerek kıvrılıp bükülen suda ilerlediler. Her dönemeçten sonra yine aynı sıkıcı sahneyle karşılaşıyorlardı. Hal bu labirentte yollarını kaybetmelerinin çok kolay olacağını anladı. Bu nedenle suyun her kolunu, mangrovların en tepedeki dallarına branda bezi parçaları bağlayarak işaretledi.</p>

      <p>&nbsp;İki gün adeta elyordamıyla batıya doğru gittiler. Onlara yolu sadece pusula ve suyun akıntısı gösteriyordu. Gölcüklerde koskocaman kurşuni suaygırları yuvarlanıyorlardı. Gemiciler yaklaşırken küçük birer mağaraya benzeyen pembe ağızlarını açıyor, çılgınca kahkahalara benzeyen sesler çıkarıyorlardı. Başlangıçta gemiciler onlara yaklaşmamaya çalışıyorlardı ama giderek hayvanlara alıştılar. Hal da yaratıkların uyarı dolu seslerine ve öfkeli davranışlarına aldırmadan pervasızca ilerledi.</p>

      <p>&nbsp;Başlangıçta böyle cüretli davranmakta haklıymış gibi görünüyordu, üzerlerine doğru gelirken hayvanlar suya gömülüyorlardı. Sonra bir dönemeci aştılar ve yeşil bir gölcüğe girdiler. Ortasında bir çamur yığını vardı, onun tepesinde dev gibi bir dişi suaygırı duruyordu. Ufak bir domuz büyüklüğündeki yeni doğmuş yavrusu da yanındaydı. Tayfalar kürek çekerek yaklaşırken suaygırı onları tehdit edercesine böğürdü. Ama adamlar alayla güldüler. Hal da burundan, "Geri çekil, ihtiyar yanındakilerin arasında geçmemiz gerekiyor."</p>

      <p>&nbsp;İri hayvan başını eğerek saldırgan bir biçimde homurdandı. Sonra çamurlar saçarak dörtnala suya doğru koştu. Hal hayvanın ciddi olduğunu anlar anlamaz ayağının dibindeki kovadan ağır yanan fitillerden birini kaptı. "Gökler adına, bu bize saldıracak demektir."</p>

      <p>&nbsp;Aboli "Bize doğru geliyor." Diye bağırdı. "Temiz bir atış için yakına gelinceye kadar bekle, Gundwane!"</p>

      <p>Tayfaları yana çıkarak tekneleri kumların üzerinden çekmeleri tehlikesi</p>

      <p>&nbsp;Hal aşağıya baktı. Elinde fitil hazırdı. Berrak suda olağanüstü bir sahne gördü. Suaygırı dipte rüyalarda görülen sahneleri andıran bir biçimde dörtnala ama ağır ağır koşuyordu. Her adımıyla toynaklarının altından çamurlardan oluşan bulutlar yükseliyordu. Ama suaygırı hâlâ bir kulaç aşağıdaydı ve misket ona hiçbir zaman yetişemeyecekti.</p>

      <p>&nbsp;Aboli'ye, "Teknenin altına girdi!" diye bağırdı.</p>

      <p>&nbsp;Zenci uyardı. "Hazır olun! Bu hayvanlar kabilemin kayıklarını böyle parçalarlardı!" Daha bu sözleri söylerken ayaklarının altından müthiş bir çatırtı geldi. Hayvan altlarında sanki şaha kalkmıştı. Ağır filika içindeki on kürekçiyle birlikte sudan yükseldi.</p>

      <p>&nbsp;Tayfalar sıralarından savruldular. Hal filika oturağını yakalamasaydı suya yuvarlanacaktı. Filika şakırtılar arasında tekrar suya indi. Hal da küçük topun tutamağını yakaladı.</p>

      <p>&nbsp;Suaygırının saldırısı filika kadar sağlam olmayan bir teknenin dibini delerdi. Hele yerlilerin ağaç kütüklerinden oydukları kayığı paramparça ederdi. Ama filika kuzey denizinin şiddetine karşı koyacak biçimde sağlam yapılmıştı.</p>

      <p>&nbsp;Dev kurşuni kafa filikanın yanında suyun yüzeyini yardı. Suaygırının ağzı kocaman pembe bir mağara gibi açıldı. Sivri sarı dişleri ortaya çıktı: Fildişine benzeyen bu şeyler bir insanın yarım kolu uzunluğundaydı.</p>

      <p>&nbsp;Hal küçük topu çevirdi. Neredeyse saldırıya geçen suaygırının kafasına değecekti. Kaptan ateş etti. Duman ve alev hayvanın açık ağzından boğazına uçtu. Suaygırı gürültüyle ağzını kapattı ve dönen suların içinde kayboldu. Birkaç saniye sonra yüzeye çıktığı zaman çamur yığınıyla aradaki uzaklığın yarısına kadar gelmişti. Yavrusu orada şaşkın şaşkın bekliyordu.</p>

      <p>&nbsp;Suaygırının yuvarlak, dev gibi gövdesi müthiş bir sarsıntıyla sulara gömüldü. Bu arada yeşil sularda ölümünü işaretlemek istercesine uzun kırmızı bir iz bıraktı.</p>

      <p>&nbsp;Tayfalar yeni bir enerjiyle küreklere asıldılar. Tekne ilerdeki dönemeci hızla aştı. Koca Daniel'in filikası hemen peşlerindeydi. Hal'ın filikasının dibi su alıyordu. Ama bir tayfa suyu boşalttığı için tekne batmayacaktı. Ondan Sonra ilk fırsatta filikayı karaya çekecek ve teknenin dibini tamir edeceklerdi.</p>

      <p>&nbsp;Etraflarındaki papirüslerden bulutlar halinde sukuşu sürüleri yükse¡yordu. Ya da kuşlar mangrovların dallarına tünüyorlardı. Sürülerde gemicilerin tanıdıkları bazı kuşlar vardı: balıkçıl, kaz ve ördekler. Ama o zamana kadar hiç görmedikleri on iki tür kadar kuşla da karşılaşıyorlardı. Birkaç defa acayip bir antilop gördüler. Kahverengi hayvan uzun tüylüydü. Helezon biçimi boynuzlarının uçları açık renkti. Antilopun derin bataklıklarda yaşadığı anlaşılıyordu. Karanlık basarken papirüslerin yanında duran bir antilopu gafil avladılar. Hayvan biraz uzakta olmasına rağmen şans Hal'a yardım etti ve genç adam antilopu bir kurşunda devirdi. Gemiciler hayvanın toynaklarının biçimsizleşmiş olduğunu görünce şaşırdılar. İyice uzundu bunlar. Hal, galiba bu toynaklar suda yüzgeç görevi yapıyor, diye düşündü. Ayrıca hayvan onların sayesinde yumuşak çamurla ve sazların arasında dolaşabiliyor. Antilopun eti tatlı ve yumuşaktı. Uzun süreden beri taze etten yoksun olan adamlar iştahla yediler. Gemiciler geceleri filikanın tahtaları üzerinde uyuyorlardı. Mırıltılarla doluydu bu geceler. Bulut bulut yaklaşan sürüyle böcek onları sokuyordu. Şafakta uyandıkları zaman yüzlerinin şiş olduğunu görüyorlardı. Suratlarında kırmızı yumrular beliriyordu.</p>

      <p>&nbsp;Üçüncü gün papirüsler yerlerini su basmış düzlüklere bırakmaya başladı. Rüzgâr artık onlara erişebiliyor, açtıkları yelkenlerini dolduruyor, böcek bulutlarını uçuruyordu. Filikalar artık daha hızlanmıştı. Sonunda bütün kolların birleşerek büyük bir nehir oluşturduğu yere geldiler. Su burada hemen hemen üç halat genişliğindeydi.</p>

      <p>&nbsp; İki yandaki taşkın ovaları yemyeşildi. Diz boyu sık çimenlerin arasında kalabalık sürüler halinde yaban öküzleri otluyor, göz alabildiğine hareket eden bir hah oluşturuyorlardı. Hal filikanın direğine tırmandığı zaman bile hayvanların yayıldıkları yerin sınırını göremedi. Yaban öküzleri o kadar sıktı ki, bazı yerlerde çayırlar gözükmüyordu, sığırdan oluşan kafa göller ve akan nehirler gibiydiler.</p>

      <p>&nbsp; Bu sürülerin yakın sınırı nehrin kıyılarındaydı. Hayvanlar orada durup suyun üzerinden gemicilere bakıyorlardı. Başlarını yukarıya kaldırırken ağızlarından salyaları akıyordu. Kabartmalı sarkık boynuzları başları çok ağır geliyormuş gibiydi. Hal tekneyi kıyıya yaklaştırarak küçük topla sürünün en sık yerine ateş etti. Bir tek atışla iki genç dişiyi yere devirdi. O gece gemiciler ilk kez kıyıda kamp kurdular. Kömürde kızarttıkları yaban öküzü biftekleriyle kendilerine ziyafet çektiler.</p>

      <p>&nbsp;Filikalar günlerce yeşil nehirde ilerlediler. İki yandaki taşkın ovaların yerini ormanlar ve gölgeli açıklıklar aldı. Nehir daralarak derinleşti ve akıntı da hızlandı. Bu nedenle artık daha yavaş ilerlemeye başladılar. Grup gemiden ayrıldıktan sonra sekizinci akşam yüksek yaban incirlerinden oluşan bir koruda kamp kurmak için kıyıya çıktı.</p>

      <p>&nbsp;O yörede insanların yaşadığını gösteren izler buldular. Kalın kütüklerden yapılmış eski bir duvarın içinde ağılımsı yerler vardı. Hal onların sığırlar ya da başka hayvanlar için yapılmış olduklarını düşündü.</p>

      <p>&nbsp;Ama Aboli acı acı, "Köle tüccarları," dedi. "Halkımı işte buraya hayvanlar gibi zincirlediler. Bu boma'ların birinde, belki de tam burada annem kederinin ağırlığına dayanamayarak öldü."</p>

      <p>&nbsp;Alan çoktan boşaltılmıştı ama Hal insanların acısıyla dolmuş olan bu yerde kamp kurmak istemedi. Nehrin kıyısından bir fersah kadar yukarı çıktılar ve kamp için küçük bir ada buldular. Ertesi sabah nehrin kıyısından ilerleyerek orman ve çayırlardan geçtiler. Buralarda insanlardan kalan izler yoktu. Aboli kederle, "Köle tüccarları bu vahşi yerleri silip süpürmüşler," diye mırıldandı. "O yüzden köle kampını terkederek buradan gitmişler. Kabilemden hiçbir erkek ya da kadın onların zalimliklerinden sağ çıkmamış anlaşılan. Araştırmadan vazgeçelim, Gundwane. Geri dönelim."</p>

      <p>&nbsp;Hayır, Aboli. Yolumuza devam edeceğiz.</p>

      <p>&nbsp;Aboli yalvarırcasına, "Etrafımızda o umutsuzluk ve ölümün eski anıları var," dedi. "Bu ormanlarda artık sadece halkımın hayaletleri olabilir."</p>

      <p>&nbsp;Kaptan, "Ne zaman döneceğimize ben karar vereceğim," diyerek başını salladı. "Henüz zamanı gelmedi." Aslında bu yabancı yeni topraklar ve her tarafa dolmuş olan vahşi hayvanlar onu büyülemeye başlıyordu. Bir şey onu güçlü bir biçimde ilerlemeye ve bu büyük nehrin kaynağına ulaşmaya zorluyordu.</p>

      <p>&nbsp;Hal ertesi sabah filikanın burnundan nehrin kuzeyindeki tepecikleri gördü. Fazla uzakta değillerdi. Adamlarına filikaları karaya çekmelerini emretti. Koca Daniel'le denizcileri suaygırının ilk teknede açtığı delikleri tamir etmeleri için orada bıraktı. Aboli'yi yanına alarak yola çıktı. İki dost ileriyi daha iyi görebilmek için tepelere tırmanmaya karar verdiler, aslında bu tepeler göründüğü kadar yakında değillerdi. Çünkü Afrika'nın parlak güneşi ve berrak havası insanı yanıltıyordu. Aboli'yle Hal ancak akşama doğru doruğa vardılar. Aşağıya, göz alabildiğine uzanan topraklara baktılar. Ormanlar ve tepeler birbirlerini izliyorlardı. Ormanlar ve tepeler. Yine ormanlar ve tepeler. Sanki mavi aynalardaki görüntülerdi bunlar.</p>

      <p>&nbsp;İki dost sessizce oturdular. Bu vahşi toprakların genişliği onlarda huşu uyandırıyordu. Sonunda Hal istemeye istemeye ayağa kalktı. "Haklısın, Aboli. Burada hiç insan yok. Gemiye dönmemiz gerekiyor."</p>

      <p>&nbsp;Ama için için yine de çok isteksizdi. Bu göz alabildiğine uzanan topraklara arkasını dönmek istemiyordu. Bu geniş yerlere egemen olan romantik ve gizemli hava onu her zamankinden daha fazla çekiyordu.</p>

      <p>&nbsp;Sukeena, "Senin pek çok güçlü oğlun olacak," diye kehanette bulunmuştu. "Onların torunları bu Afrika denilen topraklarda gelişecek. Buralar onlara ait olacak."</p>

      <p>&nbsp;Genç adam bu toprakları henüz sevmeye başlamamıştı. Burası çok acayip ve barbarca bir yerdi. Kuzeyin daha yumuşak ikliminden öğrendiği her şeyden çok farklıydı. Ama Hal yine de Afrika'nın büyüsünün kanına sızdığını hissediyordu. Alacakaranlığa özgü sessizlik tepelere çöktü. Bu, bütün yaratılan şeylerin gecenin sinsice yaklaşmasından önce soluğunu tutmasıydı. Hal son defa bakışlarıyla ufku taradı. Orada tepeler dev bir bukalemun gibi renk değiştiriyordu; gözlerinin önünde safir rengine, gök mavisine, sonunda da yalıçapkınının sırtındaki tona dönüştü. Genç adam birdenbire dikleşti.</p>

      <p>&nbsp;Aboli'nin kolunu yakalayarak ileriye işaret etti. Usulca, "Bak," dedi. İlerdeki tepelerin eteğindeki ormandan ince bir duman menekşe rengi gökyüzüne doğru yükseliyordu.</p>

      <p>&nbsp;Aboli, "İnsanlar," diye fısıldadı. "Hemen geri dönmemekte haklıyısın, Gundwane."</p>

      <p>&nbsp;İki dost karanlıkta tepeden indiler ve ormanda birer gölge gibi ilerlediler. Hal yıldızların yardımıyla yolu buluyordu. Gözlerini, eteğinden dumanın çıktığı tepenin tam yukarısındaki Akrep burcunun parlak yıldızlarına dikmişti. Gece yarısından sonra gitgide daha ihtiyatlı bir biçimde yavaş yavaş ilerlerken Aboli birdenbire durdu. Hal neredeyse karanlıkta ona çarpacaktı.</p>

      <p>&nbsp;Zenci, "Dinle," dedi. Dakikalar boyunca sessizce beklediler.</p>

      <p>&nbsp;Sonra Hal, "Ben bir şey duymuyorum," diye fısıldadı.</p>

      <p>&nbsp;Aboli ısrar etti. "Dur!" Hal o zaman onun kastettiği şeyi duydu. Sık sık duyulan sıradan bir sesti. Ama genç adam Ümit Burnu'ndan ayrılalı beri bu sesi duymamıştı. Bu bir ineğin hüzün dolu böğürtüsüydü.</p>

      <p>&nbsp;Aboli fısıltıyla, "Benim kabilem çobandır," diye açıkladı. "En değerli şeyleri sürüleridir." Hal'ı ihtiyatla ileri doğru götürdü. Sonunda ikisinin de burnuna odun dumanı ve sığır ağılının tanıdık kokusu geldi. Hal hafifçe parıldayan küllerden kamp ateşinin yerini tahmin etti. Korlar bir kaross'a sarılmış olan bir adamın siluetini çiziyordu.</p>

      <p>&nbsp;İki arkadaş yere uzanarak şafağın sökmesini beklediler. Ancak daha güneşin ilk ışıkları belirmeden kampta bir hareket başladı. Nöbetçi ayağa kalkarak gerindi, öksürdü ve küllerin üzerine tükürdü. Sonra ateşe odun atıp korlara üflemek için yere diz çöktü. Alevler yükselince Hal onların ışığından nöbetçinin çocuk denilecek yaşta olduğunu fark etti. Belindeki kısa peştemalımsı şey dışında çıplaktı. Ateşin yanından ayrılarak iki denizcinin saklandıkları yere yaklaşmıştı. Çocuk peştamalı kaldırıp otların arasına işedi.</p>

      <p>&nbsp;Sonra ateşin yanına döndü, dallar ve sazlardan yapılmış kulübemsi barınağa doğru seslendi. "Şafak söküyor. Sürüyü salıvermenin zamanı geldi."</p>

      <p>&nbsp;Sesi tizdi, henüz kalınlaşmamıştı. Hal çocuğun söylediği her kelimeyi anladığı için sevindi. Çocuk Aboli'nin ona öğrettiği orman dilinde konuşuyordu.</p>

      <p>&nbsp;Onun yaşlarında iki erkek çocuk daha sürünerek kulübemsi yerden çıktılar. Homurdanıyor, kaşınıyorlardı. Üçü birlikte sığır ağılma gittiler</p>

      <p>&nbsp;Hayvanlarla sanki onlar da birer çocukmuş gibi konuştular. Başlarını okşadılar, sağrılarına vurdular.</p>

      <p>&nbsp;Işık güçlenirken Hal sürüdeki hayvanların High Weald'de gördüklerden çok farklı olduklarını anladı. Daha boylu ve zayıftılar. Omuzlarında kocaman kamburlar vardı. Boynuzları yanlara doğru öyle uzanıyordu ki sanki ağırlıkları bu güçlü hayvanlar için bile fazlaydı.</p>

      <p>&nbsp;Çocuklar bir ineği seçerek meme emen buzağıyı yana ittiler. İçlerinden biri ineğin yanında diz çökerek süt sağdı. Fışkıran sütler su kabağından oyulmuş bir kaba dökülüyordu. Diğer iki çocuk ise genç bir öküzü yakalayarak boynuna deri bir şerit geçirip iyice sıktılar. Hayvanın tıkanan damarları siyah derisinin altında kabardı. Çocuklardan biri bir damarı okun ucuyla deldi. İlk çocuk yarısına kadar süt dolmuş olan su kabağıyla koşarak geldi. Kabı öküzün delinen damarından akan parlak kırmızı kanların altına tuttu.</p>

      <p>&nbsp;Kabak dolduğu zaman çocuklardan biri öküzün boynundaki küçük yaraya bir avuç toprak bastırdı. Sonra da hayvanı salıverdi. Öküz ağır ağır uzaklaştı. Kanamanın onu kötü bir şekilde etkilemediği belliydi. Çocuklar sukabağını şiddetle salladılar, sonra elden ele dolaştırarak kan ve süt karışımından bol bol içtiler. Dudaklarını şaplatıyor, zevkle içlerini çekiyorlardı.</p>

      <p>&nbsp;Bu kahvaltıya öylesine dalmışlardı ki, Aboli'yle Hal'ın yaklaştığını fark etmediler. İki denizci onları arkadan kavradı. Bağırıp çağıran ve tekmeler atan çocukları havaya kaldırdılar.</p>

      <p>&nbsp;Aboli, "Kes sesini, küçük maymun!" diye emretti.</p>

      <p>&nbsp;Çocukların yaşça en büyük olanı Hal'ın suratını görünce, "Köle tüccarları!" diye inledi. "Bizi köle tüccarları yakaladı."</p>

      <p>&nbsp;En küçükleriyse gıcırtıya benzeyen bir sesle, "Bizi yiyecekler," dedi.</p>

      <p>&nbsp;Hal onlara, "Biz köle tüccarı değiliz," diye açıkladı. "Size bir zarar vermeyeceğiz."</p>

      <p>&nbsp;Çocukların korkusunu gidermek için söylenen bu sözler onların yeniden dehşetle titremelerine neden oldu. "O, cennetin dilini konuşan bir iblis!"</p>

      <p>&nbsp;"Bütün söylediklerimizi anlıyor. Rengi olmayan bir şeytan o."</p>

      <p>&nbsp;"Annem beni uyarmıştı. Onun bizi yiyeceği kesin."</p>

      <p>&nbsp;Aboli çocukların en büyüğünü biraz geri iterek öfkeyle ona baktı "Senin adın nedir, küçük maymun?"</p>

      <p>&nbsp;Çocuk korku ve hayretle uludu. "Dövmelerini görüyor musunuz? o da Monomatapa gibi dövmeli. Cennetin seçtiği adam gibi."</p>

      <p>&nbsp;"O büyük bir Mambo!"</p>

      <p>&nbsp;"Ya da uzun zaman önce ölen Monomatapa'nın hayaleti."</p>

      <p>&nbsp;Aboli, "Ben gerçekten büyük bir reisim," diyerek başını salladı. "Sen bana adını söyleyeceksin."</p>

      <p>&nbsp;"Benim adım Tweti. Ah, Monomatapa, bana zarar verme! Ben küçük bir çocuğum. Kocaman ağzın için bir tek lokma olurum."</p>

      <p>&nbsp;"Beni köyüme götür, Tweti. Ben de o zaman sana ve kardeşlerine dokunmam."</p>

      <p>&nbsp;Çocuklar kısa bir süre sonra iki yabancının onları yemeyeceklerine, esir de etmeyeceklerine inanmaya başladılar. Onlarla dost olmaya çalışan Hal'a çekinerek gülümsüyorlardı artık. Çok geçmeden de ulu dövmeli reis ve acayip beyaz adam tarafından köye götürülmeleri için seçildiklerine sevinerek kıkır kıkır güldüler.</p>

      <p>&nbsp;Sürüyü önlerine katarak tepelerin arasındaki patikadan ilerlediler. Köy birdenbire karşılarında belirdi. Küçük bir yerdi, çevresinde ilkel yöntemle sürülmüş tarlalar vardı. Bu tarlalarda birkaç biçimsiz akdarı bitkisi yetişmişti. Saz damlı, kovan biçimi kulübeler göze hoş görünüyordu. Her kulübenin önündeki ateşte toprak kaplar kaynıyordu. Ağıllarda buzağılar vardı. Köylüler telaşla kaçarlarken sepetlerini, silahlarını ve diğer eşyalarını fırlatıp atmışlardı.</p>

      <p>&nbsp;Üç çocuk ince sesleriyle köyün etrafındaki ağaççıklara doğru bağırdılar. "Haydi çıkın! Çıkın da görün! Kabilemizin ulu Mambo'su bizi ziyaret etmek için ölümden geri döndü."</p>

      <p>&nbsp;İlk önce yaşlı bir kadın fil otlarının arasından çekine çekine çıktı. Beline yağlı deri bir etek sarmıştı. Bir gözçukuru boştu. Ağzında, önde bir tek sarı dişi vardı. Sarkık göğüslerini geleneksel dövmeler lekeliyordu.</p>

      <p>&nbsp;Yaşlı kadın Aboli'ye bir defa baktı. Sonra koşarak geldi ve zencinin önünde yere kapandı. Aboli'nin bir ayağını kaldırarak başına koydu. Bağırır gibi, "Ulu Monomatapa!" diye bağırdı. "Sen cennetin seçtiği insansın. Şanın ve şerefin yanında ben işe yaramayan bir böceğim. Bir bokböceği"</p>

      <p>&nbsp;Diğer köylüler saklandıkları yerden birer ikişer çıkmaya başladılar. Onları daha kalabalık gruplar izledi. Hepsi de Aboli'nin karşısında diz çöktüler, başlarına saygıyla toz ve toprakları döktüler.</p>

      <p>&nbsp; Hal zenciye İngilizce, "Sana böyle taptıkları için başın dönmesin, Ey Seçilmiş Adam!" dedi alaycı bir sesle.</p>

      <p>&nbsp;Aboli, "Bir kral olarak seni bu işin dışında tutuyorum," dedi. Hiç gülmüyordu. "Karşımda diz çökmene gerek yok. Başına tozları dökmene de."</p>

      <p>&nbsp;Köylüler Aboli'yle Hal'a oturmaları için tahta tabureler buldular. Taze kan karıştırılmış ekşimiş süt dolu kaplar, darı lapası, ızgarada pişirilmiş vahşi kuşlar, kızarmış beyaz karıncalar ve tırtıllar getirdiler. Tırtıllar kömürün üzerinde pişirildikleri için kıl derileri yanmıştı.</p>

      <p>&nbsp;Aboli, Hal'ı uyardı. "Sana ikram ettikleri her şeyden biraz yemelisin. Yoksa fena halde alınırlar."</p>

      <p>&nbsp;Hal kan ve süt karışımından birkaç yudum aldı. Öğürmemeye çalışıyordu. Aboli ise bu karışımdan bir kap dolusu içti. İngiliz kaptan diğer yiyecekleri daha az mide bulandırıcı buldu. Tırtıllar taze otların tadındaydı. Beyaz karıncalar ise kebap kestane gibi lezzetliydiler.</p>

      <p>&nbsp;Yemek sona erince köyün reisi Aboli'nin sorularını yanıtlamak için izleriyle ellerinin üzerinde sürüne sürüne geldi. "Monomatapa kenti nerede?" "Güneşin battığı tarafta, yürüyerek iki gün ötede." "Beni oraya götürmeleri için on kişiye ihtiyacım olacak." "Emrin hemen yerine getirilecek, Ulu Mambo." On köylü bir saat içersinde hazır oldu. Küçük Tweti ve arkadaşları bu şerefli görev için seçilmediklerine üzülüp uzun uzun ağladılar. Onları sürüye çobanlık etmek gibi aşağılık bir göreve gönderiyorlardı.</p>

      <p>&nbsp;Batıya giden yol seyrek, yüksek ağaçlardan oluşan ormanlardan ve geniş çayırlardan geçiyordu. Sık sık küçük çıplak çocukların güttükleri 'kambur' sığır sürülerine rastlıyorlardı. Sürüler olağandışı sayılacak bir uyum içinde vahşi antilopların yakınında otluyorlardı. Av hayvanlarından bazıları ata benziyordu. Ama renkleri çileğimsi demir kırı ya da gece yansı kadar siyahtı. Doğu palaları gibi kavis yaparak geriye doğru uzanan boynuzları sağrılarına dokunuyordu.</p>

      <p>&nbsp;Yolcular ormanda birkaç kez de dişi filler ve yavrularından oluşan küçük sürülere rastgeldiler. Bir keresinde dümdüz kırların ortasındaki yassı tepeli bir biber ağacının altında duran zayıf bir erkek filin bir halat ötesinden geçtiler. Yaşlı hayvan onlardan hiç korkmadı. Ama yırtılmış kulaklarını savaş sancakları gibi açarak kavisli dişlerini havaya kaldırdı ve küçücük gözleriyle onlara baktı.</p>

      <p>&nbsp;Aboli, "O dişlerden birini ancak güçlü kuvvetli iki kişi taşıyabilir," dedi. "Her biri Zanzibar'daki pazarlarda otuz İngiliz sterlini getirir."</p>

      <p>&nbsp;Yolcular saz damlı, kovan biçimi kulübelerin oluşturduğu pek çok küçük köyden geçtiler. Bunlar Tweti'nin köyüne benziyorlardı. Onların geldiği haberi etrafa çoktan yayılmıştı anlaşılan. Köylüler dışarı çıkıp Aboli'nin dövmelerine huşuyla bakıyor, sonra onun önünde secdeye kapanarak başlarına tozlar döküyorlardı.</p>

      <p>&nbsp;Her reis Aboli'ye geceyi orada geçirerek köyünü şereflendirmesi için yalvardı. Onun geleceğini duyar duymaz köylüler kendisi için hemen yeni bir kulübe yapmışlardı. Yolculara yemek ve içecek ikram ettiler. Sukabağı dolusu sütle kan karışımı ve toprak kaplarda köpük köpük darı birası.</p>

      <p>&nbsp;Aboli'ye hediyeler de getirdiler. Demirden balta ve mızrak başları, tabaklanmış deriden torbalar ve pelerinler. Zenci onları kabul ettiğini belirtmek için her birine tek tek dokundu, sonra da eşyaları sahiplerine geri verdi.</p>

      <p>&nbsp;Aboli'ye seçmesi için kızlar da getirdiler. Ufak tefek çok genç kızlar. Yerli güzeller bellerine boncuk işlemeli küçük önlükler, el ve ayak bileklerine bakır tellerden yapılmış bilezikler takmışlardı. Kıkır kıkır gülüyor ve pembe avuçlu zarif elleriyle ağızlarını örtüyorlardı. Aboli'ye iri siyah gözleriyle hayranlıkla bakıyorlardı. Göğüslerine inek yağıyla kırmızı toprak sürmüşlerdi. Zenci onları geri gönderince düşkırıklığına uğradılar. Uzaklaşırken dönüp dönüp omuzlarının üzerinden Aboli'ye saygı ve özlemle baktılar. Monomatapa tarafından seçildikleri takdirde çok önemli duruma geleceklerdi.</p>

      <p>&nbsp;Yolcular ikinci gün bir dizi tepeye daha geldiler. Daha dik olan bu epelerin yamaçları granittendi. Hal'la Aboli yanlarındaki grupla onlara yaklaştıklarında her tepenin doruğunda taş duvarlar olduğunu gördüler.&nbsp; "İlerdeki Monomatapa'nın büyük kenti. Orası köle tüccarlarının saldırılarına karşı korunması için tepelerin doruklarına yapıldı. Monomata'nın cengâverleri köle tüccarlarını püskürtmeye her zaman hazırlar." Bir kalabalık onları karşılamak için yamaçtan indi. Bu yüzlerce kadınla erkek boncuklar ve fildişinden oyulmuş süsler takmışlardı. Yaşlıların kafalarında devekuşu tüylerinden yapılmış başlıklar vardı. Etekleri inek kuyruklarından oluşturulmuştu. Bütün erkekler silahlıydılar. Ellerine mızraklarını almış, savaş yaylarını sırtlarına asmışlardı. Ama Aboli'nin suratını görünce huşuyla inleyerek, titreyen vücutlarına basması için kendilerini yere attılar.</p>

      <p>&nbsp;Kalabalığın sürüklediği Hal'la Aboli yamaçtaki yoldan en yüksek daçın doruğuna çıktılar. Bir dizi kapıdan geçtiler. Her kapıda kalabalığın bir bölümü geride kaldı. Doruktaki kalenin en son kapısına eriştikleri sırada iki gemicinin yanında sadece bir avuç insan vardı: reisler, cengaverler, yüksek mevkideki danışmanlar. Bunların üzerlerine görevlerini gösteren değerli eşyalar takılmıştı.</p>

      <p>&nbsp;Ama onlar bile son kapının önünde durakladılar. Gümüş saçlı, çekik gözlü, soylu, yaşlı bir adam Aboli'yi elinden tutarak iç avluya soktu. Hal onu durdurmaya çalışan diğer görevlilerin ellerinden kurtulup iç avluya, Aboli'nin yanında girdi.</p>

      <p>&nbsp;Zemin, kan ve inek gübresi karıştırılmış topraktandı. Sonra bunu taşlarla iyice ovmuşlardı. Şimdi zemin cilalı kırmızı mermere benziyordu. Avlunun etrafında kulübeler vardı. Hal'ın daha önce gördüklerinden dara büyük olan bu kulübelerin damları altınımsı taze otlardan yapılmıştı.</p>

      <p>&nbsp;İlk bakışta kulübelerin kapısı fildişi kürelerle süslenmiş gibi geliyordu insana. Ama avlunun ortasına geldikleri sırada İngiliz kaptan onların insan kafatasları olduğunu anladı. Avlunun kenarında belirli aralıklarla yine kafataslarından oluşturulmuş piramitler vardı.</p>

      <p>&nbsp;Her kafatası piramidinin yanına uzun birer direk dikilmişti. Direklerin sivriltilmiş uçlarına birer kadın ya da erkek makatlarından geçirmişti Kurbanların çoğu uzun süre önce ölmüşlerdi ve cesetler kokuyordu. Ama içlerinden bir ikisi çırpınıyor ve insanın kalbini sızlatan bir biçimde inliyorlardı.</p>

      <p>&nbsp;Yaşlı adam iki gemiciyi avlunun ortasında durdurdu. Hal'la Aboli bir süre sessizce beklediler. Sonra karşılarındaki kulübelerin en büyük ve gösterişlisinden kulağı tırmalayan ilkel müzik aletlerinin gürültüsü ve ahenksiz insan sesleri geldi. Sonra birtakım yaratıklar sıra halinde güneşe çıktılar. Cilalı toprak zeminde böcekler gibi kıvrılıp bükülüyor, sürünüyorlardı. Yüzlerine ve bedenlerine renkli killerle acayip şekiller çizilmişti. Boyunlarına tılsımlar, muskalar, sihirli fetişler, sürüngen derileri, kemikler, insan ve hayvan kurukafaları asılmıştı. Yani sihirbaz ve büyücülerin bütün o iğrenç süsleri. İnliyor, uluyor, saçmasapan bir şeyler bağırıyorlardı. Gözlerini deviriyor, dişlerini takırdatıyorlardı. Davullar çalıyor ve tek telli arpları tıngırdatıyorlardı.</p>

      <p>&nbsp;Peşlerinden iki kadın geliyordu. İki de çırılçıplaktı. Birincisi olgun bir kadındı. Karnındaki çatlak izlerinden anne olduğu anlaşılıyordu. Diğeriyse ince ve zarif bir genç kızdı. Tatlı ifadeli, ay gibi bir yüzü vardı. Dolgun dudaklarının arasından gözüken dişleri şaşılacak kadar beyazdı.</p>

      <p>&nbsp;Aboli, Hal'ı usulca uyardı. "Duygularını hiç belli etme. Hayatı seviyorsan, hiçbir şeyin seni etkilemesine izin verme."</p>

      <p>&nbsp;Sihirbazlar sustular. Bir an hiç kimse kımıldamadı. Sonra kulübenin kapısından eğilerek iriyarı, şişman bir zenci çıktı. Pars derisinden bir pelerine sarılmıştı. Başında da yine aynı benekli deriden yapılmış yüksek tepeli bir şapka vardı. Bu başlık adamın zaten uzun olan boyunu iyice abartıyordu.</p>

      <p>&nbsp;Zenci kulübenin önünde durup iki yolcuya öfkeyle baktı. Ayaklarının dibine çömelmiş olan bütün sihirbazlar ve büyücüler hayretle inlediler. Sanki adamın güzellik ve görkemi onları kör etmiş gibi gözlerini kapattılar.</p>

      <p>&nbsp;Hal da iriyarı zenciye baktı. Ama Aboli'nin uyarısını dinleyerek ifadesiz bir suratla beklemekte zorluk çekiyordu. Çünkü Monomatapa'nın çehresine çocukluğundan beri tanıdığı bir yüzünküyle aynı biçimde dövmeler yapılmıştı. Karşısındaki Aboli'nin iri yuvarlak yüzüydü sanki.</p>

      <p>&nbsp;Sessizliği Aboli bozdu. "Seni görüyorum, ulu Mambo. Seni görüyorum, kardeşim. Seni görüyorum, babamın oğlu N'Pofho."</p>

      <p>&nbsp;Monomapata'nın gözleri hafifçe kısıldı. Ama dövmeli suratının ifadesi değişmedi. Sanki fildişinden oyulmuştu bu yüz. Zenci ağır ağır, haşmetle ilerledi. Biraz önce ellerini ve dizlerini yere dayamış olan kızın yanına gitti ve o bir tabureymiş gibi sırtına oturdu. Hâlâ öfkeyle Aboli ve Hal'a bakıyor, sessizlik uzadıkça uzuyordu. Sonra baş falcısına dönerek emretti. "Bana bu yabancılardan söz et, Sweswe! Bana bir kehanette bulun, ey kara ruhların sevgilisi."</p>

      <p>&nbsp;Sihirbazların en yaşlı ve en çirkini ayağa fırladı. Çılgınca dönerek, zıplayarak acayip bir dansa başladı. Çığlıklar atarak havaya sıçrıyor, elindeki çıngırağı sallıyordu. Büyücü, "İhanet!" diye bağırdı birdenbire. Ağzından etrafa köpük köpük tükürükleri saçıldı. "Kutsal şeylere karşı saygısızlık! Cennetin oğluyla kanbağı olduğunu iddia eden kim?" Aboli'nin karşısında sıska bacaklarıyla kadidi çıkmış bir maymun gibi dans ediyordu. "Burnuma ihanetin pis kokusu geliyor!" Çıngırağını Aboli'nin ayaklarının dibine fırlattı. "Burnuma fitne kokusu geliyor!" Belinden inek kuyruğundan yapılmış bir fırçayı aldı. Onu sallayarak tir tir titremeye başladı. "Kutsal dövmeyi taklit eden bu iblis de kim?" Gözlerini devirdi. Sonunda sadece gözlerinin akları gözükür oldu. Büyücü, "Dikkatli ol! Çünkü baban ulu Holomima'nın ruhu kurban istiyor!" diye bir çığlık attı. Aboli'nin suratına doğru atılarak ona fırçayla vurmaya hazırlandı.</p>

      <p>&nbsp;Ama zenci gemici ondan daha hızlı davrandı. Kılıcı belindeki kınından canlıymış gibi fırladı. Aboli kılıcı tersine sallarken çelik güneş ışığında parıldadı. Büyücünün kafası gövdesinden temizce ayrılıp sırtından yuvarlandı. Sonra cilalı toprak zemine düşerek hayretle büyüyen gözlerle gökyüzüne baktı. Büyücü Sonraki çılgınca suçlamasını söylemeye çalışırken dudakları oynayıp büküldü.</p>

      <p>&nbsp;Kafasız gövde bir an titrek bacaklarının üzerinde öyle durdu. Kesik boynundan havaya, ta yukarılara kadar kanlar fışkırdı. Fırça ölünün elinden düştü. Ceset ağır ağır kafasının üzerine yığıldı.</p>

      <p>&nbsp;Aboli yumuşak bir sesle, "Babamız Holomima'nın hayaleti kurban istiyordu," dedi. "İşte! Ben, onun oğlu Aboli, bunu kendisine verdim."</p>

      <p>&nbsp;Sarayın avlusunda kimse ne konuşuyor, ne kımıldıyordu. Hal'a sanki aradan yarım bir ömür geçmiş gibi gelmekteydi. Sonra Monomapata sarsılmaya başladı. Göbeği sallanıyor, dövmeli yanakları titriyordu. Yüz hatları çılgınca bir öfkeyle kasılmış gibiydi.</p>

      <p>&nbsp;Hal elini kılıcının kabzasına attı. Aboli'ye, "O gerçekten senin kardeşinse," diye fısıldadı. "Onu senin için öldürebilirim. Sen sırtımı koru. Dövüşerek buradan çıkarız."</p>

      <p>&nbsp;Gelgelelim Monomatapa ağzını açarak gürültülü bir kahkaha attı. "Dövmeli adam Sweswe'nin istediği kurbanı verdi," diye böğürdü. Sonra dayanamayarak tekrar gülmeye başladı ve uzun bir süre konuşamadı. Bütün vücudu kahkahalarla sarsılıyor, soluk almaya çalışıyordu. Kollarıyla gövdesini sararak yine kahkahalar atıyordu.</p>

      <p>&nbsp;Monomatapa, "Sweswe'nin halini gördünüz mü?" diye bağırdı. "Orada kafası olmadan öylece duruyordu! Ağzı hâlâ konuşmaya çalışıyordu!" Gülmenin neden olduğu gözyaşları yanaklarından akıyordu.</p>

      <p>&nbsp;Yere yapışmış olan sihirbazlar tiz ya da gıcırtılı seslerle kralın neşesine katıldılar. "Cennet gülüyor!" diye inlediler. "Herkes mutlu!"</p>

      <p>&nbsp;Monomatapa'nın kahkahaları birdenbire kesildi. "Bana ahmak Sweswe'nin kafasını getirin," diye emretti. İki yolcuyu oraya getiren saraylı bu emre uymak için ileri fırladı. Kafayı aldı ve onu krala vermek için karşısında diz çöktü.</p>

      <p>&nbsp;Monomapata kafayı kirli, örgülü kıvırcık saçlarından tutarak irileşmiş, ifadesiz gözlerine baktı. Sonra tekrar gülmeye başladı. "Kralların kanını tanıyamamak ne büyük bir budalalık! Kardeşim Aboli'yi nasıl tanıyamadın? Gösterişli tavırları ve çabuk öfkelenmesi sana onun kimliğini açıklamalıydı."</p>

      <p>&nbsp;Kanları akan kafayı diğer sihirbazlara doğru fırlattı. Adamlar kaçıştılar. Kral onları uyardı. "Sweswe'nin budalalığı size ders olsun. Bundan sonra sahte kehanetlerde bulunmayın! Artık bana başka yalanlar da söylemeyin! Haydi, hepiniz defolup gidin! Yoksa kardeşimden bir kurban daha kesmesini isterim!"</p>

      <p>&nbsp;Adamlar telaşla kaçıştılar. Monomatapa canlı tahtından kalkarak Aboli'ye doğru geldi. Dövmeli şişman suratını mutlu bir tebessüm aydınlatıyordu. "Aboli," dedi. "Çoktan ölmüş olan ama şimdi yaşayan kardeşim!" Aboli'yi kucakladı.</p>

      <p>&nbsp;Avlunun kenarındaki damı çok süslü bir kulübe iki gemiciye verildi. Bir dizi genç kız başlarında taşıdıkları toprak kaplarla yıkanmaları için sıcak su getirdiler. Başka kızlarsa tepsilerde yolculuk sırasında kirlenen elbiselerinin yerine giymeleri için yığınla giysi taşıdılar. Tabaklanmış deriden yapılmış, boncuklarla süslü önlükler, kürk ve tüylerden oluşturulmuş pelerinler.</p>

      <p>&nbsp;İki arkadaş yıkanıp bu güzel kılıkları giydiler. O sırada başka genç kızlar sırayla geldiler. Sukabakları dolusu bira, yaban balından yapılmış, mayalandırılmış bir içki ve kanla süt karışımı getirmişlerdi. Diğerleriyse sıcak tabaklarla sıcak yemekler.</p>

      <p>&nbsp;Aboli'yle Hal yemeklerini yedikten sonra onları Monomatapa'nın huzuruna çıkaran gümüş saçlı saraylı geldi. Büyük bir nezaket ve saygıyla Aboli'nin ayağının dibine çömeldi. "Beni son gördüğün zaman çok küçüktün. Onun için beni şimdi hatırladığını sanmıyorum. Adım Zama. Baban ulu Monomatapa Holomima'nın Induna'sıydım."</p>

      <p>&nbsp;"Çok üzgünüm, Zama. Ama o günleri hemen hiç hatırlamıyorum. Tabii kardeşim N'Pofho'yu anımsıyorum. Dövme bıçağının verdiği acıyı ve birlikte sünnet olduğumuzu da. Kardeşimin can acısıyla benden daha fazla bağırdığını da unutmadım. Ciyak ciyak bağırdı hem de."</p>

      <p>&nbsp;Zama, Aboli kraldan böyle alayla söz ettiği için endişelendi ve onu uyarıyormuş gibi başını salladı. Ama sesi sakin ve ifadesizdi. "Bütün bunlar doğru. Ama Monomatapa hiçbir zaman ciyak ciyak bağırmadı. Törende ben de vardım. Sıcak demir yanaklarını dağlarken başını ben tuttum. Sünnet töreninde de bulundum."</p>

      <p>&nbsp;"Galiba şimdi belli belirsiz ellerini ve beni rahatlatmak için söylediğin sözleri hatırlıyorum. Onlar için sana teşekkür ederim, Zama."</p>

      <p>&nbsp;"Sen ve N'Pofho ikizdiniz. Aynı saatte doğdunuz. İşte bu yüzden babanız ikinizde de kraliyet dövmeleri olmasını istedi. Bu yeni bir âdetti. O damana kadar hiçbir kralın oğullarına aynı törenle dövme yapılmamıştı."</p>

      <p>&nbsp;Babamı da çok az hatırlıyorum. Ama onun uzun boylu ve çok güçlü olduğunu biliyorum. Başlangıçta yüzündeki dövmelerden çok korktuğumu anımsıyorum.</p>

      <p>&nbsp;Zama başını salladı. "O ulu bir adamdı. Çok kişiyi korkuturdu."</p>

      <p>&nbsp;"Onun öldüğü geceyi de hatırlıyorum. Bağrışmaları, tüfek ateşlerini ve geceyi aydınlatan o korkunç alevleri de."</p>

      <p>&nbsp;"Köle tüccarları ellerinde zincirleriyle geldikleri sırada ben de oradaydım. Yaşlı adamın ihtiras fırtınası gözleri doldu. "O kadar küçüktün ki, Aboli. Bunları hatırlayabilmene şaşıyorum."</p>

      <p>&nbsp;"Bana o geceyi anlat."</p>

      <p>&nbsp;Babanın kulübesinin kapısının önünde uyuyordum. Böyle yapmak âdetim ve görevimdi. Köle tüccarlarının tüfeklerinden çıkan misket ona isabet ettiği sırada yanındaydım. Zama bu anı yüzünden bir an sessizleşti. Sonra tekrar başını kaldırdı. "Baban yere yığılmış ölürken, 'Zama, beni bırak,' dedi. 'Oğullarımı kurtar. Monomatapa'nın köle tüccarlarının ellerine düşmesine izin verme.' Ben de onun bu emrini yerine getirmek için koştum"</p>

      <p>&nbsp;Aboli, "Beni kurtarmaya mı geldin?" diye sordu.</p>

      <p>&nbsp;Sen ve kardeşinin annenle birlikte uyuduğunuz kulübeye koştum. Seni annenden almaya çalıştım. Ama o seni bana vermedi. Bana, 'N'Pofho'yu al, diye emretti. Çünkü seni kardeşinden daha çok severdi. Ben de kardeşini kaptım ve birlikte karanlık geceye fırladık. O zifiri karanlıkta annenle birbirimizi kaybettik. Onun çığlıklarını duydum. Ama kardeşin kucağımdaydı. Geri döndüğüm takdirde hepimiz tutsak olacaktık. Hanedan da sona erecekti. Şimdi beni affet, Aboli! Çünkü seni ve anneni terkederek koşmayı sürdürdüm. Kucağımda N'Pofho'yla tepelere kaçtım."</p>

      <p>&nbsp;Aboli'nin onu çoktan bağışladığı belliydi. "Kimse seni yaptıkların için suçlayamaz."</p>

      <p>&nbsp;Zama kulübede etrafına dikkatle bakındı. Sonra dudaklarını oynattı ama sesi çıkmadı. "Yanlış bir seçim yapmıştım. Seni kurtarmalıydım. Yüzündeki ifade değişti. Başka bir şeyler daha söyleyecekmiş gibi Aboli'ye doğru eğildi. Ama sonra istemeye istemeye tekrar doğruldu. Sanki tehlikeli bir kumar oynayacak cesareti yoktu.</p>

      <p>&nbsp;Ağır ağır ayağa kalktı. "Holomima'nın oğlu Aboli, beni affet. Ama artık gitmem gerekiyor."</p>

      <p>&nbsp;Aboli usulca, "Yaptığın her şeyi affediyorum," diye yanıt verdi. "Kalbindekileri biliyorum. Şunu düşün Zama: Bir zamanlar benim olabilecek bir tepede başka bir aslan kükrüyor. Hayatım artık başka bir kadere bağlı."</p>

      <p>&nbsp;Haklısın, Aboli. Ben yaşlı bir adamım. Artık değişmeyecek bir şeyi değiştirmeye kalkmak için ne gücüm var, ne de isteğim. Doğruldu. "Monomatapa yarın sabah seni tekrar huzuruna kabul edecek. Gelip seni alacağım." Sesini hafifçe alçalttı. "Lütfen kralın izni olmadan saraydan ayrılmaya kalkma."</p>

      <p>&nbsp;Zama çıktıktan sonra Aboli, "Aslında saraydan gitmemizi söyledi," diyerek gülümsedi. "Bunu yapmak çok zor olur. Fark ettin mi bilmem? Her kapıya nöbetçi diktiler."</p>

      <p>&nbsp;Evet. Onları görmemek imkânsız. Hal oturduğu oymalı abanoz tabureden kalkarak kulübenin alçak kapısına gitti. Dış kapıdaki nöbetçileri saydı. Tam yirmi kişiydiler. Hepsi de harika cengâverlerdi. Uzun boylu, gelişmiş kaslı. Hepsinde mızrak ve savaş baltaları vardı. Uzun kalkanları siyahlı beyazlı öküz derisinden yapılmıştı. Başlıkları turna tüylerindendi.</p>

      <p>&nbsp;Aboli, "Buradan çıkmak girmekten daha zor olacak," dedi.</p>

      <p>&nbsp;Güneş batarken yine sırayla genç kızlar akşam yemeğini getirdi. Hal pek bol olan yiyeceklere bakarak, "Kral kardeşinin neden öyle fazla yağ kargosu taşıdığını anladım," diye mırıldandı.</p>

      <p>&nbsp;İki yolcu iyice doyduklarını söyledikleri zaman kızlar tabak çanakları alıp çıktılar. Sonra Zama geldi. Bu kez iki kız getirmişti. Onların ellerinden tutuyordu. Kızlar Hal'la Aboli'nin önünde diz çöktüler. İngiliz kaptan kızlardan daha güzel ve sevimli olanını tanıdı. Monomatapa için canlı taht görevi yapan güzeldi bu.</p>

      <p>&nbsp; Zama, "Bu dişileri Monomatapa gönderdi," diye açıkladı. "Rüyalarınızı güzelleştirmeleri için..."</p>

      <p>&nbsp;Güzel kız başını kaldırarak Hal'a mahcup mahcup gülümseyince genç adam dehşete kapıldı. Kızın sakin ifadeli tatlı bir yüzü vardı. Gözleri kocaman, dudakları da dolgundu. Omuzlarına düşen saçları bükülüp boncuklarla örülmüştü. Vücudu tombul, cildi parlaktı. Göğüsleri ve kabaetleri çıplaktı. Ama bu sefer boncuklu bir önlük takmıştı.</p>

      <p>&nbsp;Kız, "Seni görüyorum, ulu efendi," diye fısıldadı. "Parlak varlığın gözlerimi kamaştırıyor." Bir kedi yavrusu gibi ilerleyerek başını Hal'ın dizine dayadı.</p>

      <p>&nbsp;Burada kalamazsın! Hal ayağa fırladı. "Hemen çıkıp gitmelisin!"</p>

      <p>&nbsp;Kız başını kaldırıp ona üzüntüyle baktı. Gözleri dolmuştu. "Beni beğenmedin mi, ulu efendim?" diye mırıldandı.</p>

      <p>&nbsp;Hal, "Çok güzelsin," deyiverdi. "Ama..." Bu yerli kıza altın bir anıyla evli olduğunu nasıl anlatacaktı?</p>

      <p>&nbsp;Kız dokunaklı bir biçimde yalvardı. "Seninle kalmama izin ver, efendim. Beni reddedersen hemen cellada yollarlar. Sivri kazığa oturtur ve bağırsaklarımı parçalarlar. Direkte ölürüm. İzin ver de yaşayayım, ulu efendim. Bu değersiz kadına acı, ey şahane Beyaz Surat."</p>

      <p>&nbsp;Hal, Aboli'ye döndü. "Ne yapabilirim?"</p>

      <p>&nbsp;"Onu yolla." Zenci omzunu silkti. "Dediği gibi o değersiz biri. Kızın sivri direğin ucunda bağırmasını duymamak için de kulaklarını tıkarsın. Onu dinlemek zorunda değilsin."</p>

      <p>&nbsp;"Benimle alay etme, Aboli. Sevdiğim kadının anısına ihanet edemeyeceğimi biliyorsun."</p>

      <p>&nbsp;"Sukeena öldü, Gundwane. Ben de onu bir ağabey gibi severdim. Ama o öldü artık. Ama bu çocuk yaşıyor. Ancak ona acımadığın takdirde yarın sabah güneş doğarken o da ölüp gidecek. Yemin ettiğini söylüyorsun ama Sukeena senden böyle bir şey istemedi ki."</p>

      <p>&nbsp;Aboli diğer kızın üzerine eğildi. Onu elinden tutarak ayağa kaldırdı.</p>

      <p>&nbsp;"Sana daha fazla yardım edemem, Gundwane. Sen bir erkeksin, Sukeena da bunu biliyordu. O gitti. Herhalde senin de hayatının sonuna kadar bir erkek gibi yaşamanı ister."</p>

      <p>&nbsp;Seçtiği kızı kulübenin dibine götürdü. Oraya kat kat yumuşak postlar ve oymalı iki baş desteği yan yana konmuştu. Zenci yukarıya takılı deri perdeyi indirdi.</p>

      <p>&nbsp;Hal ayağının dibine çömelmiş olan kıza, "Adın nedir?" diye sordu. "İnyosi. Yani Balarısı. Lütfen beni ölüme yollama." Sürünerek genç ama yaklaştı ve onun bacaklarına sarıldı. Genç kaptan, "Bunu yapamam," dedi. "Ben bir başkasına aitim." İnyosi bir kedi gibi mırıldandı. "Ağzın başka türlü konuşuyor, ulu efendi, erkekliğinin büyük mızrağı başka."</p>

      <p>&nbsp;Hal boğuk bir sesle inledi ve kızı kucakladığı gibi odada onun için hazırlanmış kürklerden döşeğe götürdü. Başlarda İnyosi genç adamın ihtiras fırtınası karşısında şaşırdıysa da, çok geçmeden ona aynı şekilde karşılık vermeye başladı.</p>

      <p>&nbsp;İnyosi şafak zamanı Hal'ın yanından ayrılmaya hazırlanırken, "Değersiz hayatımı kurtardın," diye fısıldadı. "Şimdi ben de buna karşılık selin şanlı şerefli yaşamını kurtarmaya çalışacağım." Genç adamı son defa öptü. "Monomatapa sırtıma oturduğu zaman onun Zama'ya söylediklerini duydum. Kral, Aboli'nin cennet tahtında hak iddia etmek ve krallığı elinden almak için geri döndüğüne inanıyor. Bu sabah sana ve Aboli'ye emrettiği gibi ikiniz de onun huzuruna çıkacaksınız. Monomatapa tam o sırada nöbetçilerine emir verecek. Onlar da sizi yakalayıp tepeden aşağıdaki kayalara atacaklar. Orada sırtlanlar ve akbabalar ölülerinizi yemek için bekliyorlar." İnyosi, Hal'a sokuldu. "Ölmeni istemiyorum, efendim, çünkü sen çok güzelsin."</p>

      <p>&nbsp;İnyosi ayağa kalkarak sessizce karanlıklara karıştı. Kaptan ocağa aklaşıp odun attı. Duman kubbeli tavanın ortasındaki deliğe doğru yükseldi. Alevler odayı titrek sarı ışıklarla aydınlattı.</p>

      <p>&nbsp;Hal, "Aboli?" diye seslendi. "Yalnız mısın? Hemen konuşmamız gerekiyor." Zenci perdenin arkasından çıktı.</p>

      <p>&nbsp;"Kız uyuyor ama yinede İngilizce konuş."</p>

      <p>&nbsp;"Kardeşin huzuruna çıktığımız sırada ikimizi de öldürmeyi planlıyor."</p>

      <p>&nbsp;"Bunu kız mı söyledi." Hal suçlu suçlu başını salladı.</p>

      <p>&nbsp;Aboli anlayışla gülümsedi. "Demek küçük Balarısı hayatını kurtaracak. Sukeena buna çok sevinirdi. Kendini suçlu hissetmene hiç gerek yok."</p>

      <p>&nbsp;"Kaçmaya kalkışırsak kardeşin peşimize bir ordu takar. Nehre bir daha ulaşamayız."</p>

      <p>&nbsp;"Ee? Bir planın var mı, Gundwane?"</p>

      <p>&nbsp;Zama onları kralın huzuruna çıkarmak için geldi. Büyük kulübenin loş odasından parlak Afrika güneşine çıktılar. Hal, Monomatapa'nın askerlerine bakmak için durakladı.</p>

      <p>&nbsp;Genç adam onların sayısını sadece tahmin edebilirdi. Ama açık avlunun etrafını kralın nöbetçilerinden oluşan bir alay sarmıştı. Bin kadar cengâver turna tüyünden başlıklarıyla birer deve dönüşmüştü. Hafif sabah rüzgârı tüyleri uçurup karıştırıyor, güneşin ışıkları enli mızraklarını ışıldatıyordu.</p>

      <p>&nbsp;Onların gerisindeki her yere kabilenin soyluları doluşmuştu. Kalenin çevresini saran granit duvarların üzerlerine bile çıkmışlardı. Kralın kulübesinin önünde yüz karısı toplanmıştı. İçlerinden bazıları çok şişmandı ve o kadar çok bilezik ve süs eşyası takmışlardı ki, yardım edilmeden yürüyemiyor, hizmetçilerine dayanmak zorunda kalıyorlardı. Ördek gibi yalpalayarak yürüdükleri zaman kabaetleri yağ doldurulmuş balonlar gibi sarsılıp dalgalanıyordu.</p>

      <p>&nbsp;Zama, Aboli'yle Hal'ı avlunun ortasına götürerek orada bıraktı. Ortalığa sıkıcı sessizlik çöktü. Hiç kimse kımıldamıyordu. Sonra birdenbire nöbetçilerin komutanı helezonlu iri beyaz ceylan boynuzundan yapılmış bir boruyu çaldı. Monomatapa kulübesinin kapısında bir heyula gibi belirdi.</p>

      <p>&nbsp;Yerliler inler gibi içlerini çektiler. Sonra da kendilerini boylu boyunca yere atarak yüzlerini örttüler. Sadece Aboli'yle Hal dimdik ayakta kaldılar. Kral canlı tahtına giderek İnyosi'nin sırtına oturdu.</p>

      <p>&nbsp;İngiliz ağzının kenarından Aboli'ye, "Önce sen konuş!" diye fısıldadı. "İdam edilmemizi emretmesine izin verme."</p>

      <p>&nbsp;Aboli kralı selamladı. "Seni görüyorum, kardeşim!" Saraylılar protokol kuralları böyle çiğnendiği için dehşetle inlediler. "Seni görüyorum, cennetin ulu efendisi."</p>

      <p>&nbsp;Monomatapa onu duymamış gibi davrandı.</p>

      <p>&nbsp;"Sana, senden önce Monomatapa olan babamız Holomima'nın hayaletinin selamlarını getirdim."</p>

      <p>&nbsp;Aboli'nin kardeşi sanki gözlerinin önünde bir kobra kafasını kaldırmış gibi fena halde irkildi. "Sen hayaletlerle mi konuşuyorsun?" Sesi hafifçe titriyordu.</p>

      <p>&nbsp;"Babamız gece bana geldi. Dev bir baobab ağacı kadar uzundu. Yüzü korkunçtu, gözleri ateş saçıyordu. Sesi gökgürültüsü gibiydi. Bana uğursuz bir uyarı için gelmişti." Kalabalık batıl inançlara bağlı bir dehşetle inledi.</p>

      <p>&nbsp;Monomatapa kardeşine huşuyla bakıyordu. Çatlak bir sesle, "Uyarı neydi?" dedi.</p>

      <p>&nbsp;Babamız hayatımız için endişe ediyor. Senin ve benim hayatım için. İkimizi de müthiş tehlikeler tehdit ediyor. Kralın şişman karılarından bazıları çığlıklar attılar. İçlerinden biri kriz geçirerek yere yığıldı. Ağzından köpükler akıyordu.</p>

      <p>&nbsp;"Bu nasıl bir tehlike, Aboli?" Kral korkuyla etrafına bakmıyordu. Sanki saraylıları arasında bir suikastçı olduğunu düşünüyordu.</p>

      <p>&nbsp;"Babam seninle doğduğumuz zaman beraber olduğumuz gibi yaşamımızda da beraber olduğumuzu söyleyerek beni uyardı. Birimiz iyi durumda olursa, diğeri de öyle olacak."</p>

      <p>&nbsp;Monomatapa başını salladı. "Babamız başka ne söyledi?"</p>

      <p>&nbsp;"Yaşamda beraber olduğumuz gibi ölümde de beraber olacağımızı söyledi. Bir kehanette bulundu ve ikimizin de aynı gün öleceğini açıkladı."</p>

      <p>&nbsp;"Sonra o günü kendimizin seçebileceğini de sözlerine ekledi."</p>

      <p>&nbsp;Kralın suratı acayip grimsi bir renk aldı. Yüzü terden parlıyordu şimdi. Önemli görevliler çığlıklar attılar. Krala yakın olanlar küçük demir bıçaklarını çekerek göğüs ve kollarını yardılar. Kralı büyüden korumak için kanlarını yerlere damlattılar.</p>

      <p>&nbsp;Aboli konuşmasını sürdürdü. "Babamın söylediği bu sözler beni çok endişelendirdi. Keşke seninle burada, cennet ülkesinde kalabilseydim. Böylece seni bu akıbetten koruyabilirdim. Ama ne yazık ki, babamın hayaleti burada bir gün daha kaldığım takdirde öleceğimi söyleyerek beni uyardı. 'O zaman Monomatapa da seninle birlikte ölür,' dedi. Buradan hemen ayrılmalı ve bir daha bu ülkeye de dönmemeliyim. Ancak bu şekilde ikimiz de bu lanetten kurtulabiliriz."</p>

      <p>&nbsp;"Öyle olsun!" Monomatapa ayağa kalkarak titreyen parmağıyla işaret etti. "Hemen, bugün gitmelisin."</p>

      <p>&nbsp;"Korkarım senden istemeye geldiğim yardımı almadan hiçbir yere gidemem, sevgili kardeşim."</p>

      <p>&nbsp;"Konuş, Aboli! Eksik olan nedir?"</p>

      <p>&nbsp;"Beni korumaları için bana en iyi cengâverlerinden yüz ellisini vermelisin. Çünkü korkunç bir düşman pusuda beni bekliyor. O askerler olmazsa dönüşte ölümle karşılaşırım. Benim ölümüm Monomatapa'nın da ölümü olur."</p>

      <p>&nbsp;Monomatapa, "Seç!" diye gürledi. "En üstün Amadoda'larımı seç ve onları alıp götür. Onlar senin kölelerin. Hepsine istediğini yapabilirsin. Ama ondan sonra hemen bugün, güneş batmadan git! Topraklarımı sonsuza kadar terket!"</p>

      <p>&nbsp;***</p>
    </div>
  </div>
</body>
</html>
