<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />
  <link href="../Styles/Style0001.css" rel="stylesheet" type="text/css" />

  <title></title>
</head>

<body xml:lang="TR" xmlns:xml="http://www.w3.org/XML/1998/namespace">
  <div class="WordSection1">
    <div>
      <p>Karanlık sulara çarparak dantel dantel köpüklerin belirmesine neden oldular.</p>

      <p>&nbsp;Çok geçmeden dalan kuşların ve oburca beslendikleri gümüş tirhosların çırpınışlarından suyun yüzü bembeyaz kesildi. Hal bakışlarını bu sahneden ayırarak belirmeye başlayan ufku taradı.</p>

      <p>&nbsp;Bir yelkenin pırıltısını gördüğü an kalbi tekledi sanki. Sadece bir fersah ötede dörtköşe seren yelkenleri olan yüksek bir gemi belirmişti. Hal ciğerlerini havayla doldurdu ve kıç güvertesine seslenmek için ağzını açtı. Ama sonra tekneyi tanıdı. Bu, Doğu Hindistan'dan gelen bir Hollanda gemisi değil, Moray Martısı adlı firkateyndi. Her zamanki yerinden çok uzaktaydı. Hal bu yüzden yanılmıştı.</p>

      <p>&nbsp;Hollandalılara abluka uygulayan küçük filonun önemli bir gemisiydi Moray Martısı. Geminin görünmemesi için "Akbaba" diye tanınan kaptanının doğu ufkunun aşağısında beklemesi gerekiyordu. Hal branda bezinden gözetleme yerinin yanından eğilerek aşağıya, güverteye baktı. Babası da ellerini beline dayamış, başını yukarı kaldırmış, ona bakıyordu.</p>

      <p>&nbsp;Delikanlı aşağıya seslenerek gördüğü tekneyi bildirdi. "Rüzgâr yönünde Martı." Babası doğuya doğru bakmak için döndü. Sir Francis koyu renk gökyüzünün önünde kapkara duran Akbaba'nın gemisini tanımıştı. İnce boru biçimindeki pirinç teleskopu gözüne götürdü. Hal babasının omuzlarının duruşundan, teleskopu kapatışından ve yeleye benzeyen siyah saçlarını arkaya atışından onun öfkeli olduğunu anladı. Gün sona ermeden iki komutan ağız dalaşına girişeceklerdi. Delikanlı usulca güldü. Sir Francis demir gibi iradesi, sivri dili, yumrukları ve kılıcıyla hedef seçtiği insanların ödünü patlatırdı. Aynı mezhepten şövalyeler bile ondan çekinirlerdi. Hal o gün babasının öfkesinin odak noktasının kendisi değil de, başkaları olacağı için sevindi.</p>

      <p>&nbsp;Moray Martısı'nın gerisine doğru bakarak yeni gün başlarken gitgide belirginleşen ufku taradı. Keskin genç gözlerine yardımcı olması için bir teleskopa ihtiyacı yoktu. Zaten gemide o pahalı gereçten sadece bir tane vardı. Hal diğer yelkenleri fark etti. Tekneler tam olmaları gereken yerdeydi, koyu renk denizde küçücük beneklere benziyorlardı. Durumlarını bozmayan bu iki büyük filika yanlarda, Lady Edwina'dan on beş fersah ötedeydiler. Hal'ın babasının Hollandalıları yakalamak için oluşturduğu geniş ağın birer parçasıydılar.</p>

      <p>&nbsp;Filikalar üzerleri açık teknelerdi. Her birinde tepeden tırnağa silahlı on iki denizci vardı. Filikalara gerek olmadığı zaman bunlar parçalanıyor ve Lady Edwina'nın ambarına konuyordu. Sir Francis filikalardaki mürettebatı sürekli değiştirirdi. Çünkü sert West Country'lilerin, Gallilerin ve hepsinden daha sağlam olan eski esirlerin bu küçük teknelerdeki şartlara uzun süre dayanmaları ve savaşabilmeleri imkânsızdı.</p>

      <p>&nbsp;Sonunda güneş doğu okyanusundan yükselirken gündüzün çeliğe benzeyen ışığı etrafa yayıldı. Hal güneşin sularda çizdiği alev gibi yola baktı. Okyanusta yabancı yelkenler olmadığını anlayınca da keyfi kaçtı. Daha önceki altmış beş şafakta olduğu gibi, görünüşte yine hiçbir Hollandalı yoktu.</p>

      <p>&nbsp;Sonra kuzeye, kayada oyulmuş dev bir sfenkse benzeyen karaya bir göz attı. Ufuktan yükselen bu kara parçası anlaşılmaz, simsiyah bir kütleydi. Burası Afrika'nın en güney ucundaki Agulhas Burnu'ydu.</p>

      <p>&nbsp;Afrika! Dudağından dökülen bu gizemli ad kollarındaki tüyleri diken diken etti. Ensesindeki gür siyah saçları sanki dimdik oldu.</p>

      <p>&nbsp;Afrika! İnsan eti yiyen ejderhaların ve başka korkunç yaratıkların haritası çizilmemiş olan toprakları. Yine insan eti yiyen ve kemiklerini süs olarak taşıyan karaderili vahşilerin vatanı.</p>

      <p>&nbsp;Afrika! Altın, fildişi, köleler ve başka hazinelerin bulunduğu kıta. Bütün bunlar bu hazineleri arayacak ve belki de bu çabası sırasında ölecek kadar cesur bir insanı bekliyordu. Hal bu adın söylenişi ve gizlediği vaatler yüzünden hem büyüleniyor, hem de korkuyordu. Bu hem tehdit doluydu, hem de bir meydan okuma.</p>

      <p>&nbsp;Delikanlı Latince fiilleri çekmesi ya da gökyüzündeki takımyıldızları ezberlemesi gerekirken babasının kamarasında saatlerce haritalara bakıyordu. Fil, aslan ve ejderha resimleriyle dolu geniş toprakları, Ay Dağları'nı, "Koikhoi", "Capdeboo", "Sofala", "Prester John'un Krallığı" adları verilmiş gölleri ve dev nehirleri inceliyordu. Ama babasından hiçbir uygar insanın Afrika'nın huşu uyandıran içerlerine yolculuk yapmadığını öğrenmişti. Delikanlı pek çok kez yaptığı gibi, oraya ilk giren insan olmak nasıl bir duygu uyandırırdı, diye düşünüyordu. Özellikle Prester John çok ilgisini çekiyordu. Afrika kıtasının derinliklerindeki çok büyük ve güçlü Hıristiyan imparatorluğunun efsanevi hükümdarı Avrupa mitolojisinde yüz yıllar önce yer almıştı. Hal onun bir tek adam mı olduğunu, yoksa bir dizi imparatorun mu yaşadığını merak ediyordu.</p>

      <p>&nbsp;Kıç güverteden bağırılarak verilen emirlerle daldığı hayallerden uyandı. Rüzgâr yüzünden sesler hafif geliyordu. Gemi de rotasını değiştirmişti. Aşağıya bakan delikanlı, babasının Moray Martısı'nın yolunu kesmek niyetinde olduğunu anladı. Batıya, Ümit Burnu'na ve Atlas Okyanusu'na doğru giden iki geminin yolları kesişecekti. İkisinin de yelkenleri camadanla küçültülmüştü. Sadece gabyadan yararlanıyor, ağır ağır gidiyorlardı. Bu sıcak güney sularında fazla kalmışlardı ve tahtalara Toredo kurtçukları doluşmuştu. Hiçbir gemi burada uzun süre dayanamazdı. Herkesi korkutan o gemi kurtları bir erkeğin parmağı kalınlığında ve kolu uzunluğundaydı. Tahtalara birbirlerine çok yakın delikler açıyor, keresteleri adeta kovana dönüştürüyorlardı. Hal direkteki yerinden bile iki gemideki tulumbaların sintine suyunu azaltmak için çalıştığını duyuyordu. Hiç kesilmeyen bu ses geminin yüzmesini sağlayan bir kalbin atışları gibiydi. İşte bu da Hollandalıları bulmalarını gerektiren nedenlerden biriydi. Gemi değiştirmeleri şarttı. Lady Edwina ayaklarının altında kemirilip delik deşik ediliyordu.</p>

      <p>&nbsp;İki gemi denizcilerin birbirlerine seslerini duyurabilecekleri kadar yaklaşınca tayfalar iğlere tırmandılar ya da küpeşteye dizildiler, aralarında açık saçık şakalar yapmaya başladılar.</p>

      <p>&nbsp;Hal onları böyle gördüğü zaman gemilere sığınan insanların çokluğu karşısında şaşırıyordu hep. Lady Edwina yüz yetmiş tonluk bir gemiydi. Uzunluğu yirmi bir metreden biraz fazlaydı. Ama şimdi iki filikadaki tayfalar da dahil gemide yüz otuz kişi vardı. Martı, Lady Edwina 'dan daha büyük değildi. Ama teknede bunun yarım katı fazla tayfa bulunuyordu.</p>

      <p>&nbsp;Doğu Hindistan Şirketi'nin Hollandalı dev kalyonlarını yakalamak için bütün bu savaşçılara ihtiyaç vardı. Sir Francis diğer şövalyelerden güney okyanusun her köşesiyle ilgili bilgi toplamıştı. Bu nedenle de o gemilerden en aşağı beşinin hâlâ denizde olduğunu biliyordu.</p>

      <p>&nbsp;Bu mevsimde o güne kadar şirketin yirmi bir kalyonu buradan geçmiş, Hollandalıların "Tafelberg" diye tanımladığı kıtanın güneyindeki, dev Masa Dağı'nın eteğindeki küçücük malzeme deposuna uğramıştı. Ondan sonra da dönüp Amsterdam'a gitmek için Atlas Okyanusu'nda kuzeye doğru çıkmıştı.</p>

      <p>&nbsp;Geride kalan ve hâlâ Hint Okyanusu'nda ilerleyen bu beş geminin güneydoğudan esen alizeler kesilmeden ve rüzgâr sertleşerek kuzeybatıya dönmeden önce Ümit Burnu'nu dolanması gerekiyordu. Yakında olacaktı bu.</p>

      <p>&nbsp;Moray Martısı hükümetin izniyle korsanlık yapmadığı zamanlarda Cumbrae Kontu Angus Cochran, Zanzibar pazarlarında köle alışverişiyle kesesini dolduruyordu. Zavallılar ince uzun köle ambarının yukarısında güvertedeki halkalı cıvatalara zincirleniyorlardı. Gemi doğudaki limanlardan birine ulaşıp yolculuk sona erince ancak prangaları çözülebiliyordu. Hint Okyanusu aşılırken o korkunç tropik yolculuğa dayanamayarak ölen biçareler, sağların yanında kalıyor ve iki güverte arasında yattıkları o dar yerde çürüyorlardı. Çürüyen cesetlerin kokularıyla, yaşayanların pisliklerininki birbirine karışıyordu. Bu nedenle köle gemilerinin çok belirgin bir kokusu vardı; rüzgâr aynı yönden estiği zaman fersah fersah öteden duyuluyordu. İyice temizlenmeleri bile köle taşıyan gemilere özgü o belirgin kokuyu gideremiyordu.</p>

      <p>&nbsp;Martı rüzgâra karşı dönerken Lady Edwina 'nın mürettebatı abartılı bir tiksintiyle ulur gibi bağırdılar. "Tanrım! Gübre yığını gibi kokuyor."</p>

      <p>&nbsp;Bir tayfa küçük, güzel firkateyne, "Siz poponuzu hiç silmez misiniz, hastalıklı böcekler?" diye haykırdı. "Daha buradan kokunuzu alabiliyoruz!" Martı'dan gelen cevaplar Hal'ı güldürdü. Tabii insan bağırsaklarının onun için gizli bir yanı yoktu. Ama tayfaların sözlerinin gerisini anlayamıyordu. Çünkü kadın vücudunun iki geminin mürettebatının da açık açık ayrıntılarının üzerinde durdukları o bölümlerini hiç görmemişti. Onların ne işe yaradıklarını da bilmiyordu. Ama bu tanımlamalar hayal gücünü çalıştırıyordu. Babasının bu sözleri duyduğu zaman ne kadar öfkeleneceğini düşündükçe daha da neşeleniyordu.</p>

      <p>&nbsp;Sir Francis dindar bir adamdı; gemideki her tayfanın Tanrı korkusuyla davranmasının savaşı kazanma olasılığını olumlu yönde etkileyeceğine inanırdı.</p>

      <p>&nbsp;Gemide kumarı, küfürü ve sert içkilerin içilmesini yasaklamıştı. Günde iki kez mürettebata dua ettiriyor, onlara bir limana çıktıklarında nazik ve onurlu davranmalarını öğütlüyordu. Ama Hal tayfaların, babasının bu nasihatlerine pek ender uyduklarını biliyordu. Şimdi adamlarının</p>

      <p>&nbsp;Akbaba'nın tayfalarıyla karşılıklı hakaretler yağdırmasını dinlerken kaşları hiddetle çatıldı. Ancak hoşnutsuzluğunu belirtmek için gemicilerin yarısını kırbaçlatamazdı. Bu nedenle firkateyn kolaylıkla konuşabileceği yakınlığa gelinceye kadar sesini çıkarmadı.</p>

      <p>&nbsp;O arada uşağını pelerinini getirmesi için kamarasına yolladı. Akbaba'ya söyleyecekleri resmi şeylerdi, onun için de uygun kılıkta olması gerekiyordu. Uşak geri geldiği zaman Sir Francis gösterişli kadife pelerini omuzlarına aldı ve ancak ondan sonra megafonu ağzına götürdü. "Günaydın, sayın Lord!"</p>

      <p>&nbsp;Akbaba küpeşteye yaklaşarak Sir Francis'i selamlamak için bir elini kaldırdı. Kareli eteğinin üstünde günün ilk ışıklarında parlayan yarım zırhı vardı ama başı açıktı. Kızıl saçı ve sakalı saman yığınını andırıyor, kızıl bukleleri rüzgârda dans ediyordu. Sanki kafası tutuşmuştu. Akbaba, "İsa seni sevsin, Franky!" diye kükredi. Gür sesi rüzgârın uğultusunu kolaylıkla bastırdı.</p>

      <p>&nbsp;Senin yerin doğu kanatta! Sir Francis öfkesi ve rüzgâr yüzünden kısa konuşmuştu. "Yerinden neden ayrıldın?"</p>

      <p>&nbsp;Akbaba özür diler gibi abartılı bir tavırla ellerini iki yana açtı. "Suyum azaldı. Sabrım da tükendi. Altmış beş gün ben ve cesur adamlarım için yeterli. Sofala kıyısında kolaylıkla ele geçirilecek altın ve köle var." Aksanı bir İskoç fırtınasını andırıyordu.</p>

      <p>&nbsp;Elindeki belge sana Portekiz gemilerine saldırma izni vermiyor.</p>

      <p>&nbsp;Cumbrae Kontu bağırarak cevap verdi. "Hollandalı, Portekizli ya da İspanyol... onların altınları da güzel güzel ışıldıyor. Bildiğin gibi hattın gerisinde barış yok."</p>

      <p>&nbsp;Sir Francis öfkeyle kükredi. "Akbaba adı sana çok uyuyor! Sende de o leş yiyen kuşun açlığı var." Ama aslında Cumbrae'nin söylediği doğruydu. Hattın ötesinde barış yoktu.</p>

      <p>&nbsp;Yüz elli yıl önce, yani 25 Eylül 1493'te Papalık Bülteni Inter Caetera yayınlanmıştı. Buna göre Papa VI. Alexander dünyayı İspanyollarla Portekizliler arasında bölüştürmek için Atlas Okyanusu'nun ortasına kuzeyden güneye bir çizgi çekmişti. Bu işe katılmayan ve hasetle öfke duyan kaç Hıristiyan ülkesi bu emre uyacaktı? Aynı anda başka bir doktrin daha doğmuştu: "Hattın ötesinde barış yoktur." Bu hem resmi, hem de bağımsız korsanların parolası halini almıştı. Denizcilerin kafasında bu sözlerin anlamı genişlemiş ve okyanusların keşfedilmemiş bölgelerini de içine almıştı.</p>

      <p>&nbsp;Kuzey kıtasının sularında korsanlık, yağma ve cinayet hattın ötesinde olduğu zaman hoş görülüyor, hatta alkışlanıyordu. Oysa daha önce Hıristiyan Avrupa'nın filoları hep birarada suçluyu arayıp yakalar ve onu kendi gemisinde serenin tepesine asardı. Papalık emrinden sonra tacize uğrayan her hükümdar resmi izin belgeleri imzalayarak, ticaret gemilerini bir anda korsan teknelerine dönüştürdüler. Sonra bu savaş gemilerini sınırları genişleyen dünyanın yeni keşfedilen okyanuslarına yağmaya yolladılar.</p>

      <p>&nbsp;Sir Francis Courteney'in belgesini Majeste Kral II. Charles adına İngiltere Lordlar Kamarası Başkanı ve Adalet Bakanı Clarendon Kontu Edward Hyde imzalamıştı. Buna göre Sir Francis'in İngiltere'nin savaşta olduğu Hollanda Cumhuriyeti gemilerini avlama izni vardı.</p>

      <p>&nbsp;Sir Francis birbirine iyice yakın olan iki geminin arasındaki açıklığın üzerinden, "Yerini terk ettiğin takdirde, ödülden pay alma hakkından da vazgeçmiş sayılırsın!" diye seslendi. Ama Akbaba dümencisine emir vermek için dönmüştü.</p>

      <p>&nbsp;Sonra da hazır bekleyen gaydacısına bağırdı. "Sir Francis'in bizi hatırlaması için bir parça çal!" Dokunaklı "Adalara Elveda" şarkısı suyun üzerinden Lady Edwina 'ya ulaşırken Akbaba'nın tayfaları maymunlar gibi halatlara tırmandılar ve camadanları gevşettiler. Martı'nın üst arması şişti. Üst yelkeni top sesine benzeyen bir gürültüyle rüzgârla doldu. Gemi güneybatı rüzgârına doğru adeta hevesle yattı. Mavi iri bir dalgayı yararak parçaladı.</p>

      <p>&nbsp;Martı hızla uzaklaşırken Akbaba tekrar küpeşteye döndü. Gaydalardan yükselen müzik ve rüzgârın iniltisi arasında sesini yükseltti. "Saygıdeğer kardeşim şövalye, İsa'mızın barışı seni korusun." Ama bu sözler Akbaba'nın ağzından çıkarken sanki sövgüye dönüştü.</p>

      <p>&nbsp;Mezhebin, uçları pençeye benzeyen kırmızı haçını taşıyan pelerini geniş omuzlarından geriye doğru şişip dalgalanan Sir Francis, İskoçyalının arkasından baktı.</p>

      <p>&nbsp;Tayfaların alaylı bağrışmaları ve kaba şakaları yavaş yavaş sona erdi. Gemiciler zaten az olan güçlerinin bir anda yarıdan bile azaldığını kavrarlarken gemiye yeni, sıkıntılı bir hava hakim oldu. Hollandalıların güçleri ne olursa olsun, onlarla yalnız karşılaşacaklardı. Lady Edwina'nın güvertesine ve donanımına doluşmuş olan tayfalar sessizleşmişlerdi. Birbirlerine bakamıyorlardı.</p>

      <p>&nbsp;Sonra Sir Francis başını arkaya atarak güldü. "Böylece paylarımız daha büyük olacak!" diye haykırdı. Gemiciler de onun kahkahalarına katıldılar. Pupanın altındaki kamarasına giderken ona, "Yaşa!" diye bağırdılar.</p>

      <p>&nbsp;Hal yarım saat daha direğin tepesinde kaldı. Tayfaların neşesinin ne kadar süreceğini düşünüyordu. Çünkü artık onlara günde sadece iki defa bir maşrapa su veriliyordu. Aslında kara ve tatlı sulu nehirler yarım günlük yoldan bile ötede değildi. Ama Sir Francis fıçıların doldurulması için bir tek filikayı bile göndermeye çekiniyordu. Hollandalılar her an gelebilirlerdi. Sir Francis'in o zaman her adamına ihtiyacı olacaktı.</p>

      <p>&nbsp;Sonunda nöbeti Hal'dan devralmak için bir tayfa yukarı tırmandı. Delikanlının yanına, branda bezinden gözetleme yerine süzülürken, "Görülecek ne var, evlat?" diye sordu.</p>

      <p>&nbsp;Pek bir şey yok. Hal ufuktaki iki filikanın küçücük yelkenlerini işaret etti. "Hiçbirinde işaret yok. Kırmızı bayrak çekip çekmediklerine dikkat et. Bu, avın gözüktüğü anlamına geliyor."</p>

      <p>&nbsp;Gemici, "Neredeyse bana yellenmeyi de öğreteceksin," diye homurdandı. Ama delikanlıya babacan bir tavırla gülümsüyordu. Gemide herkes çocuğu severdi.</p>

      <p>&nbsp;Hal da denizciye gülümsedi. "Bu doğru. Ama sana ders vermek hiç gerekli değil, Simon Usta. Sen tuvaletteyken gelen sesleri duydum. Teknedeki her tahtayı kıracaktın. Doğrusu, bir Hollanda gemisinin borda ateşini tercih ederim."</p>

      <p>&nbsp;Simon gürültülü bir kahkaha attı. Sonra da Hal'ın omzuna yumruğuyla vurdu. "Sana bir albatros gibi uçmasını öğretmeden hemen aşağı in, evlat."</p>

      <p>&nbsp;Hal çarmıhlardan aşağı inmeye başladı. Önce hareketleri tutuktu, çünkü o uzun nöbet sırasında kasları soğuk yüzünden sertleşmişti. Sonra ısındı ve çevikçe aşağıya indi.</p>

      <p>&nbsp;Tulumbanın başında çalışan ya da rüzgârın yırttığı yelkenleri tamir eden gemicilerden bazıları durup ona baktılar. Hal kendisinden üç yaş büyük bir delikanlı gibi güçlü kuvvetli ve geniş omuzluydu. Bacakları da uzundu, şimdiden babasıyla aynı boydaydı. Ama yine de cildi çocukluğundaki gibi taze ve düzgün, yüzü neşe doluydu. Ensesinde deri bir şeritle bağladığı saçları kepinin altından çıkmıştı, sabahın ilk ışıklarında mavimsi siyah ışıltılarla parlıyordu. Bu yaşta güzelliğinde hemen hemen kadınımsı bir şeyler vardı hâlâ. Tayfalar dört aydan beri denizdeydiler, altı aydan beri de kadın görmemişlerdi. Bu nedenle içlerinden sapık eğilimleri olanlar çocuğu ilgiyle seyrediyorlardı.</p>

      <p>&nbsp;Hal mayistra serenine erişmişti. Bu yüzden güvenli olan direkten uzaklaştı. Ana güverteden ve suları yaran pruvadan on iki metre yukarıda mayistra sereninin üzerinde çabucak koştu. Bir akrobat kadar dengeliydi. Şimdi bütün gemiciler ona bakıyorlardı. Gemidekilerin pek azı bunu yapabilirdi.</p>

      <p>&nbsp;Ned Tyler, "Bunu yapmak için ahmak ve genç olmak gerekir," diye söylendi. Ama dümene dayanarak yukarı bakarken bir yandan da sevgiyle başını sallıyordu. "Bari babası küçük budalayı bu oyunu oynarken yakalamasa."</p>

      <p>&nbsp;Hal mayistra sereninin ucuna erişerek hiç duraklamadan prasyaya geçti ve aşağıya doğru kaydı. Güverteyle arasında üç metre kalınca da çevik bir hareketle yere atladı. Fırçalanarak temizlenmiş beyaz tahtalara atlarken çıplak ayaklarının fazla acımaması için dizlerini bükmüştü.</p>

      <p>&nbsp;Zıplayıp kıça doğru döndü ve bir insanınkine benzemeyen çığlığı duyarak dondu kaldı. İlkel bir haykırıştı bu. Büyük bir yırtıcı hayvanın tehdit dolu meydan okuması.</p>

      <p>&nbsp;Hal bir an öylece kalakaldı. Sonra uzun boylu biri üzerine saldırırken sezgilerine uyarak döndü. Havayı yaran kılıcı görmeden onun çıkardığı tiz sesi duydu ve hemen eğildi. Gümüşümsü çelik, başının üzerinden geçti. Saldırgan tekrar gürledi. Kükreyişi öfke doluydu.</p>

      <p>&nbsp;Delikanlı rakibinin suratını gördü. Parlıyordu bu kara surat. Adamın mağaraya benzeyen ağzındaki kare biçimi kocaman dişleri bembeyaz, bağırırken bir leoparınki gibi bükülmüş dili pespembeydi.</p>

      <p>&nbsp;Gümüş kılıç havada kavis çizerek inerken Hal dans eder gibi bir hareketle sallandı. Kılıcın ucu deri yeleğin omzunu çizerken Hal'ın kolu çekiştiriliyormuş gibi oldu.</p>

      <p>&nbsp;Gözlerini saldırgandan ayırmadan arkasında duran dümenciye, "Ned!" diye bağırdı. "Bir kılıç!" Zencinin gözleri obsidyen taşı gibi simsiyahtı. İrisleri öfkesinden bulanıklaşmış, akları kan çanağına dönmüştü.</p>

      <p>&nbsp;Zenci çılgın gibi tekrar saldırırken Hal yana sıçradı ve darbenin yarattığı rüzgârı yanağında hissetti. Arkasında porsunun denizci kılıcını kınından çektiğini işitti. Kılıç güvertede ona doğru kaydı. Hal çevik bir hareketle eğilip kılıcı kaptı. Gardım alarak kılıcın ucunu hasmının gözlerine doğru çevirirken kabzayı doğal bir biçimde kavradı.</p>

      <p>&nbsp;Hal'ın kılıçla tehdidi uzun boylu adamı saldırmaktan vazgeçirdi. Delikanlı kemerinden yirmi beş santim boyundaki kamayı çekerek sivri ucunu da siyah tayfaya doğru çevirdi. Zencinin gözlerindeki çılgınca bakışın yerini soğuk bir ifade aldı; çocuğu bakışlarıyla tarttı. İki hasım ana direğin aşağısındaki açık güvertede birbirlerinin etrafında döndüler. Bir açık yakalamaya çalışırken kılıçlarını sallayarak birbirlerine hafifçe vurdular.</p>

      <p>&nbsp;Güvertedeki tayfalar işlerini bir yana bıraktılar. Tulumbaların başındakiler bile. Koşarak ikisinin etrafında bir daire oluşturdular. Sanki horoz dövüşü seyrediyorlardı. Kanların fışkıracağı beklentisiyle gözleri parlıyordu. Her saldırı ve savunmada homurdanıp alayla bağırıyor, tuttukları kavgacıyı teşvik ediyorlardı.</p>

      <p>“ Onun kara hayalarını kes, genç Hal!”</p>

      <p>&nbsp;“Yavru horozun kuyruk tüylerini yol, Aboli!”</p>

      <p>&nbsp;Aboli, Hal'dan on iki santim daha uzundu. İnce, çevik vücudunda hiç yağ yoktu. Afrika'nın doğu kıyısından, köle tüccarlarının çok değer verdikleri savaşçı bir kabiledendi. Aboli'nin kafasındaki her saç dikkatle alınmıştı. Başı cilalı siyah mermer gibi parlıyor, yanaklarını geleneksel dövmeler süslüyordu. Helezonlar çizen kabarık yara izleri görünüşünü korkunçlaştırmaktaydı. Uzun kaslı bacaklarının üzerinde kendine özgü bir zarafetle hareket ediyor, belinden yukarısını kara bir kobra gibi dalgalandırıyordu. Aboli sadece branda bezinden yapılmış yırtık pırtık bir etek giymişti. Göğsü çıplaktı. Gövdesiyle kollarının üst kısmındaki kaslar sanki bağımsız hareket ediyor, yağlıymışçasına parlayan derisinin altında sürünen ve çöreklenen yılanlara benziyordu.</p>

      <p>&nbsp;Aboli birdenbire saldırdı. Hal çaresizce bir çabayla kılıcı döndürdü. Ama zenci aynı anda yön değiştirip kılıcı tekrar çocuğun kafasına doğru salladı. Bu darbe öylesine güçlüydü ki, delikanlı buna sadece kılıçla karşı koyamayacağını anladı. Kılıçla kamayı havaya kaldırarak çaprazlamasına tuttu ve zencinin kılıcını başının yukarısında karşıladı. Çelik çeliğe çarparak şangırdadı. Kalabalık savunmadaki bu ustalık ve zarafet karşısında ulur gibi bağırdı.</p>

      <p>&nbsp;Ama Hal saldırının şiddetiyle bir adım geriledi. Aboli onu sıkıştırırken bir adım daha, sonra bir adım daha. Zenci çocuğa aman vermiyor, daha uzun boyunu ve üstün gücünü delikanlının doğal yeteneğine karşı kullanıyordu.</p>

      <p>&nbsp;Hal'ın yüzünden çaresizlik okunuyor, şimdi daha kolaylıkla geriliyordu. Hareketleri düzgün değildi; yorulmuştu ve korku yüzünden çabuk karşılık veremiyordu. Zalim seyirciler onun aleyhine dönerek, kan dökülmesi için bağırmaya, acımasız hasmını desteklemeye başladılar.</p>

      <p>“ Onun güzel suratını yar, Aboli!”</p>

      <p>“ Bize onun bağırsaklarını göster!”</p>

      <p>&nbsp;Hal'ın yanakları yağlı bir terle parlıyordu. Aboli'nin hamlesiyle direğe dayanıp kalırken yüzü buruştu. Birdenbire küçük bir çocuğa dönüştü, neredeyse ağlayacaktı. Dudakları yorgunluk ve korkuyla titriyordu. Artık karşı saldırıya geçemiyor, sadece kendini savunmaya çalışıyordu. Çocuk canını kurtarmak için savaşmaktaydı.</p>

      <p>&nbsp;Aboli yeniden amansızca saldırıya geçti. Kılıcı Hal'ın gövdesine doğru sallarken yön değiştirdi ve onun bacaklarını kesmeye çalıştı. Çocuğun gücü tükenmek üzereydi. Ancak darbeleri savuşturmayı başarabiliyordu.</p>

      <p>&nbsp;Sonra Aboli saldırı yönünü tekrar değiştirdi. Kılıcı çocuğun sol kalçasının aşağısına doğru sallarken onu fazla uzanmaya zorladı. Sonra ağırlığını diğer tarafa verdi, uzun sağ kolunu kaldırarak atıldı. Işıltılı kılıç Hal'ın savunmasını aştı. Seyirciler çok istedikleri kanı görünce kükrediler.</p>

      <p>&nbsp;Hal yalpalayarak direkten yanlamasına uzaklaştı. Güneşte soluk soluğa durdu. Kanlar ağır ağır yeleğine damlıyordu. Ama derisi sadece sıyrılmış, yara bir cerrahın ustalığıyla açılmıştı.</p>

      <p>&nbsp;Aboli, "Bir kadın gibi dövüşürsen, her seferinde seni yaralayacağım," diye çocuğu azarladı.</p>

      <p>&nbsp;Hal olanlara inanamıyormuş gibi bitkince sol elini kaldırdı. Kama hâlâ elindeydi. Yumruğunun tersiyle çenesinden akan kanı sildi. Kulak memesinin ucu yarılmıştı. Ama akan kanlar nedeniyle yara çok daha ciddiymiş gibi gözüküyordu.</p>

      <p>&nbsp;Seyirciler alay ve keyifle böğürdüler.</p>

      <p>&nbsp;Filika serdümenlerinden biri, "Şuraya bakın hele," diye bağırdı. "Bu çocuğun kanı cesaretinden çok fazla."</p>

      <p>&nbsp;Bu alay üzerine delikanlı birdenbire değişti. Kamayı indirerek gardını aldı ve kılıcı ileri doğru uzattı. Çenesinden damlayan kanlara aldırmıyordu artık. Yüzü ifadesizleşmiş, bir heykelinkini andırıyordu. Dudakları gerilmiş, bembeyaz kesilmişti. Gırtlağından hafif bir homurtu yükselirken zenciye saldırdı.</p>

      <p>&nbsp;Öyle hızlı hareket etti ki, gafil avlanan Aboli geriledi. Kılıçlar birbirine kilitlendiği zaman çocuğun kolundaki yeni gücü hissetti ve gözleri kısıldı. Sonra Hal tuzaktan kurtulan bir yaban kedisi gibi zenciye saldırdı.</p>

      <p>&nbsp;Can acısı ve öfke çocuğun ayaklarına kanat takmıştı sanki. Bakışları acımasızdı. Dişlerini sıktığı için yüz kasları gerilmişti. Bir maskeye dönüşen suratında o çocuksu ifade yoktu artık. Ama Hal'ın öfkesi mantık ve kurnazlığını elinden almamıştı. Güvertede yüzlerce saat ve gün çalışırken öğrendikleri birdenbire biraraya geldi.</p>

      <p>&nbsp;Seyirciler gözlerinin önünde gerçekleşen bu mucize karşısında ulur gibi sesler çıkardılar. Sanki o anda çocuk bir erkek olmuştu. Boyu uzamış gibiydi. Şimdi kara hasmıyla çene çeneye, göz göze duruyordu.</p>

      <p>&nbsp;Aboli çocuğun saldırısına karşı koyarken, bu iş fazla süremez, diye düşündü. Gücü kesilir. Ama karşısında yeni biri vardı. Ve zenci onu henüz tanımıyordu.</p>

      <p>&nbsp;Aboli saldırıya karşı koyarken geriledi. Kendi kendine, yakında yorulur, derken gözlerinin önünde dans eden iki kılıç doğaüstü güçlermiş gibi gözüktü. Bunlar bir zamanlar vatanı olan karanlık ormanlardaki, insanı korkutan hayaletlere benziyordu.</p>

      <p>&nbsp;Aboli delikanlının rengi uçmuş yüzüne ve alev saçan gözlerine baktı. Onları tanıyamadı ve batıl inanca benzeyen bir huşu duydu. Bu yüzden sağ kolu yavaşladı. Karşısındaki bir iblisti. Onda da iblislerin o anormal gücü vardı. Aboli hayatının tehlikede olduğunu anladı.</p>

      <p>&nbsp;Kılıç zencinin savunmasını bir güneş ışını gibi yardı ve hızla adamın göğsüne doğru geldi. Aboli belinden yukarısını yana doğru çevirdi. Ama kılıç havaya kaldırdığı sol kolunun altını yardı. Aboli can acısı duymadı. Sadece kılıcın ustura kadar keskin yanının kaburgalarına süründüğünü ve sıcakkanın aktığını hissetti. Hal'ın sol elindeki kamaya da aldırmadı. Oysa delikanlı her iki elini de aynı derecede ustalıkla kullanıyordu.</p>

      <p>&nbsp;Aboli göz ucuyla daha kısa ve sert silahın hızla kalbine doğru geldiğini gördü, ondan kurtulmak için kendini geriye doğru attı. Topuğu kangal yapılmış seren prasyasının ucuna takıldı ve yere yuvarlandı. Kılıcı tuttuğu eli bükülerek dirseğini borda tirizine çarptı. Kolu parmak uçlarına kadar felce uğradı. Kılıç elinden uçtu.</p>

      <p>&nbsp;Arka üstü yatan Aboli çaresizce yukarıya baktı. Ve o korkutucu yeşil gözlerden bakan ölümü gördü. Son on yıl özel olarak ilgilendiği, koruması altındaki çocuğun suratı değildi bu. O uzun on yıl boyunca üzerine titrediği, sevdiği ve eğittiği çocuk yoktu artık. Onun yerini kendini öldürmeye hazırlayan bir erkek almıştı. Kılıcın parlak ucu aşağıya doğru indi. Hal, Aboli'nin boğazına nişan almış ve genç vücudunun tüm gücünü bu işe vermişti.</p>

      <p>&nbsp;Henry! Otoriter, sert bir ses güvertede yankılanarak, kan görmekten çılgına dönmüş olan güruhun gürültüsünü yardı.</p>

      <p>&nbsp;Hal irkildi. Kılıcın ucu Aboli'nin boğazına dayalı öylece durdu. Yüzünde şaşkın bir ifade belirdi... Rüyadan uyanan birininki gibi. Sonra başını kaldırıp pupadaki açıklıkta duran babasına baktı.</p>

      <p>&nbsp;“Bırak bu ahmaklıkları! Hemen kamarama in.”</p>

      <p>&nbsp;Hal güvertede etrafını sarmış olan heyecanlı suratlara baktı. Şaşkın şaşkın kafasını salladı. Sonra başını eğerek elindeki kılıca bir göz attı. Parmaklarını açıp onun tahtaların üzerine düşmesine izin verdi. Bacaklarının gücü birdenbire kesildi. Delikanlı Aboli'nin üzerine yığıldı. Zenciye, bir çocuğun babasına yaptığı gibi sarıldı.</p>

      <p>&nbsp;Aboli! diye fısıldadı. "Seni kötü yaralamışım." Zencinin ona öğrettiği ormanların diliyle konuşuyordu. Bu sırrı gemideki başka hiçbir beyaz bilmiyordu. "Kan! Tanrım! Seni öldürebilirdim!"</p>

      <p>&nbsp;Aboli hafifçe gülerek aynı dilde cevap verdi. "Bunun zamanı gelip de geçmişti bile. Sonunda savaşçı kanının kaynağını buldun. Bunu hiçbir zaman yapamayacağını sanıyordum. Bunu başarman için seni zorlamam gerekti."</p>

      <p>&nbsp;Zenci doğrulup oturarak Hal'ı itti. Ama delikanlıya bakarken gözlerinde yeni bir pırıltı vardı. Karşısındaki çocuk değildi artık. "Haydi, git. Babanın emrini yerine getir."</p>

      <p>&nbsp;Hal titrek bacaklarla ayağa kalkarak etrafındakilerin suratlarına tekrar baktı. Bu yüzlerde tanımadığı bir ifade vardı. Saygıyla korku karışımı bir şey.</p>

      <p>&nbsp;Ned Tyler, "Aptal aptal ne bakıyorsunuz?" diye bağırdı. "Oyun sona erdi. İşiniz yok mu sizin? Şu tulumbaların başına geçin! Babafingolara bakın! Bütün tembelleri asacak kadar direk tepesi bulabilirim." Suçlu suçlu görevlerinin başına koşan tayfaların çıplak ayaklarının sesi güvertede yankılandı.</p>

      <p>&nbsp;Hal eğilerek yerden kılıcı aldı ve kabzasını porsuna doğru çevirerek ona uzattı. "Sağol, Ned. Bu gerekliydi."</p>

      <p>&nbsp;Kılıcı iyi kullandın. Bu dinsizle kimse başa çıkamıyordu. Tabii senden önce baban da bu işi başardı, o da başka.</p>

      <p>&nbsp;Hal branda bezinden yapılmış pantolonunun iplikleri sarkan paçasından bir parça yırtarak kanı durdurmak için kulağına bastırdı. Sonra da kıçtaki merdivenden aşağıya indi.</p>

      <p>&nbsp;Sir Francis elinde kaz tüyü kalemi, seyir jurnalinden başını kaldırdı. Hal'a bakarak, "Kendini o kadar beğenme, fino yavrusu," dedi. "Aboli seninle oynadı. Her zaman yaptığı gibi. Sen sonunda o şanslı darbeyi vuruncaya kadar seni on defa şişlerdi."</p>

      <p>&nbsp;Sir Francis ayağa kalktığı zaman baba oğul küçücük kamaraya zor sığdılar. Bölmelerin önüne, yere kitaplar yığılmıştı. Ranza görevini yapan dar bölmeye deri kaplı kitaplar sıkıştırılmıştı. Hal babasının nerede uyuduğunu merak etti.</p>

      <p>&nbsp;Sir Francis Latince konuşmaya başladı. İkisi yalnızken eğitim görmüş, kültürlü insanların diliyle konuşmalarında ısrar ederdi. "Bir kılıç ustası oluncaya kadar öleceksin. Ancak yalnız elinde değil, kalbinde de çelik olmasını sağlarsan durum değişir. Daha ilk karşılaşmamızda iriyarı bir Hollandalı seni ikiye biçer." Kaşlarını çatarak oğluna baktı. "Kılıç yasasını tekrarla."</p>

      <p>&nbsp;Hal, Latince, "Onun gözlerine karşılık bir göz," diye mırıldandı.</p>

      <p>&nbsp;Yüksek sesle konuş, çocuk! Sir Francis'in kulakları patlayan toplar yüzünden ağır işitiyordu. Yıllar boyunca başının etrafını binlerce borda ateşinin gürültüsü sarmıştı. Bir çarpışmadan sonra topların yanında duran gemicilerin kulaklarından kanlar damlardı. Geminin kıçında duran subayların bile kulakları günlerce çınlardı.</p>

      <p>&nbsp;Hal yüksek sesle tekrarladı. "Onun gözlerine karşılık bir göz." "Hasmının gözleri kafasının pencereleridir. O gözlerde, adam harekete geçmeden, niyetini okumayı öğren. O gözlerde darbeyi daha indirilmeden oku. Başka?"</p>

      <p>“ Kılıcın ucunu yukarı doğru tut.”</p>

      <p>&nbsp;Bu ana kural. Kılıcın ucunu hiçbir zaman indirme. Kılıcı hasmının gözlerine doğru tut.</p>

      <p>&nbsp;Sir Francis daha önce de sayısız kez yaptığı gibi Hal'a kuralları saydırdı. Sonunda da, "İşte sana bir kural daha," dedi. "İlk darbeden itibaren dövüşmeye başla. Yaralandığın ya da öfkelendiğin zaman değil. Yoksa ilk yaradan sonra yaşayamazsın."</p>

      <p>&nbsp;Başının üstündeki tavandan sarkan kum saatine baktı. "Duadan önce ders için zamanın var." Hâlâ Latince konuşuyordu. "Livy'ni al ve yirmi yedinci sayfanın başından çevirmeye başla."</p>

      <p>&nbsp;Hal bir saat Roma tarihini eserin aslından okudu. Her dizeyi İngilizceye çeviriyordu. Sir Francis sonunda kendi kitabını gürültüyle kapattı. "Biraz ilerleme var. Şimdi durare fiilini çek."</p>

      <p>&nbsp;Bunu seçmesi takdirini gösteriyordu. Hal soluk soluğa fiili çekti. Bildirme kipine gelince yavaşladı. "Durabo. Dayanacağım."</p>

      <p>&nbsp;Bu, Courteney armasında yazılı olan sözcüktü. Hal bunu söylerken Sir Francis soğuk bir tavırla güldü.</p>

      <p>&nbsp;Tanrı'nın bunu sana lütfetmesini dilerim. Ayağa kalktı. "Artık gidebilirsin. Ama duaya geç kalma."</p>

      <p>&nbsp;Kurtulduğu için sevinen Hal yerinden fırlayıp kamara iskelesinde koştu.</p>

      <p>&nbsp;Aboli burnun yakınındaki dev bronz toplardan birinin rüzgâr altında çömelmişti. Hal onun yanında diz çöktü. "Seni yaraladım."</p>

      <p>&nbsp;Aboli eliyle bunun önemli olmadığını belirten bir işaret yaptı. "Tozu eşeleyen bir tavuk bile toprağı bundan daha ciddi bir biçimde yaralar."</p>

      <p>&nbsp;Hal, Aboli'nin omzundaki katranlı muşamba pelerini çekti. Zencinin dirseğini kavrayarak iri kaslı kolunu kaldırdı. Aboli'nin kaburgalarının üzerindeki derin yarığa baktı. Alaycı bir sesle, "Yine de bu küçük tavuk seni iyi gagalamış," dedi. Aboli elini açıp ona yelkenci ipliği geçirilmiş iğneyi gösterince güldü. İğneye uzandı ama zenci onu durdurdu.</p>

      <p>&nbsp;Yarayı sana öğrettiğim gibi yıka.</p>

      <p>&nbsp;Hal, "O uzun kara pitonunla yaraya erişebilirsin," diye cevap verdi.</p>

      <p>&nbsp;Küçük beyaz solucanla idare etmemiz gerekiyor.</p>

      <p>&nbsp;Hal ayağa kalkarak pantolonunu tutan sicimi gevşetti. Pantolonu dizlerine kadar düşünce sağ eliyle organını tuttu.</p>

      <p>&nbsp;Aboli, sana 'Tavukların Efendisi' adını veriyorum. Babasının dua ederkenki ses tonunu başarıyla taklit ediyordu. Sonra idrarı açık yaraya doğru püskürttü.</p>

      <p>&nbsp;Hal bunun yarayı ne kadar acıttığını biliyordu. Aboli aynı şeyi onun için kaç kez yapmıştı. Ama adamın kara suratı ifadesizdi. Hal yarayı idrarın son damlasına kadar yıkadı, sonra da pantolonunu çekti. Aboli'nin kabilesine özgü bu tedavinin ne kadar etkili olduğunu biliyordu. İlk sefer bu yöntemden tiksinmişti. Ondan sonraki yıllarda böyle tedavi edilen yaraların hiçbir zaman kangren olmadığını görmüştü.</p>

      <p>&nbsp;Delikanlı iğneyle sicimi aldı. Aboli sol eliyle yaranın iki yanını birleştirirken Hal da yelkencilerin düzgün dikişiyle yarayı dikti. İğnenin ucunu esnek deriye batırıyor ve sicimi sıkıca düğümlüyordu. Bu iş bitince Aboli'nin hazırladığı sıcak ziftle dolu kaba uzandı. Diktiği yaraya bolca zift sürdü. Sonra da yaptığı işten memnun olduğunu belirten bir tavırla başını salladı.</p>

      <p>&nbsp;Aboli ayağa kalkarak yelken bezinden eteğini kaldırdı. Hal'a, "Şimdi kulağınla ilgileneceğiz," derken avucundan daha uzun aletini kavradı.</p>

      <p>&nbsp;Hal irkildi. "Bu sadece küçük bir çizik," diye itiraz etti. Ama Aboli onu saç örgüsünden yakaladığı gibi suratını yukarıya doğru kaldırdı.</p>

      <p>&nbsp;Çan çalarken, denizciler geminin orta kısmında toplandılar. Güneşte başları açık, sessizce beklediler; sadece haça gerilmiş olan İsa'ya değil, memleketlerindeki kara ormanların derinliklerinde yaşayan diğer tanrılara tapan zenciler de.</p>

      <p>&nbsp;Elinde deri kaplı büyük İncil'i tutan Sir Francis etrafta yankılanan bir sesle, "Ulu Tanrım, zafere erişmemeleri için İsa'nın düşmanlarını elimize düşür..." diye dua ederken sadece kendisi hâlâ gökyüzüne doğru bakıyordu. Diğer hepsinin de gözleri düşmanın gümüş ve baharat yüklü gemileriyle geleceği doğuya doğru kaymıştı.</p>

      <p>&nbsp;Uzun ayinin ortalarında doğudan esen rüzgâr kara bulutları başlarının üzerine doğru sürdü. Güverteleri gümüş gibi bir yağmurla ıslattı. Ama doğal olaylar Sir Francis'in Tanrı'yla konuşmasını engelleyemezdi. Mürettebat zifir sürülmüş bez ceketlerinin içinde büzüldüler. Başlarındaki aynı kumaştan yapılmış şapkalarının bağlarını çenelerinin altında bağladılar. Yağmur damlaları karaya vurmuş morsların derilerinden aktığı gibi üzerlerinden aktı. Ama Sir Francis vaazının bir kelimesini bile sektirmedi. "Fırtınanın ve Rüzgârın Efendisi, bize yardım et. Savaş Hattının Tanrısı, bizim kalkanımız ol..."</p>

      <p>&nbsp;Yağmur bulutları hızla uzaklaştı; güneş yeniden gözüküp mavi dalgaları ışıldattı ve güvertelerden buharların yükselmesine neden oldu.</p>

      <p>&nbsp;Sir Francis başına şövalyelerinki gibi geniş kenarlı bir şapka geçirdi. Bunu süsleyen ıslak beyaz tüyler sanki takdirle sallandılar. "Ned Reis, topları çıkarın."</p>

      <p>&nbsp;Hal bunun çok yerinde bir karar olduğunu anladı. Sağnak toplara doldurulmuş olan barutu ıslatmış, falyayı sırılsıklam etmiş olmalıydı. Topları boşaltıp yeniden doldurmak uzun sürecekti. Babası bunun yerine mürettebatın biraz talim yapmasını sağlayacaktı.</p>

      <p>&nbsp;Lütfen yerlerinizi alın.</p>

      <p>&nbsp;Trampet sesi teknede yankılandı. Mürettebat gülerek, şakalaşarak yerlerine koştular. Hal ucuna paçavralar sarılmış ince bir çırayı direğin dibindeki odun kömürü dolu mangala soktu. Çıranın ucu yanmaya başlayınca dizlerinin arasına sıkıştırıp direğin tepesindeki kendi savaş yerine tırmandı.</p>

      <p>&nbsp;Dört denizci ambardan boş bir su fıçısını çıkarıp kıç güvertesinden denize attılar. Fıçı teknenin peşinde inip çıkmaya başladı. O arada topçular takozları çıkardılar. Makaralardaki halatlara asılarak topların yanlardaki yuvalarından uzanmalarını sağladılar. Alt güvertenin iki yanında sekiz top vardı. Hepsine bir kova barut ve bir top doldurulmuştu. Üst güvertedeyse iki yana daha küçük beşer top yerleştirilmişti. Bunların uzun namluları demir parçalarıyla doluydu.</p>

      <p>&nbsp;Lady Edwina'da iki yıl süren uzun yolculuk yüzünden demir azalmıştı. Bu nedenle topların bazılarına gemiye su almak için gittikleri nehir ağızlarında bulunan, dalgaların yuvarlaklaştırdığı çakmak taşları doldurulmuştu. Gemi ağır ağır dönerek yeni rotasına oturdu. Şimdi rüzgâra karşı gidiyordu. Denizde yüzen fıçı hâlâ iki palamar öndeydi ama açıklık gitgide daralıyordu. Topçular bir silahtan diğerine gidiyor, yükseltme takozlarını itiyor ve makaraların ayarlanmalarını denetliyorlardı. Bu uzmanlık isteyen bir işti. Gemide sadece beş kişi topu doldurup nişan almasını biliyordu.</p>

      <p>&nbsp;Hal direğin tepesindeki gözetleme yerinde uzun namlulu küçük topu döndürdü ve aşağıya, akıntıyla kayan kahverengi yosun yığınına nişan aldı. Sonra hançerinin ucuyla silahın falya tavasındaki ıslanıp topak topak olmuş barutu temizledi. Barutluğundan aldığı tozu dikkatle tavaya doldurdu. Babasının on yıl boyunca verdiği derslerden sonra geminin baştopçusu Ned Tyler kadar usta olmuştu. Asıl yeri top güvertesindeydi. Babasına kendisini orada görevlendirmesi için yalvarmıştı. Ama Sir Francis ona sadece sert bir cevap vermişti. "Sen gönderdiğim yere gideceksin." İşte delikanlı şimdi bu yüzden yukarıda, o kargaşadan uzakta oturuyordu. Oysa ateşli genç kalbi diğerlerine katılmayı, o kargaşanın bir parçası olmayı çok istiyordu.</p>

      <p>&nbsp;Hal güverteden gelen top sesi yüzünden birdenbire irkildi. Uzun yoğun bir duman çıktı ve gemi patlama yüzünden hafifçe yan yattı. Bir dakika sonra elli metre sağdan ve yüzen fıçının yirmi metre ötesinden, köpükten bir sütun yükseldi. Bu uzaklıktan hiç de fena bir atış sayılmazdı. Ama güverteden alaylar ve ıslık sesleri yükseldi.</p>

      <p>&nbsp;Ned Tyler telaşla ikinci topa gitti ve durumunu çabucak kontrol etti. Makaradan geçen halatı tutan adamlara topu soldaki bir noktaya doğru çevirmelerini işaretle anlattı. Sonra öne çıkarak yanan çırayı deliğe tuttu. Önce dumanlar çıktı, derken topun ağzından kıvılcımlar, yarı yanmış barut ve ıslak topaklar fışkırdı. Top bronz namludan yuvarlanıp hedef olan fıçının yakınında denize düştü. Mürettebat alayla ulur gibi sesler çıkardı.</p>

      <p>&nbsp;Ondan sonraki iki top iyi ateş almadı. Ned öfkeyle küfrederek topların gerisinden geçerken denizcilere ıslak barut parçalarını uzun tirbuşonlarla çıkarmalarını emretti.</p>

      <p>&nbsp;Hal ünlü Sir Francis Drake'in sözlerini tekrarladı. "Ziyan edilen bol miktarda barut ve kurşun." Babasına onun adı verilmişti. Sir Francis Drake bu sözleri İspanya Kralı II. Philip'in Medina Sidonia Dükü'nün komutasındaki donanmasıyla girişilen savaşın ilk gününde söylemişti. Bütün o uzun gün boyunca kahverengi barut dumanlarının arasında iki büyük filo birbirlerini borda ateşine tutmuşlardı. Ama bir tek geminin bile batmasını sağlayamamışlardı.</p>

      <p>&nbsp;Babası Hal'a, "Onları topla korkutmalısın," diye öğretmişti. "Ama güvertelerini kılıçla süpürmelisin." Böylece gürültülü ama etkisiz deniz topçuluğunu küçümsediğini belirtmişti. Bir geminin yükselip alçalan güvertesinden bir diğerinin gövdesindeki belirli bir noktaya nişan almak imkânsızdı. Bu işde dakiklik topçunun değil, Tanrı'nın elindeydi.</p>

      <p>&nbsp;Şimdi aşağıda da sanki bu iddiayı destekleyecek şeyler oluyordu. Ned'in ateşlediği ağır toplardan altısı iyi ateş almadı. Topu yüzen fıçının yirmi metre yakınına isabet ettirebildi ancak. Hal başını üzüntüyle sallayarak her atışın dikkatle yapıldığını ve iyi nişan alındığını düşündü. Ama savaşın en kızgın anında sonuç bu kadar bile başarılı olamayacaktı. Etrafa yayılan duman hedefi örtecek, barutla top namlulara telaşla doldurulacaktı. Namlular aşırı ısınacak, topu heyecana ve dehşete kapılan denizciler ateşleyeceklerdi.</p>

      <p>&nbsp;Sonunda babası başını kaldırıp Hal'a baktı. "Direk tepesi!" diye kükredi.</p>

      <p>&nbsp;Hal onun kendisini unuttuğundan korkmuştu. Rahatlayarak içini tatlı bir heyecan dalgası sardı. Elindeki ağır yanan çıranın ucunu üfledi. Paçavralar parlak alevler çıkararak yanmaya başladı.</p>

      <p>&nbsp;Sir Francis güverteden ona bakıyordu. Yüzünde sert bir ifade vardı. Oğluma olan sevgimi hiçbir zaman belli etmemeliyim, diye düşünüyordu. Onu her zaman eleştirmeli, haşin davranmalıyım. Kendi iyiliği, hatta yaşaması için onu öğrenmeye, çabalamaya, dayanmaya, önündeki yolda her adımı bütün gücü ve kalbiyle koşmaya zorlamam gerekiyor. Ama yine de belli etmeden oğluma yardım etmeli, ona cesaret aşılamalıyım. Hal'ı kaderine doğru akıllıca, kurnazca yönlendirmeliyim. Sir Francis, Hal'a seslenmek için fıçı geminin yakına yaklaşıncaya kadar beklemişti.</p>

      <p>&nbsp;Oğlu, Ned'in büyük topla yapamadığı şeyi başardığı, küçük silahıyla fıçıyı parçaladığı takdirde, mürettebat arasındaki saygınlığı artacaktı.</p>

      <p>&nbsp;Adamların çoğu gürültücü serserilerdi. Cahil ve basit adamlar. Ama Hal ilerde bir gün onlara ya da bu adamlara benzeyen kişilere liderlik etmek zorunda kalacaktı. Hal bugün mürettebatın gözleri önünde Aboli'yi yenerek bu konuda dev bir adım atmıştı. Şimdi bu kazancını sağlamlaştırmak için bir fırsat çıkmıştı. Sir Francis sessizce, Savaş Tanrısı, onun elini ve topun uçuşunu kontrol et, diye yalvardı. Gemiciler yukarıdaki delikanlıyı görmek için başlarını kaldırdılar.</p>

      <p>&nbsp;Hal dikkatini işine verirken usulca bir şarkı mırıldandı. Gözlerin kendisine dikilmiş olduğunun farkındaydı. Ancak verilen emrin önemini sezmemişti. Babasının dualarının da farkına varmadığı gibi. Bu onun için bir oyundu. Üstün olabilmek için bir başka şans. Kazanmaktan hoşlanıyor, başarıya her ulaşışında daha da çok hoşuna gidiyordu. Genç kartal kanatlarının gücünün zevkini çıkarmaya başlıyordu.</p>

      <p>&nbsp;Uzun pirinç çubuğu kavradı, küçük topu döndürerek aşağıya doğru eğdi. Yaklaşık bir metre uzunluğundaki namlunun üstünden baktı. Tavanın üzerindeki yarıkla namlunun ucundaki çıkıntıyı aynı hizaya getirdi.</p>

      <p>&nbsp;Doğrudan doğruya hedefe nişan almanın bir işe yaramadığını öğrenmişti. Ağır yanan ince çırayı kullanmasıyla topun patlaması arasında saniyelik bir gecikme olacaktı. O sırada gemiyle fıçı aksi yöne doğru gidecekti. Ayrıca namludan fırlayan toplar havada uçarken de zaman geçiyordu. Top hedefe eriştiği sırada fıçının nerede olacağını hesaplaması gerekiyordu. Çırayı tavaya bastırdığı sırada fıçının bulunduğu yere nişan almamalıydı.</p>

      <p>&nbsp;Arpacığı düzgünce hedefe doğru çevirdi. Barut ateş aldığı zaman irkilmemek ve patlamayı bekleyerek gerilememek için kendini zorladı. Namluyu seçtiği çizgiye doğru usulca döndürdü.</p>

      <p>&nbsp;Küçük top Hal'ın kulak zarlarını sancıtan bir gürültüyle kaidesinin üzerinde sarsıldı. Her şey gri bir duman içinde gözden kayboldu. Hal çaresizce başını sağa sola uzatarak dumanın ötesini görmeye çalıştı. Sonra kulaklarının çınlaması arasında güvertelerden yükselen alkışları duydu ve kalbi hop etti. Rüzgâr dumanı sürükleyip götürdüğü zaman da parçalanmış olan fıçının tahtalarının geminin gerisinde yuvarlanıp döndüklerini gördü. Sevinçle gülerek şapkasını aşağıda, güvertedekilere salladı.</p>

      <p>&nbsp;Aboli burundaki yerindeydi. İlk vardiyada serdümen ve top komutanı görevi yapan zenci, Hal'ın mutlu gülümseyişine karşılık verdi. Bir yumruğunu göğsüne vurdu, diğer elindeki kılıcı da çıplak başının üstüne kaldırdı.</p>

      <p>&nbsp;Trampetin gürültüsü talimin sona erdiğini bildirdi. Artık mürettebat savaşta alacakları yerlerden ayrılabileceklerdi. Hal direkten inmeden önce küçük topu tekrar dikkatle doldurdu. Tavanın etrafında onu çiy, yağmur ve köpüklerden korumak için zifte batırılmış bir branda parçası vardı.</p>

      <p>&nbsp;Ayakları güverteye değdiği zaman kıça doğru baktı. Babasıyla göz göze gelmeye çalışıyordu. Onun takdirini kazanıp kazanmadığını anlamalıydı. Ama Sir Francis gemi subaylarından biriyle konuşmaya dalmıştı. Ancak bir dakika sonra omzunun üzerinden Hal'a soğuk bir tavırla baktı. "Neden öyle aptal aptal duruyorsun? Topların yeniden doldurulması gerekiyor."</p>

      <p>&nbsp;Hal dönerken suratı düş kırıklığıyla asılmıştı. Ama mürettebatın gürültülü kutlamaları, top güvertesinde ilerlerken sırtına ve omuzlarına kabaca vurmaları yeniden gülümsemesini sağladı.</p>

      <p>&nbsp;Ned Tyler onun geldiğini görünce topun kuyruğundan gerileyerek top tomarını Hal'a uzattı. "Her ahmak topla ateş edebilir," diye homurdandı. "Ama silahı ancak usta biri doldurabilir." Hal'ın deriden yapılmış barut kovasından ölçüyle toz almasını eleştiren bakışlarla izledi. Sonra sordu. "Barutun ağırlığı ne kadar?" Hal daha önce yüz defa verdiği yanıtı yineledi.</p>

      <p>&nbsp;“Yuvarlak topunki kadar.”</p>

      <p>&nbsp;Barut tozu aslında kaba zerrelerden oluşuyordu. Eskiden geminin hareketi ya da başka sarsıntılar yüzünden barut üç ana elementine ayrılıyordu: kükürt, mangal kömürü ve güherçile. O zaman barut hiçbir işe yaramıyordu. Daha sonra yeni bir işlem uygulanmaya başlamıştı. İnce toz haline getirilen barut idrar ya da alkolle karıştırılarak kalıp haline getiriliyor, sonra da zerrelere ayrılması için eziliyordu. Ama bu işlem de kusursuz değildi; topçunun barutunun durumuna her zaman dikkat etmesi gerekiyordu. Nem ya da uzun süre durmak barutu bozardı. Hal zerreleri parmaklarıyla yokladı ve bir tutam tozu tattı. Ned Tyler ona iyi ya da bozulmuş barutu böyle anlayabileceğini öğretmişti. Delikanlı kovadaki barutu namludan içeri döktü, ardından üstüpülü paçavraları tıktı.</p>

      <p>&nbsp;Sonra da hepsini uzun tahta saplı top tomarıyla sıkıştırdı. Bu da işlemin önemli noktalarından biriydi. Barut fazla sıkıştırılırsa alev ona erişemez ve top patlamazdı. Yeterince sıkıştırılmadığı zaman da kara toz yanar ama ağır topu namludan dışarı fırlatacak kadar gücü olmazdı. Doğru sıkıştırma bir sanattı ve insan bunu uzun çalışmalardan sonra öğrenebilirdi. Hal çalışırken Ned ona bakarak başını onaylarcasına salladı.</p>

      <p>&nbsp;Delikanlı ancak neden sonra güneşe çıkabildi. Bütün toplar doldurularak bağlanmıştı. Hal'ın çıplak gövdesi, dar top güvertesinin sıcağı ve tomarla yaptığı çalışma yüzünden terle parlıyordu. Terler akan yüzünü silmek, rahat soluk almak ve aşağı güvertenin önündeki dar yerde uzun süre iki büklüm çalıştığı için ağrıyan sırtını germek amacıyla bir an durakladı. Aynı anda babası müthiş bir alayla, "Bay Henry," diye seslendi. "Geminin durumu sizi ilgilendirmiyor mu?"</p>

      <p>&nbsp;Hal irkildi ve başını kaldırarak güneşe baktı. Güneş tepedeydi. Bütün sabah saatleri hızla geçmişti. Kamara iskelesine koşup merdivenden inerek babasının kamarasına daldı. Ağır yükseklik ölçme aletini kutusundan aldı. Sonra döndü ve yine koşa koşa pupa güvertesine çıktı.</p>

      <p>&nbsp;Kendi kendine, "Geç kalmadığımı umarım," diye fısıldayarak güneşe baktı. Sancak seren cundasının yukarısındaydı güneş. Arkasını serene döndü ve mayistra sereninin gölgesinin kendisini engellemeyeceği bir biçimde durdu. Oradan güney ufkunu da iyice görebiliyordu.</p>

      <p>&nbsp;Hal bütün dikkatini aletin çeyrek bölümüne verdi. Ağır aletin geminin hareketi yüzünden sarsılmaması gerekiyordu. Güneşin omzunun üzerinden süzülen ışınlarının aletle yaptığı açıyı saptayacak, böylece güneşin ufka doğru yaptığı eğilimi bulacaktı. Bu, güç ve ustalık isteyen bir işti.</p>

      <p>&nbsp;Hal sonunda güneşin tam öğle zamanı bulunduğu noktayı ve en yüksek noktaya eriştiği zaman ufukla yaptığı açıyı buldu. Aleti indirdi. Kolları ve sırtı sızlamaya başlamıştı. Delikanlı vardığı sonucu telaşla rota taştahtasına yazdı.</p>

      <p>&nbsp;Sonra da merdivenden inerek kıçtaki kamaraya gitti. Ama gökyüzündeki açıları gösteren kitap her zaman durduğu rafta değildi. Endişeyle dönerken babasının peşinden gelmiş olduğunu gördü. Sir Francis dikkatle onu süzüyordu. Baba oğul konuşmadılar. Ama Hal babasının kendisine meydan okuduğunu anladı. Adam cevabı hafızasının yardımıyla bulmasını istiyordu. Hal babasının yazı masası görevi yapan sandığının önüne oturdu. Gözlerini yumarak cetvelleri kafasından geçirdi. Bir gün önceki sayıları hatırlaması ve onlardan bir sonuç çıkarması gerekiyordu. Delikanlı şişmiş kulağını ovuşturdu, dudakları sessizce kıpırdıyordu.</p>

      <p>&nbsp;Birdenbire Hal'ın yüzünde sevinçli bir ifade belirdi. Gözlerini açarak taştahtaya başka bir sayı karaladı. Bir dakika daha çalışarak öğle güneşinin açısını enlem derecesine çevirdi. Sonra da zaferle başını kaldırdı. "Otuz dört derece kırk iki dakika güney enlemi."</p>

      <p>&nbsp;Babası taştahtayı ondan alarak sayıları kontrol etti. Sonra da tahtayı delikanlıya geri verdi. Sonucu kabul etmiş gibi başını hafifçe eğdi. "Yakın. Tabii güneşin durumuyla ilgili hesabın doğruysa. Peki boylam nedir?"</p>

      <p>&nbsp;Boylamı tamı tamına hesaplamak kimsenin içinden çıkamadığı bir problemdi; gemilerde hiçbir saat Dünya'nın haşmetli dönüşlerini belirtecek kadar dakik olamazdı. Sadece pusula dolabının yanında asılı olan rota saptayıcı Hal'ın hesaplarına yardımcı olabilirdi. Delikanlı dümencinin daha önceki vardiyada her rota değiştirişinde delikli tahtaya soktuğu çubukları inceledi. Bu değerleri toplayıp ortalamayı hesapladı. Sonra babasının kamarasındaki haritada yeri buldu. Ama bu, boylamın kabaca bir tahminiydi. Onun için de babası doğal olarak itiraz etti. "Ben olsaydım bunu biraz daha doğuya kaydırırdım. Geminin dibi yosun kaplı, sintineleri de su dolu. Bu yüzden rüzgâr altı tarafına doğru iyice yatıyor. Ama şimdi seyir jurnaline öyle yaz."</p>

      <p>&nbsp;Hal hayretle başını kaldırdı. Bu gerçekten çok önemli bir gündü. Gemici sandığının üzerinde, İncil'in yanında duran deri kaplı jurnale babasından başka kimse bir şey yazmazdı.</p>

      <p>&nbsp;Sir Francis ona bakarken delikanlı seyir jurnalini açtı. Bir an babasının okunaklı, zarif yazısına ve kenardaki ustalıkla çizilmiş insan, gemi ve kara resimlerine baktı. Sir Francis gerçekten yetenekli bir sanatçıydı. Hal korka korka kaz tüyü kalemi altın mürekkep hokkasına batırdı. Bu hokka babasının yakaladığı Hollanda Doğu Hindistan Şirketi'nin kalyonlarından Heerlycke Nacht'ın kaptanına aitti. Hal kalemin ucundaki fazla mürekkebi sildi, yoksa kutsal sayfaya damlayabilirdi. Sonra dilini dişlerinin arasına sıkıştırarak müthiş bir dikkatle yazmaya başladı. "Hazreti İsa'nın</p>

      <p>&nbsp;1667'nci yılında, Eylül ayının 3'üncü günü. Öğleden sonra vardiyası, saat 12.30. Yer: 34 derece 42 dakika güney. 20 derece 5 dakika doğu. Kuzey tarafında, ana direğin tepesinden Afrika kıtası gözüküyor." Hal daha fazlasını yazmaya cesaret edemedi. Sayfayı çizmediği ve kirletmediği için rahatlamıştı. Kaz tüyü kalemi bir yana bırakarak düzgünce yazdığı harflerin üzerine gururla rıh döktü. Elyazısının güzel olduğunu biliyordu. Ama belki babasınınki kadar değildi. Yazıları kıyaslayarak bu sonucu kabullendi.</p>

      <p>&nbsp;Sir Francis oğlunun bıraktığı kalemi alarak onun omzunun üzerinden eğildi ve yazmaya başladı. "Bugün öğleden önce Asteğmen Henry Courtney gereksiz bir kavga sırasında ciddi bir biçimde yaralandı." Sonra bu cümlenin yanına çabucak alaycı bir karikatür çizdi. Hal'ın şiş kulağı çarpılarak yana doğru uzanmıştı. Dikişteki düğüm de bir kızın saçlarına bağladığı fiyonka benziyordu.</p>

      <p>&nbsp;Hal gülmemeye çalışırken neredeyse öğürüyordu. Ama başını kaldırdığı zaman babasının yeşil gözlerindeki muzip pırıltıyı gördü. Sir Francis bir elini oğlunun omzuna koydu. Bu, oğlunu kucaklaması anlamına geliyordu. Hal'ın omzunu sıkarak, "Ned Tyler donanım ve yelkenleri rüzgâra göre ayarlamak konularında ders vermek için seni bekliyor," dedi. "Onu bekletme."</p>

      <p>&nbsp;Hal üst güvertede ilerlerken bir hayli geç olmuştu. Ama yine de yerde uyuyan tayfaların arasından kolaylıkla geçmesini sağlayacak kadar aydınlıktı etraf. Bu denizcilerin vardiyası sona ermişti. Gökyüzü yıldızlarla doluydu. Bu kadar çok yıldız bir kuzeylinin gözlerini kamaştırdı. Ama bu gece Hal onları görecek halde değildi. Öyle yorgundu ki, adeta yalpalıyordu.</p>

      <p>&nbsp;Aboli ona burunda, ön topun rüzgâr altı tarafında yer ayırmıştı. Orayı rüzgâr tutmuyordu. Zenci yere saman dolu bir şilte sermişti. Delikanlı minnetle kendini onun üzerine attı. Mürettebat için yer yoktu gemide. Adamlar açık güvertede, bulabildikleri yerde yatıyorlardı. Güneye özgü bu sıcak gecelerde üst güverteyi, alttaki boğucu yere tercih ediyorlardı. Sıralar halinde, omuz omza uyuyorlardı. Ama Hal pis pis kokan bu kadar çok insanın yakınında olmasına alışmıştı. Tayfaların horlamaları ve homurtuları bile onun uyumasını engellemiyordu. Delikanlı, Aboli'ye biraz yaklaştı. On yıldan beri her gece böyle uyuyor, yanındaki o dev zenci onu rahatlatıyordu.</p>

      <p>&nbsp;Aboli, "Baban reislerin reisi," diye mırıldandı. "O bir cengâver. Denizin ve göklerin sırlarını da biliyor. Yıldızlar onun çocukları."</p>

      <p>&nbsp;Hal da aynı dilde cevap verdi. "Bütün bunların doğru olduğunu biliyorum."</p>

      <p>&nbsp;Aboli, "Bugün sana kılıçla saldırmamı o istedi," diye itiraf etti.</p>

      <p>&nbsp;Delikanlı dirseğinin üzerinde doğrularak yanındaki kara adama baktı. Hayretle sordu. "Yani babam beni yaralamanı mı istedi?"</p>

      <p>&nbsp;"Sen diğer çocuklar gibi değilsin. Şimdi yaşamın zor ama ilerde daha da zorlaşacak. Sen seçildin. İlerde bir gün babanın omuzlarından kırmızı haçlı o büyük pelerini alacaksın. Onu hak etmelisin."</p>

      <p>&nbsp;Hal şilteye tekrar uzanarak yıldızlara baktı. "Ya ben bunu istemiyorsam?"</p>

      <p>&nbsp;O senin. Bu bakımdan hiçbir seçeneğin yok. Nautonnier Şövalyesi yerini alacak kişiyi seçer. Hemen hemen dört yüz yıldan beri bu böyle. Ancak ölüm senin bundan kaçmanı sağlayabilir.</p>

      <p>&nbsp;Hal çok uzun süre sesini çıkarmayınca Aboli onun uykuya daldığını sandı. Ama delikanlı sonra, "Bütün bunları nereden biliyorsun?" diye fısıldadı.</p>

      <p>&nbsp;Bunları babandan öğrendim.</p>

      <p>&nbsp;Sen de Tarikatın Şövalyeleri'nden misin?</p>

      <p>&nbsp;Aboli usulca güldü. "Cildim çok koyu renk. Tanrılarım da yabancı. Beni asla seçmezler."</p>

      <p>&nbsp;Korkuyorum, Aboli.</p>

      <p>&nbsp;Bütün erkekler korkar. Damarlarında bizim gibi cengâver kanı olanların korkuyu yenmeleri gerekir.</p>

      <p>&nbsp;Beni hiçbir zaman terk etmeyeceksin, değil mi, Aboli?</p>

      <p>&nbsp;Bana ihtiyacın olduğu sürece yanında kalacağım.</p>

      <p>&nbsp;Eh, artık o kadar korkmuyorum.</p>

      <p>&nbsp;Aboli saatler sonra rüya görmeden derin derin uyuyan delikanlıyı uyandırdı. "Orta vardiya. Saat gecenin dördü, Gundwane." Hal'a taktığı adı kullanmıştı. Bu zencinin dilinde "Çalılık Faresi" anlamına geliyordu. Ama çocuğa bu adı onu aşağılamak için takmamıştı. On yıldan daha uzun bir süre önce ona teslim edilen dört yaşındaki çocuğa sevgiyle bu ismi vermişti</p>

      <p>&nbsp;Sabahın dördü. Bir saat sonra hava aydınlanacaktı. Hal telaşla yerinden fırlayarak gözlerini ovuşturdu. Sendeleye sendeleye buruna gidip oradaki pis kokulu kovaya çişini etti. Artık uykusu açılmıştı. Dalgalanan güvertede aceleyle ilerledi. Oraya doluşmuş derin uykudaki tayfalara basmamaya çalışıyordu.</p>

      <p>&nbsp;Aşçı bölmeleri tuğla kaplı kuzinede ateşi yakmıştı. Hal'a bir maşrapa dolusu sıcak çorbayla sert bir peksimet verdi. Delikanlı çok acıkmıştı. Sıcak sıvıyı, dilinin yanmasına rağmen çabucak içti. Peksimeti yerken içindeki buğday bitlerinin dişlerinin arasında patladıklarını hissetti.</p>

      <p>&nbsp;Hal telaşla ana direğin dibine giderken pupanın gölgesinde babasının piposunun ateşini gördü. Tatlı gece havasına tütünün keskin kokusu yayılıyordu. Delikanlı duraklamadı. Çarmıhlardan yukarı tırmanırken rotanın değiştiğini fark etti. O uyurken yelkenlerin durumu da değişmişti.</p>

      <p>&nbsp;Direğin tepesine erişerek oradaki gözcünün yerini aldı. Gözetleme yuvasına yerleşip etrafına bakındı. Ay yoktu. Yıldızlar dışında gökyüzü kapkaranlıktı. Delikanlı dev Siriüs'ten Orion'un ışıltılı kemerindeki küçücük Mintika'ya kadar ad konmuş her yıldızı biliyordu. Onlar seyir görevlisinin şifreleri, gökyüzündeki yol tabelalarıydı. Hal alfabeyle birlikte yıldızların adlarını da öğrenmişti. Gözleri Aslan burcundaki Regulus'u bulmak için o tarafa kaydı. Bu, Zodyak'taki en parlak yıldız değildi. Ama Hal in özel yıldızıydı o. Yıldızın sadece kendisi için ışıldadığını düşünmek ona zevk veriyordu. Bu, Hal'ın uzun gününün en mutlu saatiydi. Kalabalık gemide yalnız kalabildiği bu dakikalar. Sadece bu sürede düşüncelerinin yıldızların arasında dans etmesine ve hayal gücünün özgürce çalışmasına izin verebiliyordu.</p>

      <p>&nbsp;Sanki bütün duyuları keskinleşmişti. Rüzgârın iniltisi ve donanımın gıcırtısı arasında aşağıdaki güvertede dümenciyle konuşan babasının sesini duyabiliyordu. Sir Francis tütünün dumanını içine çekerken kızıl ışıkta onun gaga gibi burnunu ve alnını görebiliyordu. Ona babası hiç uyumuyormuş gibi geliyordu.</p>

      <p>&nbsp;Hal denizin iyot kokusunu alıyordu. Yosun ve tuzun taze kokusunu da. Tatlı deniz havasının aylar boyunca temizlediği burnu iyice hassaslaşmıştı Bu yüzden itfanın hafif kokusunu bile duyabiliyordu. Afrika'nın kızgın fırından çıkan çöreklerine benzeyen sıcak kokusunu.</p>

      <p>&nbsp;Ama bir koku daha vardı. Bu o kadar hafifti ki, Hal burnunun kendisini aldattığını bile Ancak bir dakika sonra aynı kokuyu yine aldı. Rüzgârın getirdiği hafif, bal gibi tatlı bir şeydi bu. Hal kokuyu tanıyamadı Başını öne arkaya sallayarak hafif kokuyu tekrar yakalayabilmek için, heyecanla etrafı kokladı.</p>

      <p>&nbsp;Birdenbire aynı kokuyu duydu. Bu o kadar keskin ve sarhoş ediciydi ki konyak kokusunu almış bir ayyaş gibi başı döndü. Heyecanla bağırmamak için kendini zer tuttu. Koku genzine dolarken gözetleme yerinden yuvarlanırcasına çıktı. Çarmıhlardan hızla güverteye indi. Çıplak ayaklarıyla öyle sessizce koştu ki, babasının koluna dokunduğu zaman adam irkildi.</p>

      <p>&nbsp;Yerinden nede: ayrıldın?</p>

      <p>&nbsp;Size direğin tepesinden seslenemezdim. Çok yakınımızdalar. Sesimi onlar da duyabilirler:</p>

      <p>&nbsp;Sen neler sayıklıyorsun, çocuk? Babası öfkeyle ayağa kalktı. "Doğu dürüst konuşsana.</p>

      <p>&nbsp;Baba, o kokuyu almıyor musunuz? Hal babasının kolunu kavrayacak sarstı.</p>

      <p>&nbsp;Ne kokusu? Sir Francis piponun sapını ağzından çekti. "Ne kokusu duyuyorsun?"</p>

      <p>&nbsp;Hal, "Baharat kokusu," dedi. "Havaya baharatın güzel kokusu yayılıyor.</p>

      <p>&nbsp;Ted Tyler, Aboli, Hal güvertede hızla ilerleyerek vardiyası olmayan nöbetçileri uyandırdılar. Onları savaş yerlerine doğru iterken her birini sessiz olması için uyardılar. Yerlerini almaları için trompet çalmıyordu. Heyecan bulaşıcıydı sanki. O bekleyiş sona ermişti. Hollandalı oralarda, yakın bir yerdeydi. Karanlıkta, rüzgâr yönünde. Artık geminin o şahane yükünün kokusunu alabiliyorlardı.</p>

      <p>&nbsp;Sir Francis gemide şık olmaması için pusula dolabındaki mumu söndürdü. Sonra da porsuarına silah sandıklarının anahtarlarını verdi. Bu sandıklar av gözükünceye kadar kilitli tutuluyordu. Çünkü her kaptanın kafasının derinliklerinde o isyan korkusu vardı. Diğer zamanlarda sadece subayların denizci kılıçları oluyordu.</p>

      <p>&nbsp;Sandıklar çabucak açıldı ve silahlar elden ele geçirildi. Denizci kılıçları sağlam Sheffield çeliğinden yapılmıştı. Kabzaları tahtadan, gardları da sepet gibiydi. Bir seksen uzunluğundaki mızrakların İngiliz meşesinden yapılmış sapları vardı. Ağır demir başları altı köşeydi. Kılıç kullanmada usta olmayan gemiciler ya bu sağlam mızrakları seçiyorlardı ya da bir vuruşta insanın kafasını omuzlarından ayıran bordalama baltalarını.</p>

      <p>&nbsp;Tüfekler barut deposundaydı. Onları da yukarı çıkardılar. Hal tüfeklerin doldurulmasına varclım etti. Önce bir avuç barut, sonra da bir avuç kurşun saçma. Bu tüfekler ancak yirmi, otuz metre kadar uzaktan etkili olabilen, hantal silahlardı. Tetik çekildiği ve yanan çakmak otomatik olarak barutu tutuşturduğu zaman silah dumanlar arasında patlıyordu. Ama sonra tüfeğin yeniden doldurulması gerekiyordu ki, bu işlem hayati önemi olan iki, üç dakikanın harcanmasına neden oluyordu. O sırada tüfekli gemici de düşmanlarının karşısında savunmasız duruma düşüyordu.</p>

      <p>&nbsp;Hal oku tercih ediyordu. Agincourt'ta Fransız şövalyelerinin çoğunu öldüren ünlü, uzun İngiliz yayını. Bir tüfek yeniden dolduruluncaya kadar on iki ok atabiliyordu delikanlı. Uzun yayla düşman elli adım öteden tam göğsünün ortasından vurulabiliyordu. Yay öyle güçlüydü ki, düşman göğüs zırhı takmış olsa bile okun ucu belkemiğine kadar dayanıyordu. Hal hazırlıklı olmak için gözetleme yerinin yanına iki demet oku bağlamıştı.</p>

      <p>&nbsp;Sir Francis ve subayları yarım zırhlarını taktılar. Başlarına yuvarlak miğferleri geçirdiler. Bunlar deniz tuzu yüzünden paslanmış, diğer çarpışmalar sırasında yer yer ezilmişlerdi.</p>

      <p>&nbsp;Gemi kısa sürede savaşa hazırlandı. Mürettebat silahlanıp zırhlarını taktı. Ancak topların lombar kapakları hâlâ kapalıydı. Küçük toplar da henüz uzatılmamıştı. Ned'le diğer porsunlar tayfaların çoğunu aşağıya indirdiler. Diğerlerineyse güverteye uzanarak küpeştenin altına saklanmaları emredildi. Bir tek ağır yanan fitil bile çakılmadı. Işık ve duman avın tehlikede olduğunu sezmesine yol açabilirdi. Ama her direğin dibinde mangallar yanıyordu. Ses çıkarmaması için bez sarılmış tahta balyozlarla topların takozları çıkarıldı.</p>

      <p>&nbsp;Aboli telaşla koşuşan denizcilerin arasından geçerek direğin dibinde duran Hal'ın yanına gitti. Çıplak kafasına kırmızı bez sarmış, uçlarını sırtından aşağıya bırakmıştı. Kuşağına da bir kılıç sokmuştu. Bir kolunun altına rulo yapılmış renkli bir ipek parçasını sıkıştırmıştı. "Bunu baban yolladı." Ruloyu Hal'ın kollarına bıraktı. "Bunu ne yapacağını biliyorsun." Delikanlının saç örgüsünü çekiştirdi. "Baban dövüş nasıl giderse gitsin, direğin tepesinde kalmanı istiyor. Beni duyuyor musun?"</p>

      <p>&nbsp;Zenci dönüp hızla buruna doğru gitti. Hal, Aboli'nin enli sırtına bakarak isyanla yüzünü buruşturdu. Ama yine de söz dinleyip yukarı tırmandı. Direğin tepesine eriştiği zaman karanlıkları çabucak taradı. Henüz görünürde bir şey yoktu. Baharat kokusu bile kaybolmuştu. Delikanlı kendisine öyle gelmiş olabileceğini düşünerek bir an endişelendi. Sonra, "Aslında koku bizim yarattığımız rüzgâr yüzünden dağıldı," diye kendi kendini teselli etti. "Herhalde gemi şimdi bordamızın tam orta hizasında."</p>

      <p>&nbsp;Bayrağı işaret kandilisayasına iliştirdi. Babası emreder etmez dalgalanmaya hazırdı. Küçük topun tava kapağını açtı. Yayı, doksan santim uzunluğundaki okların yanına, rafa koymadan önce ipin gerginliğini kontrol etti. Artık beklemekten başka yapılacak bir şey yoktu. Aşağıda gemi anormal derecede sessizdi. Hatta saatlerin geçtiğini bildiren çan bile çalmıyordu. Sadece yelkenlerin hafif hışırtısı ve ona eşlik eden halatların boğuk gıcırtısı duyuluyordu.</p>

      <p>&nbsp;Güneş Hal'ın bu Afrika denizlerinde çok iyi öğrenildiği gibi birdenbire doğdu. Ölmekte olan gecede yüksek, parlak bir kule belirdi. Buzlarla kaplı bir dağ gibi pırıltılı ve sanki yarı saydamdı. Yelkenleri ışıldayan büyük bir gemiydi bu. Direkleri o kadar uzundu ki, sanki gökyüzündeki son soluk yıldızları süpürüyordu.</p>

      <p>&nbsp;Hal aşağıdaki güverteden duyulacak ama yabancı gemiden işitilmeyecek bir sesle, "Dikkat," dedi. Tekne karanlık sularda bir fersah ötedeydi. "İskele tarafında."</p>

      <p>&nbsp;Sonra babasının sesini duydu. "Direğin tepesindeki. Bayrağı aç."</p>

      <p>&nbsp;Hal işaret kandilisayasına asıldı. İpek rulo direğin tepesine doğru yükseldi. Sonra açıldı ve Hollanda Cumhuriyeti'nin renkleri gözüktü. Turuncu, kar beyazı ve mavi bayrak güneydoğudan esen rüzgârda dalgalandı.</p>

      <p>&nbsp;Birkaç dakika sonra ön direkle mizenede de başka bayraklar ve uzun flamalar açıldı. Bunlardan birinin üzerinde VOC yazılıydı. Die Verenidge Ostindische Compagnie, yani Birleşik Doğu Hindistan Şirketi'nin baş harfleri. Bu bayraklar gerçekti. Sadece dört ay önce Heerlycke Nacht gemisinde ele geçirilmişti. Hatta Onyediler Konseyi'nin flaması bile gerçekti. Hollanda kalyonunun kaptanının, kardeş geminin ele geçirildiğini öğrenecek kadar zaman olmamıştı. Bu yabancı karaveladan şüphelenmeyecekti.</p>

      <p>&nbsp;İki geminin rotaları kesişecekti. Sir Francis karanlıkta bile bunu iyi hesaplamıştı. Rotayı değiştirip Hollandalı kaptanı endişelendirmesine gerek yoktu. Ancak birkaç dakika sonra Lady Edwina'nın, kurtların kemirdiği gövdesine rağmen suda kalyondan daha hızlı olduğu anlaşıldı. Çok geçmeden kalyona yetişip onu geçecekti. Buna mutlaka engel olunmalıydı.</p>

      <p>&nbsp;Sir Francis teleskopuyla bakıyordu. Kalyonun neden o kadar hantal ve yavaş olduğunu çabuk anladı. Ana direk eğretiydi. Diğer direklerin ve yelkenlerin zarar gördükleri de belliydi. Sir Francis geminin doğu okyanuslarında korkunç bir fırtınaya yakalanmış olduğunu anladı. Agulhas Burnu'nun açıklarına böyle geç erişmesinin nedeni bu olmalıydı. Sir Francis, Hollandalı kaptanı telaşlandırmadan yelkenlerin yönünü değiştiremeyeceğini biliyordu. Ama kalyonun arkasından geçmesi gerekiyordu ki, buna da hazırdı. Küpeştede bekleyen gemi marangozuna işaret etti. Adam yardımcısıyla birlikte branda bezinden yapılmış çok büyük bir kayığı kaldırarak kıçtan aşağıya attı. Kayık denizin derinliklerine dalarken Lady Edwina'nın hızı kesildi. Huysuz bir atın dizginlerinin çekilmesi gibi bir şeydi bu. Sir Francis tekrar iki geminin farklı hızını hesapladı ve memnun memnun başını salladı.</p>

      <p>&nbsp;Sonra da başını eğerek kendi güvertesine baktı. Tayfaların çoğu güvertelerin aşağısına saklanmışlar ya da küpeştelerin dibinde yatıyorlardı. Onları kalyonun ana direğinin tepesindeki gözcülerin bile fark etmeleri imkânsızdı. Görünüşte hiçbir silah da yoktu. Bütün toplar lombar kapaklarının arasında gizliydiler. Francis bu karavelayı ele geçirdiği sırada tekne bir Hollanda ticaret gemisiydi. Batı Afrika kıyılarının açıklarında sefer yapıyordu. Karavelayı bir korsan gemisine dönüştürürken geminin zararsız havasını ve sade hatlarını muhafaza etmişti. Halatlarda ve güvertelerde sadece birkaç kişi gözüküyordu. Bu da hantal bir ticaret gemisi için normaldi.</p>

      <p>&nbsp;Sir Francis avına tekrar bakarken direklerde ulusal bayrak ve şirketin flaması belirdi. Hollandalı biraz gecikmeyle onun selamına karşılık veriyordu. Ned, Lady Edwina'yı rota üzerinde tutarken, "Bizi kabul etti," diye homurdandı. "Kuzu postumuzu beğendi."</p>

      <p>&nbsp;Sir Francis, "Belki. Ama yine de başka yelkenler açıyor," dedi. Onlar avlarına bakarlarken kalyonun babafingo ve kontra babafingo yelkenleri sabah ışığında açıldı. Sir Francis bir dakika sonra, "İşte!" diye bağırdı. "Rota değiştirip bizden uzaklaşıyor. Hollandalı ihtiyatlı biri."</p>

      <p>&nbsp;Etrafa hafif bir baharat kokusu yayılırken Ned kendi kendine konuşurmuş gibi fısıldadı. "Şeytanın dişleri! Bir bakire kadar tatlı. Ve iki katı güzel."</p>

      <p>&nbsp;Sir Francis aşağıda güvertedeki adamların kendisini duyabilecekleri bir sesle, "Burnuna gelebilecek kokuların en güzeli bu," dedi. "Bu uğurda savaşmayı düşünüyorsan adam başına elli sterlin ödül düşecek." İngiliz işçilerinin ancak on yılda kazanabilecekleri bir paraydı bu. Tayfalar kımıldandılar ve kayışlarla bağlanmış av köpekleri gibi homurdandılar.</p>

      <p>&nbsp;Sir Francis pupa güvertesinin küpeştesine gitti, başını kaldırarak halatlara tırmanmış olan adamlarına usulca seslendi. "O teknedeki peynir kafalılara kardeşlerinizmiş gibi davranın. Onları alkışlayın. Cesaretle karşılayın." Yukarıdaki adamlar neşeyle uludular ve Lady Edwina diğer geminin arkasına sokulurken başlıklarını salladılar.</p>

      <p>***</p>

      <p>&nbsp;</p>
    </div>
  </div>
</body>
</html>
