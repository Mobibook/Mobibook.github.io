<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body xml:lang="TR" xmlns:xml="http://www.w3.org/XML/1998/namespace">
  <div class="WordSection1">
    <div>
      <p>Hal hücrenin penceresindeki çubuklara tutunmuş, onu omzuna almış olan Aboli'ye gördüklerini açıklıyordu.</p>

      <p>&nbsp;"Valinin arabasıyla döndüler. Şu üçü. Kleinhans, Schreuder ve Vali van de Velde'nin karısı. Merdivenden çıkıyorlar. Hal birdenbire durakladı, sonra da bağırdı. "Dur, dur! Arabadan biri daha iniyor. Tanımadığım biri. Bir kız,"</p>

      <p>&nbsp;Parmaklıklı kapının önünde bekleyen Daniel bu haberi merdivenden akardaki tek kişilik hücrelere aktardı.</p>

      <p>&nbsp;Sir Francis, "O yabancı kızı tarif et," diye seslendi. Aynı anda kız arabacı Fredricus'a bir şey söylemek için döndü. Hal lrkildi. Kızı tanımıştı. Tutsaklar talim alanından geçirilirken kalabalıktan akta duran kızdı.</p>

      <p>&nbsp;"O çok genç ve ufak tefek. Bir çocuğa benziyor. Balili sanırım. Ya da Malakkalı. Görünüşü öyle." Delikanlı durakladı. "Galiba melez. Bir hizmetçi ya da köle olduğu kesin. Kleinhans'la Schreuder onun önünden gidiyorlar."</p>

      <p>&nbsp;Daniel bu açıklamayı yukarıya nakletti. Birdenbire Althuda'nın sesi merdivenden onlara ulaştı. "Kız çok güzel mi? Uzun siyah saçlarını başının tepesine toplamış ve çiçekler takmış. Boynunda yeşil yeşimden bir süs var mı?"</p>

      <p>&nbsp;Hal da bağırdı. "Evet, hepsi de dediğin gibi. Ama sadece güzel değil, bir harika! Onu tanıyor musun? Kim bu kız?"</p>

      <p>&nbsp;Adı Sukeena onun. Dağlardan buraya onun için geldim. O benim kızkardeşim.</p>

      <p>&nbsp;Hal, Sukeena'nın basamaklardan çıkmasını seyretti. Kız rüzgârın uçurduğu bir sonbahar yaprağından da hafifti sanki. Nedense delikanlı bu kızı seyrederken Katinka'yla ilgili düşünceleri etkisini yitiriyordu. Kız gözden kaybolunca Hal'a zindan daha loşlaşmış, taş duvarlar daha soğuklaşıp ıslanmış gibi geldi.</p>

      <p>&nbsp;Kalenin zindanında düşmanların onlara karşı takındıkları tavır ve davranışları başlangıçta bütün denizcileri şaşırttı. Her sabah tuvalet görevi yapan kovayı boşaltmalarına izin veriyorlardı. Gemiciler bu bu ayrıcalık için aralarında kura çekiyorlardı. İlk haftanın sonunda şirketin dışarda çalışan esirlerinden biri onlara bir öküz arabası dolusu saman getirdi. Denizcilerin yeri kaplayan böceklenmiş eski samanları atmalarına razı oldular. Dağdan hızla inen derelerden biri bakır bir boruyla su deposunu devamlı dolduruyordu. Her akşam mutfaktan bir araba tekeri büyüklüğünde bir somun ekmek ve dev bir demir kazan gönderiliyordu. Kazana sebzelerin kabuklarıyla kökleri dolduruluyor ve bunlar Robben Adası'nda yakalanan fok balıklarının etleriyle kaynatılıyordu. Bu yahni boldu ve adamların gemide yedikleri yemeklerden de daha lezzetliydi.</p>

      <p>&nbsp;Althuda onların yemekten söz ettiklerini işittiği zaman güldü. "Onlar öküzlerini de iyi beslerler. Kafasız hayvanlar karınları tokken daha iyi çalışırlar."</p>

      <p>&nbsp;Daniel rahatça, "Ama şimdi burada fazla bir iş yaptığımız yok," diyerek karnına vurdu.</p>

      <p>&nbsp;Althuda tekrar güldü. Sonra da, "Pencereden dışarı bakın," diye cevap verdi. "Kalenin inşa edilmesi gerekiyor. Orada daha uzun süre oturamayacaksınız. Bana inanın."</p>

      <p>&nbsp;Daniel, "Hey, Althuda!" diye bağırdı. "Kızkardeşin İngiliz değil. O halde sen de İngiliz değilsin. Öyleyse neden tam bir İngiliz gibi konuşuyorsun?"</p>

      <p>&nbsp;"Babam Plymouth'luydu. Ben oraya hiç gitmedim. O kenti biliyor musunuz?"</p>

      <p>&nbsp;Bu sözleri gürültülü kahkahalar, bağrışmalar ve el çırpmalarla karşılandı. Sonra Hal hepsi adına açıkladı. "Tanrım! Aboli ve diğer Afrikalı haytalar dışında hepimiz Devon'luyuz. Doğma büyüme. Demek sen de bizdensin, Althuda?"</p>

      <p>&nbsp;Althuda onları uyardı. "Beni hiç görmediniz. Size hiç benzemediğimi söylemeliyim."</p>

      <p>&nbsp;Hal, "Eğer kızkardeşinin yarısı kadar hoşsan, o zaman mesele yok demektir," diye yanıt verdi. Gemiciler kahkahalarla güldüler.</p>

      <p>&nbsp;Tutsaklığın ilk haftasında Manseer adlı gardiyan çavuşu sadece yahni kazanını getirdiği ya da samanlar değiştirildiği zaman gördüler. Sonra sekizinci günün sabahı merdivenin başındaki demir kapı gürültüyle açıldı ve Manseer aşağıya doğru bağırdı. "İkişer ikişer sıraya dizilin. Pis kokunuzun biraz azalması için sizi yıkanmaya götüreceğiz. Yoksa yargıç sizi Yavaş Jan'a gönderme fırsatı bulamadan boğulacak. Haydi, çabuk olun."</p>

      <p>&nbsp;On iki nöbetçinin gözetiminde ikişer ikişer yukarı çıkarıldılar. Soyunup ahırların arkasındaki tulumbadan çektikleri suyla yıkandılar. Giysilerini yıkamayı da unutmadılar.</p>

      <p>&nbsp;Ertesi sabah şafak sökerken onları yine zindandan çıkardılar. Ama bu sefer onları birbirlerine zincirle bağlamak için silah tamircisi ocak ve örsüyle bekliyordu. Ne var ki, bu kez prangalarla uzun, hantal bir sıra oluşturmadılar. Gemicileri ikişer ikişer birbirlerine zincirlediler.</p>

      <p>&nbsp;Sir Francis'in hücresinin demir çivili kapısı açıldığı ve kaptan dışarı Çıkarıldığı zaman Hal babasıyla birlikte zincirlenmek için ileri atıldı. Kaptanın kirli saçları omuzlarına dökülüyordu. Kırlaşmış sakalları uzamıştı.</p>

      <p>&nbsp;Hal endişeyle, "Nasılsın, baba?" diye sordu. Çünkü babasını o zamana kadar hiç böyle bakımsız halde görmemişti.</p>

      <p>&nbsp;Sir Francis yanıt vereceği sırada öksürmeye başladı. Öksürük sona erince boğuk bir sesle, "Manş'taki şiddetli fırtınayı buranın havasına tercih ederim," dedi. "Ama yapılması gereken iş için yeterince iyi sayılırım” Hal "Aboli'yle kaçmak için bir plan hazırladık," diye fısıldadı. "Tabii bunu sana bağırarak açıklayamazdım. Hücrenin gerisindeki büyük taşlardan birini kaldırmayı başardık. Duvarın altından geçecek bir tünel kazacacağız."</p>

      <p>&nbsp;Sir Francis oğluna gülümsedi. "Ellerinizle mi?"</p>

      <p>&nbsp;Hal, "Bir gereç bulmamız gerekiyor," diye itiraf etti. "Ama bunu başardığımız zaman..."</p>

      <p>&nbsp;Sir Francis kalbinin sevgi ve gururla patlayacağını sandı. Ben ona bir savaşçı olmayı öğrettim, diye düşündü. Savaş kaybedildiği zaman bile mücadeleyi sürdürmesini de. Tanrım, oğlumun Hollandalıların benim için hazırladıkları akıbete uğramayacağını umarım.</p>

      <p>&nbsp;Öğleye bir iki saat kala mahkûmları avludaki merdivenden şatonun ana salonuna çıkardılar. Burası bir mahkeme salonuna dönüştürülmüştü. İkişer ikişer zincirlenmiş olan gemiciler, salonun ortasındaki tahtadan yapılmış dört alçak sıraya götürülerek oraya oturtuldular. Sir Francis'le Hal en öndeki sıranın ortalarındaydı. Kılıçlarını çekmiş olan nöbetçiler arkalarındaki duvarın önüne dizildiler.</p>

      <p>&nbsp;Önlerindeki duvarın önüne sahnemsi bir yer yapılmıştı. Burada, mahkûmların sıralarının karşısında koyu tik ağacından yapılmış ağır bir masa ve iskemle vardı. Yargıcın kürsüsü görevini yapacaktı bunlar. Masanın bir ucundaki tabureye zabıt kâtibi oturmuş, günlük defterine bir şeyler yazıp duruyordu. Sahnemsi yerin hemen aşağısında bir çift masa daha vardı. İskemlelerden birinde Hal'ın hücrenin penceresinden pek çok kez gördüğü bir adam oturuyordu. Althuda'nın söylediğine göre şirkette çalışan önemsiz bir kâtipti. Adı Jacobus Hop'tu. Adam mahkûmlara endişeyle bir defa baktı, sonra bir daha onlardan tarafa dönmedi. Belgeleri hışırdatıyor, üzerlerine bir şeyler yazıyordu. Zaman zaman da ter içinde kalan suratını büyük beyaz bir mendille kuruluyordu.</p>

      <p>&nbsp;İkinci masadaysa Albay Schreuder oturuyordu. Romantik bir şairin hayal ettiği nazik ve kibar bir asker gibiydi. Omuzlarında ve göğsünde nişanları ve yıldızları ışıldıyordu. Yeniden yıkanmış peruğunun bukleleri omuzlarına kadar iniyordu. Ayaklarını öne doğru uzatmış, ayak ayak üstüne atmıştı. Kasıklarına kadar gelen çizmeleri yumuşak bir deridendi. Masada önünde karmakarışık kâğıtlar ve kitaplar vardı. Tüylü şapkasını ve Neptün kılıcını onların üzerine bırakıvermişti. İskemlesinde öne arkaya sallanırken amansızca Hal'a bakıyordu. Delikanlı bu bakışlara aynı tavırla karşılık vermeye çalıştı ama sonunda gözlerini yere dikmek zorunda kaldı.</p>

      <p>&nbsp;Ana kapılarda birdenbire bir gürültü oldu. Kanatlar açıldığı zaman trendiler hızla içeri daldılar ve salonun iki yanındaki sıralarda yer kapmaya koştular. Son yer de kapıldıktan sonra kapılar geride kalan şanssız meraklıların suratına kapatıldı. Şimdi salon beklenti dolu, heyecanlı sözlerle yankılanıyordu. Şanslı izleyiciler mahkûmları inceliyor ve yüksek sesle onlar hakkındaki fikirlerini açıklıyorlardı.</p>

      <p>&nbsp;Salonun bir yanı parmaklıkla ayrılmıştı. Kılıçlarını çekmiş iki yeşil ceketli orada nöbet tutuyordu. Parmaklığın arkasına yastıklı rahat koltukları sırayla dizmişlerdi. Tekrar bir gürültü oldu ve kalabalık sanıklarla ilgilenmeyi bırakıp dikkatini kabul salonundan içeri giren önemli kişilere verdi. Bunların başında Vali Kleinhans vardı. Katinka van de Velde kolundaydı. Onları Lord Cumbrae ve Kaptan Limberger izledi. Gruptakiler aralarında konuşuyor, girişlerinin sıradan insanlarda uyandırdığı heyecanın farkında değilmiş gibi davranıyorlardı.</p>

      <p>&nbsp;Katinka sıranın ortasındaki koltuğa oturdu. Hal gözlerini ona dikti. Kadını kendisine bakması, onu tanıdığını göstermesi ve her şeyin yolunda olduğunu belirtmesi için manen zorluyordu sanki. Delikanlı Katinka'nın onu hiçbir zaman terketmeyeceği, kocasına merhamet göstermesi için nüfuzunu çoktan kullandığı inancıyla güç kazanmaya çalışıyordu. Ama Katinka, Kleinhans'la ciddi bir konuşmaya dalmıştı. Bir an dönüp İngiliz denizcilerine bakmadı bile. Hal kendi kendini teselli etmeye çalıştı. Diğerlerinin beni tercih ettiğini, hepimiz için endişelendiğini fark etmelerini istemiyor. Ama tanık yerine çıktığı zaman mutlaka bizim lehimizde konuşacak.</p>

      <p>&nbsp;Albay Schreuder çizmeli ayaklarını gürültüyle yere basarak ayağa kalktı. Etrafına, kalabalık salona herkesi horgörüyormuş gibi baktı. Kadın seyirciler hayran hayran hafifçe içlerini çekerek bağrıştılar.</p>

      <p>&nbsp;Bu mahkeme Hollanda, Belçika ve Lüksemburg Cumhuriyeti hükümetinin şerefli Hollanda Doğu Hindistan Şirketi'ne verdiği izin ve yetkiye dayanılarak toplandı. Lütfen susun ve mahkeme heyeti başkanı ekselans Vali Petrus van de Velde'ye saygınızı belirtmek için ayağa kalkın.</p>

      <p>&nbsp;Seyirciler hafifçe mırıldanarak ayağa kalktılar. Merakla sahnemsi yerin arkasındaki kapıya baktılar. Mahkûmlardan bazıları da zincirlerini şakırdatarak ayağa kalkmaya çalıştılar, ama Sir Francis'le Hal'ın hiç kımıldamadıklarını görünce yerlerine çöktüler.</p>

      <p>&nbsp;Dipteki kapıda mahkeme heyetinin başkanı belirdi. Ağır ağır sahnemsi yere çıkarak sıralarında oturan mahkûmlara öfkeyle baktı. Birdenbire, "Bu ahlaksızları ayağa kaldırın!" diye böğürdü. Seyirciler adamın suratındaki korkunç, öldürücü ifade yüzünden irkildiler.</p>

      <p>&nbsp;Bu bağırmayı izleyen o sersemce sessizlik arasında Sir Francis Hollanda dilinde, açık açık, "Ne ben, ne de adamların bu heyetin yetkisini kabul ediyoruz," dedi. "Biz Majeste Kral İkinci Charles'ın tebası olan, özgür İngilizleriz. Kendini mahkeme heyetine başkan seçen kişinin bizi sorguya çekme ve hakkımızda hüküm verme yetkisini de kabul etmiyoruz."</p>

      <p>&nbsp;Van de Velde iri bir kurbağa gibi şişti sanki. Yüzü öfkesinden daha da kızardı. "Siz birer korsan ve katilsiniz," diye kükredi. "Cumhuriyetin hükümranlığı ve şirketin izni, uluslararası yasalar ve ahlak kuralları bana bu davaya bakma hakkını veriyor." Derin derin solumak için bir an sustu. "Bu davranışınızı mahkeme açık açık, kaba ve kötü bir hakaret sayıyorum. Sizi cezalandırıyorum. Hemen on kırbaç yiyeceksiniz." Nöbetçilerin komutanına baktı. "Siz güvenlik görevlisi, mahkûmu avluya çıkarın ve kararımı hemen yerine getirin."</p>

      <p>&nbsp;Salonun gerisinden dört asker hızla yaklaştı ve Sir Francis'i ayağa kaldırdı. Babasına zincirli olan Hal'ı da onunla birlikte ana kapıya sürüklediler. Arkalarında kadınlar ve erkekler sıraların üzerine sıçrayarak onları görmek için başlarını uzattılar. Sir Francis ve Hal'ı sürükleyerek merdivenden avluya indirirlerken, meraklılar da kapıya ve pencerelere koştular.</p>

      <p>&nbsp;Sir Francis hiç sesini çıkarmıyordu. Başını kaldırmış, dimdikti. Onu silah deposunun girişinde subayların atlarını bağladıkları parmaklığa doğru ittiler. Çavuşun bağırarak verdiği emir üzerine onu ve Hal'ı yüksek parmaklığın iki yanına geçirdiler. Baba oğul şimdi yüz yüze duruyorlardı. Askerler ellerini demir halkalara kelepçelediler.</p>

      <p>&nbsp;Hal işe karışacak durumda değildi. Çavuş işaret parmağını Sir Francis'in yakasının arkasına sokarak hızla aşağıya indirdi. Pamuklu gömlek kaptanın beline kadar yırtıldı. Çavuş geri giderek Hint kamışından yapılmış bastonunu salladı.</p>

      <p>&nbsp;Sir Francis oğluna, "Şövalyeliğin adına yemin ettin," diye fısıldadı. Şerefin üzerine verdiğin sözde duracak mısın?"&nbsp;</p>

      <p>&nbsp;"Duracağım, baba."</p>

      <p>&nbsp;Baston ıslık çaldı ve kaptanın çıplak etine inerek şakırdadı. Sir Francis yüzünü buruşturdu. "Bu dayak, olacakların yanında çocuk oyunu gibi kalıyor. Bunu anlıyor musun?"</p>

      <p>&nbsp;"Çok iyi anlıyorum."</p>

      <p>&nbsp;Çavuş yine vurdu. Bastonu hep aynı yere indiriyor, böylece her darbeyle can acısının daha da artmasını sağlıyordu.</p>

      <p>&nbsp;"Ne yaparsan yap, ne söylersen söyle kızıl kuyrukluyıldızın yolunu değiştiremezsin. Yıldızlar benim kaderimi çizdiler. Sen buna karışamazsın."</p>

      <p>&nbsp;Baston yine ıslık çalarak şakırdadı. Sir Francis'in vücudu kaskatı kesildi. Sonra da gevşedi.</p>

      <p>&nbsp;"Güçlü ve sadıksan dayanabilirsin. Bu benim ödülüm olacak."</p>

      <p>&nbsp;Baston sırtındaki gerilmiş kaslara inerken bu sefer hafifçe, boğuk boğuk inledi.</p>

      <p>&nbsp;"Sen benim vücudum ve kanımsın, oğlum. Ben de senin sayende yaşayacağım."</p>

      <p>&nbsp;Baston ıslık çalarak şakırdadı yine. Tekrar tekrar.</p>

      <p>&nbsp;Bana son defa yemin et. Beni kurtarmak için boş yere çabalamayacağına, bu insanlara hiçbir şeyi açıklamayacağına.</p>

      <p>&nbsp;Hal, "Baba, sana yemin ediyorum," diye fısıldadı. Yüzü güneşte kalmış bir kemik kadar beyazdı. Zalim darbeler inerken baston şarkı söylüyordu sanki.</p>

      <p>&nbsp;Sir Francis, "Sana bütün kalbimle inanıyor ve güveniyorum," dedi. Askerler onu tutarak parmaklıktan indirdiler. Basamaklardan çıkarlarken kaptan hafifçe Hal'ın koluna yaslandı. Sendelediği zaman delikanlı onu tuttu. Salona girip birlikte ön sıradaki yerlerine giderken Sir Francis başını kaldırdı. Kanlı sırtını yine dimdik tutuyordu.</p>

      <p>&nbsp;Vali van de Velde şimdi sahnemsi yerdeki koltukta oturuyordu. Dirseğinin dibine gümüş bir tepsi konmuştu. Üzerinde küçük porselen kâseler dolusu baharatlı çerezler ve mezeler vardı. Adam memnun memnun bunları atıştırıyor, kurşun ve kalay alaşımı küçük maşrapadan bira içiyordu. Bir yandan da aşağıdaki masanın başında oturan Albay Schreuder'le konuşuyordu. Nöbetçiler Sir Francis'le Hal'ı iterek yeniden yerlerine oturttukları zaman van de Velde'nin yüzündeki rahat ifade çok belirgin bir biçimde değişti. Sesini yükseltince salona hemen derin bir sessizlik çöktü. "Davanın tekrar engellenmesine izin vermeyeceğimi size anlatmış olduğumu umarım." Sir Francis'e öfkeyle baktı, sonra da gözlerini salonda dolaştırdı. "Bu sözüm buraya toplanmış olan herkes için geçerli. Bu mahkemeyi gülünç bir hale sokmaya çalışacak herkes bu anki gibi cezalandırılacak." Başını eğerek Schreuder'e bir göz attı. "İddia makamını kim temsil ediyor?"</p>

      <p>&nbsp;Albay ayağa kalktı. "Albay Cornelius Schreuder. Emrinizdeyim, ekselans."</p>

      <p>&nbsp;Savunmayı kim temsil ediyor? Van de Velde öfkeyle Jacobus Hop'a baktı. Kâtip ayağa fırlarken önündeki belgelerin yarısı yere, fayansların üzerine uçtu.</p>

      <p>&nbsp;“Ben ediyorum, ekselans.”</p>

      <p>&nbsp;Van de Velde, "Adını söylesene be adam!" diye kükredi.</p>

      <p>&nbsp;Hop bir köpek yavrusu gibi kımıldandı. Sonra kekeledi. "Şerefli Hollanda Doğu Hindistan Şirketi'nin yazar ve kâtibi Jacobus Hop." Bunları söylemesi uzun sürdü.</p>

      <p>&nbsp;Van de Velde adamı, "Bundan sonra yüksek sesle, anlaşılır bir biçimde konuş," diye uyardı. Sonra yine Schreuder'e döndü. "İddianameyi okuyabilirsiniz, Albay."</p>

      <p>&nbsp;“Bu vaka açık denizlerde korsanlık, cinayet ve kaçırmayla ilgili. Sanıklar yirmi dört kişi. İzninizle şimdi onların adlarını okuyacağım. Yargıcın onları tanıması için her sanığın adı okunduğu zaman ayağa kalkmasını istiyorum.” Ceketinin cebinden rulo halinde bir parşömen çıkardı. "Suçlanan şahısların en başında Lady Edwina 'nın kaptanı Francis Courtney var. Ekselans, bu deniz kurtları ve korsanları sürüsünün lideri o. Bütün suçlar da bu adamın teşviki ve kışkırtmasıyla işlendi." Van de Velde anladığını belirtmek için başını salladı. Schreuder okumasını sürdürdü. Henry Courteney, gemi subayı ve ikinci kaptan. Nep Tyler, porsun. Daniel Fisher, porsun..." Sıralarda oturan gemicilerin adlarını ve görevlerini Sundukça, her biri bir an ayağa kalktı. Bazıları başlarıyla selam vererek van de Velde'ye yaltaklanırcasına sırıttılar. Schreuder'in listesindeki son dört ad siyah tayfalarındı. "Matesi... zenci esir." "Jiri... zenci esir." "Kimatti... zenci esir." "Aboli... zenci esir."</p>

      <p>&nbsp;"İddia makamı, Miladi bin altı yüz altmış yedi yılının eylül ayının dördüncü günü Sir Francis'in Lady Edwina adlı karavelasıyla Kaptan Limberger'in yönetimindeki De Standvastigheid isimli kalyona saldırdığını kanıtlayacak. Diğer suçlular da karavelanın mürettebatıydı..." Schreuder notlara ya da kâğıtlara bakmadan konuşuyordu. Hal istememesine rağmen adamın iyi hazırlanmış olmasına ve anlaşılır bir biçimde konuşmasına hayranlık duydu.</p>

      <p>&nbsp;"Şimdi izninizle ilk tanığımı çağırmak istiyorum, ekselans." Van de Velde başını salladı. Schreuder dönerek salona baktı. "Kaptan Limberger'i çağırın."</p>

      <p>&nbsp;Kalyonun kaptanı parmaklıkla ayrılmış olan yerdeki rahat koltuğundan kalktı. Sahneye çıkıp yargıcın masasının yanındaki tanık sandalyesine oturdu.</p>

      <p>&nbsp; Van de Velde ona, "Bu konunun ne kadar ciddi olduğunu anlıyor musunuz?" diye sordu. "Ulu Tanrı adına mahkemede doğruyu söyleyeceğinize yemin ediyor musunuz?"&nbsp;</p>

      <p>&nbsp;"Ediyorum, ekselans."</p>

      <p>&nbsp;Pekâlâ. Albay, tanığınızı sorguya çekebilirsiniz.</p>

      <p>&nbsp;Liberger, Schreuder'in çabucak sorduğu sorulara karşılık vererek adını, rütbesini ve şirketteki görevlerini açıkladı. Albay sonra ona Standvastigheid'ı, yolcuları ve yükü anlattırdı. Limberger yanıtlarını hazırladığı listeden okudu. Sözleri sona erince Schreuder, "Bu geminin ve taşıdığı yükün sahibi kimdi?" diye sordu.</p>

      <p>&nbsp;“Şerefli Hollanda Doğu Hint Şirketi.”</p>

      <p>&nbsp;“Şimdi, Kaptan Limberger... bu yılın eylül ayının dördüncü günü geminiz otuz dört derece güney enlemi ve dört derece doğu boylamında yol alıyordu. Yani Agulhas Burnu'nun yaklaşık elli fersah güneyindeydi.”</p>

      <p>&nbsp;“Evet, efendim.”</p>

      <p>&nbsp;“Yani o sırada İngiltere'yle Hollanda arasındaki savaş sona ermiş ve üzerinden bir süre geçmişti. Öyle mi?”</p>

      <p>&nbsp;“Evet, öyle.”</p>

      <p>&nbsp;Schreuder önündeki masadan deri kaplı seyir jurnalini alarak Limberger'e uzattı. "O sırada geminizde tuttuğunuz seyir jurnali bu mu?"</p>

      <p>&nbsp;Limberger defteri kısaca inceledi. "Evet, Albay, bu benim seyir jurnalim."</p>

      <p>&nbsp;Albay, van de Velde'ye baktı. "Size şunu açıklamam gerekiyor sanırım, ekselans. Bu jurnal, korsan Courteney şirketin askerleri tarafından yakalandığı zaman onun sandığında bulundu." Van de Velde başını salladı. Schreuder tekrar Limberger'e döndü. "Seyir jurnalindeki son kaydı okur musunuz lüften?"</p>

      <p>&nbsp;Kaptan sayfaları çevirdi, sonra yüksek sesle okumaya başladı. "Dört eylül, bin altı yüz altmış yedi. Sabah nöbeti. Bir beş arası. Parakete hesabına göre: dört derece yirmi üç dakika güney enlemi. Otuz dört derece kırk beş dakika doğu boylamı. Güney-güneydoğuya giden yabancı bir yelkenli görüldü. Dost renklerini taşıyor." Limberger jurnali kapatıp başını kaldırdı. "Hepsi bu kadar."</p>

      <p>&nbsp;“Seyir jurnalinde sözü edilen yelkenli Lady Edwina adlı karavela mıydı? Cumhuriyet ve şirketin bayraklarını mı taşıyordu?”</p>

      <p>&nbsp;“İki sorunuzun yanıtı da evet.”</p>

      <p>&nbsp;“Lady Edwina 'yı gördükten sonra olanları anlatır mısınız lütfen?”</p>

      <p>&nbsp;Limberger gemisinin korsanlar tarafından ele geçirilmesini anlaşılır bir biçimde açıkladı. Schreuder onun, Lady Edwina'nın saldıracak kadar yaklaşırken Sir Francis'in mahsus sahte bayraklar kullanması üzerinde durmasını sağladı. Limberger korsanların kalyona geçerek savaşmalarını anlattıktan sonra Albay ona yaralanan ve öldürülen Hollandalı gemicilerin sayısını sordu. Limberger bir liste hazırlamıştı. Bunu mahkemeye verdi.</p>

      <p>&nbsp;"Teşekkür ederim, kaptan. Korsanlar geminizi ele geçirdikten sonra mürettebata ve yolculara olanları anlatır mısınız?" Limberger, Lady Edwina'yla birlikte doğuya gittiklerini, karavelada araç gereç ve yüklerin kalyona aktarılmasını anlattı. Lady Edwina'nın Albay Schreuder'in komutasında fidye talep eden mektuplarla Ümit Burlu'na gönderildiğini açıkladı. Sir Francis ise ele geçirdiği kalyonla onları Filler Gölü'ne götürmüştü. O ve önemli yolcuları tutsak edilmişlerdi, bunun sonunda Schreuder ve Lord Cumbrae'nin komutasındaki güçler onları kurtarmışlardı.</p>

      <p>&nbsp;Schreuder'in, Limberger'i sorgulaması sona erdiği zaman van de Velde, Hop'a baktı. "Soracak bir sorunuz var mı, Mijnheer?" Elleri kâğıt dolu olan Hop ayağa kalktı. Kıpkırmızı kesilmişti. Yutkundu, derin bir soluk aldı. Sonra uzun uzun, kekeleyerek bir şeyler söyledi Salondakiler çırpınan adamı ilgiyle seyrettiler. Sonunda van de Velde, "Kaptan Limberger iki hafta sonra Hollanda'ya hareket etmek niyetinde," dedi. "Sorunuzu o zamana kadar sorabilecek misiniz, Hop?"</p>

      <p>&nbsp; Hop başını salladı ve sonunda, "Hiçbir sorum yok," diye mırıldanarak yerine çöktü.</p>

      <p>&nbsp;Limberger tanık iskemlesinden kalkıp parmaklıklı bölmede yerine geçer geçmez van de Velde, "İkinci tanığınız kim, Albay?" diye sordu.</p>

      <p>&nbsp;"Sayın valinin eşi Mevrouw Katinka van de Velde'yi çağırmak istiyorum. Tabii onun için bir sakıncası yoksa."</p>

      <p>&nbsp;Katinka ipek ve dantellerini hışırdatarak tanık iskemlesine giderken erkekler takdirle mırıldandılar. Sir Francis oğlunun yanında kaskatı kesildiğini hissetti. Yakalanmalarından sadece birkaç gün önce, Hal uzun süreler kamptan uzaklaştığı ve görevlerini ihmal etmeye başladığı zaman oğlunun altın yaldızlı fahişenin tuzağına düştüğünü anlamıştı. Ama artık işe karışması için çok geçti. Ayrıca genç ve âşık olmanın anlamını da hatırlıyordu. Hatta uygun olmayan bir kadına tutulmanın bile. Olanları engellemeye çalışmanın bir işe yaramayacağını biliyordu. Bu ilişkiyi sona erdirmek için uygun an ve fırsatı bekliyordu. Ama tam o sırada Schreuder'le Akbaba kampı basmışlardı.</p>

      <p>&nbsp;Schreuder büyük bir saygı ve şefkatle Katinka'nın adını ve mevkiini açıklamasını sağladı. Sonra ondan Standvastigheid'la yaptığı yolculuğu ve tutsak edilmesini anlatmasını istedi. Kadın duygularla titreyen tatlı ve berrak bir sesle yanıt verdi. Schreuder konuşmasını sürdürdü. "Sizi esir alan bu insanların size karşı nasıl davrandıklarını anlatır mısınız, madam?"</p>

      <p>&nbsp;Katinka usulca hıçkırmaya başladı. "O anıyı kafamdan silmeye çalıştım. Çünkü düşünülemeyecek kadar azap verici bir şeydi. Ama onları hiçbir zaman unutamayacağım. Bana kafese kapatılmış bir hayvan gibi davrandılar. Küfredip tükürdüler. Otlardan yapılmış bir kulübeye kapattılar." Bu sözler van de Velde'yi bile şaşırttı. Ama sonra Amsterdam'a gönderilecek rapora geçirilecek bu açıklamanın çok etkili olacağını düşündü. Katinka'nın babası ve Onyediler'in diğer üyeleri raporu okuduktan sonra mahkûmlara verilecek en ağır cezayı onaylamaktan başka çare bulamayacaklardı.</p>

      <p>&nbsp;Sir Francis oğlunun, çok güvendiği bu kadının yalanlarını dinlerken bir duygu kasırgasına yakalandığının farkındaydı. Kadın Hal'ın ona olan güvenini sıfıra indirirken kaptan delikanlının omuzlarının düştüğünü gördü.</p>

      <p>&nbsp;Yan yan, "Cesaret oğlum," diye mırıldandı. Hal'ın sert sırada doğrulup oturduğunu hissetti.</p>

      <p>&nbsp;“Hanımefendi, bu insanlıkla ilgisi olmayan canavarların elinde çok acı çektiğinizi biliyoruz.” Schreuder kadının anlattıkları yüzünden öfkeyle titriyordu. Katinka başını salladı ve dantelli mendiliyle usulca gözlerini sildi. "Onlar gibi hayvanlara merhamet gösterilmesi gerektiğine inanıyor musunuz? Yoksa onlara yasaların tam gücü ve şiddeti uygulanmalı mı?"</p>

      <p>&nbsp;Hazreti İsa da benim, kalbi Tanrı'nın bütün yaratıklarına karşı sevgi dolu, yufka yürekli zavallı bir kadın olduğumu biliyor. Katinka'nın titrek sesi çok dokunaklıydı. "Ama bu iğrenç yaratıkların asılmalarının bile yeterli bir ceza sayılmayacağını söylediğim zaman salondaki herkesin bana hak vereceğinden eminim." Sıralarda oturan seyirciler yavaşça ona hak verdiklerini belirten sözler mırıldandılar. Bütün salona yayılan mırıltı giderek boğuk bir homurtuya dönüştü. Seyirciler şimdi bir çukurda yemek bekleyen ayılar gibi homurdanıyorlardı. Kan istiyorlardı onlar.</p>

      <p>&nbsp;Bir kadın olanca sesiyle, "Onları yakın!" diye haykırdı. "Onlar 'erkek' adına layık değiller."</p>

      <p>&nbsp;Katinka başını kaldırdı. Salona girdiğinden beri ilk kez Hal'a baktı, gözyaşları arasında bakışlarını ona dikti.</p>

      <p>&nbsp;Hal başını dikleştirerek gözlerinin ta içine bakan kadına karşılık verdi. Katinka'ya olan aşk ve saygısının kara küf yüzünden kuruyan bir filiz gibi öldüğünü hissetti. Sir Francis de sezdi bunu. Dönerek oğluna baktı. Hal'ın gözlerindeki buz gibi ifadeyi gördü. Oğlunun kalbinde tutuşan alevlerin sıcaklığını hissetti.</p>

      <p>&nbsp;Sir Francis usulca, "O hiçbir zaman sana layık değildi," dedi. "Artık ondan vazgeçtin ve böylece erkekliğe doğru dev bir sıçrama daha yaptın."</p>

      <p>&nbsp;Hal, babam durumu gerçekten anlıyor mu, diye düşündü. Olanların farkında mı? Duygularımı seziyor mu? Ama öyle olsaydı beni çoktan reddederdi. Dönüp Sir Francis'in gözlerinin içine baktı. Bu gözlerde tiksinti ve aşağılama olmasından korkmuştu. Ama babasının bakışları şefkat ve anlayış doluydu. Hal, Sir Francis'in her şeyi bildiğini anladı. Belki daha başlangıçta bunu fark etmişti. Babası şimdi onu reddetmiyor, kendisine güç vermeye, onu kurtarmaya çalışıyordu.</p>

      <p>&nbsp;Hal, "Ben zina işledim," diye fısıldadı. "Şövalyelik şerefine leke sürdüm. Artık oğlunuz olmaya layık değilim."</p>

      <p>&nbsp;Sir Francis elini oğlunun dizine koyarken zincirleri şıkırdadı. "Seni o fahişe baştan çıkardı. Suç sende değil." O da fısıltıyla konuşuyordu. "Sen her zaman benim oğlum olarak kalacaksın. Ben seninle hep gururlanacağım."</p>

      <p>&nbsp;Van de Velde kaşlarını çatarak Sir Francis'e baktı. "Susun! Artık mırıldanıp durmayın! Yoksa yeniden kırbaçla dövülmeyi mi istiyorsunuz?" Karısına döndü. "Mevrouw, çok cesurca davrandınız. Mijnheer Hop'un sizi daha fazla üzmek istemeyeceğinden eminim." Gözlerini zavallı kâtibe dikti. Adam ayağa fırladı.</p>

      <p>&nbsp;"Mevrouw” Bu tek kelimeyi bir solukta, sertçe ve anlaşılır bir biçimde söylemişti. Salondaki herkes gibi Hop'un kendisini de şaşırtmıştı. "Tanıklık ettiğiniz için minnet duyuyoruz. Soracak bir sorumuz yok." Sadece 'tanıklık' kelimesini söylerken hafifçe teklemişti. Zaferle yerine oturdu.</p>

      <p>&nbsp;Bravo, iyi konuştunuz, Hop. Van de Velde kâtibe bir amca tavrıyla gülümsedi. Sonra da karısına aşkla tebessüm etti. "Yerinize dönebilirsiiz, Mevrouw." Katinka eteklerini beyaz ipeğin sardığı biçimli ayak bilekleri gözükecek kadar kaldırarak sahneden inerken salondaki her erkek ona baktı. Salona ateşli bir sessizlik çöktü.</p>

      <p>&nbsp;Katinka yerine oturur oturmaz, Schreuder, "Şimdi," dedi. "Lord Cumbrae, sizi dinleyebilir miyiz?"</p>

      <p>&nbsp;Tören kılığına girmiş olan Akbaba sahneye çıktı. Yemin ederken elini hançerinin kabzasındaki sarı taşın üzerine koydu. Schreuder kimliğini tespit ettikten sonra Akbaba'ya, "Korsan Kaptan Courteney'i tanıyor musunuz?" diye sordu.</p>

      <p>&nbsp;“Kardeşimmiş gibi. Cumbrae, Sir Francis'e gülümsedi. "Bir zamanlar birbirimize çok yakındık."</p>

      <p>&nbsp;Schreuder çabucak, "Artık değil misiniz?" dedi.</p>

      <p>&nbsp;Ah, bu bana çok acı veriyor. Ama eski dostum değişmeye başlayınca yollarımız da ayrıldı. Yine de ona karşı büyük bir sevgim var.</p>

      <p>&nbsp;“Eski dostunuz nasıl değişti?”</p>

      <p>&nbsp;“Şey... Bizim Franky her zaman cesur bir çocuktu Onunla birlikte çok yolculuk yaptık. Fırtınalarda da, sakin günlerde de. Ondan daha fazla sevdiğim hiç kimse yoktu. Adil bir insandı. Dürüsttü. Cesurdu ve arkadaşlarına karşı çok cömertti...” Cumbrae sözlerini tamamlamadı. Derin bir acıyla kaşlarını çatmıştı.</p>

      <p>&nbsp;“Geçmişten söz ediyorsunuz, lordum. Ne değişti?”</p>

      <p>&nbsp;“Değişen Francis'ti. Önce önemsiz şeylerde. Kölelerine zalim davranıyor, mürettebatı eziyordu. Gereksiz yere onları kırbaçla dövdürüyor, bazılarını asıyordu. Sonra eski dostlarına karşı değişti. Yalan söylüyor, onlara paylarını vermiyordu. Çok haşin ve kalbi acı duygularla dolu bir insana dönüşmüştü.”</p>

      <p>&nbsp;Schreuder, "Dürüstçe konuştuğunuz için teşekkür ederim," dedi. "Bu gerçekleri açıklamanın hoşunuza gitmediğinin farkındayım'</p>

      <p>&nbsp;Cumbrae dertli dertli başını salladı. "Hem de hiç hoşuma gitmiyor. Eski dostumu zincire vurulmuş görmekten nefret ediyorum. Ama ulu Tanrı da biliyor ya, Hollandalı dürüst gemicilere ve masum kadınlara karşı bir katil gibi davrandığı için merhametimizi hak etmiyor."</p>

      <p>&nbsp;“Courteney'le en son birlikte ne zaman sefere çıktınız?” “Aradan pek uzun zaman geçmedi. Bu yılın nisan ayında yola çıktık. İkimizin de gemileri Agulhas açıklarında devriye geziyordu Buraya, Masa körfezi'ne uğrayacak şirket gemileri buruna dönerken onları yakalayacaktık." Seyirciler vatanseverce bir öfkeyle homurdandılar. Van de Velde ona aldırmadı.</p>

      <p>&nbsp;"Siz de korsan mıydınız?" Schreuder, Akbaba'ya hiddetle baktı. "Siz de Hollanda gemilerini mi avlıyordunuz?"</p>

      <p>&nbsp;"Hayır, Albay Schreuder, ben korsan değildim. İki ülke arasındaki on savaş sırasında izinle sefere çıkmıştım."</p>

      <p>&nbsp;"Lordum, lütfen bize bununla korsanlık arasında ne fark olduğunu açıklayın."</p>

      <p>&nbsp;"İzinle sefere çıkanlar hükümdarlarının savaş sırasında verdikleri emre göre davranırlar. Yani onlar yasalara göre birer savaşçıdırlar. Bir korsansa yasadışı işler yapan bir soyguncudur. Hükümdarının izni yoktur. 0 sadece Karanlıkların Efendisi şeytana uyar."</p>

      <p>&nbsp;"Anlıyorum. Demek Hollanda gemilerini yakalarken resmi izin belgeniz vardı?"&nbsp;</p>

      <p>&nbsp;"Evet, Albay. Öyle."&nbsp;</p>

      <p>&nbsp;"Bu belgeyi bize gösterebilecek misiniz?"</p>

      <p>&nbsp;"Tabii." Cumbrae elini yenine sokarak rulo halinde bir parşömeni çıkardı. Eğilerek bunu Schreuder'e verdi.</p>

      <p>&nbsp;"Teşekkür ederim." Albay belgeyi açarak herkesin görmesi için havaya kaldırdı. Parşömen mühürler ve kırmızı kurdelelerle doluydu. Sonra belgeyi yüksek sesle okumaya başladı. "Bu belgeyi taşıyan çok sevgili Cumbrea Kontu Angus Cochran'dır..."</p>

      <p>&nbsp;Van de Velde aksi aksi onun sözünü kesti. "Tamam, tamam, Albay. Bize bütün belgeyi okumanıza gerek yok. Lütfen onu bana verin."</p>

      <p>&nbsp;Albay eğildi. "Ekselans nasıl isterse..." Belgeyi verdi. Van de Velde ona bir göz attı, sonra da bir kenara koydu. "Lütfen sorularınızı sormayı sürdürün."</p>

      <p>&nbsp;“Lordum, sanık Courteney'in de böyle bir izin belgesi var mıydı?”</p>

      <p>&nbsp;“Şey... Belki vardı ama ben onu hiç görmedim.” Akbaba, Sir Francis'e bakarak açıkça güldü.</p>

      <p>&nbsp;“Öyle bir belge olsaydı herhalde onu görürdünüz. Öyle değil mi?”</p>

      <p>&nbsp;“Sir Francis'le çok iyi dosttuk. Aramızda hiç gizli kapaklı bir şey yoktu. Evet, öyle bir belge olsaydı onu görürdüm”.</p>

      <p>&nbsp;“İzin belgesinden size hiç söz etmedi mi?” Schreuder öğrencisi söyleyeceklerini unutmuş bir pedagog gibi sinirlenmişti. "Hiçbir zaman?"</p>

      <p>&nbsp;“Ah, evet. Şimdi aklıma bir şey geldi. Ona kendisinde kralın izin belgesi olup olmadığını sordum.”</p>

      <p>&nbsp;“Ne yanıt verdi?”</p>

      <p>&nbsp;"Aman canım, sonuçta o sadece bir kâğıt parçası,” dedi. “Ben öyle saçma sapan şeylerle uğraşamam."</p>

      <p>&nbsp;“Demek ki, barış antlaşması imzalandıktan sonra mahkûmla birlikte Agulhas Burnu açıklarındaydınız ve hâlâ Hollanda gemilerine saldırıyordunuz. Bunu bize izah eder misiniz?”</p>

      <p>&nbsp;“Çok basit, Albay. Barıştan haberimiz yoktu. Durumu ancak Lizbon'dan Goa'ya giden bir Portekiz gemisiyle karşılaştığım zaman öğrendim. Onu durdurdum. Kaptan da bana barış antlaşmasının imzalandığını söyledi.”</p>

      <p>&nbsp;“O Portekiz gemisinin adı neydi?”</p>

      <p>&nbsp;“El Dragoa.”</p>

      <p>&nbsp;“Gemiyle karşılaştığınız sırada mahkûm Courteney de orada mıydı?”</p>

      <p>&nbsp;“Hayır. Onun devriye yeri benimkinin kuzeyindeydi. O sırada ufkun ötesindeydi ve gözükmüyordu.”</p>

      <p>&nbsp;Schreuder başını salladı. "Portekiz gemisi şimdi nerede?"</p>

      <p>&nbsp;Yanımda Londra'da yayınlanan bir gazete var. Sadece üç ay öncesine ait. Şu anda körfezde demirlemiş olan şirket gemisiyle üç gün önce geldi. Akbaba bir sihirbaz edasıyla, gösterişli bir hareketle gazeteyi yeninden çıkardı. "El Dragoa, Portekiz'e dönerken Biscay Körfezi'nde fırtına sırasında kaybolmuş. Mürettebatı da öyle."</p>

      <p>&nbsp;“Yani gemiyle Agulhas açıklarında hiç karşılaşmadığınızı kanıtlayamayız. Öyle mi?”</p>

      <p>&nbsp;“Bana inanmanız gerekiyor, Albay. Cumbrae kızıl sakalını sıvazladı.”</p>

      <p>&nbsp;“İngiltere'yle Hollanda arasında barış antlaşmasının imzalandığını öğrendiğiniz zaman ne yaptınız?”</p>

      <p>&nbsp;“Dürüst bir insan olduğum için yapabileceğim bir tek şey vardı. Devriye görevini bırakarak Lady Edwina 'yı bulmaya gittim.”</p>

      <p>&nbsp;Albay, "Ona savaşın sona erdiğini haber vermek için herhalde?" diye yol gösterdi.</p>

      <p>&nbsp;Tabii. Ayrıca Franky'ye izin belgemin artık geçerli olmadığını ve İsa'ya döneceğimi söyleyecektim.”&nbsp;</p>

      <p>&nbsp;"Courteney'i bulabildiniz mi? Ona durumu açıkladınız mı?"</p>

      <p>&nbsp;"Onu birkaç saatlik bir yolculuktan sonra buldum. Benim olduğum rotanın kuzeyinde, iki fersah kadar uzaktaydı."</p>

      <p>&nbsp;"Ona savaşın sona erdiğini söylediğiniz zaman ne yaptı?"</p>

      <p>&nbsp;Bana, 'Savaş senin için sona ermiş olabilir,' dedi. 'Ama benim için ermedi. Yağmur yağsın ya da güneş çıksın, fırtına kudursun ya da deniz ikin olsun, savaş ya da barış, ben kendime şişman bir peynirkafa bulacajm.</p>

      <p>&nbsp;Koca Daniel ayağa fırlarken zincirleri gürültüyle şangırdadı. O sırada ufak tefek bir adam olan Ned Tyler'ı da sürüklemişti. Porsun gökgürültüsü gibi bir sesle, "Seni yalancı İskoç köpeği," diye bağırdı. "Söylediklerinin hiçbiri doğru değil."</p>

      <p>&nbsp;Van de Velde ayağa fırlayarak parmağını Daniel'e doğru salladı. Yerine otur, İngiliz hayvanı! Yoksa sana da dayak attırırım. Hem de hatif bir bastonla değil."</p>

      <p>&nbsp;Sir Francis döndü ve uzanıp Daniel'in kolunu tuttu. Usulca, "Sakin ol, Bay Daniel," dedi. "Akbaba bizim acıyla kıvrandığımızı seyretmemeli. Ona bu zevki tattırma." Koca Daniel öfkeyle kendi kendine homurdanarak yerine çöktü. Kaptanına itaatsizlik edecek değildi.</p>

      <p>&nbsp;Schreuder, "Vali van de Velde'nin bu alçakların ne kadar çaresiz ve azgın olduklarını fark ettiğinden eminim," dedi. Sonra dikkatini yine Akbaba'ya verdi. "Courteney'i bundan sonra tekrar gördünüz mü?"</p>

      <p>&nbsp;“Evet, gördüm. Franky'nin uyarılarıma rağmen şirketin bir gemisini kaçırdığını duyunca onunla konuşmaya, aklını başına toplamasını söylemeye gittim. Gemiyi ve yükleri geri vermesini isteyecektim. Fidye için yanında tuttuğu esirleri bırakmasını da.”</p>

      <p>&nbsp;“O sizin ricalarınıza nasıl karşılık verdi?”</p>

      <p>&nbsp;“Toplarını benim gemime çevirdi. Denizcilerimden on ikisini öldürdü. Bana ateş tekneleriyle saldırdı.” Akbaba eski dostu ve gemi arkadaşının bu kalleşliğini hatırlamışçasına başını salladı. "İşte ben de ondan sonra Masa Körfezi'ne geldim. Vali Kleinhans'a kalyonun nerede olduğunu söyleyecek, gemiyi ve yükü geri almak için hazırlanacak birliğe liderlik edecektim."</p>

      <p>&nbsp;“Bir asker olduğum için bu örnek davranışınızdan ötürü sizi sadece kutlayabilirim. Başka soracak bir sorum yok, ekselans.” Schreuder, van de Velde'yi selamladı.</p>

      <p>&nbsp;Van de Velde, "Hop," dedi. "Sizin soracak bir sorunuz var mı?"</p>

      <p>&nbsp;Hop şaşaladı ve yalvarırcasına Sir Francis'e baktı.</p>

      <p>&nbsp;Sonra, "E...E," diye kekeledi. "Sir Francis'le yalnız başıma konuşabilir miyim? Sadece bir dakika..."</p>

      <p>&nbsp;Van de Velde galiba bu isteği reddedecekti. Ama sonra elini yorgun bir tavırla alnına götürdü. "Davanın akışını böyle sık sık durdurmakta ısrar ederseniz, bütün haftayı burada geçiririz, Hop. Pekâlâ, sanıkla konuşabilirsiniz. Ama çabuk olun."</p>

      <p>&nbsp;Hop hızla Sir Francis'in yanına giderek onun üzerine eğildi. Bir soru sordu. Kaptan ona yanıt verirken soluk yüzünde dehşet ifadesi belirdi. Sir Francis kulağına fısıldarken sık sık başını salladı. Sonra da masasına döndü.</p>

      <p>&nbsp;Gözlerini belgelerine dikti. Kayığından yirmi kulaç derinliğindeki denize dalmaya hazırlanan bir inci avcısı gibi soluyordu. Sonunda başını kaldırarak Cumbrae'ye, "Savaşın sona erdiğini burada, Masa Körfezi'nde öğrendiniz. Kalenin aşağısında Kırlangıç gemisini kaçırmaya çalışırken durumu size Albay Schreuder açıkladı."</p>

      <p>&nbsp;Bütün bunları bir solukta söyledi. Ne durdu, ne durakladı. Ama bu onun için uzun bir konuşmaydı. Sendeleyerek geriledi, kesik kesik soluyordu.</p>

      <p>&nbsp;Van de Velde, "Sen çıldırdın mı, Hop?" diye gürledi. "Bir soyluyu yalancılıkla mı suçluyorsun, seni gidi küçük sümüklüböcek!"</p>

      <p>&nbsp;Hop tekrar soluk aldı. Zaten pek az olan cesaretini topladı. "Kaptan Courteney'in izin belgesini iki elinizle tuttunuz. Onu tutuşturarak yakarken kaptanın suratına doğru salladınız. Belge sonunda kül oldu." Hop yine bütün bunları düzgünce söylemişti ama artık tükenmişti. Orada durmuş, soluk almaya çalışıyordu.</p>

      <p>&nbsp;Van de Velde ayağa kalkmıştı. "Şirkette yükselmeyi istiyorsan, bunu başarmak için pek garip bir yol seçtin, Hop. Orada durmuş, soylu birine delice suçlamalarda bulunuyorsun! Sen haddini bilmiyor musun, seni gidi sokak süprüntüsü? Böyle davranmaya nasıl cüret ediyorsun? Yerine otur yoksa seni dışarı gönderip kırbaçlatırım!" Hop başına bir misket isabet etmiş gibi yerine çöktü. Kesik kesik soluyan van de Velde, Akbaba'ya selam verdi. "Sizden özür dilemeliyim, lordum. Burada herkes rehinelerin kurtarılmasına ve Standvastigheid'ın bu alçakların elinden alınmasına yardımcı olduğunuzu biliyor. Lütfen bu hakaret dolu sözleri unutun ve yerinize dönün. Bu konuda yardımcı olduğunuz için size minnet duyuyoruz."</p>

      <p>&nbsp;Cumbrae salonda ilerlerken van de Velde birdenbire yanındaki zabıt kâtibinin bir şeyler yazıp durduğunu fark etti. "Bu sözleri yazma, ahmak! Bunların davayla bir ilgisi yok! Dur, şu zabıt defterini bana ver bakayım!" Defteri kâtibin elinden kaptı. Orada yazılı olanları okurken kaşları çatılmaya başladı. Eğilerek tüy kalemi aldı. Defterdeki onu rahatsız eden bölümleri kalın çizgiler çekerek zabıtlardan çıkardı. Sonra defteri kâtibe doğru itti. "Kafanı kullan. Kâğıt pahalı bir şey. Önemsiz, saçma sapan şeyler yazarak kâğıdı ziyan etme." Sonra dikkatini iki hukuk görevlisine verdi. "Baylar, bu sorunun bugün çözümlenmesini istiyorum. Fazla zaman kaybederek şirketin gereksiz masraflara girmesini istemiyorum. Albay Schreuder, bence siz korsanların aleyhlerindeki iddiaları inanılacak bir biçimde açıkladınız. Başka tanık daha çağırarak kılı kırk yarmayacağınızı umuyorum."</p>

      <p>&nbsp;“Ekselans nasıl isterlerse. Ben daha on...”</p>

      <p>&nbsp;“Tanrım!” Van de Velde dehşete kapılmış gibiydi. "Buna hiç gerek yok ki."</p>

      <p>&nbsp;Schreuder yerlere kadar eğildi ve iskemlesine oturdu. Van de Velde saldırıya geçmek üzere olan bir boğa gibi başını eğerek savunma avukatına baktı. "Hop!" diye homurdandı. "Albay Schreuder'in ne kadar makul davrandığını gördün. O bu mahkemede az konuştu ve zamanı da ziyan etmedi. Senin niyetin nedir?"</p>

      <p>&nbsp;Hop kekeledi. "Sir Francis'i tanıklık etmesi için çağırabilir miyim?"</p>

      <p>&nbsp;Van de Velde tehlikeli bir tavırla, "Bunu hiç tavsiye etmem," dedi. "Bunun savunmana bir yararı olmayacağı kesin."</p>

      <p>&nbsp;Hop'un inadı tutmuştu. "Onun savaşın sona erdiğinden haberi olmadığını kanıtlamak istiyorum," diye ısrar etti. "İngiltere Kralı'nın izniyle sefere çıktığını da." Van de Velde kıpkırmızı kesildi.</p>

      <p>&nbsp;“Kahretsin, Hop! Söylediklerimin bir kelimesini bile dinlemedin mi? Hepimiz bu savunma yöntemini biliyoruz! Kararı düşünürken bunun üzerinde duracağım. O yalanları tekrar kusmana hiç gerek yok!”</p>

      <p>&nbsp;"Sanığın bu sözleri zabıtlara geçmesi için söylemesini istiyorum” Hop neredeyse ağlayacaktı. Kekemeliği yüzünden sözleri zorlukla söyleyebildi.</p>

      <p>&nbsp;Sabrımı taşırıyorsun, Hop! Böyle devam edersen kendini Amsterdam'a giden ilk gemide bulursun. Şirketin sadakatsiz bir hizmetkârının koloniye anlaşmazlık, fitne ve fesat yaymasını istemiyorum."</p>

      <p>&nbsp;Yeni valinin onu böyle tanımlaması Hop'u korkuttu. Kâtip hemen çabucak baş eğdi. "Bu şerefli mahkemenin çalışmalarını geciktirdiğim için özür dilerim. Savunmanın söyleyeceği başka bir söz yok."</p>

      <p>&nbsp;Aferin! Çok iyi çalıştın, Hop. Onyediler'e yollayacağım raporda bundan da söz edeceğim. Van de Velde'nin suratı eski normal rengini aldı. Neşeyle etrafına baktı. "Öğle yemeği için ara veriyoruz. Tabii kararın düşünülmesi için de. Akşamüzeri dörtte tekrar toplanacağız. Mahkûmları zindana götürün."</p>

      <p>&nbsp;Gardiyan Manseer zincirleri çıkarmak zahmetine katlanmamak için Hal'ı da Sir Francis'in döner merdivenin yukarısındaki tek kişilik hücresine soktu. Diğerlerini ise aşağı indirdi.</p>

      <p>&nbsp;Baba oğul yatak görevi yapan geniş taş kerevete yan yana oturdular. Yalnız kalır kalmaz Hal, "Baba size Katinka'yı açıklamak istiyorum," deyiverdi. "Yani valinin karısını."</p>

      <p>&nbsp;Sir Francis zincirler yüzünden oğlunu zorlukla kucakladı. "Belki sana şimdi inanılmayacak bir şeymiş gibi gelecek ama ben de bir zamanlar gençtim. O fahişeden bir daha söz etmene gerek yok. O düşünmene bile layık değil."</p>

      <p>&nbsp;Hal acı acı, "Ömrümün sonuna kadar bir daha hiçbir kadını sevmeyeceğim," diye mırıldandı.</p>

      <p>&nbsp;O kadına karşı duyduğun şey sevgi değildi ki, oğlum. Sir Francis başını salladı. "Sevgin değerli bir altındır, oğlum. Onu ancak seni bir daha aldatamayacakları bir pazarda satmalısın."</p>

      <p>&nbsp;Yandaki hücrenin demir parmaklığına vuruldu. Althuda, "Dava nasıl gidiyor, Kaptan Courteney?" diye sordu. "Size şirketin adaletini biraz tattırdılar mı?"</p>

      <p>&nbsp;Sir Francis yanıt vermek için sesini yükseltti. "Her şey senin söyledin gibi oldu, Althuda. Senin de aynı şeyi tattığın anlaşılıyor." "Vali Ümit Burnu denilen cennetteki tek tanrıdır. Burada adalet Doğu Hindistan Şirketi'ne kazanç sağlayan bir araçtır. Ya da şirketin hizmetkârlarına rüşvet olarak verilen bir nesne. Yargıç suçlu olduğunu açıkladı mı?"</p>

      <p>&nbsp;“Henüz açıklamadı. Van de Velde tıkınmak için yalağına gitti.” "Dua et de surları için işçi bulmanın, intikam almaktan daha önemli olduğuna karar versin. Belki o zaman cellât Yavaş Jan'ın elinden kurtulabilirsin." Althuda bir an durup sonra da sordu. "Onlardan gizlediğin bir şey var mı? Senden istedikleri bir şey? Örneğin, bir arkadaşını ele vermek gibi? Eğer öyle bir şey yoksa o zaman Yavaş Jan'ın çalıştığı silah deposunun altındaki o küçük odadan yine de kaçma fırsatı bulabilirsin."</p>

      <p>&nbsp;Sir Francis, "Bizim hiçbir şeyi gizlediğimiz yok," dedi. "Öyle değil mi, Hal?"</p>

      <p>&nbsp;Delikanlı sadakatle onayladı. "Hiçbir şeyi gizlemiyoruz."</p>

      <p>&nbsp;Sir Francis ekledi. "Ama van de Velde gizlediğimizi sanıyor."</p>

      <p>&nbsp;"O halde, dostum, ben bir tek şey söyleyeceğim. Ulu Tanrı sana acısın."</p>

      <p>&nbsp;Babasıyla baş başa kaldıkları bu saatler Hal'a çok çabuk geçmiş gibi geldi. Baba oğul alçak sesle uzun uzun konuştular. Zaman zaman Sir Francis'in öksürüğü konuşmasını kesiyordu. Loş ışıkta gözleri hummalı gibi parlıyordu. Hal babasına dokunduğu zaman cildinin çok sıcak ve nemli olduğunu fark etti. Sir Francis evini bir daha görmeyeceğini bilen bir adam tavrıyla High Weald'den söz etti. Nehri ve tepeyi tarif ederken Hal onları belli belirsiz anımsadı. Baharda sudan yukarı çıkan som balıklarını ve kızgın geyiklerin bağırışlarını da. Sir Francis sözü karısına getirdiği zaman Hal annesinin yüzünü hatırlamaya çalıştı. Ama gözlerinin önünde yaşayan bir insanın çehresini değil de, Filler Gölü'nde gömdüğü minyatürdeki kadın belirdi.</p>

      <p>&nbsp;Sir Francis, "Şu son yıllarda hayalimdeki yüzü biraz silikleşmişti," diye itiraf etti. "Ama şimdi yüzünü olanca canlılığıyla hatırlıyorum. Her zamanki gibi genç, taze ve tatlı. Acaba onunla yakında kavuşacak mıyız? Şimdi beni bekliyor mu?"</p>

      <p>&nbsp;Hal babasının istediği gibi bu düşünceyi destekledi. "Annemin sen beklediğini biliyorum, baba. Ama en çok benim sana ihtiyacım var.. sen anneme gitmeden birlikte daha pek çok yıl geçireceğimizden eminim."</p>

      <p>&nbsp;Sir Francis üzgün üzgün gülümsedi. Sonra taş duvarın yukarısındaki küçücük pencereye baktı. "Dün akşam oraya tırmanıp parmaklığın arasından bakmaya çalıştım. Kızıl kuyrukluyıldız hâlâ Başak burcundaydı. Daha yaklaşmış, alev almış gibiydi. Kuyruğu yıldızımın görülmesini engelliyordu."</p>

      <p>&nbsp;Yaklaşan nöbetçilerin ayak seslerini duydular. Demir kapıda anahtarlar şıngırdadı. Sir Francis, Hal'a döndü. "Seni son defa öpmeme izin ver, oğlum."</p>

      <p>&nbsp;Kaptan dudaklarını oğlunun yanağına çabucak değdirdi. Dudakları kanındaki humma yüzünden kurumuş, alev alev yanıyordu. Hücrenin kapısı açıldı.</p>

      <p>&nbsp;Çavuş Manseer neşeyle, "Haydi," dedi. "Valiyle Yavaş Jan'ı bekletmeyin. İkiniz de çıkın."</p>

      <p>&nbsp;Mahkeme salonundaki kalabalık horoz dövüşü seyretmeye gelmiş gibi heyecanlıydı. Sanki mahmuz takılmış horozlar meydana salıverilecek ve tüyler etrafta uçuşurken birbirlerini parçalayacaklardı.</p>

      <p>&nbsp;Sir Francis'le Hal, mahkûmların oluşturduğu sıraya girerek salonda ilerlediler. Delikanlı elinde olmadan salonun yanındaki parmaklıkla ayrılmış özel yere bir göz attı. Katinka ön sıranın tam ortasında oturuyordu. Zelda ise hemen arkasındaydı. Hizmetçi kadın kinle delikanlıya sırıttı. Katinka ise usulca memnun memnun gülümsüyordu. Sanki gözlerinden menekşe rengi ışıklar çıkıyor ve salonun loş köşelerini aydınlatıyordu.</p>

      <p>&nbsp;Hal gözlerini çabucak kaçırdı. Kadına son saatlere kadar duyduğu aşkın yerini birdenbire yakıcı bir nefretin alması onu şaşırtmıştı. Nasıl bu kadar çabuk oldu, diye kendi kendine sordu. Elinde bir kılıç olsaydı, ucunu hiç duraksamadan kadının göğsüne saplayacağını biliyordu.</p>

      <p>&nbsp;Sıraya çökerken dayanamayarak seyircilere baktı. Bir çift açık renkli göz babasının yüzüne dikilmişti. Bir parsınkiler kadar dikkatliydi bu gözler.</p>

      <p>&nbsp;Yavaş Jan, salonda, en ön sırada oturuyordu. Püritenlere yakışacak siyah elbisesi ve kafasına oturttuğu kara şapkasıyla bir vaize benziyordu.</p>

      <p>&nbsp;Sir Francis usulca, "Ona bakma," diye mırıldandı. Hal o zaman babam adamın acayip, rengi uçuk gözleriyle kendisini süzdüğünün farkında olduğunu anladı.</p>

      <p>&nbsp;Salona beklenti dolu bir sessizlik çöker çökmez, van de Velde arkadaki kabul salonundan içeri girdi. Koltuğuna otururken memnun memun gülümsüyordu. Peruğu hafifçe çarpılmıştı. Vali usulca geğirdi. Doya doya yemek yediği belliydi. Van de Velde sonra mahkûmlara öyle merhamet dolu bir tavırla baktı ki, Hal gereksiz yere umutlandı.</p>

      <p>&nbsp;Vali hiç giriş yapmadan, "Bu mahkemeye sunulan kanıtları inceledim," diye başladı. "Önce hemen şunu söylemek istiyorum: İki avukatın da iddialarını açıklama yöntemleri beni etkiledi. Albay Schreuder az ve öz konuşma konusunda çarpıcı bir örnekti..." Uzunca kelimeleri söylerken dili dolaştı. Sonra da tekrar geğirdi. Hal'a birkaç saniye sonra yüzüne çarpan sıcak havada kimyon ve sarmısak kokusu varmış gibi geldi.</p>

      <p>&nbsp;Van de Velde sonra bir baba tavrıyla Jacobus Hop'a baktı. "Savunma avukatı hayran olunacak bir biçimde davrandı. Bu umutsuz vakada ile başarıyla çalıştı. Onun şirketteki siciline bunu kaydedeceğim." Hop evincinden kızararak başıyla selam verdi.</p>

      <p>&nbsp;"Ancak!" Vali gözlerini mahkûmların oturdukları sıralara dikti. "Kanıtları incelerken Mijnheer Hop'un savunmasını düşündüm. Yani korsanların İngiltere Kralı'nın verdiği bir izin belgesine uyarak sefere çıktıkları ve Standvastigheid kalyonuna saldırdıkları sırada son savaşta birbirleriyle boğuşan iki ülkenin arasındaki düşmanlığın artık sona erdiğini bilmedikleri noktalarını. Ancak bunun doğru olmadığını gösteren çürütülmeyecek kanıtlar var. O nedenle bu savunmayı tamamiyle reddetmek zorunda kaldım. Bu yirmi dört sanığın açık denizlerde korsanlık, soygunculuk ettiklerine, cinayet işleyerek insanları kaçırdıklarına karar verdim."</p>

      <p>&nbsp;Sıralarda oturan gemicilerin renkleri uçtu. Valiye sessizce bakıyorlardı.</p>

      <p>&nbsp;Van de Velde, "Cezanızı açıklamadan önce söylemek istediğiniz bir şey var mı?" diye sorarak gümüş enfiye kutusunu açtı.</p>

      <p>&nbsp;Sir Francis bütün salonda çınlayan bir sesle, "Biz savaş tutsaklarıyız," dedi. "Bizi sıradan esirler gibi zincire vurmaya hakkınız yok. Bizi mahkûm etmeye de hakkınız olmadığı gibi."</p>

      <p>&nbsp;Van de Velde burnunun iki deliğine de enfiye çekti. Sonra zevk] aksırdı. Enfiyeler yanında oturan zabit kâtibinin üzerine sıçradı. Kâtip yeni valiye yakın olan gözünü yumdu ama geride kalmamak için yazmayı ' sürdürdü.</p>

      <p>&nbsp;Van de Velde, Sir Francis'e alayla bakarak başını eğdi. "Bu fikri da ha önce de tartıştığımızı sanıyorum. Şimdi bu korsanlara verilecek cezayı açıklıyorum. Önce dört zenciden söz edeceğim. Adlarını söyleyeceğim mahkûmlar ayağa kalksın. Aboli! Matesi! Jiri! Kimatti!"</p>

      <p>&nbsp;Dört zenci ikişer ikişer birbirlerine zincirlenmişlerdi. Gardiyan onları dürterek ayağa kalkmalarını sağladı. Gemiciler ayaklarını sürüyerek ilerlediler ve sahnemsi yerin önünde durdular. Van de Velde onları sert bir tavırla süzdü. "Cahil vahşiler olduğunuz gerçeğini hesaba kattım. Bu yüzden uygar Hıristiyanlar gibi davranmanız imkânsız. İşlediğiniz suçların kokusu gökyüzüne kadar yükseliyor ve bunların bedelini ödemeniz gerekiyor. Ama ben size merhamet göstermek niyetindeyim. Sizi ömür boyu köleliğe mahkûm ediyorum. Hollanda Doğu Hindistan Şirketi'nin memuru sizi açık artırmada en fazla para veren kimseye satacak. Bu satıştan elde edilen para da şirketin hazinesine devredilecek. Onları götür, çavuş."</p>

      <p>&nbsp;Zenciler salondan çıkarılırken Aboli, Sir Francis'le Hal'a baktı. Dövmeli yüzü ifadesizdi. Ama gözleriyle onlara kalbinden mesaj yolluyordu.</p>

      <p>&nbsp;Van de Velde, "Şimdi de beyaz mahkûmlarla ilgileneceğim," diye açıkladı. "Adlarını sayacağım suçluları öne çıkarın." Elindeki listeden okumaya başladı. "Henry Courteney gemi subayı ve ikinci kaptan... Ned Tyler porsun, Daniel Fisher porsun. William Rogers tayfa..." Sir Francis'inki dışında hepsinin adlarını okudu. Kaptan oğlunun yanında ayağa kalktığı zaman da, "Siz değil," dedi. "Siz geminin kaptanı ve bu haydutları kışkırtan elebaşısınız. Sizin için başka planlarım var. Görevliye söyleyin, onu diğer suçlulardan ayırsın." Salonun dibinde duran adam elinde araç gereçlerinin bulunduğu deri torbayla geldi. Hal'ı babasına bağlayan zinciri çabucak açtı.</p>

      <p>&nbsp;Sir Francis uzun sırada yalnız kaldı. Hal babasının yanından ayrılarak sahne gibi yerin aşağısında mahkûmların oluşturdukları sıranın başında yer aldı. Van de Velde suçluların suratlarını incelemeye başladı. Bakışları sıkıntıyla bir uçtan başlayarak diğer tarafa doğru ağır ağır kaydı, onunda bakışları Hal'ı buldu. "Sizden daha korkunç katiller ve caniler görmedim. Siz etrafta özgürce dolaşırsanız hiçbir dürüst erkek ya da kadın güvende olamaz. Hepiniz ancak darağacına layıksınız." Gözlerini Hal'a dikmişti. Sonra birdenbire aklına bir şey geldi. Salonun yan tarafına baktı. Güzel Katinka'nın yanında oturan Akbaba'ya, Lordum!" diye seslendi. "Sizinle baş başa konuşabilir miyiz?" Suçluları orada öylece bırakıp yalpalaya yalpalaya ayağa kalktı ve kapıdan arkadaki görüşme salonuna girdi. Akbaba abartılı bir tavırla Katinka'ya selam verdikten sonra valinin peşinden gitti.</p>

      <p>&nbsp;Salona girdiği sırada van de Velde cilalı sarı tahtadan yapılmış masadaki gümüş tepside bir şey seçmiş yiyordu. Akbaba'ya döndüğünde ağzı doluydu. "Aklıma birdenbire bir şey geldi. Kayıp yükün yerini öğrenmek için Francis Courteney'i cellada teslim edeceğim. Oğluna da aynı şeyi yapmamız gerekmez mi? Herhalde Courteney oğluna hazinenin yerini söyledi. Ya da altınları saklarken delikanlı da yanındaydı."</p>

      <p>&nbsp;Akbaba ciddi bir tavır takınarak sakalını çekiştirdi. Valinin sorusunu düşünüyormuş gibi duruyordu. Bu iri domuzun ne zaman kendisi gibi düşünmeye başlayacağını merak etmişti. Cumbrae sorunun yanıtını çoktan hazırlamıştı. Sir Francis'in hazinenin yerini asla açıklamayacağından emindi. Bunu en kurnaz ve ısrarcı bir işkenceciye bile söylemeyecekti. Franky çok inatçı ve ters bir adamdı. Ancak bir tek şey konuşmasını sağlayabilirdi. Oğlunu kurtarmak için hazinenin yerini açıklayabilirdi. "Ekselans, o korsanın dışında hiçbir canlı hazinenin yerini bilmiyor. Bu bakımdan hiç endişeniz olmasın. Franky çok açgözlüdür ve herkesten de şüphelenir."</p>

      <p>&nbsp;Van de Velde'nin yüzünde kuşku dolu bir ifade belirdi. Vali tepsiden baharatlı bir samosa aldı. Lokmasını çiğnerken, Akbaba tartışma sürdüğü takdirde valiyi ikna etmenin en iyi yolunu bulmaya çalıştı. Hal Coürteney'in Standvastigheid’dan çalınan hazinenin nerede olduğunu bildiğinden emindi. Dahası da vardı. Hal, Heerlycke Nacht'tan taşınan ganimetin nerede saklı olduğunu da herhalde biliyordu. Ama delikanlı, babasının tersine, Yavaş Jan'ın sorgulamasına dayanamayacaktı. Akbaba'nın tahmin ettiğinden daha dayanıklı olsa bile. Ama babası oğlunu insanın vücudunu iyice geren o işkence aletinde gördüğü zaman büyük olasılıkla kendini tutamayacaktı. Bu ikisi şu ya da bu biçimde Hollandalılara hazinenin yerini göstereceklerdi. İşte Akbaba'nın dünyada hiç istemediği şey de buydu.</p>

      <p>&nbsp;Henry Courteney'i Yavaş Jan'ın elinden kurtarmak zorundaydı. Akbaba bunun çok garip bir şey olduğunu düşünürken az kalsın gülecekti Ama o hazineyi kendisi için istiyordu. Babanın da, oğulun da hazinenin yerini ondan önce peynirkafalara göstermeleri hiç işine gelmeyecekti. Sir Francis için en iyi yer darağacıydı. Piçi içinse kalenin surlarının altındaki zindan.</p>

      <p>&nbsp;Cumbrae, Yavaş Jan dağlama demirlerini Sir Francis'in kanlarıyla soğuturken, Martı'nın adeta uçarcasına Filler Gölü'ne döneceğini düşündü ve kendini tutamayarak sırıttı. O çuvallar dolusu gümüş para ve altın külçelerini Sir Francis'in sakladığı delikten çıkaracaktı.</p>

      <p>&nbsp;Akbaba yine gülümseyerek van de Velde'ye baktı. "Hayır, ekselans. Sizi temin ederim. Yükün yerini sadece Sir Francis biliyor. Franky sert bir adam gibi gözüküyor ve cesurca konuşuyor. Ama Yavaş Jan üzerinde çalışmaya başlar başlamaz altın bir gulden teklif edilen bir fahişe gibi uysallaşacak. Bana kalırsa, Henry Courteney'i surlarda çalışmaya gönderin. Babasının sizi hazineye götüreceğine de inanın."</p>

      <p>&nbsp;“Ja.” Van de Velde başını salladı. "Ben de öyle düşündüm. Sadece bildiklerimi desteklemenizi istedim." Ağzına son bir samosa'yı daha tıktı. Yine ağzı doluyken sözlerini sürdürdü. "Şimdi geri dönüp şu işi bitirelim."</p>

      <p>&nbsp;Prangalı mahkûmlar sabana koşulmuş öküzler gibi hâlâ sahnemsi yerin önünde bekliyorlardı. Van de Velde tekrar koltuğuna yerleşti.</p>

      <p>&nbsp;Sizin doğal yeriniz ip ve darağacı. Ama onlar bile sizin için fazla. Hepinizi ölünceye kadar Hollanda Doğu Hindistan Şirketi'nin hizmetinde çalışmaya mahkûm ediyorum. Siz şirketi aldatmak ve soymak için komplo kurdunuz. Şirketin hizmetkârlarını kaçırdınız ve onlara kötü davrandınız. Size merhametli davrandığımı sanmayın! Zayıflık gösterdiğimi de. Öyle bir gün gelecek ki, Tanrı'ya canınızı alması için yalvaracaksınız. Rahat bir ölüm isteyeceksiniz. Ben bugün size bunu vermiyorum! Onları götürün ve hemen çalıştırmaya başlayın! Varlıkları gözlerimi rahatsız ediyor. Bütün dürüst insanların gözlerini de.</p>

      <p>&nbsp;Mahkûmlar salondan çıkarılırken Katinka düşkırıklığıyla ıslık çalar gibi bir şeyler söyledi ve öfkeyle bir işaret yaptı. Cumbrae ona doğru eğirek, "Neden sinirlendiniz, madam?" diye sordu.</p>

      <p>&nbsp;Korkarım kocam bir hata yaptı. Onları talim alanında yaktırmalıydı!. Yavaş Jan'ın o güzel piçin üzerinde çalışmasını seyredemeyecek, onun çığlıklarını duyamayacaktı. Bu heyecandan yoksun kalmıştı. Oysa ölüm aralarındaki eski ilişki için çok doyurucu bir son olacaktı. Kocası ona bu konuda söz vermişti. Ama sonunda bu zevki elinden almıştı. Katinka, bunun acısını ondan çıkaracağım, diye karar verdi. "Ah, madam, intikamın zevkini ağır ağır çıkarmak gerekir. İyi Virginia tütünü gibi. Bu bir anda yutulmaz. Bundan sonra aklınıza estiği zaman sadece surlara bakmanız yeterli olacak. Onların orada çalıştıklarını ve yavaş yavaş ölüme yaklaştıklarını göreceksiniz." Hal uzun sırada oturan Sir Francis'in yakınından geçti. Babasının zavallı ve hasta gibi bir hali vardı. Saçı ve sakalı sicim gibiydi. Gözlerinin altında soluk rengiyle korkunç bir tezat oluşturan kara gölgeler belirmişti. Hal onun bu haline dayanamadı ve birdenbire, "Baba!" diye bağırdı. Sir Francis'e koşacaktı ama Çavuş Manseer böyle bir şey olacağını tahmin etmişti. Hemen delikanlının önüne dikildi. Elinde o uzun baston vardı. Hal geriledi.</p>

      <p>&nbsp;Sir Francis başını kaldırmadı. Hal onun kendisiyle daha önce vedalaşmış olduğunu anladı. Babası artık uzaklarda, sadece Yavaş Jan'ın ona erişebileceği bir yerdeydi.</p>

      <p>&nbsp;Zincirli mahkûmlar dışarı çıktıktan ve kapılar da kapandıktan sonra salona derin bir sessizlik çöktü. Herkes gözlerini uzun sırada oturan o yalnız insana dikmişti.</p>

      <p>&nbsp;Van de Velde yüksek sesle, "Francis Courtney," dedi. "Ayağa kalkın ve buraya gelin."</p>

      <p>&nbsp;Sir Francis başını arkaya atıp gözlerine düşen kırlaşmış saçlarını itti. Omzunu silkerek gardiyanların elinden kurtuldu ve onların yardımı olmadan ayağa kalktı. Sahne gibi yere doğru giderken başı dimdikti. Yırtık gömleği sırtında dalgalanıyordu. Bastonun açtığı yaralar kurumaya, kara bir kabuk bağlamaya başlamıştı.</p>

      <p>&nbsp;Francis Courteney küçük adınızın korsanların en kötüsü sayılan ahlaksız Francis Drake'inkiyle aynı olması bir rastlantı değil sanırım.</p>

      <p>&nbsp;Kaptan usulca, "Bana o ünlü denizcinin adını taşıma şerefi verildi.” dedi.</p>

      <p>&nbsp;O zaman ben de sizi cezalandırarak daha büyük bir şerefe erişeceğim. Sizi ölüm cezasına çarptırıyorum. Van de Velde, Sir Francis'in duygularını biraz olsun belli etmesini bekledi. Ama kaptan ifadesiz bir suratla ona baktı. Sonunda vali konuşmasını sürdürmek zorunda kaldı. "Tekrarlıyorum, cezanız ölüm. Ama ölüm tarzınızı kendiniz seçeceksiniz." Birdenbire, beklenmedik bir biçimde keyifli bir kahkaha attı. "Sizin çapınızdaki ahlaksızların çoğuna böyle şefkatle davranılmaz. Onlara böyle bir lütufta bulunulmaz."</p>

      <p>&nbsp;Sir Francis, "İzninizle," dedi. "Teklifinizin geri kalanını öğreninceye kadar minnetimi açıklamayacağım." Van de Velde gülmekten vazgeçti.</p>

      <p>&nbsp;Standvastigheid 'daki yükün hepsini ele geçiremedik. Kargonun en değerli kısmı kayıp. Şerefli şirketimizin birlikleri sizi yakalamadan önce bu yükü saklamayı başardığınızdan eminim. Kayıp kargonun yerini şirketin görevlilerine açıklamaya hazır mısınız? Bunu yaparsanız, kafanız çabucak ve temizce uçurulur.</p>

      <p>&nbsp;Sir Francis bu konu kendisini ilgilendirmiyormuş gibi, "Size söyleyecek hiçbir şeyim yok," dedi.</p>

      <p>&nbsp;O halde aynı soruyu size resmi cellât çok çetin koşullarda soracak korkarım. Van de Velde usulca dudaklarını şapırdattı. Sanki bu sözler ona pek tatlı gelmişti. "Hiçbir şeyi saklamadan bu sırrı açıklarsınız o zaman celladın baltası azabınıza son verir. İnat ederseniz sorgulama devam eder. Her zaman seçim size bırakılır."</p>

      <p>&nbsp;“Ekselans bir merhamet timsali.” Sir Francis eğilerek selam verdi.</p>

      <p>&nbsp;Van de Velde, "O halde Tanrı ruhunuza merhamet göstersin," diyerek Çavuş Manseer'e döndü. "Mahkûmu götürün ve resmi cellada teslim edin."</p>

      <p>***</p>
    </div>
  </div>
</body>
</html>
