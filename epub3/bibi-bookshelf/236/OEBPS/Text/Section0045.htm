<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body xml:lang="TR" xmlns:xml="http://www.w3.org/XML/1998/namespace">
  <div class="WordSection1">
    <div>
      <p>Manseer, Althuda'nın kapısını açarak, "Dışarı çık, katil köpek!" diye kükredi. Althuda demirli kapıdan çıkınca gardiyan ona öfkeyle baktı. "Yavaş Jan'la darağacında dans etmeyeceğin anlaşılıyor. Çok yazık. Ama çok sevinme. Seninle kalenin surlarında da aynı derecede eğleneceğiz. Barnard'la köpekleri bunu sağlayacaklar. Kışı çıkaramayacaksın. Yüz guldene bahse girerim."</p>

      <p>&nbsp;Hal mahkûmlardan oluşan sıranın başında alt zindandan çıktı. Althuda'nın hemen aşağısında taş basamakta durdu. İki genç uzun bir an birbirlerini dikkatle incelediler. Gördükleri ikisinin de hoşuna gitti.</p>

      <p>&nbsp;Hal, "Bana seçme hakkı verselerdi," diyerek gülümsedi. "O zaman kızkardeşinin görünüşünü sekinkine tercih ettiğimi söylerdim." Althuda'nın sesinden onun daha uzun boylu biri olduğunu düşünmüştü. Genç adamın rengi soluktu. Saçları parlaklığını kaybetmişti ve karmakarışıktı</p>

      <p>&nbsp;Arkasındaki paçavraların arasından gözüken vücudu ince, güçlü ve esnekti. Yüzü güzel ve dost ifadeliydi. Bakışları dürüsttü. Saçları dümdüz ve siyah, gözleri de badem biçimiydi. Ama İngiliz kanının annesininkine karıştığı belliydi. Çenesinin biçiminden azimli ve gururlu olduğu anlaşılıyordu.</p>

      <p>&nbsp;Althuda gülerek Hal'a, "Sen hangi beşikten yuvarlandın?" diye sordu. Darağacınm gölgesinden çıktığı için çok sevindiği anlaşılıyordu. "Ben bir erkek istedim, bana bir çocuk yolladılar."</p>

      <p>&nbsp;Gardiyan mahkûmları ustabaşına teslim ederken, Barnard, "Haydi görelim, kaçak katil!" diye böğürdü. "Şu ara ilmikten kurtulmuş olabilirsin ama senin için zevkli birkaç oyunum var. Dağda arkadaşlarımdan bazılarının gırtlaklarını kestin!" Garnizondakilerin Althuda'nın cezasının tecil edilmesini acı duygular ve öfkeyle karşıladıkları belliydi. Barnard sonra Hal'a döndü. "Sana gelince, pis kokulu korsan! Senin dilin fazla oynuyor. Bugün bir tek kelime söylersen seni bir tekmede uçurumdan aşağı uçurur, parçalarını da köpeklerime yediririm."</p>

      <p>&nbsp;Barnard iki genci birbirlerinden ayırdı. Hal'ı yine iskeleye çıkardı. Althuda'yı ise avluda çalışan mahkûmların yanına gönderdi. Bu grup taşocağından gönderilen blokları öküzlerin çektiği arabalardan indiriyordu.</p>

      <p>&nbsp; Ancak o akşam Althuda'yı da diğer mahkûmlarla beraber koğuşa kapattılar. Daniel ve diğerleri karanlıkta genç adamın etrafını sararak hikâyesini ayrıntılarıyla anlatmasını istediler. Merdivenin yukarısına seslenemedikleri bütün soruları sordular. Bu sıkıcı, tekdüze esaret hayatı ve yıpratıcı çalışmalar arasında yeni bir olaydı Althuda. Hal ancak yahni kazanı mutfaktan getirildiği ve diğerleri aceleyle o azıcık yemeklerini yemeye koştukları zaman Althuda'yla yalnız başına konuşma fırsatını bulabildi.</p>

      <p>&nbsp;"Bir defa kaçmışsın, Althuda. O halde bunu tekrar yapma şansımız var."</p>

      <p>&nbsp;"O sırada daha iyi durumdaydım. Kendi balıkçı teknem vardı, efendim bana güveniyordu. Kolonide istediğim gibi dolaşabiliyordum. Şimdi etrafımızı saran bu duvarlardan nasıl kaçabiliriz? Korkarım bu imkânsız."</p>

      <p>&nbsp; "Korku ve imkânsız gibi sözler kullanıyorsun. Bu benim anladığım bir dil değil. Ben de ödlek biriyle değil, bir erkekle karşılaştığımı sanıyordum.”</p>

      <p>&nbsp;“Haşin sözlerini düşmanlarımıza sakla, dostum.” Althuda, Hal'ın sert bakışlarına karşılık verdi. "Bana ne müthiş bir kahraman olduğunu anlatacağına, dışardan nasıl haber aldığını açıkla." Hal'ın yüzündeki sert ifade kayboldu ve Althuda'ya gülümsedi. Bu genç adamın cesareti hoşuna gitmişti. Borda ateşine yine borda ateşiyle karşılık verebilmesi. Althuda'ya yaklaşarak ona bu işin nasıl yapıldığını açıkladı. Sonra da ona son gelen mesajı verdi. Genç adam kâğıdı parmaklıklı kapıya götürerek meşalenin merdivenden aşağıya süzülen ışığında inceledi.</p>

      <p>&nbsp;Sonunda, "Evet," dedi. "Bu kızkardeşimin yazısı. Yazısı bu kadar güzel olan başka birini bilmiyorum."</p>

      <p>&nbsp;O akşam iki genç Aboli'nin alması için bir mesaj hazırladılar. Zenciye ve Sukeena'ya, Althuda'nın Skellum'un İni'nden kurtulduğunu açıkladılar.</p>

      <p>&nbsp;Ancak galiba Sukeena bunu zaten biliyordu. Çünkü ertesi gün hanımıyla birlikte kaleye geldi. Arabacının yerinde, Aboli'nin yanında oturuyordu. Merdivenin önünde hanımının arabadan inmesine yardım etti. Hal, Katinka'nın ziyaretlerine artık öyle alışmıştı ki, kadının bir meleğinkini andıran yüzüne baktığı zaman acı duygular ve öfke hissetmiyordu. Daha da garibi, Katinka'ya pek aldırmadı bile. Onun yerine köle kızı seyretmeye başladı. Sukeena merdivenin aşağısında durup bir kuş gibi her yöne çabucak baktı. Mahkûm gruplarının arasında ağabeyinin yüzünü görmeye çalışıyordu.</p>

      <p>&nbsp;Althuda avluda çalışıyordu. Makarayla henüz tamamlanmamış olan surların yukarısına çekilecek kaba taş blokları çekiç ve keskiyle biçime sokuyordu. Yüzü ve saçları taşlardan fırlayan tozlardan bembeyaz kesilmişti. Una bulanmış bir değirmenciye benziyordu. Elleri aletler ve kaba taşlar yüzünden kanıyordu. Sukeena sonunda onu görebildi. Ağabey kardeş uzun, mutlu bir an birbirlerine baktılar.</p>

      <p>&nbsp;Sukeena'nın yüzündeki sevinç ve mutluluk Hal'ın gördüğü en güzel ifadelerden biriydi. Ama delikanlı kıza bir an bakabildi. Sukeena sonra hanımının peşi sıra basamaklardan hızla çıktı.</p>

      <p>&nbsp;Kısa bir süre sonra kadınla köle kız tekrar gözüktüler. Vali van de Velde onlarla beraberdi. Karısını koluna almıştı. Sukeena ise onları ciddi bir tavırla izliyordu. Köle kız ağabeyinden başka birini arıyormuş gibiydi</p>

      <p>&nbsp;Arabacı yerine çıktığı zaman Aboli'ye bir şeyler mırıldandı. Zenci de buna karşılık sadece bakışlarıyla surları işaret etti. Kız Aboli'nin bakışlarını izleyerek iskeleye baktı. Hal orada ipin ucunu bağlıyordu. Delikanlı Sukeena'nın kendisini aradığını anlayınca kalbi birdenbire hızla atmaya başladı. İki genç ciddi ciddi birbirlerine baktılar. Sanki birerlerine çok yakındılar. Çünkü Hal sonradan Sukeena'nın yüzünün her Kıvrımını ve açısını, boynunun zarif biçimini hatırladı. Sukeena sonunda gülümsedi. Bu kısa ve tatlı bir andı. Delikanlı o gece koğuşta nemli samanların üzerine uzanarak o anı yeniden yaşadı.</p>

      <p>&nbsp;Uyku etrafını kara bir dalga gibi sararken, belki yarın yine gelir, diye düşündü. Ama Sukeena haftalar boyunca bir daha gelmedi.</p>

      <p>&nbsp;Althuda'nın, Daniel'le Hal'ın yakınında uyuyabilmesi için ona da samandan bir yatak yaptılar. Böylece karanlıkta usulca konuşabileceklerdi.</p>

      <p>&nbsp;Hal öğrenmek istedi. "Dağlarda kaç adamın var?" "Başlangıçta on dokuz kişiydik. Ama üçünü Hollandalılar öldürdü. Beşi ise biz kaçtıktan sonra öldü. Dağlar çok zalim. Orada pek çok vahşi hayvan da var." Hal, "Ya silahları?" diye sordu.</p>

      <p>&nbsp;"Hollandalılardan aldığımız tüfekleri ve kılıçları var. Ama barut pek az, belki de şimdiye kadar tamamiyle tükenmiştir. Dostlarımın yaşayabilmek için avlanmaları gerekiyor." Hal, "Ama kendilerine başka silahlar yapmış olmalılar," dedi. "Evet. Yay ve mızrak yaptılar. Ama uçlarına takacak demir parçaları yok."</p>

      <p>&nbsp;Hal ısrarla sordu. "O vahşi bölgede saklandığınız yerler ne kadar güvenli?"</p>

      <p>&nbsp;Dağların sonu yok. Yarlar çalı bürümüş labirentler gibi. Uçurumlar korkunç. Maymunların açtıklarından başka yol da yok. "Hollandalı askerler dağlara çıkıyorlar mı?" "Hiçbir zaman. İlk uçurumu aşmaya bile cesaret edemiyorlar." Kış rüzgârları dağlardan gürültüyle inerken bütün akşamı böyle konuşarak geçiriyorlardı. Fırtınanın sesi kalenin surlarına doğru homurdanan bir aslan sürüsününkine benziyordu. Zindandaki mahkûmlar titreyerek samanların üzerinde yatıyorlardı. Bazen konuşmalar ve umut, onların soğuğa yenilmelerini engelliyordu. Ama yine de daha yaşlı ve bitkin mahkûmlar hastalandılar. Göğüsleri ve boğazları sarı, koyu bir balgamla doldu. Vücutları ateşle kavruluyordu. Sonunda boğulurcasına öksürerek öldüler.</p>

      <p>&nbsp;Yaşayanların etleri ateşten eridi. Zayıfladılar ama soğuk ve çalışma yüzünden kasları sertleşti. Hal o korkunç aylar sırasında iyice gelişip güçlendi. Sonunda ipi omzuna sararak tutma ya da içi harç dolu tahta kutuyu taşıma konusunda artık Daniel'le boy ölçüşecek hale geldi. Sakalı sık ve siyahtı. Kalın saç örgüsü kürek kemiklerinin arasından sarkıyordu. Kırbaç izleri sırtında ve kalçalarında kafesler çiziyordu. Başını kaldırarak uzaklarda mavi gibi duran dağların doruklarına bakarken gözlerinde sert ve acımasız bir ifade beliriyordu.</p>

      <p>&nbsp;Althuda'ya karanlık hücrede, "Dağlar ne kadar uzakta?" diye sordu.</p>

      <p>&nbsp;Althuda açıkladı. "On fersah."</p>

      <p>&nbsp;Hal, "Demek o kadar uzak?" diye fısıldadı. "Peşinizde Hollandalılarla o kadar yolu aşıp dağlara nasıl ulaşabildiniz?"</p>

      <p>&nbsp;Althuda, "Sana söyledim ya," dedi. "Ben balıkçıydım. Her gün diğer esirleri beslemek için gidip fok balıklarını öldürüyordum. Teknem küçüktü, biz de kalabalıktık. Tekne bizi False Körfezi'nden geçirerek dağların eteklerine zorlukla taşıdı. Kızkardeşim Sukeena yüzme bilmiyordu. Bu yüzden onun tehlikeyi göze alarak bizimle gelmesine izin vermedim."</p>

      <p>&nbsp;“Tekne şimdi nerede?”</p>

      <p>&nbsp;“Peşimizdeki Hollandalılar onu sakladığımız yerde buldular ve yaktılar. Her gece bu konuşmalar giderek daha kısa sürüyordu. Çünkü zorlana zorlana artık güç ve dayanıklılığın sınırlarına gelmişlerdi. Ama Hal ağır ağır Althuda'dan işe yarayabilecek bütün ayrıntıları öğrendi.”</p>

      <p>&nbsp;“Dağlara götürdüğün adamların durumları nasıl?”</p>

      <p>&nbsp;“Onlar cesur erkekler. Kadınlar da öyle. Grupta üç de kız vardı. Cesur olmasalardı o güvenli esaret hayatından kaçmazlardı. Üstelik onlar birer cengâver de değiller. Bir teki dışında.”</p>

      <p>&nbsp;“Kim bu cengâver?”</p>

      <p>&nbsp;“Onun adı Sabah. Hollandalıların eline düşmeden önce bir askerdi. Şimdi yine bir asker.”</p>

      <p>&nbsp;"Ona haber yollayabilir miyiz?"</p>

      <p>&nbsp;Althuda acı acı güldü. "Kalenin surlarının tepesinden bağırabiliriz. Ya da zincirlerimizi şakırdatırız. O bizi bulunduğu dağın tepesinden belki duyar.</p>

      <p>&nbsp;"Eğer bir soytarı isteseydim, Daniel'e beni eğlendirmesini söylerdim. Onun şakaları bir köpeğin bile öğürmesine neden oluyor. Ama yine de seninkilerden daha komik. Bana şimdi yanıt ver, Althuda. Sabah'a ulaşmanın hiç yolu yok mu?"</p>

      <p>&nbsp;Althuda yanıt vermeden önce bir süre düşündü. "Kaçtığım zaman Sukeena'yla koloninin acı badem çitinin ötesinde güvenli bir yer seçtik. Oraya birbirimiz için mesajlar bırakabilecektik. Sabah da o gizli yeri biliyor. Çünkü kızkardeşimi almak için döndüğüm gece orayı ona gösterdim. Tabii bu sadece bir kumar ama belki Sabah benden bir haber almak için oraya gidiyordur."</p>

      <p>&nbsp;Hal, "Bana anlattıklarını düşüneceğim," dedi. Karanlık hücrede onun yakınında yatan Daniel genç adamın sesindeki güç ve otoriteyi fark ederek başını salladı.</p>

      <p>&nbsp;Hayretle, sesi de, tavırları da Kaptan Franky'ninkine benziyor, diye düşündü. Hollandalıların burada ona yaptıkları daha zayıf birini karaya oturturdu. Ama Tanrım, düşmanlar sadece onun mayistra yelkenini güçlü bir rüzgârla şişirdiler. Hal babasının rolünü üstlenmişti. Sağ kalan denizciler de bunu kabul ediyorlardı. Gitgide daha çok, genç adamdan liderlik etmesini bekliyorlardı. Devam etmek için onlara cesaret aşılamasını, akıl vermesini, böyle kötü durumda olan insanların hemen her gün arasından çıkması doğal olan anlaşmazlıkları sona erdirmesini, kalplerindeki umut ve azim kıvılcımının sönmesini engellemesini istiyorlardı.</p>

      <p>&nbsp;Hal ertesi akşam, bir gece önce yorgunluğun yarıda kestiği savaş toplantısını sürdürdü. "Demek Sukeena, Sabah için nereye mesaj bırakılacağını biliyor?"</p>

      <p>&nbsp;Althuda, "Tabii biliyor," diye yanıt verdi. "Eerste Nehri'nin kıyısındaki gövdesi oyulmuş bir ağaç bu. Sınır çitinin ötesindeki ilk nehri kastediyorum."</p>

      <p>&nbsp;"Althuda, Sabah'la bağlantı kurmaya çalışmalıyız. Sadece Sabah'la senin bildiğiniz bir şey var mı? Mesajın senden geldiğini, bunun Hollandalıların bir tuzağı olmadığını kanıtlayacak bir şey?"</p>

      <p>&nbsp;Althuda bu konuyu düşündü. Sonunda, "Aboli pusulaya sadece, küçük Bobby'nin babası' diye yazsın." Hal onun ne demek istediğini açıklamasını bekledi. Althuda kısa bir sessizlikten sonra sözlerini sürdürdü&nbsp; "Bobby... yani Robert benim oğlum. Koloniden kaçtıktan sonra o vahşi bölgede doğdu. Bu ağustosta bir yaşında olacak. Annesi o sözünü ettiğim kızlardan biri. Adı dışında her bakımdan karım sayılır. Acı badem çitinin içindeki yerde bu adı benden başka hiç kimse bilemez."</p>

      <p>&nbsp;Hal, "Demek bu duvarların ötesine uçmak için bizim kadar güçlü nedenlerin var?" diye mırıldandı.</p>

      <p>&nbsp;Aboli'ye verdikleri mesajı kâğıdın boyu kısıtladı. Daha büyüğü gardiyanların ya da gözünden hiçbir şey kaçmayan Hugo Barnard'ın şüphelenmesine neden olabilirdi. Hal'la Althuda sönük ışıkta gözlerini kısarak ve en kısa ama anlaşılabilir bir mesaj yazabilmek için kafalarını zorlayarak saatlerce uğraştılar. Verilen yanıtlar Sukeena'nın sesiyle söyleniyordu sanki. İki gencin hoşuna giden kısa ama özlüydü bunlar. Arada nükteli ve neşeli de oluyordu.</p>

      <p>&nbsp;Hal, Sukeena'yı gitgide daha fazla düşünüyordu. Köle kız kaleye tekrar geldiği zaman hanımının peşinden giderken gözleri önce Hal'ın çalıştığı iskeleye kayıyordu. Ağabeyini daha sonra arıyordu. Aboli'nin duvar' daki yarığa bıraktığı mektuplara yer olduğu zaman kısa, kişisel sözler ekliyordu. Örneğin, Hal'ın gür sakalına değiniyor ya da onun doğumgününün geçtiğinden söz ediyordu. Bu sözler Hal'ı şaşırtıyor ve çok etkiliyordu. Hal bu doğumgünü konusunu bir süre düşündü, sonra da bunu kıza Aboli'nin açıkladığına karar verdi. Gece karanlıkta Althuda'yı kızkardeşinden söz etmesi için özendirmeye çalışıyordu. Böylece Sukeena'nın çocukluğuyla ilgili basit olayları, onun hoşuna giden ve nefret ettiği şeyleri öğrendi.</p>

      <p>&nbsp;Şimdi kuzeydeki dağlara baktığı zaman onların karla kaplı olduğunu ve kış güneşinde parladıklarını görüyordu. Rüzgâr oradan esiyor ve sanki Hal'ın ruhuna kadar işliyordu.</p>

      <p>&nbsp;Aboli hâlâ Sabah'tan yanıt alamamıştı. Dört ay bekledikten sonra Hal yenilgiyi kabul etti. "Onu planlarımızdan çıkarmamız gerekiyor."</p>

      <p>&nbsp;Althuda başını salladı. "O benim dostum. Ama benden umudu kestiği anlaşılıyor. Karım için üzülüyorum. Herhalde o da öldüğümü düşünerek yas tutuyor."</p>

      <p>&nbsp;"O halde biz işimize bakalım. Bizi yoksun bıraktıkları şeyi istememek elimizde değil." Hal kesin bir tavırla konuşuyordu. "Dağdaki taşocağından kaçmak, kaleden kaçmaktan daha kolay olur. Cezanın tecil edilmesini herhalde Sukeena ayarladı. Belki aynı yoldan bizim taşocağına yollanmamızı da sağlayabilir..."&nbsp; Mesajı yolladılar. Bir hafta sonra da yanıtı aldılar. Sukeena'nın onlaın çalıştıkları yer konusunda ilgilileri etkilemesi mümkün değildi. Kız onları uyarıyor, böyle bir şeye kalkıştıkları takdirde düşmanın hemen şüpheleneceğini açıklıyordu. Sukeena her zamankinden daha uzun bir mesaj yollamıştı. "Sabırlı olun, Gundwane. Sizi sevenler kurtulmanız için çaba harcıyorlar." Hal pusulayı belki yüz defa okudu, sonra da yine yüz kez kendi kendine tekrarladı. Kızın takma adını kullanması onu etkilemişti. Gundwane adını. Tabii bunu da ona Aboli söylemişti.</p>

      <p>&nbsp;Seni sevenler... Sukeena sadece Aboli'yi mi kastetti? Yoksa bu sevenler sözcüğündeki çoğul ekini bilerek mi kullandı? Beni seven bir başkası daha mı var? Sukeena sadece beni mi kastetti? Yoksa ağabeyi Althuda da buna dahil mi? Genç adam kâh umutlanıyor, kâh üzülüyordu. Ben Sukeena'nın sesini bile duymadım. O halde nasıl oluyor da aklımdan çıkmıyor? Sukeena dilenci gibi paçavralara sarılmış sakallı bir bostan korkuluğu görüyor. Ama belki de Aboli beni savunuyor ve her zaman bu halde olmadığımı söylüyor.</p>

      <p>&nbsp;İki genç planlar yapıyorlardı ama günler geçerken umutları sönüyordu. Ağustos ve eylülde Hal'ın denizcilerinin altısı daha öldü. İkisi iskeleden yuvarlandı. Birinin başına taş düştü. İkisiyse soğuk ve neme yenildiler. Bu kurbanlardan altıncısı Sir Francis'in uşağı Oliver'dı. Zindana kapatıldıktan kısa bir süre Sonra blokları taşocağından getiren öküz arabalarından birinin demir çemberli tekerleği ayağını ezdi. Dr. Saar kırık kemiğe tahta bağlayarak sardı. Ama Oliver'ın ayağı iyileşmedi. İyice şişti. Sonra patladı ve üzerinde irin akan yaralar belirdi. Bir ölünün etleri gibi kokuyordu bu yaralar. Hugo Barnard, Oliver avluda kabaca yapılmış bir koltuk değneğiyle dolaşmasına rağmen onu zorla çalıştırdı.</p>

      <p>&nbsp;Hal'la Daniel, Oliver'ı korumaya çalıştılar. Ama işe çok belirgin bir biçimde karıştıkları zaman Barnard daha da zalimleşiyordu. Sonunda angaryanın çoğunu yüklenmekten ve Oliver'ı ustabaşının kırbacından uzakta tutmaktan başka bir şey yapamadılar. Günün birinde Oliver çok bitkin olduğu için güney tarafındaki surun tepesine tırmanmayı başaramadı Barnard da onu duvara çırağı gibi çalıştırmaya başladı. Oliver iri taşlan yontup biçimlendiriyordu. Avluda Barnard'ın gözlerinin önündeydi. Ustabaşı aynı sabah Oliver'ı iki defa kırbaçla dövdü.</p>

      <p>&nbsp;İkinci kez adama fazla vurmadı. Darbeleri daha öncekiler gibi kin dolu değildi. Oliver'ın asıl işi terzilikti. Aslında uysal ve çekingen bir insandı. Ama çıkmaz sokakta sıkıştırılan bir köpek gibi dönüp ustabaşına saldırdı. Sağ elindeki büyük tahta balyozu salladı. Adam geriye doğru sıçradı ama fazla hızlı davranamamıştı. Balyoz bacağına geldi, deriyi sıyırıp geçti. Barnard'ın kemiği kırılmamıştı, ama akan kan çorabını lekeleyerek ayakkabısının içine doldu. Hal yukarıdan, iskeleden bile Oliver'ın yüzündeki ifadeyi fark etti. Zavallı yaptığı şey yüzünden korkmuş, dehşete kapılmıştı.</p>

      <p>&nbsp;Oliver, "Efendim!" diye bağırarak dizüstü çöktü. "Böyle yapmak istemedim. Lütfen, efendim, beni affedin." Balyozu attı ve dua, ediyormuş gibi iki elini yüzüne doğru kaldırdı.</p>

      <p>&nbsp;Hugo Barnard sendeleyerek geriledi. Sonra eğilip yarasına baktı.. Oliver'ın telaşla yalvarmalarına aldırmadan çorabını indirdi. Baldırının ön tarafında uzun bir çizik vardı. Ustabaşı yine Oliver'a hiç bakmadan avlunun diğer tarafındaki atların bağlandığı parmaklığa gitti. İki kara, dev köpeği oraya bağlıydılar. Barnard hayvanları kayışlarından tutarak hâlâ dizüstü duran Oliver'ı işaret etti.</p>

      <p>&nbsp;Yakalayın! Köpekler öne doğru atılarak kayışlarını gerdiler. Havlıyor, uluyorlardı. İri kırmızı ağızları açılmış, uzun, sivri dişleri ortaya çıkmıştı.</p>

      <p>&nbsp;Barnard ısrarla tekrarladı. "Onu yakalayın." Aynı anda köpekleri geri çekti. Sesindeki öfke köpekleri çıldırtmıştı. Yine sıçrayarak kayışları gerdiler. Adam az kalsın yuvarlanıyordu.</p>

      <p>&nbsp;Oliver, "Lütfen!" diye haykırdı. Ayağa kalkmaya çalışırken sırtüstü devrildi. Sonra taş duvara dayalı kol değneğine doğru sürünmeye başladı.</p>

      <p>&nbsp;Barnard köpeklerin kayışlarını çıkardı. Hayvanlar avluda hızla ileri atıldılar. Oliver köpekler üzerine saldırmadan önce ancak elleriyle yüzünü örtecek kadar zaman bulabildi.</p>

      <p>&nbsp;İki köpek Oliver'ı devirerek taşların üzerinde yuvarlandılar. Sonra da ağızlarını açıp kapatarak adamı ısırmaya çalıştılar. Biri Oliver'ın yüzüne doğru atıldı, ama adam kolunu kaldırdı. Köpek de dişlerini onun direğine geçirdi. Oliver'ın gömleği yoktu. Diğer köpek onun karnını ısırdı. İki hayvan Oliver'ı bir daha bırakmadılar.</p>

      <p>&nbsp;İskelenin yukarısında olan Hal'ın olaya karışması imkânsızdı. Oliver'ın çığlıkları yavaş yavaş hafifledi, adam çırpınmıyordu artık. Ama Barnard ve köpekleri hâlâ aman vermiyorlardı. Oliver son nefesini verdikten sonra bile köpekler onu dişlemeyi sürdürdüler. Barnard parçalanmış cesede son bir tekme attı ve geriledi. Deli gibiydi, soluk soluğa kalmıştı. Yüzü yağlı ve ter içindeydi. Teri gömleğinin önüne damlıyordu. Ama yine de başını kaldırıp Hal'a sırıttı. Oliver'ın cesedini çalışma sona erinceye kadar taşların üzerinde bıraktı.</p>

      <p>&nbsp;Sonra Hal'la Daniel'e, "Bu pisliği kalenin arkasındaki gübre yığınının üzerine atın," diye emretti. "Benim işime yaramıyordu. Ama martılarla kargaların işine çok yarayacak." Hal'ın gözlerindeki kini görünce de sevinçle güldü.</p>

      <p>&nbsp;Tekrar bahar geldiğinde artık sekiz kişi kalmışlardı. Ama bu sekiz insan zorluklar yüzünden adamakıllı güçlenmişti. Hal'ın güneş ve rüzgârdan yanmış olan cildinin altında göğüs ve kol kasları gururla kabarıyordu. Avuçları meşin kadar sertleşmişti, parmakları bir demircinin maşası kadar güçlüydü. Bir kavgada yara izleriyle dolu yumruklarından birini indirmesi iriyarı bir adamı bile yere devirmeye yetiyordu.</p>

      <p>&nbsp;Baharın ilk müjdecisi fırtınanın sürüklediği bulutları dağıttı. Güneşin ışınlarında yeni bir ateş vardı sanki. Bütün kış boyunca adamları etkileyen bıkkınlık ve sıkıntının yerini bir huzursuzluk aldı. Sinirler gerildi. Kavgalar daha sıklaştı. Artık uzaklardaki dağlara daha sık bakıyorlardı. Dağları örten karlar erimişti. Bazen bakışları mavi Atlas Okyanusu'na da kayıyordu.</p>

      <p>&nbsp;Sonra Aboli'den bir mesaj geldi. Pusulayı yine Sukeena yazmıştı. "Sabah A.'ya selamlarını yolluyor. Bobby ve annesi onu özlüyorlar." Bu satırlar kalplerini çılgınca bir umutla doldurdu. Oysa bunun için sağlam bir neden yoktu. Çünkü Sabah ve adamları onlara ancak acı badem çitini aştıktan sonra yardım edebilirdi.</p>

      <p>&nbsp;Bir ay daha geçti. Kalplerini aydınlatan o çılgınca umut alevinin yerini korlar aldı. Bahar bütün görkemiyle geldi, dağı gözleri kamaştıran renk renk kır çiçekleriyle süsledi. Kokuları iskelenin tâ yukarılarına kadar erişiyordu. Rüzgâr güneydoğudan şarkı söyleyerek esiyordu. Güneş kuşları kimbilir nerelerden geri döndüler. Işıltılı tüyleriyle sanki gökyüzünü tutuşturdular.</p>

      <p>&nbsp;Sonra Sukeena'yla Aboli'den kısa bir mesaj geldi. Gitme zamanı! Kaç kişisiniz?"</p>

      <p>&nbsp;O gece bu haberden heyecandan titreyen fısıltılarla söz ettiler. "Aboli'nin bir planı var. Ama hepimizi birden nasıl kaçıracak?"</p>

      <p>&nbsp;Koca Daniel, "Benim için yarıştaki tek at o," diye homurdandı. "Bütün paramı ona yatırıyorum."</p>

      <p>&nbsp;Ned güldü. "Keşke yatıracak param olsaydı." Hal, Ned'in, Barnard'ın köpekleri Oliver'ı paramparça edeli beri ilk kez güldüğünü duyuyordu.</p>

      <p>&nbsp;Hal, "Kaç kişi gidiyor?" diye sordu. "Yanıt vermeden önce biraz düşünün, çocuklar." Loş ışıkta etrafındakilere baktı. Hepsinin yüzü ciddileşmişti. "Burada kalırsanız hiç olmazsa bir süre daha yaşarsınız. Hiç kimse de hakkınızda kötü şeyler düşünmez. Kaçar ama dağlara ulaşamazsak... hepiniz babamla Oliver'ın nasıl öldüğünü gördünüz. Bu değil bir insan, bir hayvana bile layık görülmeyecek bir ölümdü!"</p>

      <p>&nbsp;Önce Althuda konuştu. "Bobby ve karım olmasaydı yine de giderdim."</p>

      <p>&nbsp;Daniel, "Evet," dedi. Ned de öyle.</p>

      <p>&nbsp;Hal, "Üç kişi oldu," diye mırıldandı. "Ya sen William Rogers?"</p>

      <p>&nbsp;“Ben de seninlenim, Sir Henry.”</p>

      <p>&nbsp;“Damarıma basma, Billy. Sana beni böyle çağırmamanı söyledim.” Hal'ın kaşları çatılmıştı. Unvanını kullandıkları zaman kendini bir sahtekâr gibi hissediyordu. Büyükbabasının Drake'in yanıbaşında kazandığı şerefe layık olmadığını düşünüyordu. Babasının başarıyla taşıdığı bu unvana. "Bu son şansın, Bay Billy. Dilin yine sürçerse öbür ucuna tekmeyi indirip aklını başına getiririm. Beni duyuyor musun?"</p>

      <p>&nbsp;“Evet, çok iyi duyuyorum, Sir Henry.” Billy genç adama sırıttı. Hal onu ensesinden yakalayarak kafasının yanını yumruklarken diğerleri kahkahalarla güldüler. Hepsi de heyecandan yerlerinde duramıyorlardı. Yani Dick Moss ve Paul Hale dışında.</p>

      <p>&nbsp;"Ben böyle eğlenceler için artık çok yaşlıyım, Sir Hal. Kemiklerim öyle kaskatı kesildi ki, dağlara tırmanamam." Dick Moss gülümsüyordu. Beni affet, kaptan. Ama Paul'la bu konuyu konuştuk. Midemize dolduracak kadar yahni ve her gece üzerinde yatacağımız samanlar olduğu sürece burada kalacağız."</p>

      <p>&nbsp;Hal, "Belki de hepimizden daha akıllıca davranıyorsunuz," diyerek başını salladı. Bu karar onu üzmemişti. Dicky'nin o parlak günleri geride kalmıştı. Eskiden şiddetli fırtınada yelkeni camadanla küçültecekleri zaman direğe tırmanıverirdi. Son kış kemiklerini, eklemlerini katılaştırmış ve saçlarını kırlaştırmıştı. Bu yolculukta kazanç getirmeyecek bir yük gibi olacaklardı. Paul, Dicky'nin kader arkadaşıydı. Tam yirmi yıl birlikte çalışmışlardı. Paul hâlâ kılıcı müthiş bir ustalıkla kullanıyordu, ama yaşlanan arkadaşıyla birlikte kalmayı tercih edecekti.</p>

      <p>&nbsp;Hal, "İkinizin de şansı açık olsun," dedi. "Birlikte yolculuk yaptığım denizcilerin en iyilerindendiniz." Wally Finch ve Stan Sparrow'a baktı. "Ya siz iki kuş?" Finch ispinoz, Sparrow da serçe anlamına geliyordu. "Siz de bizimle uçacak mısınız, çocuklar?"</p>

      <p>&nbsp;Stan ikisi adına yanıt verdi. "Sizin çıkacağınız kadar yükseklere ve gideceğiniz kadar uzaklara uçmaya hazırız." Hal adamın omzuna vurdu.</p>

      <p>&nbsp;“Etti altı. Althuda ve Aboli'yle... sekiz. Emin olun, herkesin hoşuna gidecek kadar uzaklara ve yükseklere uçacağız.”</p>

      <p>&nbsp;Aboli'yle Sukeena son bir mesaj daha göndererek planlarını açıkladılar. Hal planı uygulamak için gerekli hazırlıklara başladı. Vahşi bir yerde yaşamalarını sağlayabilecek şeylerin bir listesini yaptı. Aboli'yle Sukeena bunları çalmaya çalışmalıydılar. En önemlisi, bir harita ve pusulaydı. Bulabilirlerse bir de dümen kolu.</p>

      <p>&nbsp;Aboli'yle Sukeena heyecan ve endişelerini evdekilere belli etmeden son hazırlıklarını yaptılar. Kara gözler köle bölüğünde olanları daima yakından izliyorlardı. İkisi artık kader günü çok yaklaştığı için kimseye güvenmiyorlardı. Sukeena ağır ağır Hal'ın istediği eşyaları topladı. Kendiliğinden de ihtiyaçları olacağını bildiği şeyleri ekledi.</p>

      <p>&nbsp;Kaçmayı planladıkları günün arifesinde Sukeena, Aboli'yi konağa ana oturma bölümüne çağırdı. Zencinin daha önce oraya girmesine izin verilmemişti. Kız mutfakta aşçı ve iki yardımcısının önünde ona, "Ziyafet salonundaki oymalı dolabın çekilmesi için senin gücüne ihtiyacım var," dedi. Aboli tasma takılı bir tazı gibi onu uysalca izledi. Ama Sukeena'yla yalnız kalır kalmaz itaatli köle tavırlarını bir yana bıraktı.</p>

      <p>&nbsp;Sukeena, "Çabuk ol," diye onu uyardı. "Hanımefendi pek yakında dönecek. Bahçenin dibinde, Yavaş Jan'ın yanında." Çim alanlara bakan panjurlu pencereye gitti. Birbirine hiç uymayan çiftin meşe ağaçlarının altında hâlâ konuştuklarını gördü.</p>

      <p>&nbsp;Bu kadının ahlaksızlığının sınırı yok, dedi içinden. Katinka celladın söylediği bir şeye gülüyordu. Aklına eserse bir domuz ya da bir yılanla bile sevişir, diye düşünen Sukeena aklına aralarında geçenler gelince ürperdi; kendi kendine, bir daha böyle şeyler olmayacak, diye söz verdi. Daha dört gün dayanmam gerekiyor. Ondan sonra Althuda özgürlüğüne kavuşacak.</p>

      <p>&nbsp;Bir şeyin uçan büyük bir kuş gibi havada daireler çizdiğini duydu. Omzunun üzerinden baktı. Aboli holdeki silah koleksiyonundan bir kılıç almış, silahın denge ve sağlamlığını deniyordu. Kılıcı başının üzerinde çeviriyor, çelikten yansıyan ışıklar beyaz duvarlarda dans ediyordu.</p>

      <p>&nbsp;Aboli kılıcı bir yana koyup bir başkasını aldı. Ama onu beğenmemişti. Kaşlarını çatarak kılıcı yerine koydu. Sukeena usulca, "Çabuk ol," diye seslendi. Zenci birkaç dakika içersinde üç kılıç seçti. Kabzalarım süsleyen mücevherler yüzünden değil kuşkusuz. Önemli olan kılıçların esnekliği ve çeliğe verilen suyun derecesiydi. Bu kılıçlar kavisliydi. Palaları Hindistan'da, Ağra kentinde Cihan Şahın ustaları yapmıştı. "Bunlar bir Moğol prensi için yapılmış. Kaba saba bir gemicinin eline hiç yakışmıyorlar. Sheffield çeliğinden yapılmış güzel kılıçlar buluncaya kadar onlarla yetineceğiz." Hindistan'ın içerlerindeki dağlarda yaşayan insanların kullandıkları daha kısa bir silahı seçti. Kukri bıçağıydı bu. Aboli bununla kolundaki tüyleri traş etti. "Düşündüğüm yakın işler için bu uygun." Memnun memnun homurdanıyordu.</p>

      <p>&nbsp;Sukeena, "Seçtiğin kılıçlara dikkat ettim," dedi. "Şimdi onları rafta bırak. Yoksa evde çalışan diğer köleler yerlerinin boş olduğunu fark ederler. Onları sana bir gün önce, akşam veririm."</p>

      <p>&nbsp;Sukeena o gün öğleden sonra başına koni biçimi şapkasını giyip sepetini aldı. Dağa çıktı. Onu gözetleyen hiç kimse amacını anlayamazdı, ama yine de onu görmemeleri için ihtiyatlı davrandı. Doruğun aşağısındaki büyük yarı kaplayan ormana girdi. Daha önce oraya sık sık geldiği zaman kurumuş bir ağacı fark etmişti. Çürümüş olan gövdede küçücük mor mantarlar çıkmıştı. Sukeena eldiven giyerek onları toplamaya başladıi</p>

      <p>&nbsp;Mantarların şemsiye biçimi başlarının altı güzel bir sarıydı. Bu bitki zehirliydi. Ama bir insanı ancak bunlardan çok yediği takdirde öldürebilirdi. Sukeena mantarları bu nedenle seçmişti. Masum insanların ve ailelerinin ölümü yüzünden vicdan azabı çekmek istemiyordu. Mantarları sepetin dibine yerleştirdi, üzerine de kökleri ve şifalı bitkileri koydu. Sonra dik yamaçtan indi. Bağların arasından ciddi bir tavırla geçerek konağa gitti.</p>

      <p>&nbsp;Vali van de Velde o akşam büyük salonda bir ziyafet verdi. Koloninin ileri gelenlerini ve şirkette çalışan bütün önemli görevlileri çağırdı. Eğlence geç saatlere kadar sürdü. Misafirler gittiği zaman evdeki köleler bitkin haldeydiler. Evi dolaşma ve mutfağı gece için kilitleme işini Sukeena'ya bıraktılar.</p>

      <p>&nbsp;Köle kız yalnız kalınca mor mantarları taze bal kıvamına gelinceye kadar kaynattı. Sıvıyı ziyafetten geride kalan boş şarap şişelerinden birine doldurdu. Sıvının kokusu yoktu. Sukeena'nın bunda pek hafif bir mantar tadı olduğunu öğrenmesi için sıvıdan bir damla almasına gerek yoktu. Kaledeki mutfaklarda çalışan bir kadın kendini Sukeena'ya borçlu hissediyordu. Kızın ilaçları kadının büyük oğlunun çiçek hastalığından kurtulmasını sağlamıştı. Sukeena ertesi sabah şarap şişesini diğer ilaçlar ve iksirlerle birlikte bir sepete koydu. Aboli'nin kadına götürmesi için arabaya bıraktı.</p>

      <p>&nbsp;Aboli valiyi kaleye götürürken, adam çok keyifsizdi. Geceki sefahat âlemi yüzünden rengi iyice uçmuştu, aksiliği üzerindeydi. Aboli duvardaki yarığa bir mesaj bıraktı. "Son akşam garnizonun mutfağından gönderilen yemeklerin hiçbirini yemeyin."</p>

      <p>&nbsp; Hal o gece adamların şeytana uyup tadına bakmamaları için kazandaki yahniyi tuvalet kovasına boşalttı. Yemeğin kokulu buharı hücreye yayıldı. Aç gemiciler için bu, ölümsüz bir yaşam vaadi gibi bir şeydi.</p>

      <p>&nbsp;Adamlar inleyerek dişlerini gıcırdattılar. Yemek ziyan olduğu için Hal'a kaderlerine ve kendilerine küfrettiler.</p>

      <p>&nbsp;Ertesi sabah belirli saatte zindanda yine bir hareket başladı. Şafak parmaklıklı dört küçük pencereyi belirginleştirmeden önce gemiciler inlediler, öksürdüler. Teker teker tuvalet görevi yapan kovaya gittiler. Sonra günün önemini hatırladılar.</p>

      <p>&nbsp;Sabaha özgü ışık ağır ağır pencerelerden üzerlerine kaydı. Gemiciler yan yan birbirlerine bakmaya başladılar. Onları hiçbir zaman bu saate kadar bekletmemişlerdi. Her sabah bundan bir saat önce surlarda çalışmaya başlamışlardı.</p>

      <p>&nbsp;Sonunda Manseer'in anahtarı kilitte şakırdadı. Gardiyanın rengi soluktu, hasta gibi bir hali vardı. Yanındaki iki adamı da ondan daha iyi değildi.</p>

      <p>&nbsp;Hal, "Nen var, Manseer?" diye sordu. "Artık bizi sevmediğini ve seni bir daha görmeyeceğinizi sanıyorduk." Gardiyan dürüst ve aptal bir adamdı. Öyle kinci ve zalim değildi. Hal aylar geçerken onunla görünüşte dostça bir ilişki kurmuştu.</p>

      <p>&nbsp;Manseer, "Geceyi helada geçirdim," diye inledi. "Etrafta dostlarım da vardı. Çünkü garnizondaki herkes oraya girmeye çalışıyordu. Bu saatte bile yarısı hâlâ ranzalarında yatıyor..." Karnı uzaklardan gelen gökgürültüsünü andıran bir ses çıkarınca sözlerini sürdüremedi. Yüzünde çaresizce bir ifade belirdi. "Ah, işte yine başladı! Yemin ederim, o lanet olasıca aşçıyı öldüreceğim." Merdivenlerden çıktı. Mahkûmlar bir yarım saat daha beklediler. Sonra Manseer parmaklıklı kapıyı açarak onları avluya çıkardı.</p>

      <p>&nbsp;Hugo Barnard mahkûmları ondan devralmak için bekliyordu. Bütün aksiliği üzerindeydi. "Yarım gün çalışılmadı," diye Manseer'e çattı. "Saatler ziyan oldu. Albay Schreuder bütün bunlardan beni sorumlu tutacak. O zaman ben de seninle konuşacağım, Manseer!" Mahkûmların oluşturdukları sıraya döndü. "Orada durmuş pis pis ne sırıtıyorsunuz, köpekler? Ne olursa olsun, sizden tam bir günlük iş istiyorum. Gerekirse sizi gece yarısına kadar iskelede tutacağım. Haydi başlayın! Çabuk olun!" Barnard'ın sağlığı yerindeydi. Yüzü kıpkırmızı, öfkesi burnundaydı. Garnizondakilerin hepsini hasta eden karın ağrısı onu etkilememişti. Hal, Manseer'in söylediklerini hatırladı. Barnard kıyıdaki kulübelerden birinje bir Hotanto kadınıyla yaşıyor, garnizonun yemekhanesine gitmiyordu. Genç adam avluda merdivenin altına doğru giderken çabucak etrafına bakındı. Güneş iyice yükselmişti bile. Işınları kalenin batı tabyasını aydınlatıyordu. Etrafta her zamankinden daha az sayıda gardiyan ve asker vardı. Kapıda dört yerine bir nöbetçi bekliyordu. Silah deposunun kapıcında kimse yoktu. Avlunun güneyinde şirketin bürolarına ve valinin daresine giden merdivenin başına da bir tek kişi gelebilmişti. Hal merdivene tırmanıp surun tepesine ulaştığı zaman talim yerinin üzerinden caddeye bir göz attı. Ağaçların arasından vali konağının damı gözüküyordu.</p>

      <p>&nbsp;Genç adam, "Tanrı sana hız versin, Aboli," diye fısıldadı. "Biz senin için hazırız."</p>

      <p>&nbsp;Aboli arabayı valinin karısının emrettiği saatten birkaç dakika önce konağın kapısına getirdi. Atları ravakın altına soktu. Hemen hemen aynı anda Sukeena kapıda belirerek ona, "Aboli!" diye seslendi. "Hanımefendi arabaya birkaç paketin konmasını istiyor. Onları da götüreceğiz." Sakin ve rahat bir tavırla konuşuyordu. Sinirleri gerilmiş gibi bir hali yoktu. "Lütfen gel ve paketleri arabayı taşı." Bu sözleri onları dinlediklerini bildiği kimselerin duyması için söylemişti.</p>

      <p>&nbsp;Aboli itaatli bir tavırla arabanın tekerleklerini tutan freni çekti. Atlara usulca bir şeyler söyledi. Sonra da arabacı yerinden aşağıya atladı. Hiç acele etmiyordu, yüzünde sakin bir ifade vardı. Sukeena'nın peşinden eve girdi. Bir dakika sonra tekrar dışarı çıktığı zaman kucağında rulo yapılmış ipek bir halı ve birkaç deri heybe vardı. Arabanın arkasına gidip eşyaları bagaj yerine koyduktan sonra kapağı kapattı. Diğer hizmetkârların dikkatini çekecek bir tavırla davranmıyordu. Ne sinsice, ne de usulca. Ön verandayı süpüren iki hizmetçi kız başlarını kaldırıp ona bakmadılar bile. Aboli yerine çıktı. Dizginleri aldı ve kölelere özgü o sonsuz sabırla beklemeye başladı.</p>

      <p>&nbsp;Katinka gecikti. Ama olağandışı bir şey değildi. Sonunda Fransız parfümünden oluşan bir bulut içinde ve ipek hışırtıları arasında merdivenden indi. Sukeena'yı hayali basit bir suçu yüzünden azarladı. Köle kız yumuşak iskarpinli, küçük ayaklarıyla onun yanında sessizce kayarak ilerledi. Pişmanlık duyuyormuş gibi gülümsüyordu.</p>

      <p>&nbsp;Katinka arabaya taç giymeye giden bir kraliçe edasıyla bindi. Sukeena'ya azametle, "Gel, benim yanımda otur!" diye emretti. Köle kız ellerini ağzına götürerek onu selamladı. Katinka'nın bu emri vereceğini anlamıştı. Kadın bazen onun yanında olmasını istiyordu, bazen de soğuk ve azametli bir tavır takınıyordu. Ne yapacağı hiçbir zaman önceden kestirilemiyordu.</p>

      <p>&nbsp;Sukeena kendi kendine cesaret vermek için, istediğimi yapması iyiye işaret sayılır, diye düşündü. Geçip kadının karşısına oturdu. Ona sevgiyle gülümsedi.</p>

      <p>&nbsp;Katinka, "Gidelim, Aboli!" diye seslendi. Araba hareket edince de dikkatini Sukeena'ya verdi. "Bu renk güneşte bana yakışıyor mu? Yoksa rengimi solduruyor, sönükleştiriyor mu?"</p>

      <p>&nbsp;Sukeena kadına duymak istediği şeyleri söyledi. "Bu renk cildinize çok uyuyor, hanımım. Hatta dışarda içeriye göre size daha çok yakışıyor. Ayrıca gözlerinizdeki menekşe rengi pırıltıları daha belirginleştiriyor."</p>

      <p>&nbsp;Katinka hoş bir tavırla başını yana eğdi. "Yakada daha fazla dantel olması gerekmez miydi?"</p>

      <p>&nbsp;Sukeena biraz düşündü. "Güzelliğinizin en iyi cins Brüksel danteline bile ihtiyacı yok. Tek başına dikkati çeken bir şey bu."</p>

      <p>&nbsp;Öyle mi düşünüyorsun, Sukeena? Sen de çok yağcısın. Ama bu sabah özellikle pek hoşsun. Katinka kızı düşünceli bir tavırla süzdü. Araba şimdi hızla caddeden iniyordu. Kır atlar başlarını geriye atmışlar, güzelce koşuyorlardı. "Yanaklarına renk gelmiş. Gözlerinde de bir ışıltı var. İnsan âşık olduğunu düşünürse, bunu hoş görmeli."</p>

      <p>&nbsp;Sukeena, "Ben özel birine âşığım..." diye fısıldadı.</p>

      <p>&nbsp;Araba talim yerine girerek kaleye doğru döndü. Katinka öyle dalmıştı ki, bir süre nereye gittiklerini fark etmedi. Sonra yüzünde öfkeli bir ifade belirdi. Sert sert, "Aboli!" diye seslendi. "Sen ne yapıyorsun, ahmak? Kaleye gelmek istemedim ben. Mevrouw de Waal'a gideceğiz."</p>

      <p>&nbsp;Aboli onu duymamış gibiydi. Kır atlar doğruca kale kapılarına döndü.</p>

      <p>&nbsp;"Sukeena, şu ahmağa dönmesini söyle."</p>

      <p>&nbsp;Köle kız sallanan arabada ayağa kalktı. Çubucak Katinka'nın yanına oturdu. Kadının koluna girip onu sıkıca tuttu.</p>

      <p>&nbsp;"Sen ne yapıyorsun, çocuk? Burada olmaz. Çıldırdın mı sen? Bütün koloninin gözleri önünde olur mu?" Katinka kolunu çekmeye çalıştı, ama Sukeena onu bırakmadı.</p>

      <p>&nbsp;Usulca, "Kaleye gidiyoruz," dedi. "Sen söylediklerimi harfi harfine yapacaksın."</p>

      <p>&nbsp;"Aboli! Arabayı hemen durdur!" Katinka sesini yükselterek kaçmaya çalıştı. Ama Sukeena onu çekip yerine oturttu.</p>

      <p>&nbsp;Kız, "Çırpınma," diye emretti. "Yoksa seni doğrarım. Önce suratını parçalarım. Bu güzelliğin kalmaz. Sözümü dinlemezsen şu bıçağı kötülükle dolu, balçık gibi kalbine saplarım."</p>

      <p>&nbsp;Katinka başını eğdi ve ilk kez o zaman köle kızın gövdesinin yanına dayamış olduğu bıçağı gördü. O bıçak kadının âşıklarından birinin hediyesiydi. Valinin karısı bu ince şeyin ne kadar keskin olduğunu biliyordu. Sukeena bunu Katinka'nın odasından çalmıştı.</p>

      <p>&nbsp;Kadının rengi duyduğu dehşet yüzünden uçtu. "Sen çıldırdın mı?" Kımıldanarak hançerin iğne gibi ucundan uzaklaşmaya çalıştı.</p>

      <p>&nbsp;"Evet. Çıldırdım. Seni öldürmekten zevk duyacak kadar deliyim." Sukeena bıçağı itti. Katinka bir çığlık attı. Atlar kulaklarını diktiler. Sukeena kadını uyardı. "Bir daha bağırırsan kanını akıtırım. Şimdi dilini tut ve beni dinle. Sana yapacaklarını söyleyeceğim."</p>

      <p>&nbsp;Katinka, "Seni Yavaş Jan'a vereceğim!" diye tehdide kalkıştı. "Cellât bağırsaklarını dökerken kahkahalarla güleceğim." Ama sesi titriyordu ve gözleri dehşet doluydu.</p>

      <p>&nbsp;Bana itaat etmezsen bundan sonra hiçbir zaman gülemezsin. Bunu hançer sağlar. Bıçağı yine itti. Hançerin ucu kumaşı ve kadının derisini kesti. Valinin karısının giysisinin korsajında gümüş bir gulden büyüklüğünde bir kan lekesi belirdi.</p>

      <p>&nbsp;Katinka, "Lütfen..." diye inledi. "Sukeena, lütfen. İstediğini yapacağım. Lütfen canımı tekrar yakma. Beni sevdiğini sanıyordum."</p>

      <p>&nbsp;Sukeena ıslık çalar gibi bir sesle, "Yalandı bu," dedi. "Sana ağabeyimin hatırı için yalan söyledim. Senden ne kadar nefret ettiğimi hiçbir zaman bilemeyeceksin. Ellerinin dokunuşundan tiksiniyorum. Onun için benden sevgi bekleme, bundan yararlanmaya kalkışma. Seni hiç acımadan ezerim. İnsanların saçlarına doluşan bitler gibi." Katinka köle kızın gözlerinde ölümü gördü. Ömrü boyunca hemen hemen hiç bu kadar korkmamıştı.</p>

      <p>&nbsp;Söylediklerini yapacağım, diye fısıldadı. Sukeena ona emirler verdi. Sesi sert ve ifadesizdi. Böylesi bağırmaktan ya da öfkeyle haykırmaktan daha dehşet vericiydi.</p>

      <p>&nbsp;Aboli arabayı kale kapılarından soktu. Gelişi her zamanki faaliyetle karşılandı. Kapıdaki tek nöbetçi hazırol vaziyeti alarak tüfeğini kaldırdı. Zenci kır atları döndürüp arabayı şirketin bürolarının önünde durdurdu. Nöbetçilerin komutanı silah deposundan fırladı. Telaşla palaskasını takıyordu. Hollanda'dan yeni gelmiş olan bir astsubaydı. Valinin karısının beklenmedik bir anda gelmesi onu şaşırtmıştı.</p>

      <p>&nbsp;Genç adam kendi kendine, "İblisin boynuzları!" diye söylendi. "Bu karı da tam gelecek zamanı buldu! Adamların yarısı köpekler gibi hasta!" Endişeyle şirketin bürolarına açılan kapının önünde bekleyen tek nöbetçiye baktı. Adamın suratı hâlâ hafif yeşilimsiydi. Sonra valinin karısının arabadan işaret ederek kendisini çağırdığını fark etti. Avluda koşmaya başladı. Kepini düzeltti, buna bağlı olan kayışı sıkıştırdı. Arabanın yanına gelince Katinka'ya selam verdi. "Günaydın, Mevrouw. İnmeniz için size yardım edebilir miyim?"</p>

      <p>&nbsp;“Hayır.” Valinin karısının endişeli ve sinirli bir hali vardı. Tiz bir sesle, soluk soluğa konuşuyordu. Astsubay hemen kaygılandı. "Bir şey mi oldu, Mevrouw”</p>

      <p>&nbsp;“Evet, çok kötü bir şey oldu. Hemen kocamı çağırın.”</p>

      <p>&nbsp;“Onun bürosuna gitmeyecek misiniz?”</p>

      <p>&nbsp;“Hayır. Burada, arabada bekleyeceğim. Hemen kocama gidin ve onun çabucak gelmesini istediğimi söyleyin. Bu son derecede önemli. Ölüm kalım meselesi! Haydi, gidin! Çabuk olun!”</p>

      <p>&nbsp;Astsubay şaşırdı. Sonra çabucak selam verip basamakları ikişer ikişer çıktı. Çift kanatlı kapıdan hızla büroya daldı. O yokken Aboli arabacı yerinden indi. Arabanın arkasındaki bagaj yerini açtı. Sonra da etrafına baktı.</p>

      <p>&nbsp;Kale kapısında bir tek nöbetçi vardı. Bir de merdivenin yukarısında. Ama onlar her zamanki gibi emniyet deliğindeki ağır yanan fitilleri tutuşturmamışlardı. Silah deposunun kapısında nöbetçi yoktu. Aboli durduğu yerden yan pencereyi görebiliyordu. Nöbetçi odasında üç kişi oturuyordu. Avludaki beş ustabaşının kırbaç ve sopalarından başka kılıçları da vardı. Hugo Barnard avlunun en dibindeydi. İki köpeğinin kayışlarını tutuyor, doğu surunun dibine, yere taşları dizen mahkûmları azarlayıp duruyordu. Azim gemisinin mürettebatından olmayan bu mahkûmlar onlar kaçmaya çalışırken bir tehlike oluşturabilirlerdi. Surlarda hemen hemen iki yüz esir çalışıyordu. İnsanların türlü renkli tortularıydı bunlar. Çöpleri. Bu insanlar neler olduğunu anladıkları zaman kaçış yolunu tıkayarak, hatta Azim gemisinin mürettebatına katılmaya çalışarak ve arabanın etrafını sararak diğerlerini engelleyebilirlerdi.</p>

      <p>&nbsp;Aboli, bu sorunu da böyle bir şey olduğu zaman hallederiz, diye düşündü. Dikkatini asıl tehlikeyi oluşturan silahlı nöbetçilere ve ustabaşılara verdi. Barnard ve yardımcılarıyla birlikte görünürde silahlı on adam vardı. Ama haykırmalar yirmi ya da otuz askerin hızla dışarı fırlayarak avluya doluşmalarına neden olabilirdi. Her şey çok çabuk kontroldan çıkabilirdi.</p>

      <p>&nbsp;Aboli başını kaldırdı. Hal'la Koca Daniel iskeleden ona bakıyorlardı. Hal makaranın ipini tutuyordu, ucunu bileğine dolamıştı. Ned Tyler ve Billy Rogers daha aşağıdaki yerdeydiler. İki kuş, yani Finch'le Sparrow avluda Althuda'nın yakınında çalışıyorlardı. Hepsi de işlerine dalmış gibi davranıyorlardı ama usulca Aboli'ye bir göz atıyorlardı.</p>

      <p>&nbsp;Zenci bagaj yerine elini sokarak rulo halindeki ipek halının üzerine bağlanmış olan sicimi çözdü. Halının ucunu kaldırdı. Silahları çıkarmadı, ama üç Moğol palasıyla kendisi için seçtiği kukri bıçağının görülmesini sağladı. Hal'la Koca Daniel'in yukarıdan bagaj yerinin içini görebildiklerinin farkındaydı. Aboli sonra arabanın arka tekerleğinin yanında ifadesiz bir yüzle hareketsiz kaldı.</p>

      <p>&nbsp;Birdenbire vali merdivenin yukarısındaki çift kanatlı kapıdan fırladı. Şapkasız ve ceketsizdi. Biçimsizce yalpalayarak basamaklardan indi.</p>

      <p>&nbsp;Merdivenin ortasında karısına telaşla, "Ne oldu, Mevrouw?" diye seslendi. "Beni çağırtmışsın. Bir ölüm kalım meselesi varmış."</p>

      <p>&nbsp;Katinka yakınırcasına bağırdı. "Başım müthiş belada!"</p>

      <p>&nbsp;Adam çılgın gibi soluyarak arabanın kapısına erişti. "Nen var, Mevrouw," diye inledi. "Hemen bana söyle."</p>

      <p>&nbsp;Aboli ona arkadan yaklaşarak kalın kolunu valinin boynuna doladı Adamın artık kımıldaması imkânsızdı. Van de Velde debelenmeye başladı. Şişman olmasına rağmen yine de güçlüydü. Aboli onu zorlukla tutabiliyordu.</p>

      <p>&nbsp;Van de Velde öfkeyle, "Kahretsin!" diye kükredi. "Sen ne yaptığını sanıyorsun?" Aboli, kukri'nin ucunu valinin boğazına dayadı. Van de Velde çeliğin soğukluğunu ve ustura kadar keskin kenarını hissettiği anda çabalamaktan vazgeçti.</p>

      <p>&nbsp;Aboli adamın kulağına, "Sen şişko bir domuzsun," diye fısıldadı. "Boğazını keseceğim." Sukeena ise hançerini kadının kalbinin üzerine dayadı. "Askerlerine yerlerinde kımıldamamalarını ve silahlarını atmalarını söyle."</p>

      <p>&nbsp;Astsubay, van de Velde'nin haykırdığını duyunca ileri atılmış, basamaklardan inerken kılıcını kınından yarı çekmişti.</p>

      <p>&nbsp;Van de Velde ona dehşetle, "Dur!" diye bağırdı. "Kımıldama, salak! Beni öldürteceksin." Astsubay kararsızca durakladı.</p>

      <p>&nbsp;Aboli valinin boynuna doladığı kolunu sıktı. "Ona kılıcını atmasını söyle."</p>

      <p>&nbsp;Vali kişnemeye benzeyen bir ses çıkardı. "Kılıcını at! O ne diyorsa öyle yap. Bıçağı boğazıma dayadığını görmüyor musun?" Astsubay kılıcını yere attı. Kılıç takırdayarak basamaklardan kaydı.</p>

      <p>&nbsp;Avludan ön beş metre yukarıda Hal iskeleden fırladı. Makaraya bağlı halata tutunuyordu. Koca Daniel ipin diğer ucunu yakalayıp genç adamın inişini biraz yavaşlattı. Hal süratle aşağıya inerken makara iniltiye benzeyen bir ses çıkardı. Hiç dengesini kaybetmeden avlunun taşlarının üzerine atlayan Hal arabanın arkasına doğru atılarak mücevherli palalardan birini kaptı. Hemen arkasından merdivenin ortasına sıçradı. Eğilip astsubayın kılıcını sol eline aldı, ucunu genç adamın boynuna dayadı. "Adamlarına silahlarını atmalarını emret."</p>

      <p>&nbsp;Astsubay, "Hepiniz silahlan bırakın!" diye haykırdı. "İçinizden herhangi biri valinin ya da karısının bir zarar görmesine neden olursa bunu hayatıyla öder." Nöbetçiler bu emri anında yerine getirdiler, tüfekleriyle kılıçlarını taş döşeli avluya attılar.</p>

      <p>&nbsp;Van de Velde ustabaşılarına ulur gibi, "Siz de!" diye emretti. Adamlar istemeye istemeye onun da emrini yerine getirdiler. Ancak Hugo Barnard o sırada taş yığınlarının arkasındaydı ve gözükmüyordu. Adam usulca mutfaklara açılan kapıda durdu. Köpeklerini yanına çekerek fırsat kollamaya başladı.</p>

      <p>&nbsp;Diğer gemiciler iskeleden inmeye başladılar. Finch'le Sparrow daha aşağıda oldukları için avluya ilk onlar ulaştılar. Ama Ned, Koca Daniel ve Billy Rogers da onları çabucak izlediler.</p>

      <p>&nbsp;Hal, "Haydi gel, Althuda!" diye seslendi. Genç adam balyoz ve keskisini atarak koşa koşa onun yanına gitti. "Yakala!" Hal mücevherli palayı Althuda'ya attı. Silah havada ışıltılı bir parabol çizdi. Althuda yukarıya doğru uzanarak palayı kabzasından yakalayıp düzgünce tuttu. Hal, Althuda'nın ne tür bir kılıç ustası olduğunu düşündü. Balıkçı olduğuna göre bu bakımdan fazla deneyimi olamazdı.</p>

      <p>&nbsp;Hal, dövüş çıkarsa onu korumam gerekecek, diye düşündü. Çabucak etrafına bakındı. Daniel arabanın arkasındaki bagaj yerinden diğer silahları alıyordu. İki pala iri elinde oyuncağa benziyordu. Porsun bir palayı Ned Tyler'a attı, diğerini de kendine saklayarak Hal'a doğru koştu.</p>

      <p>&nbsp;Genç adam bir nöbetçinin düşürdüğü kılıcı alıp porsuna attı. "Bu sana daha uygun, Bay Danny!" diye seslendi. Daniel gülerken kara kırık dişleri ortaya çıktı. Ağır piyade kılıcını yakalayarak onunla sağa sola darbeler indirdi. Kılıç havada hışırdadı.</p>

      <p>&nbsp;Sevinçle, "Tanrım," dedi. "Elime yeniden gerçek bir kılıç aldım. Bu ne harika bir şey!" Hafif palayı Wally Finch'e fırlattı. "Erkek için bir araç, ama çocuk için bir oyuncak."</p>

      <p>&nbsp;Hal, "O dev domuzu sıkı tut, Aboli!" diye bağırdı. "Kurnazlık etmeye kışırsa kulaklarını kes! Geri kalanınız beni izlesin." Merdivenden aşağıya atlayarak silah deposunun kapısına doğru koşmaya başladı. Koca Daniel'le diğerleri peşindeydiler. Althuda da onu izleyecek oldu ama Hal genç adamı durdurdu. "Sen gelme. Sukeena'yı koru."</p>

      <p>&nbsp;Althuda geri dönerken Hal ve grubu avluda koşmayı sürdürdüler Genç adam Koca Daniel'e, "Barnard nerede?" diye sordu.</p>

      <p>&nbsp;“O katil köpek bir dakika önce buradaydı. Ama onu şimdi göremiyorum.”</p>

      <p>&nbsp;“Dikkatli ol. O aşağılık domuzla başımız derde girecek.”</p>

      <p>&nbsp;Hal silah deposuna daldı. Nöbetçi odasındaki üç yeşil ceketli bir sıranın üzerine çökmüşlerdi. İkisi uyuyordu, üçüncüsü mahkûmları görünce şaşkın şaşkın ayağa kalktı. Ama o daha kendini toplayamadan Hal kılıcının ucunu adamın göğsüne dayadı. "Olduğun yerde kal. Yoksa karaciğerinin rengini görmeye karar verebilirim." Asker yerine çöktü. Ned koşarak içeri girerken genç adam ona seslendi. "Hey, Ned! Bu bebeklere dadılık et biraz!" Adamları Ned'e bırakarak Daniel'le diğer denizcilerin peşinden koştu.</p>

      <p>&nbsp;Porsun koridorun ucunda tik ağacından yapılmış kalın kapıyı omuzladı. Daniel'in gücü karşısında kapı açıldı. Daha önce silah deposuna bakma fırsatını bulamamışlardı. Ama Hal daha ilk bakışta her şeyin sırayla, düzgünce yerleştirilmiş olduğunu gördü. Silahlar duvarlardaki raflara dizilmişti. En dipte barut fıçıları vardı. Üst üste konmuş olan fıçılar tavana ulaşıyordu.</p>

      <p>&nbsp;Hal, "Hepiniz silahlarınızı seçin," diye emretti. "Her biriniz bir barut fıçısı getirin." Denizciler piyade kılıçlarının durduğu uzun raflara koştular. Kılıçlar cilalı gibi parlıyordu. İyice bilenmiş kenarları ışıl ışıldı. Daha geride tüfek ve tabancaların durduğu raflar vardı. Hal belindeki kemer görevi yapan ipin altına iki tabancayı sıkıştırdı. Sonra adamlarını uyardı. "Unutmayın! Yanınıza aldığınız her şeyi dağlara kadar taşıyacaksınız. Onun için açgözlülük etmeyin." Silah deposunun en dibindeki piramit gibi yığından yirmi beş kiloluk bir barut fıçısını alıp omzuna vurdu. Sonra kapıya doğru döndü. "Bu kadar yeter, çocuklar. Haydi çıkın. Daniel giderken yere devamlı barut dök!"</p>

      <p>&nbsp;Daniel bir tüfeğin dipçiğiyle vurarak iki barut fıçısının tapalarını içeriye doğru çökertti. Fıçıların oluşturduğu piramidin dibine barut dökerek kara bir yığın oluşturdu. "Bunlar müthiş bir gürültüyle patlayacak!" Güldü. Kapıya doğru geri geri giderken kolunun altındaki fıçıdan dökülen barutlar yerde koyu renk uzun bir çizgi çizdi.</p>

      <p>&nbsp;Gemiciler ağır yükleri yüzünden sendeleyerek güneşe çıktılar. Depodan son Hal dışarı fırladı. "Haydi artık çık, Ned," diyerek elindeki sigarı ona verdi. Ned kapıya doğru koştu. Hal sonra Hollandalı üç askere döndü. Ned onların silahlarını almıştı. Adamlar şimdi odanın bir köşende duruyorlardı.</p>

      <p>&nbsp;Genç adam yeşil ceketlilere Hollanda dilinde, "Burayı uçuracağım," diye açıkladı. "Tâ cehenneme kadar! Kale kapısına koşun. Eğer biraz akınız varsa geriye hiç bakmadan kaçarsınız. Haydi gidin!" Adamlar ayağa fırladılar. Kaçmak için acele ederlerken kapıya sıkışıp kaldılar. Çabaladılar, birbirleriyle boğuştular. Sonra avluya fırlayıp koşmaya başladılar. Kapıya doğru atılırken bir yandan da, "Dikkatli olun," diye bağırıyorlardı. "Silah deposunu havaya uçuracaklar." Gardiyanlar ve diğer sıradan mahkûmlar o ana kadar aptal aptal arabaya ve Aboli'nin rehine olarak aldığı valiye bakmışlardı. Ama bu bağırışmalar üzerine silah deposuna dönerek budalaca bir hayretle oraya bakakaldılar. Hal deponun kapısında belirdi. Bir elinde kılıcı, diğerinde ise duvardaki halkadan kaptığı bir meşale vardı.</p>

      <p>&nbsp;Genç adam, "Ona kadar sayacağım!" diye bağırdı. "Ondan sonra barut tozlarından oluşan çizgiyi tutuşturacağım." Paçavraların içinde, gür siyah sakalı ve çılgınca bakışlı gözleriyle bir manyağa benziyordu. Avludakilerin hepsi de dehşet ve korkuyla inlediler. Mahkûmlardan biri küreğini atarak kapıya doğru kaçan askerlerin peşine takıldı. Aynı anda kıyamet koptu. İki yüz mahkûm ve asker canlarını kurtarmak için kapılara saldırdılar.</p>

      <p>&nbsp;Van de Velde, Aboli'nin elinde çırpınarak haykırdı. "Beni bırak! Bu gerizekâlı hepimizi havaya uçuracak. Bırak beni! Kaçın! Kaçın!" Çığlıkları paniği daha da artırdı. Derin bir soluk olmaya yetecek kadar bir sürede avlu boşaldı. Geride sadece arabanın etrafındaki denizcilerle Hal kaldı. Katinka isterik çığlıklar atarak ağlıyordu. Ama Sukeena tokadı kadının üne indirdi. "Kes sesini, budala! Yoksa sana ağlaman için iyi bir neden sağlarım." Katinka yutkundu. Korku ve üzüntüyle bağırmaktan vazgeçti.</p>

      <p>&nbsp;Hal, "Aboli!" diye seslendi. "Van de Velde'yi arabaya bindir." Zenci valiyi kaldırdığı gibi kapının üzerinden arabaya attı. Hollandalı hantalca yere yuvarlandı. Orada iğne batırılmış bir böcek gibi çırpınmaya başladı. Hal ekledi. "Althuda, kılıcının ucunu onun kalbine daya. Ben söyler söylemez onu öldürmeye hazır ol."</p>

      <p>&nbsp;Althuda, "Emrini sabırsızca bekleyeceğim!" diye bağırdı. Van de Velde'yi ayağa kaldırarak Katinka'nın karşısındaki yere itti. Hollandalıya "Seni nerenden şişlememi istersin?" diye sordu. "Şu yağlı göbeğinden mi?"</p>

      <p>&nbsp;Van de Velde o kargaşada peruğunu kaybetmişti. Pek zavallı bir hali vardı. Dev gövdesinin her santimi çaresizlikle titriyordu. "Beni öldürme," diye yalvardı. "Seni koruyabilirim!" Katinka da yine ağlayıp inlemeye başladı. Sukeena bu sefer onu daha sıkıca tutarak hançerin ucunu kadının boynuna dayadı. "Artık vali elimizde," diye fısıldadı. "Onun için sana ihtiyacımız yok. Seni öldürmem durumu değiştirmez." Katinka hıçkırırken kendini tuttu.</p>

      <p>&nbsp;Hal, "Daniel, yedek silahları ve barutu yükleyin," diye emretti. Denizciler hepsini arabaya yığdılar. Zarif taşıt bir yük arabası değildi. Arabanın dibi ince yaylarının üzerine çöktü.</p>

      <p>&nbsp;Aboli onların son birkaç barut fıçısını yüklemelerine engel oldu. "Bu kadarı yeter. Daha fazlasını almayacak."</p>

      <p>&nbsp;Hal yine emir verdi. "Her adam bir atın başına geçsin. Onlara binmeye kalkışmayın, çocuklar. Hiçbiriniz binici değilsiniz. Düşer boynunuzu kırarsınız. Tabii bu önemli değil. Ama biz daha bir kilometre gidemeden zavallı hayvanlar ağırlığınızın altında ölürler. Bu önemli. Atları koşum takımlarından tutun ve onların sizi götürmelerine izin verin." Denizciler koşarak atların etrafında yerlerini aldılar ve koşum takımlarını sıkıca tuttular. Genç adam, "İskele tarafında bana da yer bırakın, çocuklar," diye seslendi. Sukeena heyecan ve telaşı arasında bile onun gemici deyimleri kullanması yüzünden bir kahkaha âttı. Ama adamları Hal'ın ne demek istediğini anlamışlardı. En önde soldaki atı ona bıraktılar.</p>

      <p>&nbsp;Aboli arabacı yerine sıçradı. Arabanın içindeyse Althuda, van de Velde'yi gözden kaçırmıyordu. Sukeena da hançeri hâlâ Katinka'nın beyaz boynuna dayamış bekliyordu.</p>

      <p>&nbsp;Aboli atları döndürerek, "Haydi, gel, Gundwane!" diye bağırdı. "Gitme zamanı geldi. Garnizon neredeyse uyanır." O bu sözleri söylediği sırada bir tabancanın kuru sesini duydular. Bir subay alanın karşısındaki kışladan fırladı. Elindeki dumanları tüten tabancayı sallıyor ve adamlarını alanda toplamaya çalışıyordu. "Silahlarınızı alın! Birinci bölük, yanıma!" Hal sadece bir an durup tabancalarından birinin emniyetindeki ağır anan fitili meşaleye uzatarak yaktı. Meşaleyi sonra barutların yerde oluşturduğu çizgiye attı. Alevlerin yükselip barutu tutuşturduğunu görünceye kadar bekledi. Dumanları tüten alev hızla ilerleyerek silah deposunun kapısından ana cephaneliğe giden koridora girdi. Hal basamaklardan avluya atlayarak yükü fazla olan arabaya doğru koştu. Aboli atlara bir daire çizdirip taşıtı kapılara doğru çevirdi.</p>

      <p>&nbsp;Genç adam hemen hemen arabaya yaklaşmıştı. Elini kaldırarak en öndeki iğdiş edilmiş kır atın dizginlerini yakalayacağı sırada Aboli birdenbire telaşla haykırdı. "Gundwane! Arkanda! Dikkatli ol!" Hugo Barnard olay başlar başlamaz köpekleriyle sığındığı kapıdan çıkmıştı. Şimdi hayvanların kayışlarını çıkarırken bir yandan da çılgınca bağırarak onları Hal'ın peşine takılmaları için teşvik ediyordu. "Vat hom! Onu yakalayın!" Köpekler yan yana sessizce Hal'a doğru koşmaya başladılar. Avluyu bir tavşanın peşine takılmış iki tazı gibi çabucak aştılar. Hal, Aboli'nin uyarısından sonra köpeklere dönecek kadar zaman bulabilmişti. Hayvanlar bir ekip gibi çalışıyorlardı. Biri genç adamın yüzüne doğru sıçrarken, diğeri bacaklarına saldırdı. Hal ilk köpek havadayken öne atıldı ve kılıcının ucunu hayvanın kara boynunun omuzlarına birleştiği yere, boğazının aşağısına sapladı. Köpek havaya sıçradığı için kas gücü kılıcın kabzasına kadar vücuduna girmesine neden oldu. Kılıç köpeğin kalbini ve akciğerlerini kesti, sonra bağırsaklarına kadar indi. Köpek ölmüş olmasına rağmen ilk hızla Hal'ın göğsüne çarptı. Genç adam sendeleyerek geri geri gitti.</p>

      <p>&nbsp;İkinci köpek hızla yerde sürünürcesine ilerledi. Hal daha dengesini bulamadan dişlerini onun bacağına, dizinin hemen altına geçirdi. Hal'ı hızla çekti. Genç adamın omuzları taşlara çarptı. Kalkmaya çalıştığı zaman hayvanın elinden kurtulamadı. Köpek olanca gücüyle dört ayağını yere dayamıştı. Hal'ı yeniden devirdi. Genç adam köpeğin dişlerinin bacak kemiğine sürtündüğünü hissetti.</p>

      <p>&nbsp;Barnard, "Köpeklerim!" diye bağırdı. "Sevgililerimin canını yakıyorsun!" Kılıcını çekmişti. Boğuşmaya katılmak, araya girmek için koştu. Hal yine ayağa kalkmak için çabaladı ama köpek onu aşağıya çekti. Barnard o sırada yanlarına geldi. Kılıcı genç adamın savunmasız başının üzerinde yukarıya kaldırdı. Hal darbeyi fark ederek yana doğru yuvarlandı. Kılıç kulağının hemen yanında, yere döşenmiş olan çakmak taşlarına çarptı ve etrafa kıvılcımlar sıçradı.</p>

      <p>&nbsp;Barnard, "Seni aşağılık hayvan!" diye kükredi. Kılıcı tekrar kaldırdı. Aboli atları döndürerek mahsus Barnard'ın üzerine sürdü. Ustabaşının arkası yaklaşan arabaya dönüktü. Hal'a öylesine dalmıştı ki, taşıtın yaklaştığını fark etmedi. Kılıcı genç adamın başına tekrar indireceği sırada arabanın arka tekerleği hafifçe kalçasına vurdu. Hollandalı sendeleyerek yana doğru gitti.</p>

      <p>&nbsp;Hal bütün gücünü kullanarak doğrulup oturdu. Köpek onu tekrar yere devirmeden kılıcı hayvanın ense köküne batırdı. Bir boğa güreşçisinin darbesi gibi kılıcı eğrilemesine aşağıya, köpeğin kürek kemiklerinin arasına kaydırdı. Kalbini buldu. Hayvan acıyla uluyarak genç adamın bacağını bıraktı. Sendeleyerek bir daire çizdi. Sonra taşların üzerine yığıldı. Bacaklarını hafifçe oynatıyordu.</p>

      <p>&nbsp;Barnard üzerine saldırırken Hal ayağa kalktı. "Güzellerimi öldürdün!" Hollandalı üzüntüden çıldırmıştı. Kılıcı tekrar Hal'a doğru salladı. Vuruşu delice ve kontrolsuzdu. Genç adam fazla çabalamadan bu darbeyi karşılayarak kılıcın başının birkaç santim yakınından geçmesine izin verdi.</p>

      <p>&nbsp;“Seni pis korsan! Seni doğrayacağım!” Barnard kendisini toplayarak yeniden saldırdı. Hal yine kolaymış gibi gözüken bir hareketle bundan da kurtuldu. Sonra usulca, "Köpeklerinin Oliver'a yaptıklarını hatırlıyor musun?" diye sordu. Kılıcı mahsus soldan yukarıya doğru kaldırarak Hollandalının gardını indirmesine neden oldu. Sonra yıldırım hızıyla kılıcı Barnard'ın göğüs kemiğinin hemen altına sapladı. Kılıcın yansı Hollandalının sırtından çıktı. Barnard kılıcını düşürerek dizüstü çöktü.</p>

      <p>&nbsp;“Oliver'a olan borcun ödendi!” Hal çıplak ayağını Barnard'ın göğsüne dayadı. Bütün gücünü kullanarak kılıcı çıkardı. Hollandalı ölmekte olan köpeğinin yanına devrildi.</p>

      <p>&nbsp;“Haydi, gel, Gundwane!” Aboli kır atlara hâkim olmaya çalışıyordu, bağrışmalar ve kan kokusu hayvanları ürkütmüştü. "Cephanelik!" Hal baruttan oluşan çizgiyi tutuşturalı sadece birkaç saniye olmuştu. Ama silah deposuna bakınca pis kokulu mavi dumanların kapıdan fışkırdığını gördü.</p>

      <p>&nbsp;Sukeena, "Çabuk ol, Gundwane," diye seslendi. "Ah, lütfen çabuk.” Kızın sesinden onun için çok endişelendiği anlaşılıyordu. Bu, genç adama gayret verdi. Hal bu zor durumda bile kızın takma adını ilk kez söylediğini düşündü. Öne doğru atıldı. Köpek dişlerini derinlere kadar geçirmiş ama sinir ya da veterleri parçalamamıştı. Çünkü genç adam can acısına aldırmazsa koşabiliyordu. Hal avluda atıldı ve öndeki atın dizginerini yakaladı. Hayvan başını sallayarak gözlerini devirdi, göz akının etrafındaki pembelik gözükünceye kadar hem de. Ama genç adam sıkıca utundu. Aboli de atları istedikleri gibi koşmaları için dizginleri gevşekçe tuttu.</p>

      <p>&nbsp;Araba kapının bulunduğu kemerin altından, köprüden ve hendeğin üzerinden sarsılarak, takırdayarak geçti ve açık talim yerine ulaştı. Birdenbire arkalarından müthiş bir patlama sesi geldi. Yer değiştiren havanın neden olduğu bir şok dalgası tropik bir sağanak gibi üzerlerinden aştı. Atlar dehşetle şaha kalkıp ileri atıldılar. Hal'ın da ayakları yerden kesildi. Çaresizce dizginlere sarılarak geriye baktı. Kalenin iç avlusundan boz rengi sütuna benzeyen bir duman hızla döne döne yükseldi. Bulutun içinde koyu renk alevler, molozlar ve tahta parçaları vardı. Bunların ortasında bir tek insan cesedi döne döne otuz metre kadar yükseğe uçtu.</p>

      <p>&nbsp;Daniel, "Sir Hal ve Kral Charlie onuruna!" diye gürledi. Öbür denizciler de bağırarak bu sözleri yinelediler. Kaçmalarının uyandırdığı heyecandan çılgın gibiydiler.</p>

      <p>&nbsp;Ancak Hal tekrar geriye baktığı zaman kalenin dev dış duvarlarının patlamadan etkilenmemiş olduğunu gördü. Kışla da aynı büyük taşlardan yapılmıştı. Patlamaya dayandığı hemen hemen kesindi. Orada iki yüz adam kalıyordu. Üç yeşil ceketli bölüğü. Herhalde adamlar patlamadan sonra kendilerini toplamaya başlamışlardı. Çok geçmeden kale kapılarından dışarı akacak ve peşlerine takılacaklardı. Hal, Albay Schreuder nerede acaba, diye düşündü.</p>

      <p>&nbsp;Araba talim yerinde hızla ilerliyor, atlar dörtnala gidiyorlardı. Önlerinde kaçmış olan mahkûmlardan bir grup koşuyordu. Her biri bir tarafa dağılıyordu. Bazıları şirketin bahçe duvarlarını aşarak dağlara doğru gidiyorlardı. Bazılarıysa kıyıya doğru koşuyordu. Bir tekne bularak oradan uzaklaşmak niyetindelerdi. Talim yerinde öğleye yakın bu saatte sokağa çıkmış olan birkaç kentli ve evlerde çalışan köleler vardı. Dalga dalga akan kaçak mahkûmlara hayretle, aptal aptal bakıyorlardı. Bakışları döne döne kaleyi saran duman bulutuyla valinin yaklaşan arabası arasında gidip geliyordu. Arabanın görünüşü hepsinden daha şaşırtıcıydı. Paçavralar içindeki haydutlar ve korsanlar taşıttan sarkıyor, deli gibi haykırarak silahlarını sallıyorlardı. Araba izleyicilerin üzerine doğru gelirken herkes telaşla kaçıştılar.</p>

      <p>&nbsp;Korsanlar kaleden kaçtılar! Kaçın! Kaçın! Sonunda insanlar kendilerini toplayarak olayı kavradılar. Haber bağrılarak kentteki kulübeler ve izbelere duyuruldu. Hal kentlilerin ve kölelerin kan dökme meraklısı korsanlardan kaçtıklarını görüyordu. Daha cesur birkaç kişi silahlanmışlardı. Bazı kulübelerin pencerelerinden tüfeklerle arasıra ateş ediliyordu. Ama araba uzaktaydı. Adamlar doğru dürüst nişan alamıyorlardı. Hal uçan misketlerin vızıltısını bile duymadı. Adamlardan kimse yaralanmadı. Atlar da öyle. Araba ilk binaların önünden hızla geçti. Masa Körfezi'nin kavisli kıyısını izleyen tek yoldan çıkıyor, bilinmeyene doğru gidiyordu.</p>

      <p>&nbsp;Hal, Aboli'ye baktı. "Kahretsin! Yavaşlasana! Biz daha kentten çıkamadan atlar bitkin düşecek." Aboli ayağa kalkarak atların dizginlerine asıldı. "Dur, Royal! Yavaşla, Cloud!" Ama atlar ürkmüşlerdi bir kere. Hızla koşuyorlardı. Aboli onları yavaşlatarak tırısa kalkmalarını sağladığı sırada koloninin sınırlarına yaklaştılar. Hayvanlar dörtnala koştukları için burunlarından soluyor, terliyorlardı. Ama güçleri henüz tükenmemişti.</p>

      <p>&nbsp;Aboli atları kontrol altına alır almaz Hal da dizginleri bıraktı. Arabanın yanında koşmak için döndü. "Althuda!" diye seslendi. "Orada pazar günü pikniğe giden bir beyefendi gibi oturacağına bütün tüfeklerin dolu ve hazır olmalarını sağla." Fitili yanan tabancayı uzattı. "İşte, al. Bütün silahların fitillerinin yanması için bundan yararlan. Çok yakında peşinize takılacaklar." Sonra bakışları Althuda'dan genç adamın kızkardeşine kaydı.</p>

      <p>&nbsp;Sizinle tanıştırılmadık. Hizmetkârınız Henry Courteney. Sukeaa'ya gülümsedi. Kız da onun resmi tavırları yüzünden neşeyle bir kahkaha attı.</p>

      <p>&nbsp;"Günaydın, Gundwane. Seni iyi tanıyorum. Aboli senin çok sert, genç bir korsan olduğunu söyleyerek beni uyardı." Sonra ciddileşti. "Yaralandın. Bacağınla ilgilenmeliyim."</p>

      <p>&nbsp;Genç adam, "O kadar önemli değil," diye kızın endişelerini gidermeye çalıştı. "Yarama daha sonra bakarız." Sukeena, "Köpek ısırığıyla hemen ilgilenilmezse et çürümeye başar," dedi.</p>

      <p>&nbsp;Hal, "Daha sonra," diye yineleyip Aboli'ye döndü. "Aboli, koloninin sınırına giden yolu biliyor musun?" "Oraya giden bir tek yol var, Gundwane. Doğruca köyden geçmemiz, bataklığın yanından dolaşmamız, sonra da kumlu düzlükten dağlara doğru gitmemiz gerekiyor." İşaret etti. "Acı bademlerden oluşan çit bataklımın yedi buçuk kilometre ötesinde."</p>

      <p>&nbsp;Hal yerleşme merkezinin ilersine doğru baktı ve bataklıkla gölcüğü, öbek öbek sazı ve açık suyu gördü. Üzerinde su kuşlarından oluşan sürüler uçuşuyordu. Genç adam gölcüğün dibinde suaygırları ve timsahların olduğunu duymuştu. ' Hal, Althuda'ya baktı. "Yolumuzun üzerinde askerler var mı?" Althuda doldurduğu tüfekten başını kaldırmadan, "İlk köprüde genellikle nöbetçiler oluyor," diye yanıt verdi. "Acı badem çitinin yakınlarında da devriyeler dolaşıyor. Koloniye girmeye kalkışacak Hotantoları vurmak için."</p>

      <p>&nbsp;Sonra Sukeena şarkı söyler gibi, "Bugün nöbetçiler de, devriyeler de olmayacak," dedi. "Bugün şafak zamanı dört yol ağzını gözetlemeye başladım. Hiçbir asker nöbet yerine gitmedi. Hepsi de ağrıyan karınlarıyla meşguller." Neşeyle güldü. Diğerleri kadar heyecanlıydı ve sinirleri gerilmişti. Birdenbire arabada ayağa fırlayarak olanca sesiyle, "Özgürüm!" diye bağırdı. "Hayatımda ilk defa özgürüm!" Örgüsü aşağıya sarkarak açmıştı. Saçları başının arkasında uçuşuyordu. Gözleri ışıl ışıldı. Çok güzeldi. Oradaki paçavralara sarılmış her denizcinin hayallerinin bir temsilcisiymiş gibiydi.</p>

      <p>&nbsp;Diğerleri ona, "Yaşa!" diye bağırdılar. "Yalnız sen değil, biz de, hayatım!" Ama kız gülen gözleriyle sadece Hal'a bakıyordu.</p>

      <p>&nbsp;Kolonideki binaların önünden geçerken oradakilerin daha önce uyarılmış olduğunu anladılar. Durumu öğrenenler, "Dikkatli olun!" diye bağırmışlardı. "Korsanlar kaçtılar. Korsanlar saldırıya geçtiler!" Ümit Burnu'nun dürüst vatandaşları arabanın önünden kaçıyor, etrafa dağılıyorlardı. Anneler sokağa fırlayarak çocuklarını kapıyor, onları içeri sürüklüyorlardı. Kapıları sürgülüyor, panjurları gürültüyle kapatıyorlardı.</p>

      <p>&nbsp;“Artık güvendesiniz. Kaçıp kurtuldunuz. Lütfen Sir Henry, artık beni bırakamaz mısınız?” Katinka şoktan hayatı için yalvaracak kadar kurtulmuştu. "Yemin ederim, size zarar vermeyi hiçbir zaman istemedim. Sizi darağacından kurtardım. Althuda'yı da öyle. İstediğiniz her şeyi yaparım, Sir Henry. Lütfen beni serbest bırakın." Arabanın yanına tutunmuş, inleyip sızlıyordu.</p>

      <p>&nbsp;“Beni şimdi 'Sir' diye çağırıp iyi niyetinizden söz edebilirsiniz. Ama bunlar babam darağacına giderken onun işine daha yarardı.” Hal'ın yüzünde gayet soğuk ve acımasız bir ifade vardı. Katinka irkilerek geriledi. Sukeena'nın yanında, kanepeye büzüldü. Kalbi paralanıyormuş gibi hıçkırıyordu.</p>

      <p>&nbsp;Hal'la birlikte koşan denizciler bağırarak onu aşağıladılar, nefretlerini haykırdılar.</p>

      <p>&nbsp;Billy Rogers kinle karışık bir sevinçle, "Bizim asıldığımızı görmek istedin, seni boyalı fahişe!" diye bağırdı. "Şimdi o vahşi yerde seni aslanlara yedireceğiz."</p>

      <p>&nbsp;Katinka tekrar hıçkırmaya başlayarak elleriyle yüzünü örttü. "Ben hiçbirinize kötülük etmek istemedim! Lütfen beni bırakın da gideyim!"</p>

      <p>&nbsp;Araba hızla boş sokaktan iniyordu. Artık geride sınıra yakın son izbeler ve kulübelerin önünden geçmek kalmıştı. Althuda birdenbire yerinden kalkıp çakıl dökülmüş yolun gerilerini, çok uzakta kalmış olan talim verini işaret etti. "Bir atlı dörtnala geliyor!" diye bağırdı. Koca Daniel homurdanarak ellerini gözlerine siper etti. "Bu kadar çabuk mu? Peşimize hemen takılacaklarını sanmıyordum. Bunun için yeterince süvari birlikleri var mı?"</p>

      <p>&nbsp;Aboli onların endişelerini gidermeye çalıştı. "Hiç korkmayın çocuklar! Bütün kolonide en fazla yirmi at var. Bunların altısı da bizde." Wally Filsch, "Aboli haklı!" diye bağırdı. "Bir tek atlı geliyor." Binici arkasında havada tozdan bir bulut bırakıyordu. Hayvanı olanca hızıyla sürerken atının boynuna doğru eğilmişti. Daha hızlı sürmek için hayvana sağ elindeki kırbaçla amansızca vuruyordu. Binici hala uzaktaydı ama Hal onu arkasında uçuşan kuşağından tanıdı.</p>

      <p>&nbsp;"Ah, Tanrım! Schreuder bu! Ben de onun çok geçmeden bize katılacağını biliyordum." Beklentiyle dişlerini sıktı. "Bu çabuk öfkelenen budala bizimle dövüşmek için yalnız başına geliyor. Kafası yok ama cesareti bol." Aboli oturduğu yerden bile genç adamın gözlerinin kısıldığını ve kılıcını sıkıca kavradığını gördü. Hal'ın niyetinin ne olduğunu anladı.</p>

      <p>&nbsp;Sert sert, "Onu memnun etmek için geriye dönmeyi düşünme, Gundwane," diye seslendi. "Gecikme yüzünden buradaki herkesi tehlikeye atarsın."</p>

      <p>&nbsp;"Schreuder'le başa çıkamayacağını düşündüğünü biliyorum, Aboli. Ama artık her şey değişti. Ben şimdi onu yenebilirim. Sonuçtan eminim." Aboli bunun doğru olabileceğini düşündü. Hal bir çocuk değildi artık. Surların tepesinde geçirdiği aylar onu sertleştirip sağlamlaştırmıştı. Zenci, Hal'ın Koca Daniel'le eşit güçte olduğunu görmüştü. Genç adam, "Beni bırak da bu meseleyi halledeyim," diye bağırdı. "Erkek erkeğe. Ondan sonra peşinizden gelirim."</p>

      <p>&nbsp;Koca Daniel, "Olmaz, Sir Hal!" diye karşı çıktı. "Belki onu yenebilirsiniz! Ama kemiğine kadar ısırılmış bacağınla değil. Hollandalıyla olan kan davanı başka zamana bırak! Onun peşinden yüz kadar yeşil ceketlinin geleceği kesin."</p>

      <p>&nbsp;Wally'le Stan de aynı fikirdeydiler. "Doğru. Bizimle kal, kaptan."</p>

      <p>&nbsp;Ned Tyler da atddı. "Biz sana güvendik. Başımızda bir kaptan olmazsa o vahşi yerde yolumuzu hiç bulamayız. Bizi şimdi terkedemezsin."</p>

      <p>&nbsp;Hal kararsızca durakladı. Hâlâ öfkeyle hızla yaklaşan atlıya bakıyordu. Sonra bakışları arabadaki kıza kaydı. Sukeena gözlerini ona dikmişti Bu iri siyah gözler yalvarış doluydu. "Yaran kötü. Şu bacağına bak." Arabanın kapısından eğildi. Şimdi genç adama çok yakındı. Çok hafif bir sesle konuşuyordu. Hal onun sözlerini adamların, tekerlerin ve atların gürültüsü arasında zorlukla duyabildi. "Bizimle kal, Gundwane."</p>

      <p>&nbsp;Genç adam başını eğerek bacağındaki yaraya baktı. Yaradan kan ve lenfa sızıyordu. O böyle kararsızca dururken Koca Daniel koşarak geri geldi ve arabanın basamağına sıçradı.</p>

      <p>&nbsp;Ben onun icabına bakarım. Althuda'nın elindeki dolu tüfeği aldı. Elinde silahla basamaktan tozlu yola atladı. Orada durup tüfeğin yanan emniyet deliğini ve ateşleme tavacığını kontrol etti. Acele etmiyordu. Araba hızla ondan uzaklaşırken Albay Schreuder de dörtnala üzerine geldi.</p>

      <p>&nbsp;Diğerlerinin bütün ricalarına ve yalvarmalarına rağmen Hal işe karışmak için geri dönmeye çalıştı. "Daniel, onu sakın öldürme!" Porsuna, Schreuder'le bir kaderi paylaştıklarını, bu sorunu kendilerinin çözmesi gerektiğini anlatmaya çalışıyordu. Bu bir şövalyenin şerefiyle ilgiliydi. Hiç kimse onların aralarına girmemeliydi. Ama bu romantik fikirlerini açıklayacak zaman bulamadı.</p>

      <p>&nbsp;Schreuder arabaya sesini duyuracak kadar yaklaştı. Üzengilere basarak ayağa kalktı. "Katinka!" diye bağırdı. "Sakın korkma! Seni kurtarmaya geldim, sevgilim! Bu alçakların seni götürmelerine asla izin vermeyeceğim!"</p>

      <p>&nbsp;Kuşağından namlusu çana benzeyen tabancasını çıkardı. Emniyet deliğindeki fitili rüzgâra doğru tuttu. Böylece dumanları çıkan fitil alev aldı. Hollandalı sonra atının boynuna doğru iyice yattı. Tabancalı elini uzatmıştı. Daniel'e, "Yolumdan çekil, hayvan!" diye kükreyerek ateş etti. Silahın geri tepmesi yüzünden sağ kolu havaya kalktı. Başının etrafında mavi dumanlar döne döne yükseldi. Ama Schreuder ıskalamıştı.</p>

      <p>&nbsp;Kurşun Daniel'in çıplak sağ bacağından otuz santim kadar öteye düştü, porsunun üzerine çakıllar yağdı.</p>

      <p>&nbsp;Schreuder tabancayı bir yana atarak Neptün kılıcını belindeki kınından çekti. "Kafanı, dişlerine kadar yaracağım!" diye gürleyerek kılıcı havaya kaldırdı. Daniel bir dizinin üzerine çöktü ve Albayın atının biraz daha yaklaşmasını bekledi.</p>

      <p>&nbsp;Hal, çok yakın, diye düşündü. Çok fazla yakın. Misket Schreuder'e isabet etmezse o zaman Daniel öldü sayılır. Ama Daniel dikkatle nişan alarak emniyeti açtı. Hal bir an korktuğuna uğradığını sandı. Sonra tüfek gürültüyle patladı, namlusundan bir alev ve gümüşümsü bir duman fışkırdı.</p>

      <p>&nbsp;Belki porsun Hal'ın bağırarak söylediklerini dinlemişti. Belki de at, sırtındaki biniciden daha büyük ve kolay bir hedefti. Daniel hayvanın geniş, terli göğsüne nişan almıştı. Ağır, top biçimi kurşun bu sefer hedefi buldu. At dörtnala ilerlerken birdenbire Schreuder'in altında çöktü. Hollandalı hayvanın kafasının üzerinden uçup yüzünü ve omuzlarını yere çarptı.</p>

      <p>&nbsp;At çırpınarak tekmeler attı. Sırtüstü dönmüş, başını sağa sola sallıyordu. Hayatı demek olan kanlar kalbinin her atışıyla göğsündeki yaradan fışkırıyordu. Sonra başı gürültüyle yere düştü. Hayvan son defa burnundan soluyarak can verdi.</p>

      <p>&nbsp;Schreuder güneşin kavurduğu yolda hareketsiz yatıyordu. Hal bir an Hollandalının boynunun kırıldığını sanarak korktu. Neredeyse adamın yanına koşacaktı. Ama Schreuder kesik kesik birkaç hareket yaptı. Genç adam da durakladı. Araba hızla uzaklaşıyor, diğerleri ona bağırıyorlardı. "Gel artık, Gundwane!"</p>

      <p>&nbsp;"Bırak o köpeği, Sir Henry!"</p>

      <p>&nbsp;Daniel ayağa fırlayarak Hal'ın kolunu yakaladı. "O ölmedi! Ama burada daha fazla durursak biz öleceğiz." Genç adamı sürüklemeye başladı.</p>

      <p>&nbsp;Hal ilk birkaç adımı atarken ona karşı koydu ve Daniel'in elinden kurtulmaya çalıştı. "Her şey böyle sona ermez. Anlamıyor musun, Danny?"</p>

      <p>&nbsp;Koca Daniel, "Çok iyi anlıyorum," diye homurdandı. Aynı anda Schreuder sersem sersem yolun ortasında doğrulup oturdu. Çakıllar yüzünün yarısının derilerini soymuştu. Ama Albay ayağa kalkmaya çalışıyordu. Sendeliyor, düşüyor, sonra tekrar kalkmaya çabalıyordu.</p>

      <p>&nbsp;Hal, "O yaşıyor," dedi. Neredeyse kendini de şaşırtacak kadar rahatlamıştı. Daniel'in onu çekerek götürmesine izin verdi.</p>

      <p>&nbsp;Arabaya yetiştikleri zaman Daniel, "Evet, o yaşıyor," diye yanıtladı. "Bir daha karşılaştığınızda canına okuyabilecek. Bu adamı kolaylıkla başımızdan atamayacağız."</p>

      <p>&nbsp;Aboli onların yetişebilmesi için arabayı yavaşlatmıştı. Hal en öndeki atın dizginlerini tutarak hayvanın ayaklarını yerden kesmesine izin verdi. Geri baktığında Schreuder yolun ortasında ayağa kalkmıştı. Üstübaşı toz toprak içindeydi, yüzü kanıyordu. Hollandalı bir şişe ucuz cin içmiş biri gibi arabanın arkasından yalpalayarak ilerledi. Kılıcı sallıyordu.</p>

      <p>&nbsp;Atlar hızla koşarak arabayı ondan uzaklaştırdılar. Scheuder taşıta yetişme çabalarından vazgeçti. Onun yerine avaz avaz bağırarak küfretti. "Yemin ediyorum, Henry Courteney, peşinden geleceğim! Seni kıstırmak için cehennemin kapılarına kadar gelmem gerekse bile bunu yapacağım! Kalbimde, gözlerimin önünde hep senin hayalin olacak!"</p>

      <p>&nbsp;Hal da bağırarak yanıt verdi. "Geri geldiğin zaman benden çaldığın o kılıcı da getir! Seni bir süt domuzu gibi ona geçireceğim. Ondan sonra da şeytan seni kızartacak." Gemicileri gürültülü kahkahalar attılar. Schreuder'e hoşçakal demek için müstehcen işaretler yaptılar.</p>

      <p>&nbsp;“Katinka! Sevgilim!” Schreuder'in sesinin tonu yumuşamıştı. "Umutsuzluğa kapılma! Seni kurtaracağım! Babamın mezarı üzerine yemin ediyorum! Seni bütün kalbimle seviyorum! Bütün ruhumla!"</p>

      <p>&nbsp;Van de Velde bütün bu bağrışmalar ve tüfek atışı sırasında arabanın dibine sinmişti. Ama şimdi zorlukla ayağa kalkıyordu. Vali kanepeye yerleşerek yolda duran berbat haldeki adama baktı. "O çıldırmış mı? Sayıklıyor mu? Karıma nasıl böyle iğrenç şeyler söyleyebiliyor?" Yanaklarını titreterek kırmızı suratıyla Katinka'ya döndü. "Mevrouw, bu budalaya böyle laubali davranması için umut vermediğini umarım."</p>

      <p>&nbsp;"Emin ol, Mejnheer, konuşma tarzı ve bana söyledikleri benim senden daha şiddetli bir şok geçirmeme neden oldu. Bu durum beni çok kırdı.”</p>

      <p>&nbsp;Sukeena tatlı tatlı, "Ah, pekâlâ var," dedi. "Bu bir fatihin hakkı. Karınızı çoktan fethetti, hem de sırtüstüne getirdi. O yüzden eşinizi 'Sevgilim' diye çağırmakta haklı. Tabii daha dürüstçe davranmak istiyorsa onu, 'Şıllık' ya da, 'Kaltak' diye bile çağırabilir."</p>

      <p>&nbsp;Katinka tiz bir sesle, "Kes sesini, Sukeena!" diye bağırdı. "Sen çıldırdın mı? Haddini bil. Sen bir kölesin."</p>

      <p>&nbsp;Sukeena, "Hayır, Mevrouw," dedi. "Ben artık bir köle değilim. Özgür bir kadınım. Seni de esir aldım." Van de Velde'ye döndü. "Karınla o kibar ve çapkın Albay seni öyle açıkça aldattılar ki! Bu durum kolonideki bütün dedikoducuların çok hoşuna gitti. Kafana bir çift boynuz taktılar. Onlar bu iğrenç şişko gövdene göre bile pek büyük."</p>

      <p>&nbsp;Kanı beynine sıçrayan van de Velde gargara yaparmış gibi bir ses çıkardı. "Seni kırbaçlatacağım! Seni köle köpek!"</p>

      <p>&nbsp;Althuda, "Hayır, böyle bir şey yapamayacaksın," diyerek mücevherli palayı valinin aşağıya sarkan göbeğine dayadı. "Onun yerine bu hakaret yüzünden kardeşimden özür dileyeceksin." Van de Velde, "Bir köleden özür mü dileyeceğim? Asla!" diye böğürecek oldu ama Althuda bu kez palanın ucunu biraz daha bastırdı. Böğürme de gıcırtılı bir sese dönüştü. Bu ses bir domuzun mesanesinden kaçan havaya benziyordu.</p>

      <p>&nbsp;Althuda düzeltti. "Bir köleden değil, özgür bir Bali prensesinden özür dileyeceksin, hemen."</p>

      <p>&nbsp;Vali sıktığı dişlerinin arasından, "Özür dilerim, madam," diye mırıldandı.</p>

      <p>&nbsp;“Çok kibarsınız, efendim.” Sukeena valiye gülümsedi. Van de Velde kanepede arkasına yaslanarak sessizliğe büründü. Ama gözlerini karısına dikmişti. Bakışlarında kin ve öfke vardı.</p>

      <p>&nbsp;Koloni geride kaldıkça yol da bozulmaya başladı. Odun almaya giden şirket arabalarının tekerleklerinin açtığı derin çukurlar vardı. Araba bu yüzden tehlikeli bir biçimde sarsılıyordu. Gölün kıyısında su da yola sızmış, vıcık vıcık çamur haline sokmuştu. Pek çok yerde denizciler atların arabayı çekebilmelerine yardım için yüksek arka tekerleklere dayanmak zorunda kaldılar. İlk nehrin üzerindeki tahta köprünün çerçevesini gördükleri sırada öğle yaklaşmıştı.</p>

      <p>&nbsp;Aboli, "Askerler!" diye seslendi. Oturduğu yüksek yerden bir süngünün ışıltısını görmüş ve yüksek miğferleri seçmişti.</p>

      <p>&nbsp;Hal, "Sadece dört kişi," dedi. Gözleri hâlâ hepsininkinden daha keskindi. "Bu yönden bir bela geleceğini sanmıyorlar." Genç adam haklıydı, köprüdeki nöbetçilerin komutanı olan onbaşı onları karşılamaya geldi. Şaşırmış ama endişelenmemişti. Kılıcı kınındaydı, tabancasındaki fitilde yanmıyordu. Hal'la denizciler onun ve adamlarının silahlarını aldılar. Yeşil ceketlileri soydular ve tüfeklerle başlarının yukarısına ateş ederek hepsinin koloniye doğru koşmasını sağladılar.</p>

      <p>&nbsp;Aboli atların başında arabayı köprüden geçirerek diğer taraftaki bozuk yola soktu. Hal'la Ned Tyler ise tahta köprünün altına girip kalın ana desteklere iple bir barut fıçısını bağladılar. Fıçı sıkıca bağlandıktan sonra genç adam tabancasının kabzasıyla tıkaca vurarak onu içeri itti. Fıçıya ağır yanan bir fitili sokup tutuşturdu. Sonra Ned'le birlikte arabanın peşinden koştular.</p>

      <p>&nbsp;Hal'ın bacağı artık iyice ağrımaya başlamıştı. Yara şişiyor ve bacağı kaskatı kesiliyordu. Bileklerine kadar gelen kumlarda topallayarak ilerlerken arkasına bakıyordu. Köprünün ortası birdenbire havaya uçarak çamur, su, tahta parçaları ve payandalar püskürttü. Molozlar nehre yağdı.</p>

      <p>&nbsp;Hal arabaya yetişirlerken, "Bu cesur Albayımızı fazla engellemez," dedi. "Ama hiç olmazsa pantolonu ıslanacak."</p>

      <p>&nbsp;Althuda yere atlayarak ona seslendi. "Sen benim yerime geç. O ayağının üzerine basmamalısın."</p>

      <p>&nbsp;Genç adam, "Bacağımın bir şeyi yok," diye itiraz etti. Sukeena kapının üzerinden uzanarak sert sert, "Sadece senin ağırlığını zorlukla taşıyabiliyor," dedi. "Hemen arabaya bin, Gundwane. Yoksa bacağına bir daha düzeltilemeyecek kadar zarar verirsin." Hal uysalca arabaya binip Sukeena'nın karşısına geçti. Aboli iki gence bakmadı ama bıyık altından güldü. Kız şimdiden emir vermeye başladı. Hal da onu dinliyor. Evet, akıntı ve rüzgâr onları güzelce götürüyor.</p>

      <p>&nbsp;Sukeena, "Bacağına bakmama izin ver," dedi. Hal ayağını karşı kanepeye, kızla Katinka'nın arasına uzattı, Katinka, "Dikkatli ol, hayvan," diye söylenerek eteklerini çekti. "Elbiseme kan bulaştıracaksın."</p>

      <p>&nbsp;Hal kaşlarını çatarak ona baktı. "Asıl sen sözlerine dikkat et. Dilini utmazsan kanlanacak şey sadece giysin olmayacak." Katinka kanepenin kenarına büzüldü.</p>

      <p>&nbsp;Sukeena usta elleriyle genç adamın bacağını çabucak yokladı. "Bu diş izleri çok derin ve iltihaplanacağı da kesin. Yaraların üzerine lapa koymam şart. Ama bunun için sıcak su gerekiyor." Başını kaldırıp Hal'a baktı.</p>

      <p>&nbsp;Genç adam, "Bunun için dağlara ulaşıncaya kadar beklemeliyiz," dedi. Sonra konuşmaları bir an kesildi. Birbirlerinin gözlerinin içine bakıyor, ilk kez bu kadar yakın oluyorlardı. İkisi de birbirlerinde hoşlarına gidecek, onları şaşırtacak şeyler buluyorlardı.</p>

      <p>&nbsp;Sonra Sukeena kendini topladı. "İlaçlarım heybelerde," dedi. Arabanın arkasındaki bagaj yerine ulaşmak için kanepeye çıktı. Oradan eğilerek deri heybeleri karıştırdı.</p>

      <p>&nbsp; Sukeena döndüğü zaman ellerinde bezler ve siyah bir şişe vardı. "Yaraları bu eriyikle sileceğim," diye açıkladı. "Sonra da saracağım." Genç adamın aklını karıştıran yeşil gözlerine bakmamaya çalışıyordu.</p>

      <p>&nbsp;Eriyik yarasına ilk sürüldüğü an Hal, "Ah!" diye inledi. "Bu insanı iblisin soluğu gibi yakıyor."</p>

      <p>&nbsp;Sukeena onu azarladı. "Kırbaca, kurşuna, kılıca ve bır hayvanın ısırmasına dayandın. Ama ilaç yarana dokunur dokunmaz bir bebek gibi ağlamaya başladın. Şimdi... hiç kımıldama."</p>

      <p>&nbsp;O sırada Hal hafifçe yan döndü. Aboli gülerken dövmeli yanakları kırıştı, zenci, omuzlarını sallamasına rağmen hiçbir şey söylemedi. Hal Aboli'nin çok eğlendiğini sezerek ona döndü. "Acı badem çitler ne kadar uzakta?"</p>

      <p>&nbsp;“Bır fersah kaldı"</p>

      <p>&nbsp;“Sabah bizimle orada mı buluşacak?”</p>

      <p>&nbsp;"Öyle sanıyorum. Tabii yeşil ceketliler daha önce yetişmezse.”</p>

      <p>&nbsp; “Rahat bir soluk alacak kadar zamanımız oldugunu ümit ederim"</p>

      <p>&nbsp;Screuder yalnız başına peşimize takılmakla hata yaptı</p>

      <p>&nbsp;Adamlarını topladıktan sonra peşimizden gelmeliydi. Bana kalırsa yeşilceketliler serbest kalan diğer mahkûmları kovalayacaklar. Ancak Screuder idareyi ele aldığı zaman dikkatlerim bize verecekler.</p>

      <p>&nbsp;Sukeena ekledi. "Onun atı yok. Bence kaçıp dağlara ulaştığımız zaman da..." Sözlerini tamamlamadan başını Hal’ın bacağından kaldırdı. O da, genç adam da ilerde gökyüzünü dolduran mavi dağlara baktılar.</p>

      <p>&nbsp;Van de Velde bu konuşmayı dikkatle dinlemişti.</p>

      <p>&nbsp;Bu köle kız haklı. Bu sinsice planınız ne yazık ki boş. Tahminlerime göre, şimdiye kadar oraya erişmiş olmamız gerekirdi makul bir insanım, Henry Courteney. Artık karımla beni serbest bırakın. Arabayı bize verin ve koloniye dönmemize razı olun, peşinize kimseyi takmayacağıma söz veririm. Albay Screuder’e adamlarını kışlaya geri göndermesini emrederim." "Size bir centilmen olarak söz veriyorum.”</p>

      <p>&nbsp;Genç adam valinin gözlerindeki içten pazarlıklı pırıltıları görmüştü. "Ekselans, sizin bir centilmen olduğunuz iddiası yandığını sanmıyorum. Ayrıca sevimli dostluğunuzdan ayrı kalmayı da istemiyorum"</p>

      <p>&nbsp;Aynı anda arabanın ön tekerleklerinden biri yoldaki bir deliğe girdi, Althuda Hal yan yatmış arabadan aşağı inerken "Bu bir aardvarks yuvası," diye açıkladı. Ne tür bir hayvan bu? Sivri uçlu pençeleriyle karınca yuvalarını kazar. Uzun yapışkan diliyle karıncaları toplayıp yer”</p>

      <p>&nbsp;Hal başını geriye atıp güldü “Eminim sizin bu canavarlarınız dans edip şarkı söyler, fal bakıp gelecek söylerler.”</p>

      <p>&nbsp;Althuda&nbsp; “Daha birçok yeni şey öğreneceksin bu topraklarda sevgili dostum” diye söz verdi.</p>

      <p>&nbsp;Hal gülmeye devam ederek “Haydi hanımlar” dedi denizcilere, “Şu gemiyi resiften kurtaralım, yelkenlerini yine rüzgârla dolduralım.”</p>

      <p>&nbsp;Van de Velde'ye ve Katinka'ya inmelerini söyledi. Diğerleri arabayı zar zor çalıların arasından yola çıkartabildiler. Buradan sonra çalılar sıklaştı ve boyları da uzadı. 0ndan sonraki bir buçuk kilometrelik yolda tekerlek dolabı iki defa daha çukura girdi.</p>

      <p>&nbsp;“Bu arabadan kurtulmanın zamanı geldi, kendi bacaklarımız üzerinde daha hızlı hareket edebiliriz.” “Çitten ne kadar uzaktayız” diye sessizce Aboliye sordu. “Şimdiye kadar varmış olmamız gerekirdi. Ama acı bademler artık fazla uzakta değil sanırım."</p>

      <p>&nbsp;Dar yoldaki bir dönemeci döndükten sonra sınıra ulaştılar. Ünlü acı badem çiti cılız ve bodur ağaçcıklardan oluşuyordu. Bu ağaçlar insanın omzuna kadar bile gelmiyorlardı, ama yol orada dramatik bir biçimde sona eriyordu. Yanda derme çatma nöbetçiler için bir karakol görevi yapan bir kulübe vardı. Çite Hollandaca yazılmış bir not asılmıştı.</p>

      <p>&nbsp;Tabelaya parlak kırmızı harflerle yazılmış yazı, "UYARI!" diye başlıyordu. Bu sınırı aşmak yasaktı. Yasağa uymayan hapisle cezalandırılacaktı. Ya da bin altın gulden verecekti. Veya iki cezayı birden çekecekti. Tabela Hollanda Doğu Hindistan Şirketi valisi adına dikilmişti.</p>

      <p>&nbsp;Hal nöbetçi kulübesinin tek odasının kapısını bir tekmede açtı. İçersi boştu. Açık ocaktaki ateş çoktan sönmüştü. Duvardaki tahta çengellerden şirketin üniformasıyla ilgili birkaç eşya sarkıyordu. Sönmüş ateşin üzerinde siyah bir çaydanlık duruyordu. Kaba tahta masa ve duvardaki raflarda birbirine uymayan kâseler, şişeler ve tencere gibi kap kaçak vardı.</p>

      <p>&nbsp;Koca Daniel ağır yanan fitille saz damı tutuşturmaya hazırlanıyordu. Ama Hal onu engelledi. "Schreuder'e izleyebileceği dumandan bir işaret vermemize hiç gerek yok. Burada değerli bir şey göremiyorum. Bırak kalsın." Topallayarak arabaya gitti. Denizciler eşyaları boşaltıyorlardı.</p>

      <p>&nbsp;Aboli atları çözmüştü. Ned Tyler şimdi ona dizginler, heybeler ve arabanın branda bezinden tentesini kullanarak eşyaları denk yapması için yardım ediyordu.</p>

      <p>&nbsp;Katinka üzgün üzgün kocasının yanında duruyordu. Hal onlara yaklaşırken kadın, "Biz ne olacağız, Sir Henry?" diye fısıldadı.</p>

      <p>&nbsp;Genç adam, "Adamlarımdan bazıları sizi dağa götürmek istiyorlar," diye yanıt verdi. "Sizi vahşi hayvanlara yedirmek için." Rengi uçan Katinka elini ağzına dayadı. Hal ekledi. "Bazılarıysa senin ve şişko bir kurbağa" ya benzeyen kocanın bize yaptıkları için ikinizin de gırtlaklarını kesmeyi düşünüyor."</p>

      <p>&nbsp;Van de Velde meydan okumaya çalıştı. "Böyle bir şey yapmalarına izin veremezsin. Ben görevimi yerine getirdim."</p>

      <p>&nbsp;Hal, "Haklısın," diyerek başını salladı. "Bence gırtlağını kesmek fazla merhamet göstermek olur. Babama yaptığın gibi seni asmalı ve parçalamalıyız." Valiye öyle bir baktı ki, Van de Velde irkildi. "Ancak ikiniz de midemi bulandırıyorsunuz! Sizi bir daha görmek, sizinle bir ilişkim olmasını istemiyorum! Onun için seni ve güzel karını Tanrı'ya, şeytana ve aşk düşkünü Albay Schreuder'e bırakacağım!" Dönüp Aboli'yle Ned'in yanına gitti. İkisi hayvanlara yüklenmiş olan eşyaları kontrol ediyor, kayışları sıkıştırıyorlardı.</p>

      <p>&nbsp;Üç kır atın sırtlarının iki yanına birer barut fıçısı asılmıştı. İkisine silahlar yüklenmişti. Altıncı hayvanda ise Sukeena'nın iyice şişkin heybesi vardı.</p>

      <p>&nbsp;“Her şey hazır, kaptan.” Ned elinin tersiyle alnına dokundu. "Emrinle demir alıp yola çıkabiliriz." "Artık bizi burada tutacak hiçbir şey yok. Prenses Sukeena öndeki ata binecek." Hal etrafına bakınarak kızı aradı. "O nerede?" "Buradayım, Gundwane." Sukeena nöbetçi kulübesinin arkasından çıktı. "Benim üzerime titrenilmesine hiç gerek yok. Ben de hepiniz gibi yürüyeceğim."</p>

      <p>&nbsp;Genç adam Sukeena'nın uzun eteğini çıkarmış olduğunu gördü. Kız bol ve kısa bir Bali şalvarı ve pamuklu kumaştan dizlerine kadar inen büzgülü bir gömlek giymişti. Ayağında rahatça yürümesini sağlayacak sağlam deri sandallar vardı. Kafasına pamuklu bir eşarp bağlamıştı. Adamlar biçimli baldırlarını süzüp duruyorlardı. Ama kız onların kaba bakışlarına aldırmadı. En yakındaki atın dizginini yakalayıp hayvanı acı badem çitindeki aralığa doğru götürdü.</p>

      <p>&nbsp;"Sukeena!" Hal onu durduracaktı. Ama genç kız ona aldırmadı. Hal da itiraz etmenin bir işe yaramayacağını anladı. Akıllılık ederek ondan sonraki emrini yumuşattı. "Althuda, buradan dağlara giden yolu sadece sen biliyorsun. Kızkardeşinle birlikte önden git." Böylece ağabey kardeş grubu çitin ötesindeki haritası olmayan vahşi topraklara doğru götürdüler.</p>

      <p>&nbsp;Hal'la Aboli sık çalılar ve ağaççıkların arasından geçen sıranın en sonundaydılar. Son zamanlarda hiçbir insan bu patikadan geçmemişti. Yolu açan da vahşi hayvanlardı zaten. Yumuşak kumlu toprakta toynak ve pençe izleri kalmıştı. Patika hayvan pislikleriyle doluydu.</p>

      <p>&nbsp;Aboli işaretlerden her hayvanı tanıyordu. Hızla ilerlerken izleri teker teker Hal'a gösteriyordu. "Şu bir pars. Bu da bizim kudu dediğimiz burma boynuzlu antilopun izleri." Bir an durdu, sonra ekledi. "Yani hiç olmazsa aç kalmayacağız. Bu topraklarda av hayvanı çok bol."</p>

      <p>&nbsp;Kaçtıklarından beri ilk defa baş başa konuşma fırsatını buluyorlardı. Hal usulca, "Şu Althuda'nın arkadaşı Sabah... onun hakkında ne biliyorsun?" diye sordu, "Ben sadece onun yolladığı mesajları biliyorum." "Onun bizimle çitte buluşması gerekmez miydi?"</p>

      <p>&nbsp;Sabah sadece bizi dağlara götüreceğini bildirdi. Ben de onun bizi çitte karşılayacağını sanıyordum. Aboli omzunu silkti. "Ama Althuda bize yol gösteriyor. Onun için Sabah'a ihtiyacımız yok."</p>

      <p>&nbsp;Hızla ilerlediler. Kır kısrağın dizginlerine tutunmuş onun yanından gidiyor, hayvan da rahatlıkla koşuyordu. Aboli'nin ağırlığını taşıyacak bir ağaca rastladıklarında zenci tırmanıyor, peşlerinde birilerinin olup olmadığını anlamak için geriye bakıyordu. Sonra aşağıya indiği her seferinde, "Hayır," der gibi başını sallıyordu.</p>

      <p>&nbsp;Hal ona, "Schreuder gelecek," dedi. "Onun yeşil ceketlilerinin atlı birini yakalayabildiklerini söylüyorlardı. Onlar peşimize takılacaklar."</p>

      <p>&nbsp;Düz topraklarda sürekli ilerlediler. Sadece yollarına çıkan çamurlu küçük gölcüklerin yanında durdular. Hal yaralı bacağını rahat ettirmek için dizginlere iyice asılıyordu. O sırada Aboli de birbirlerinden ayrıldıktan sonra geçen aylar boyunca olanları anlatıyordu. Kendi dilinde Sir Francis'in cesedini darağacından alıp ona cenaze töreni düzenlediğini açıklarken genç adam sessizleşti. "Büyük bir reisin cenaze töreniydi bu. Onu iri bir kara boğanın derisine sardım. Gemisini ve silahlarını erişebileceği bir yere koydum. Yolculuğu için yiyecek ve su bıraktım. Gözlerinin önüne de haçı yerleştirdim." Hal'ın boğazı sıkışmıştı. Aboli'ye yaptıkları için teşekkür edecek halde değildi.</p>

      <p>&nbsp;Saatler geçti. Adamlar ve atlar yumuşak kumlarda yürümekten yoruldular. Ondan sonraki bataklıkta birkaç dakika dinlenmek için durdukları zaman Hal, Sukeena'yı bir kenara çekti.</p>

      <p>&nbsp;“Sen güçlü ve cesur bir kızsın. Ama bacakların bizimkiler kadar uzun değil. Yorgunluktan sendelediğini fark ettim. Bundan sonra ata binmelisin.” Kız itiraz edecek olduysa da, Hal onu kesin bir tavırla susturdu. "Yaralarım konusunda sözünü dinledim. Ama diğer konularda kaptan benim. Sen de söylediklerimi yapmak zorundasın. Bundan sonra ata bineceksin."</p>

      <p>&nbsp;Sukeena'nın gözlerinde bir ışıltı belirdi. Kız itaatli davranacağını belirtmek için hafif, hoş bir hareket yaptı. Parmakuçlarını birbirine bastırarak dudaklarına götürdü. "Emrettiğin gibi olsun, efendim." Hal'ın onu en öndeki kır kısrağın sırtına yüklenmiş olan eşyaların üzerine oturtmasına izin verdi.</p>

      <p>&nbsp;Bataklığın yanından dolaştılar. Şimdi daha hızlı gidiyorlardı. Aboli iki defa daha ağaca tırmanarak geriye baktı. Ama birilerinin peşlerine takıldığını gösterecek hiçbir işaret yoktu. Hal önsezilerine rağmen peşlerindeki askerlerden kurtulduklarını, gitgide daha yükselip yaklaşan dağlara başlarına bir şey gelmeden erişebileceklerini düşünmeye başladı.</p>

      <p>&nbsp;Akşamüzerine geniş ve açık bir vlei'den geçtiler. Kısa otlu bu çayırda kavisli boynuzları olan antiloplar otluyorlardı. Atlar ve insanlardan oludan karavan yaklaşırken başlarını kaldırdılar. Hayretten irileşmiş gözlerle donmuş gibi bakakaldılar. Derileri akşamüzerine özgü güneşte madensi mavigri renkteydi.</p>

      <p>&nbsp;Aboli, "Ben bile böyle hayvanlar görmedim," diye itiraf etti.</p>

      <p>&nbsp;Hayvanlar kendi kaldırdıkları tozlar arasında önlerinden kaçarlarken Althuda seslendi. "Bunlar Hollandalıların blauwbok dedikleri hayvanlar. Mavi geyikler. Dağların ötesinde büyük sürüler halinde dolaştıklarını gördüm."</p>

      <p>&nbsp;Vlei'nin ötesinde arazi dalga dalga sırtlar halinde sıra dağların eteklerine doğru yükselmeye başladı. İlk sırta doğru tırmandılar. Hal sıranın en gerisindeydi; artık zorlukla yürüyordu, canının çok yandığı belliydi. Aboli, Hal'ın suratının yükselen ateşten kızarmış olduğunun farkındaydı. Sukeena'nın Hal'ın bacağına sardığı beze kan ve su gibi sıvı yayılmıştı.</p>

      <p>&nbsp;Sırtın tepesinde Aboli diğerlerini durmaya zorladı. Geriye, batı ufkuna hakim olan dev Masa Dağı'na baktılar. Solda False Körfezi'nin çizdiği masmavi kavis uzanıyordu. Ama hepsi de etraflarına hayranlıkla uzun uzun bakamayacak kadar yorulmuşlardı. Atlar başlarını eğmiş duruyorlardı. Adamlarsa kendilerini bulabildikleri gölgeli yerlere atmışlardı. Sukeena kayarak attan indi ve yere çöküp sırtını bir ağaca dayamış olan Hal'ın yanına koştu. Genç adamın önünde diz çökerek sargıyı açtı. Yaraların çok kızarmış ve şişmiş olduğunu fark edince bir an soluğunu tuttu. Eğilip sıvılar sızan yaraları kokladı. Konuşmaya başladığı zaman sesi buyurgandı.</p>

      <p>&nbsp;“Bu bacakla daha fazla yürüyemezsin. Beni ata binmeye zorladın. Sen de şimdi aynı şeyi yapacaksın.” Başını kaldırarak Aboli'ye baktı. "Su kaynatmak için ateş yak," diye emretti.</p>

      <p>&nbsp;Hal yarım ağızla mırıldandı. "Böyle saçmalıklar için zamanımız yok," Ama Sukeena da, Aboli de ona aldırmadı. Aboli ağır yanan bir fitille topladığı küçük bir dal yığınını tutuşturdu. Üzerine teneke maşrapayla su koydu. Su kaynar kaynamaz, Sukeena heybesinden aldığı otlarla bir lapa hazırladı ve katlanmış bir bezin üzerine yaydı. Sonra dumanlan tüten lapayı Hal'ın yaralarının üzerine kapattı. Genç adam inledi. "Aboli'nin bacağıma işemesini ilaçlarınla yaralarımı kavurmana tercih ederdim. Yemin ediyorum."</p>

      <p>&nbsp;Sukeena onun terbiyeye sığmayan bu sözlerine aldırmadan işini sürdürdü. Lapayı temiz bir bezle genç adamın bacağına bağladı. Sonra heybesinden bir somun ekmekle kuru sucuk aldı. Ekmeklerin arasına sucuk koyarak adamlara dağıttı.</p>

      <p>&nbsp;“Tanrı senden razı olsun, prenses.” Koca Daniel sucuklu ekmeği almadan önce elinin eklemlerini alnına dokundurdu.</p>

      <p>&nbsp;Ned de, "Tanrı seni sevsin, prenses," dedi. Diğerleri de kızı böyle çağırmaya başladılar. Sukeena ondan sonra gemicilerin prensesi oldu. Bu kaba saba denizciler kıza gitgide artan bir sevgi ve saygıyla davranmaya başladılar.</p>

      <p>&nbsp;Çocuklar, yolda yürürken de ekmeklerinizi yiyebilirsiniz. Hal kendini zorlayarak ayağa kalktı. "Şansımız bize çok uzun süre yardım etti. Çok geçmeden şeytan sıranın kendisinde olduğunu söyleyecek." Adamlar inleyerek mırıldandılar ama yine de kaptanın emrine uydular.</p>

      <p>&nbsp;Genç adam Sukeena'nın ata binmesine yardım ederken Daniel diğerlerini uyarmak için bağırdı. "O köpekler sonunda geldiler!" Yamacın aşağısındaki açıklık vlei'yi işaret ediyordu. Hal, Sukeena'yı heybelerin arasına oturttu. Sonra topallayarak sıranın gerisine gidip yamaçtan aşağıya baktı. Uzun bir sıra oluşturan adamlar çalıların arasından koşarak çıkıyor ve açıklığı aşıyorlardı. Başlarında atını tırısa kaldırmış olan bir tek binici vardı.</p>

      <p>&nbsp;"Yine Schreuder bu! Bir at daha bulmuş!" Daha uzaktan bile Albayı tanımamak imkânsızdı. Atın üzerinde uzun boyuyla, azametle oturuyorlu. Omuzlarının duruşundan öldürücü bir amacı olduğu kesinlikle anlaşılıyordu. Başını kaldırarak yamaçtan yukarıya, onlara doğru bakışından da kaçakları henüz fark etmediği belliydi. Denizciler çalıların arasına gizlenmişlerdi.</p>

      <p>&nbsp;Ned Tyler, "Yanında kaç adamı var?" diye sordu. Hal'ın sayması için hepsi de başlarını kaldırıp ona baktılar. Genç adam gözlerini kısarak yeşil ceketlilerin sık çalılıklardan çıkmalarını izledi. Askerler kollarını sallayarak koşuyor, Schreuder'in atına kolaylıkla ayak uyduruyorlardı. Hal, "Yirmi adam," dedi. Koca Daniel, "Neden o kadar az?" diye sordu.</p>

      <p>&nbsp;"Schreuder'in bizi kıstırmak için en iyi koşucularını seçtiğinden hemen hemen eminim. Geri kalanlar da mümkün olduğu kadar hızlı ilerlemeye çalışıyorlar sanırım." Hal elini gözlerine götürdü. "Evet, Tanrım! İşte şuradalar! İlk müfrezeden bir fersah gerideler ama hızla geliyorlar. Kaldırdıkları tozları ve çalıların yukarısından gözüken miğferlerini seçebiliyorum. Bu ikinci grupta yüz, hatta daha fazla adam olmalı."</p>

      <p>&nbsp;Koca Daniel, "Yirmi düşmanla başa çıkabiliriz," diye homurdandı. "Ama o katil yeşil ceketlilerden yüzünü birden kahvaltıda, geğirmeden yiyemem. Emirlerin nedir, kaptan?" Herkes Hal'a baktı. Genç adam yanıt vermeden önce bir an durdu. Aşağıdaki arazinin durumunu inceledi. Sonra, "Bay Daniel," dedi. "Grubu götür. Althuda size rehberlik yapar. Biz düşmanın ilerlemesini engellemek için Aboli'yle burada kalacağız. Bize bir at bırakın."</p>

      <p>&nbsp;Daniel itiraz etti. "Onlardan hızla kaçamayız. Bunu bize kanıtladılar, kaptan. Düşmanlarla burada savaşmamız daha iyi olmaz mı?"</p>

      <p>&nbsp;Hal ona baktı. "Emirleri duydunuz!" Gözlerinde çelik kadar soğuk bir ifade vardı.</p>

      <p>&nbsp;Daniel yine elinin eklemlerini alnına dokundurdu. "Evet, kaptan." Diğerlerine döndü. "Emirleri duydunuz, çocuklar."</p>

      <p>&nbsp;Hal topallayarak atın üstünde bekleyen Sukeena'nın yanına gitti. Althuda hayvanın dizginlerini tutuyordu. "Ne olursa olsun, yolunuza devam etmelisiniz." Bu sözleri Althuda'ya söylüyordu. "Ne olursa olsun geri dönmeyin!" Başını kaldırarak Sukeena'ya gülümsedi. "Prenses hazretleri emretseler bile."</p>

      <p>&nbsp;Kız Hal'ın tebessümüne yanıt vermedi. Ama ona doğru eğilerek "Seni dağda bekleyeceğim," diye fısıldadı. "Beni fazla bekletme."</p>

      <p>&nbsp;Althuda atların başında ilerledi. Tam sırtı aşarlarken aşağıda, veil'de uzaklardan gelen bir ses yankılandı.</p>

      <p>&nbsp;Aboli homurdandı. "Sonunda bizi fark ettiler." Hal geri kalan ata giderek yirmi beş kiloluk barut fıçılarından birini çözdü. Yere indirip Aboli'ye, "Atı al," dedi. "Diğerlerinin peşinden git. Schreuder'in seni görmesini sağla. Atı sırtın ötesinde bir yere bağla ve yanıma dön."</p>

      <p>&nbsp;Genç adam fıçıyı en yakındaki büyük bir kayaya doğru yuvarladı, kendisi de yanına çömeldi. Şimdi sadece tepesi gözüküyordu. Hal aşağıdaki yamacı inceledi. Sonra da bütün dikkatini Schreuder'le yeşil ceketlilerine verdi. Düşmanlar daha yaklaşmışlardı. Genç adam şimdi Hollandalının atının önünden iki Hotantonun koştuğunu görebiliyordu. İlerlerken yeri inceliyor ve Hal'ın adamlarının geçtikleri yolu izliyorlardı. Tam tamına hem de.</p>

      <p>&nbsp;Genç adam, toprakta izlerimizi okuyorlar, diye düşündü. Bir geyiğin peşine takılmış av köpekleri gibi. Geldiğimiz yoldan yukarı tırmanacaklar.</p>

      <p>&nbsp;Aynı anda Aboli sırtı aşarak onun yanında çömeldi. "Atı bağladım. Diğerleri hızla uzaklaşıyorlar. Planın nedir, Gundwane?"</p>

      <p>&nbsp;Çok basit. Sana açıklamama bile gerek yok. Hal kılıcının ucuyla fıçının tapasını çıkarıyordu. Sonra beline sardığı ağır yanan fitilin bir parçasını açtı. "Bu fitiller de bir dert. Ya çabuk yanıyorlar ya da çok yavaş. Ama üç parmak uzunluğunda fitil kullanıp şansımı deneyeceğim." Fitili ölçtü, sonra da bir kısmını kesti. Fitilin düzgünce yanması için onu usul usul avuçlarının arasında yuvarladı. Sonra bir ucunu fıçının deliğine soktu. Tahta tapayı iterek fitili sıkıştırdı.</p>

      <p>&nbsp;Elini biraz çabuk tut, Gundwane. Eski eskrim arkadaşın seninle tekrar karşılaşmak için acele ediyor.</p>

      <p>&nbsp;Hal yaptığı işten başını kaldırdı. Peşlerindekiler çayırı aşmışlardı, Şimdi yamaçtan onlara doğru tırmanıyorlardı. Hal, Aboli'ye, "Saklan," dedi. "Onlara görünme. Bize iyice yaklaşmalarını istiyorum." Yere yüzükoyun yatarak yamaçtan aşağıya baktılar. Atın üzerinde yüksek eyerde oturan Schreuder'i görebiliyorlardı. Ama ona yol gösteren iki rehberin bellerinden aşağısını çalılar ve çiçekli ağaççıklar gizliyordu. Düşman yaklaşırken Hal, Schreuder'in yüzündeki çakılların açtığı çirkin yaraları gördü. Hollandalının üniforması topraktan lekelenmiş ve yer yer yırtılmıştı. Başında ne peruğu, ne de şapkası vardı. Herhalde onları yolda kaybetmişti. Belki de attan düştüğü zaman. Kendini beğenmiş bir adamdı ama onları bulmaya çalışarak zaman kaybetmemişti. Çok acelesi vardı.</p>

      <p>&nbsp;Güneş traşlı kafasını kızartmıştı. Atı köpük köpük ter içindeydi. Belki de hayvana bu uzun kovalamaca sırasında su vermemişti. Hollandalı gitgide daha yaklaşıyordu. Gözlerini kaçakların aştıkları doruğa dikmişti. Yüzü taştan oyulmuş ifadesiz bir maskeye benziyordu. Hal Albayı o müthiş öfkesinin sürüklediğini anladı. Her tehlikeye göğüs gerecek, her riski göze alacak haldeydi.</p>

      <p>&nbsp;Dik yamaçta Schreuder'in kolay yorulmayan iz sürücüleri bile duraklamaya başladılar. Hal adamların Asyalılarınkine benzeyen sarı yüzlerinden terlerin aktığını görüyor, kesik kesik soluduklarını duyuyordu.</p>

      <p>&nbsp;Schreuder onları zorluyordu. "Haydi, haytalar! Sizin yüzünüzden kaçıp kurtulacaklar! Daha hızlı! Daha hızlı koşun!" Hotantolar kendilerini zorlayarak yamaçtan çıkıyorlardı.</p>

      <p>&nbsp;Hal, "İyi," diye mırıldandı. "Umduğum gibi bizim yolumuzu izliyorlar." Aboli'ye fısıldayarak son emirleri verdi. Ama sonra onu uyardı. "Ben söyleyinceye kadar bekle."</p>

      <p>&nbsp;Düşmanlar daha da yaklaştılar. Hal artık Hotantoların çıplak ayaklarının yere vurarak şakırdadıklarını duyuyordu. Schreuder'in atının dizginlerinin gıcırtısını ve mahmuzlarının şıkırtısını da. Hollandalı daha yakındı Şimdi. Hal adamın bıyıklarının ucundaki ter taneciklerini ve patlak mavi gözlerindeki kılcal damarları bile görebiliyordu. Schreuder öfke dolu gözlerini tepeye dikmişti. Artık bir saplantıya dönüşmüştü düşmanlığı. Daha yakına saklanmış olan düşmanlarının farkında değildi.</p>

      <p>&nbsp;Hal, "Hazır ol," diye fısıldayarak ağır yanan fitili barut fıçısında fünyeye tuttu. Fünye tutuştu, alev titredi, sonra güçlendi, iyice yanmaya başladı. Alev kısa fünyede deliğe doğru adeta uçtu.</p>

      <p>&nbsp;Genç adam, "Şimdi Aboli!" dedi. Zenci fıçıyı yakalayıp ayağa fırladı Neredeyse Schreuder'in atının nallarının altından. İki Hotanto şok geçirerek bağırdılar ve yana doğru atıldılar. At ürkerek şaha kalktı. Schreuder hayvanın boynuna doğru kaydı.</p>

      <p>&nbsp;Aboli bir an öyle durdu. Fıçıyı iki eliyle havaya kaldırmıştı. Fünye öfkeli bir şişen engerek yılanı gibi hışırdıyor, cızırdıyordu. Barut dumanlan dövmeli yüzünü ve iri kafasını mavi bir hale gibi sarıyordu. Zenci sonra fıçıyı yamaca fırlattı. Fıçı havada ağır ağır döndü. Taşlı yere çarparak sekti. Hız kazanırken zıplayıp sıçrıyordu. Fıçı Schreuder'in atının suratına doğru fırladı. Hayvan binicisi tam dengesini bulduğu sırada şaha kalktı. Hollandalı yine atın boynuna doğru fırladı. Bir ayağı üzengiden çıkarak eyerden biçimsizce sarktı.</p>

      <p>&nbsp;At dönüp yamaçtan aşağıya doğru atıldı. Az kalsın peşinden gelen askerlerin arasına dalıyordu. Hem çılgına dönen at, hem de sıçrayan barut fıçısı hızla aralarına dalarken, yeşil ceketlilerden dehşet dolu ulumalar yükseldi. Hepsi de dumanları tüten fünyenin birkaç saniye sonra korkunç bir patlamaya neden olacağını anlamışlardı. Sırayı bozarak etrafa dağıldılar. Çoğu içgüdülerine uyarak yana kaçmadı, yokuş aşağı koşmaya başladı. Fıçı onlara yetişerek aralarında zıplamaya başladı.</p>

      <p>&nbsp;Schreuder'in atı yamaçtan kayarak inerken kasları büzülmüş olan arka bacaklarının üzerine oturdu. Dizginlerden biri binicinin elinde koptu. Eyer kayışını diğer eliyle zorlukla tutunan adamın parmakları kaydı. Schreuder yuvarlanırken tekmeler atan hayvanın nallarından kurtulmayı başardı. Albay yere çarparken fıçı da patladı. Düşmesi hayatını kurtardı. Çünkü alçak kayaların arkasına yuvarlandı ve patlamanın neden olduğu güçlü hava akımı üzerinden geçti.</p>

      <p>&nbsp;Ancak patlama kaçmaya çalışan yeşil ceketlileri mahvetti. Fıçıya yakın olanlar bahçede yakılan bir ateşten yükselen yapraklar gibi sağa sola savrularak havaya uçtular. Parçalanan vücutlarından giysileri soyuldu. Kopuk bir kol havada uçarak Hal'ın ayağının dibine düştü. Hem Aboli, hem de genç adam patlamanın şiddetinden yere yuvarlandılar. Kulakları çınlayan Hal telaşla ayağa fırlayarak yarattıkları dehşete adeta huşuyla paktı</p>

      <p>&nbsp;Düşmanlarından bir teki bile ayakta kalamamıştı. Hal hayretle, “Tanrım," dedi. "Hepsini de öldürdün." Ama hemen arkasından yassılmış ağaççıkların arasından şaşkın bağrışmalar, haykırmalar yükseldi. Sonra düşman askerleri teker teker şaşkın şaşkın sendeleyerek ortaya çıktılar. "Haydi, gel." Aboli, Hal'ı kolundan tutarak tepeye sürükledi. Genç idam öbür tarafa inmeye başlamadan önce geriye baktı. Schreuder'in ayağa kalkmış olduğunu gördü. Bir sarhoş gibi yalpalayan adam parçalanmış olan atının yanında duruyordu. Hâlâ çok sersemdi. Hal ona bakarken dizleri büküldü ve Hollandalı kırılmış dallarla parçalanmış yaprakların arasına ağır ağır çökerek elleriyle yüzünü örttü.</p>

      <p>&nbsp;"Boşver. Schreuder kendini savunacak halde değil. Onu şimdi öldürmek onurlu bir davranış olmaz."</p>

      <p>&nbsp;"O halde gidelim. Hem de çabucak. Schreuder'in bu grubunun karaya oturmasını sağladık. Ama bak! Yeşil ceketlilerinin geri kalanı yaklaşıyor."</p>

      <p>&nbsp;Aboli hesapladı. "Şimdi hızlı koşarsak onları gece oluncaya kadar engelleyebiliriz. O sırada dağlara da erişmiş oluruz."</p>

      <p>&nbsp;Genç adam birkaç adım attı. Sonra yaralı bacağı bükülüverdiği için sendeledi. Sıçradı. Aboli hiçbir şey söylemeden atı bağladığı yere kadar ona yardım etti. Sonra Hal'ı hayvana bindirdi, kendisi de dizginleri aldı.</p>

      <p>&nbsp;Hal, "Hangi yöne gideceğiz?" diye sordu. İlerde dağlar bir labirent oluşturan uçurumlarla ayrılmıştı. Dimdik kayalar gökyüzüne doğru yükseliyordu. Derin yarlar yer yer sık ormanlarla kaplıydı. Aralarda birbirlerine girmiş çalılar vardı. Genç adam bu karmaşık yerden geçmelerini sağlayacak bir yol göremedi.</p>

      <p>&nbsp;Althuda yolu biliyor. Bize de izlememiz için işaretler bıraktı. Beş atın ve kaçakların bıraktıkları izler iyice derindi. Ama Althuda işi garantiye almak için yolunun üzerindeki ağaçların kabuklarını da yakmıştı. İkili mümkün olduğu kadar hızlı gitmeye çalıştılar. Daha sonraki sırta tırmandıkları zaman küçücük gözüken beş kır atın üç, dört kilometre ötede bir açıklığı aştığını gördüler. Hal öndeki atın sırtında oturan ufak tefek Sukeena'yı bile seçebildi. Atların gümüşümsü renkleri etraflarındaki ağaççıkların koyu gölgesinde birer ayna gibi belirginleşmekteydi. Genç adam, "Çok güzel hayvanlar," diye mırıldandı. "Ama düşmanın dikkatini çekecekler."</p>

      <p>&nbsp;Aboli başını salladı. "Bir beyefendinin arabasını çekmek için onlardan daha şahane atlar olamaz. Ama dağlarda sendelemeye başlayacaklar. Atları düzlüğe vardığımızda salıvermeliyiz. Yoksa ayakları kayalara takıldığı ya da çatlaklara girdiği için güzel bacaklarını kırabilirler."</p>

      <p>&nbsp;Hal, "Onları Hollandalılara mı bırakacaksın?" diye sordu. "Neden acılarını sona erdirmek için birer misketten yararlanmıyorsun?"</p>

      <p>&nbsp;Aboli usulca, "Çünkü onlar çok güzel," diyerek uzandı ve atın boynunu okşadı. "Çünkü onları kendi çocuklarımmış gibi seviyorum." Kır kısrak zenciye gözlerini devirerek usulca kişnedi. Onun sevgisine karşılık veriyordu.</p>

      <p>&nbsp;Hal, "O da seni seviyor, Aboli," dedi gülerek. "Senin hatırın için onlara bir şey yapmayacağız."</p>

      <p>&nbsp;Ondan sonraki yamaçtan indiler. Diğer tarafa tırmanmaya başladılar. Her adımda yokuş daha dikleşiyordu. Dağların dorukları sanki başlarının yukarısında gökyüzüne asılmıştı. Tepeye eriştikleri zaman yine durup kısrağın soluklanmasına izin verdiler. İleriye bakıyorlardı.</p>

      <p>&nbsp;Althuda tam ilerdeki karanlık yara doğru gidiyor sanırım. Hal elini gözlerine götürdü. "Onları görebiliyor musun?"</p>

      <p>&nbsp;Aboli, "Hayır," diye mırıldandı. "Dağların eteklerindeki tepecikler ve ağaçlar yüzünden gözükmüyorlar." Sonra geriye bir göz attı. "Ama arkana bir bak, Gundwane."</p>

      <p>&nbsp;Genç adam dönüp zencinin işaret ettiği tarafa baktı. Sonra da canı anmış gibi bağırdı. "Bu kadar çabuk nasıl gelebildiler? Biz sanki yerimizde durmuşuz gibi yaklaşıyorlar!"</p>

      <p>&nbsp;Sıra halinde koşan yeşil ceketliler arkalarındaki sırta doluşmuşlar, aşağıya iniyorlardı. Yuvalarına çomak sokulmuş asker karıncalar gibi koşuyorlardı. Hal onları kolaylıkla saydı, başlarındaki beyaz komutanları da seçti. Akşam güneşi süngülerinden yansıyordu. Genç adam onları fark eden ve avlarının bu kadar yakın olmasına sevinen yeşil ceketlilerin hafif bağrışmalarını da duydu.</p>

      <p>&nbsp; Hal acı acı, "İşte Schreuder!" diye bağırdı. "Tanrım! Bu adam bir canavar. Onu durdurmanın hiç yolu yok mu?" Atsız kalan Albay etrafa yayılmış olan uzun sıranın arkalarında bir yerdeydi. Hal ona bakarken Hollandalı koşarak önündeki adamı geçti. "Schreuder, Hotantolarından da hızlı koşuyor. Burada bir dakika daha kalırsak, karanlık yarın ağzına ulaşamadan bize yetişecek."</p>

      <p>&nbsp; Önlerindeki yamaç çok dikti. At buraya doğrudan doğruya tırmanamayarak zikzaklar çizmeye başladı. Aşağıdan yine sevinç dolu, bir tilki avcısının bağrışma benzeyen bir ses yükseldi. İki arkadaş peşlerindeki düşmanın yolun bir buçuk kilometre kadar bir bölümüne yayılmış olduğunu gördüler. Başlarındakiler daha da yaklaşmışlardı artık.</p>

      <p>&nbsp;Hal, "Uzun misket atışı," diye bir tahminde bulundu. Bu sözleri tam söylediği sırada en öndeki askerlerden biri bir kayanın arkasında diz çöktü ve dikkatle nişan alarak ateş etti. İki kaçak boğuk patlama sesini duymadan çok önce tüfeğin namlusundan fışkıran dumanları gördüler. Misket durdukları yerin on beş metre aşağısındaki kayadan mavi bir parça kopardı. "Hâlâ uzaktalar. Bırakalım da barutlarını ziyan etsinler."</p>

      <p>&nbsp;Kır kısrak yollarının üzerindeki kayaları aştı. Hal'ın umduğundan daha dengeliydi. Sonra geniş kavisin ucuna ulaştılar ve yamaçtan geri inmeye başladılar. Şimdi peşlerindekilere eğrilemesine yaklaşıyorlardı. Aralarındaki açıklık daha da hızla daralıyordu artık. Aşağıda yoldaki düşmanlar onları sevinç dolu çığlıklarla karşıladılar. Hal'la Aboli dinlenmek, kalp atışlarının yavaşlamasını ve ellerinin titremesinin geçmesini beklemek için kendilerini yere attılar. Hal onların tüfeklerinin küçük tavacıklarını kontrol ettiklerini ve ağır yanan fitillerini tutuşturduklarını görebiliyordu. Kır kısrakla binicisinin ateş alanına girmelerini bekliyorlardı.</p>

      <p>&nbsp;Hal, "Şeytanın soluğu!" diye söylendi. "Bu, düşmanın borda ateşi alanına girmeye benziyor." Ama kaçabilecekleri ya da saklanacakları bir yer yoktu. Yoldan yukarı tırmanmayı sürdürdüler.</p>

      <p>&nbsp;Hal şimdi Schreuder'i daha iyi görebiliyordu. Hollandalı sıranın başına geçmişti artık. Başını kaldırmış ona ve Aboli'ye bakıyordu. Hal bu uzaklıktan bile Albayın doğal gücünün sınırını aşmış olduğunu anladı. Hatları gerilmiş yüzünde bitkin bir ifade vardı. Üniforması yırtılmış, kirlenmişti. On iki kadar çizik ve sıyrıktan akan kan ve ter yüzünden ıslanmıştı. Albay soluk alabilmek için çabalıyor, göğsünü şişiriyordu. Ama çukura batmış gözleri müthiş bir kinle alev alev yanıyordu. Bağıracak ya da silahını sallayacak gücü yoktu. Ama Hal'a amansızca bakıyordu.</p>

      <p>&nbsp;Yeşil ceketlilerden biri ateş etti. Hal'la Aboli misketin kafalarının yakınından vızıldayarak uçtuğunu duydular. Zenci dimdik, bozuk yolda kısrağın daha hızlı gitmesi için hayvanı zorluyordu. Ama daha uzun birkaç dakika ateş menzilinden çıkamayacaklardı. Şimdi aşağıdaki yola dizilmiş olan askerler arka arkaya ateşe başlamışlardı. Kurşunlar etraflarındaki kayalara çarpıyor ve yassılarak ışıltılı birer daireye dönüşüyordu. Diğerleriyse iki kaçağın üzerine kaya parçaları yağdırıyor ya da sekip vızıldayarak vadiye uçuyorlardı.</p>

      <p>&nbsp;Kır kısrak hiç yara almadan patikanın çizdiği kavisin diğer ucuna erişti. Artık aradaki açıklık büyümüştü. Hotanto piyadelerinin çoğu ayağa fırlayarak kaçakların peşine takıldılar. İçlerinden bir ikisi yola aldırmadan yamaca tırmanmaya başladı. Böylece yolu kısaltacaklarını sanıyorlardı. Ama yamaç bu çevik adamlar için bile çok dikti. Sonunda bundan vazgeçerek aşağıya, bir açı yapan patikaya doğru kaydılar. Sonra da daha az meyilli ama uzun olan yoldan çıkan arkadaşlarının peşinden koştular.</p>

      <p>&nbsp;Birkaç asker hâlâ yolda diz çökmüş durumdaydı. Yeşil ceketliler tüfeklerini dolduruyor, harbiyi aceleyle silahlarının namlularından sokuyor, Sonra da tavacığa kara barut döküyorlardı. Schreuder yaylım ateşini izlerken bir kayaya dayanmış, şiddetle çarpan kalbinin ve zorlukla aldığı soluklarının yavaşlamasını beklemişti. Şimdi kayayı iterek doğruldu ve Hotantoların birinin elinden tüfeğini kaptı. Adamı dirseğiyle yana itti. Hal şaşırdı. "Misket ateşi alanının dışındayız. Bu adam neden ısrar ediyor?"</p>

      <p>&nbsp;Aboli, "Çünkü sana olan nefret ve kini yüzünden çıldırdı," diye yanıt erdi. "Şeytan ona bu işe devam etmesi için güç veriyor." Schreuder çabucak ceketini çıkarıp katladı ve kayanın üzerine koylu. Böylece tüfeğin dipçiğini dayamak için bir yastıkçık oluşturdu. Namluya doğru bakarak nişangâhı ayarladı. Bir an Hal'ın alçalıp yükselen kafasına nişan aldı. Sonra namluyu araya mavi gökyüzünün bir parçası girinceye kadar kaldırdı. Böylece ağır kurşun topun uçma gücünün sınırına eriştiği zaman çizeceği eğriyi dengelemeye çalıştı. Hemen arkasından namluyu ileriye, kır atın gerilmiş olan kafasına doğru çevirdi.</p>

      <p>&nbsp;Hal, "Oradan hedefi hiçbir zaman doğru dürüst vuramaz," dedi. Ama aynı anda gümüş bulutun kötü kokulu bir çiçek gibi tüfeğin namlusunda belirdiğini gördü. Sonra sanki biri balyozla ata vurdu. Kurşun Hal'ın dizinden birkaç santim öteye, kır kısrağın kaburgalarına saplandı. Genç adam hayvanın delinen akciğerinden havanın hışırtıyla boşaldığını duydu. Cesur kısrak sendeleyerek geriledi. Sonra arka ayaklarının üzerine çöktü. Deli gibi şaha kalkmaya, dengesini bulmaya çalıştı. Ama onun yerine dar yolun yanından devrildi. Aboli tam zamanında Hal'ı yaralı bacağından yakalayarak atın sırtından çekti.</p>

      <p>&nbsp;Genç adamla zenci kayaların üzerine yuvarlandılar, sonra aşağıya baktılar. At patikadaki dönemece gelinceye kadar yuvarlandı. Küçük taşlar, gevşek topraklar ve tozdan oluşan bir yığına çarptı. Şimdi bacaklarını havada cansızca sallıyordu. Kaçakların peşlerindeki askerler zaferle avaz avaz bağırdılar. Sesleri dik kayalara çarptı ve karanlık yarın kasvetli derinliklerinde yankılandı.</p>

      <p>&nbsp;Hal titreyerek ayağa kalktı. Çabucak durumlarını değerlendirdi. Aboli de, o da tüfeklerini omuzlarına vurmuşlardı. Kılıçları da kınlarındaydı. Ayrıca çifter tabancaları, barut dolu bir boynuzları vardı. Misket dolu birer keseyi de bellerine bağlamışlardı. Ama diğer her şeyi kaybetmişlerdi.</p>

      <p>&nbsp;Aşağıda düşmanlar avlarının şansının böyle dönmesi yüzünden iyice cesaretlenmişlerdi. Avın kokusunu almış bir tazı sürüsü gibi uluyorlardı Sonra yukarıya tırmanmayı sürdürdüler.</p>

      <p>&nbsp;Aboli, "Tabancalarını ve tüfeğini bırak," diye emretti. "Barut boynuzuyla kılıcını da öyle. Yoksa ağırlıkları yüzünden çabuk yorulursun."</p>

      <p>&nbsp;Hal başını salladı. "Onlara çok geçmeden ihtiyacımız olacak. Haydi, öne geç." Zenci tartışmaya kalkmadı ve hızla yürümeye başladı. Genç adam da onun hemen arkasındaydı. Canı yanıyor ve bacağı titreyerek güçsüzleşiyordu. Bu titreme kalçasına kadar yayılıyordu. Ama yine de yaralı bacağını iradesine uyması için zorluyordu.</p>

      <p>&nbsp;Aboli patikanın dik yerlerinde ona yardım etmek için uzanıyordu. Patika giderek daha da dikleşti ve karanlık yarın girişlerinden birini oluşturan dimdik, kale gibi bir kayanın etrafından dolaşmaya başladı. Şimdi her adımda duruyor, merdivenden çıkıyormuş gibi yola tırmanıyorlardı. Temeli çok aşağılarda kalan dimdik kayanın yanından geçiyorlardı. Peşlerindekiler yakındaydılar ama kale gibi kaya yüzünden gözükmüyorlardı.</p>

      <p>&nbsp;Daha genişçe bir basamakta dinlenmek için duraklarken Hal, "Doğru yolda olduğumuzdan emin miyiz?" dedi soluk soluğa.</p>

      <p>&nbsp;Aboli onun endişelerini giderdi. "Althuda hâlâ bizim için işaretler bırakıyor." Patikanın tam ortasına üst üste konmuş, dengede duran üç çakılın oluşturduğu yığına bir tekme attı. "Benim kır atlarım da öyle." Gülerek biraz ilerdeki ıslak parlak toplara benzeyen pislikleri işaret etti. Sonra da başını yana eğdi. "Dinle!"</p>

      <p>&nbsp;Hal şimdi Schreuder'in adamlarının seslerini duyabiliyordu. Son kez durduklarına göre şimdi daha yakındılar. Seslerine bakılırsa sanki o kale gibi kayanın hemen arkasındaydılar. Hal üzüntüyle Aboli'ye baktı. Diğer bacağının güçsüzlüğünü gizlemek için ağırlığını sağlam olana verdi. Kayaya çarpan kılıçların şakırtısını ve adamların ayaklarının altından yuvarlanan gevşek taşların takırtısını duyabiliyordu. Askerlerin sesleri o kadar yüksek ve berraktı ki, Hal onların sözlerini seçebiliyordu. Schreuder'inkileri de öyle. Hollandalı adamlarını acımasızca ilerlemeye zorluyordu.</p>

      <p>&nbsp;Aboli, "Artık beni dinleyecek misin, Gundwane?" diyerek eğildi ve genç adamın tüfeğini kaptı. "Sen hızla ilerlemeye çalış. Ben onları bir süre burada oyalarım." Genç adam itiraz edecekti, ama zenci dik dik gözlerin içine baktı. "Ne kadar tartışırsan beni o kadar büyük bir tehlikeye itersin."</p>

      <p>&nbsp;Hal başını salladı. "Seninle yarın yukarısında buluşuruz." Aboli'nin ¡olunu sıktı. Sonra da yalnız başına topallayarak ilerledi. Patika ana yara oğru dönerken bir an arkasına baktı. Aboli patikanın dönemecinde yere çömelerek saklanmıştı. İki tüfek hemen önündeki kayanın üzerinde, kolaylıkla ulaşabileceği yerdeydi.</p>

      <p>&nbsp;Hal bir dönemeci aştıktan sonra başını kaldırıp baktı. Yar karşısında karanlık, dev bir huni gibi açılıyordu. İki yanından kayalar dimdik yükseliyor, üzerini güneşe uzanmaya çalışan uzun, ince gövdeli ağaçlar kapatıyordu. Dallarına sarılmış olan dikenler aşağıya sarkıyorlardı. İnce bir dere aşağıya akarak çağlayanlar ve gölcükler oluşturuyordu. Patika bu dereye doğru gidiyor ve suların aşındırdığı kayalara tırmanıyordu. Hal dizüstü çökerek ilk gölcüğe başını soktu. Kana kana su içti. Açgözlülüğü yüzünden boğulurcasına öksürdü. Su midesini genişletirken zonklayan şiş bacağının güçlendiğini hissetti.</p>

      <p>&nbsp;Arkasındaki kale gibi yükselen kayanın öbür tarafından tüfekle ateş edilirken çıkan gürültü geldi. Sonra ete giren misketin çıkardığı ses. Bunu hemen uçuruma yuvarlanan bir insanın çığlığı izledi. Bir düşman aşağılara yuvarlanırken ses hafifledi. Sonra da adam aşağıdaki kayalara Çarptı ve sesi birdenbire kesildi. Aboli ilk atışında hedefe isabet ettirmeyi başarmıştı. Şimdi peşlerindekiler düzensizce gerileyeceklerdi. Tekrar toplanarak ihtiyatla yaklaşmaları zaman alacaktı. Yani Aboli, Hal için değerli birkaç dakika kazanmıştı.</p>

      <p>&nbsp;Genç adam ayağa kalkıp dere yatağına girdi. Cilalanmış gibi olan her iri kaya yaralı bacağını zorlamasına neden oluyordu. İnliyor, homurdanıyor ve kendini yukarı çekiyordu. Ayrıca etrafı dinliyor, geride çarpışmanın yeniden başlayıp başlamadığını anlamaya çalışıyordu. Ama ikinci gölcüğe ulaşıncaya kadar hiçbir şey duymadı. Orada hayretle durakladı.</p>

      <p>&nbsp;Althuda beş kır atı suyun kenarındaki kurumuş bir ağaca bağlamıştı Hal daha ileriye bakınca dere yatağındaki dev kayayı gördü ve hayvanların neden orada terkedildiğini anladı. Atlar bu başdöndürücü patikayı artık izleyemez olmuşlardı. Yar başının yukarısında dar bir boğaza dönüşüyordu. Genç adam izlemesi gereken tehlikeli yolu gördüğü zaman bütün cesareti kırıldı. Ama başka yol da yoktu. Yar kaçınılması imkânsız bir tuzağa dönüşmüştü. Hal orada böyle kararsızca dururken çok aşağılardan yine tüfeğin gürültüsü geldi. Bunu öfkeli bağrışmalar takip etti.</p>

      <p>&nbsp;Genç adam yüksek sesle "Aboli birini daha vurdu," dedi. Sesi garip bir biçimde yarın iki yanındaki kayalara çarparak yankılandı. "Artık Aboli'nin iki tüfeği de boşaldı. Şimdi kaçması gerekiyor." Ama zenci onun için biraz zaman sağlamıştı. Hal da bunu ziyan edecek durumda değildi. Kendini zorlayarak dik yolda ilerledi. Yaralı bacağını suyun cilaladığı cam gibi kayanın üzerinde sürüyerek aşırdı. Kaya yağlı gibi yeşil yosunlar yüzünden iyice kayganlaşmış ve tehlikeli bir hal almıştı.</p>

      <p>&nbsp;Hal'ın kalbi bitkinliğinden hızla çarpıyordu. Tırnakları diplerine kadar kopmuştu. Son birkaç adımlık dik yeri sürünerek aştı ve yarın daraldığı yerdeki raf gibi çıkıntıya ulaştı. Yüzükoyun yatarak geriye doğru baktı. Aboli de yukarı çıkıyor, hiç duraklamadan kayadan kayaya atlıyordu. İki elinde birer tüfek vardı. O tehlikeli kayaların üzerinde nereye bastığını görmek için başını eğip bakmıyordu bile.</p>

      <p>&nbsp;Hal başını kaldırarak yarın dar ağzının çok yukarılarındaki gökyüzüne baktı. Işık sönükleşiyordu. Çok geçmeden karanlık bastıracaktı. Güneşin son ışıkları ağaçların tepelerini yaldızlıyordu.</p>

      <p>&nbsp;Genç adam Aboli'ye, "Bu taraftan!" diye seslendi.</p>

      <p>&nbsp;Zenci de bağırarak yanıt verdi. "Yoluna devam et, Gundwane! Beni bekleme! Düşmanlar çok yakın!"</p>

      <p>&nbsp;Hal dönüp arkasındaki derenin dimdik yatağına baktı. Bunun iki yüz adım kadarı açıktaydı. O ve Aboli tırmanmayı sürdürdükleri takdirde, arkaları savunmasız durumdayken Schreuder ve adamları bu noktaya ulaşırlardı. Yukarıdaki korunmalı yere gelinceye kadar da yakın tüfek atışıyla öldürüleceklerdi.</p>

      <p>&nbsp;Şimdi yarın aşağısı asker kaynıyordu. Yaylım ateşinin gürültüleri yankılanırken, Hal loşlukta yine de Schreuder'i seçebildi. Alacakaranlıkta beyaz yüzü etrafındaki kara suratların arasında belli oluyordu. Aboli kayanın tepesine ulaştı. Hal onun raf gibi yaptığı yere çıkması için yardım etti. Zenci soluk soluğa, "Neden gitmedin, Gundwane?" diye sordu.</p>

      <p>&nbsp;"Konuşmak için zaman yok." Hal zencinin elindeki tüfeklerden birini kaparak doldurmaya başladı. "Onları karanlık bastırıncaya kadar burada tutmamız gerekiyor. Silahını tekrar doldur."</p>

      <p>&nbsp; Aboli, "Barut hemen hemen bitti," dedi. "Sadece birkaç atımlık barutumuz var." Konuşurken harbiyi tüfeğin namlusundan içeri soktu.</p>

      <p>&nbsp;"O halde her kurşun hedefe isabet etmeli. Ondan sonra da düşmanın taşlarla püskürtmeye çalışırız." Hal tüfeğinin tavacığını hazırladı. "Taş kalmayınca da kılıçlarımızı çekeriz."</p>

      <p>&nbsp;Aşağıdaki adamlar yine yaylım ateşine başladılar. Uzun süren bu saldırı sırasında misketler etraflarında vızıldayarak kayalara gürültüyle çarptı. Hal'la Aboli iyice yere yapışmak zorunda kaldılar. Birkaç saniyede bir başlarını kaldırarak kayanın oluşturduğu kale gibi dik yerin aşağısına bir göz atıyorlardı.</p>

      <p>&nbsp;Schreuder yaylım ateşinin sürdürülmesi için adamlarını iki grup halinde kullanıyordu. Böylece diğerleri silahlarını doldururken bir grup ateşe hazır olup emirlerini bekliyordu. Hollandalının dik kayaya tırmanmak için en güçlü askerlerini seçtiği belliydi. Usta nişancılarıysa Hal'la Aboli'nin kendilerini savunmalarına engel olmaya çalışıyorlardı.</p>

      <p>&nbsp;Sadece kılıçları olan on iki ya da daha fazla askerden oluşan ilk dalga hızla ileri atıldı ve dimdik kayaya koşup yukarı tırmanmaya başladılar. Sonra Hal'la Aboli'nin kafası çıkıntının üzerinde belirince yaylım ateşi gökgürültüsünü andıran bir sesle başladı. Namlulardan fışkıran alevler alacakaranlığı yardı.</p>

      <p>&nbsp;Hal etrafta uçuşan ve biraz aşağıda kayaya çarpan kurşunlara aldırmadı. Tüfeğinin namlusunu uzatarak yukarıya tırmanan en yakındaki yeşil ceketliye nişan aldı. Hollandalı onbaşılardan biriydi. Genç adamla düşmanın arasında hiçbir şey yoktu. Hal'ın kurşunu adamın ağzına geldi, dişlerini parçalayarak çene kemiğini kırdı. Hollandalının eli kaygan kayadan çözüldü; arkaya doğru devrildi, hemen aşağısındaki üç askere çarptı. Dört adam aşağıya yuvarlanarak dipteki kayaların üzerine düştüler ve paramparça oldular.</p>

      <p>&nbsp;Aboli de ateş ederek iki yeşil ceketlinin aşağıya kaymalarına neden oldu. Sonra o ve Hal tabancalarını çekip ateşe başladılar. Tekrar tekrar. Kayaya tırmanan adamların hepsi de aşağıya yuvarlandı. Geride sadece cilalı kayanın ortalarındaki bir çatlağa çaresizce tutunmuş iki yeşil ceketli kaldı.</p>

      <p>&nbsp;Hal boş tabancaları atarak yakınına koyduğu iri taşlardan birini kaptı. Taş avucunu dolduruyordu. Genç adam taşı hemen aşağısındaki adama doğru fırlattı. Yeşil ceketli taşın geldiğini gördüyse de, ondan sakınamadı. Boynunu çekerek başını iki omzunun arasına almaya çalıştı. Ama taş şakağına geldi. Yeşil ceketlinin parmakları gevşedi ve aşağıya yuvarlandı.</p>

      <p>&nbsp;Aboli, "Bu iyi bir atıştı, Gundwane," diye onu kutladı. "Nişan alma yeteneğin artıyor." O da elindeki taşı kayadaki son adama attı. Taş askerin çenesine geldi. Yeşil ceketli bir an orada sallandı. Sonra tutunamaz oldu ve aşağıya uçtu.</p>

      <p>&nbsp;"Tüfekleri dolduralım!" diyen Hal tavacığa barutu dökerken başını aldırarak gökyüzüne baktı. Sonra da yakındı. "Gece hiç olmayacak mı?" Schreuder'in başka bir gruba amir verdiğini gördü. Adamlar dimdik kayaya doğru koştular. Karanlık da kaçakları kurtaramayacaktı. Çünkü onlar daha silahlarını dolduramadan düşman askerleri kayanın ortasına kadar tırmandılar.</p>

      <p>&nbsp;İki arkadaş raf gibi çıkıntıda diz çökerek tekrar ateş ettiler. Ama bu sefer iki kurşun sadece yeşil ceketlilerden birine geldi. Geri kalan askerler tırmanmalarını sürdürdüler. Schreuder başka bir grubu da onlara katılmaları için yolladı. Kayanın bütün yüzü şimdi kara insanlarla doluydu, Hal kalbinde kara bir çaresizlikle, "Hepsini püskürtemeyiz," dedi. Yara doğru geri çekilmeliyiz." Ama başını kaldırıp taşlı, dik yokuşa bakınca bütün cesareti kırıldı.</p>

      <p>&nbsp;Genç adam tüfeğini attı. Yanında Aboli'yle o tehlikeli yokuşa doğru gitti. Kayaya tırmanan ilk askerler yukarı çıktılar ve haykırarak peşlerinden koştular.</p>

      <p>&nbsp;Hal'la Aboli gitgide koyulaşan karanlıkta çabalayarak yukarı tırmandılar. Peşlerindekiler onlara fazla yaklaşınca kılıçlarını çekerek dönüyor ve yukarı tırmanacak kadar zaman kazanmak için düşmanlarını geriletiyorlardı. Ama artık pek çok yeşil ceketli kayadan yukarı tırmanmıştı. Onları diğerleri izliyordu. Birkaç dakika sonra iki kaçağa yetişecek ve onları yakalayacaklardı.</p>

      <p>&nbsp;Hal hemen ilerde, yarın yanından yükselen dik kayada derince bir yarık olduğunu fark etti. Aboli'yle bu karanlık yere sığınabileceklerini düşündü. Ancak yarığın hizasına geldiği zaman bu fikrinden vazgeçti. Yarık fazla derin değildi. Schreuder ikisini de oradan çıkaracaktı. İki tavşanı yuvadan çıkaran bir sansar gibi...</p>

      <p>&nbsp;Kayadaki karanlık yarıktan bir ses yükseldi. "Hal Courteney!" Genç adam yarın derinliklerine bakınca orada iki kişinin beklediğini gördü. Onlardan biri Althuda'ydı. Zaten seslenen de oydu. Yanındaki sakallı bir yabancıydı. Hayvan postlarına sarınmıştı ve yaşça Althuda'dan daha büyüktü. Hal içersi karanlık olduğu için yabancının yüzünü iyi göremiyordu. O ve Althuda telaşla gelmelerini işaret ettiği zaman Hal da, Aboli’de hiç duraklamadılar. Kendilerini dar aralığa attılar ve orada bekleyen iki adamın arasına sıkıştılar.</p>

      <p>&nbsp;Yabancı Hal'ın kulağına, "Yere yat!" diye bağırdı. Elinde kısa saplı bir baltayla doğruldu. Yarığın ağzında bir asker belirdi. Dibe sıkışır olan dört adamı yaralamak için kılıcını kaldırdı. Ama Althuda elindeki tabancayla onu yakından, göğsünün ortasından vurdu.</p>

      <p>&nbsp;Aynı anda sakallı yabancı baltayı havaya kaldırdı. Sonra da olanca gücüyle indirdi. Hal onun ne yaptığını önce anlayamadı. Ama sonra adamın örülmüş ağaç kabuklarından yapılmış bir halatı kestiğini gördü. Halat bir insan bileği kalınlığında ve tüylüydü. Balta gerilmiş olan halatı kesti. Kesik uç sanki müthiş bir güç onu çekiyormuş gibi etrafa çarparak kaydı. Halatın diğer ucu taştaki bir çatlağa çakılmış olan tahta bir kazığa bağlıydı. İp yarığın yanından çıkıyor ve gerilerek derin yarın yukarılarına doğru uzanıyordu. Diğer ucu karanlıkta gözükmüyordu.</p>

      <p>&nbsp;Uzun bir an hiçbir şey olmadı. Hal'la Aboli diğer ikisine şaşkın şaşkın baktılar. Sonra huniye benzeyen yarın yukarısında bir çatırtı ve gümbürtü yankılandı. Sanki uyuyan bir dev kımıldanmıştı.</p>

      <p>&nbsp;Althuda, "Sabah kayaların yuvarlanmasını sağladı," diye açıkladı. Hal hemen durumu anladı. Yarığın dar ağzından dışarı baktı. Gümbürtü gitgide arttı ve gökgürültüsüne benzeyen bir sese dönüştü. Hal bu gürültüde yuvarlanan kayaların yolundaki yeşil ceketlilerin dehşet dolu, çılgınca çığlıklarını duydu. Onlar için ne saklanacak bir yer vardı, ne de bir kaçma umudu. Yar Althuda'yla Sabah'ın onları içine çektikleri bir tuzaktı.</p>

      <p>&nbsp;Birbirine çarpan kayaların gümbürtüsü kulakları sağır edecek gibiydi. Sanki dağ ayaklarının altında titriyordu. Kayaların yolundaki askerlerin çığlıkları o gürültüde boğuldu. Birdenbire yuvarlanan kayalardan oluşan dev bir nehir yarığın ağzının önünden aktı. Artık içeriye ışık sızmıyordu. Hava toz ve parçalanmış kaya zerrecikleriyle doldu. Dört adam boğulurcasına öksürerek soluk almaya çalıştılar. Boğulur gibi olan ve adeta körleşen Hal yırtık gömleğinin eteğini kaldırarak ağzıyla burnunu örttü. Yarığın önünden akan kaya seli ve uçan taşların neden olduğu gürültülü boğucu toz kasırgasında soluk almaya çalıştı.</p>

      <p>&nbsp;Heyelan uzun süre devam etti. Sonra akan kayaların sayısı azaldı, birkaç taş arada sırada kayarak yuvarlandı. Sonunda ortalığa tam ve acı bir sessizlik çöktü. Tozlar yatışınca kaçakların sığındıkları yerin çevresi gözüktü.</p>

      <p>&nbsp;Aboli sürünerek dışarı çıktı. Dengesiz, gevşek bir kayaya dikkatle bastı. Hal da sürünerek onun yanına gitti. İki kaçak eğilip kasvetli yara baktılar. Peşlerindeki düşmandan hiçbir iz yoktu. Ses de gelmiyordu. Son bir umutsuzca çığlık ya da ölümün yaklaştığını açıklayan bir inilti bile duyulmuyordu. Bir kumaş parçası ya da atılmış bir silah da yoktu. Sanki yeşil ceketliler oraya hiç gelmemişlerdi.</p>

      <p>&nbsp;Hal'ın yaralı bacağı artık ağırlığını taşıyamıyordu. Genç adam sendeleyerek yürüdü ve yarığın ağzında yere yığıldı. İltihaplanan yaraların kana kattığı ateş yükselerek kafasının içini sıcaklık ve karanlıkla doldurdu. Hal güçlü ellerin ona destek olduklarını fark etti. Sonra kendinden geçti.</p>

      <p>&nbsp;Albay Cornelius Schreuder kaledeki ön salonda bir saat bekledi. Vali van de Velde ancak ondan sonra Albayı görme tenezzülünde bulundu. Ama yine de onun geldiğinin farkında değilmiş gibi davrandı, Jocobus Hop'un önüne teker teker koyduğu belgeleri ve bildirileri imzalamayı sürdürdü.</p>

      <p>&nbsp;Schreuder tören üniformasını giymiş, bütün madalya ve nişanlarını takmıştı. Peruğu yeni kıvrılıp pudralanmıştı. Bıyığına balmumu sürülerek burulmuştu. Yüzünün bir yanında yeni pembe yara izleri ve kabukları vardı.</p>

      <p>&nbsp;Van de Velde son belgeyi de imzalayarak eliyle, Hop'a çıkabileceği1 işaret etti. Kâtip salondan çıkıp kapıyı arkasından kapattığı zaman van de Velde, Schreuder'in masada önünde duran yazılı raporunu aldı. Kâğıdı sanki iğrenç bir şeymiş gibi tutuyordu. Özellikle tiksinti uyandıran bir pislik parçasıymış gibi.</p>

      <p>&nbsp;Ağır ağır, "Demek hemen hemen kırk asker kaybettiniz, Schreuder?" diye sordu. "Şirketin en güzel sekiz atını da."</p>

      <p>&nbsp;Schreuder düzeltti. "Otuz dört kişi." Hazırol durumunda dimdik duruyordu.</p>

      <p>&nbsp;Van de Velde, "Hemen hemen kırk kişi," diye tekrarladı. Yüzünde tiksinti dolu bir ifade vardı. "Ve sekiz at. İzlediğiniz o mahkûmlar ve köleler de elinizden kaçtı. Bu pek ünlü bir zafer sayılamaz, öyle değil mi, Albay?" Schreuder öfkeyle kaşlarını çatarak gözlerini valinin başının yukarısındaki tavan süslerine dikti. "Kalenin güvenliğinden siz sorumlusunuz Schreuder. Mahkûmları kontrol altında tutmaktan da. Benim ve karımın güvenliğini sağlamak da yine sizin göreviniz. Bunu kabul ediyor musunuz, Schreuder?"</p>

      <p>&nbsp;“Evet, ekselans.” Hollandalının bir gözünün altındaki sinir seğirmeye başladı.</p>

      <p>&nbsp;“Mahkûmların kaçmasına izin verdiniz. Onların şirketin mallarını yağmalamalarına da izin verdiğiniz gibi. Bu binaya patlayıcılarla müthiş bir zarar vermelerine göz yumdunuz. Şu pencerelerime bir bakın!” Van de Velde vitrayların parçalanıp fırladıkları pencere yerlerini işaret etti. "Şirket müfettişinin raporu bende. Adam zararın yüz bin guldenden daha fazla olduğunu hesaplamış." Valinin öfkesi gitgide artıyordu. "Yüz bin gulden! Bu yetmiyormuş gibi mahkûmların karımı ve beni kaçırmalarına, müthiş bir tehlikeyle karşı karşıya gelmemize engel olamadınız..." Hiddetine hâkim olabilmek için bir an sustu. "Ondan sonra şirketin hemen hemen kırk hizmetkârının katledilmelerine yol açtınız. İçlerinden beşi de beyazdı. Görevinizi ihmal ettiniz. Bu sorumsuzluğun derecesini raporumda bildirdiğim zaman Amsterdam'daki Onyediler'in nasıl bir tepki göstereceklerini tahmin edebiliyor musunuz? Efendim? Sizce onlar ne diyecekler? Bana yanıt ver, seni gidi kendini beğenmiş züppe! Sence onlar ne diyecekler?"</p>

      <p>&nbsp;Schreuder resmi bir tavırla, "Herhalde bu durum pek hoşlarına gitmeyecek," dedi.</p>

      <p>&nbsp;Van de Velde çığlık atar gibi, "Hoşlarına gitmeyecek mi?" diye bağırdı. "Pek hoşlarına gitmeyecek öyle mi?" Koltuğunda arkasına yığılıp kaldı. Karaya vurmuş balık gibi soluk almaya çalışıyordu. Sonra kendini toplayarak sözlerini sürdürdü. "Onların bu durumdan hoşlanıp hoşlanmadıklarını ilk siz öğreneceksiniz, Schreuder. Rezil oldunuz ve ben sizi Amsterdam'a geri gönderiyorum. Waltevreden gemisi şu anda körfezde demirli. Üç gün sonra o gemiyle buradan gideceksiniz." Camsız pencereden kıyının ilersine toplanmış olan tekneleri işaret etti. "Amsterdam için hazırladığım rapor da o gemiyle gidecek. Sizi çok güçlü bir dille suçlayacağım. Onyediler'in karşısında duracak ve onlardan şahsen özür dileyeceksiniz." Kinle karışık bir sevinçle Albaya sırıttı. "Meslek yaşamınız sona erdi, Schreuder. Bence bundan sonra genelev işletmeyi düşünmelisiniz. Bu işe büyük bir yeteneğiniz olduğunu da kanıtlamış ulunuyorsunuz. Güle güle, Albay Schreuder! Bir daha sizinle görüşmek zevkine erişeceğimi hiç sanmıyorum."</p>

      <p>&nbsp;Schreuder hızla merdivenin başına gitti. Valinin hakaretleri yüzünden her tarafı dokuz kamçılı kırbaçtan yirmi darbe yemişçesine sızlıyordu. Öfkesini yenmek ve kendine hâkim olmak için zaman kazanmaya çalışarak patlamanın avlunun etrafındaki binalara verdiği zararı inceledi. Silah deposu yıkılmış, bir moloz yığınına dönüşmüştü. Kuzey bölüğünün damındaki kirişler patlamayı izleyen yangında parçalanıp kararmıştı. Ama dış surlar zarar görmemişti. Diğer binalardaki hasar da pek azdı.</p>

      <p>&nbsp; Eskiden Schreuder'i görür görmez hemen hazırol durumda bekleyen nöbetçiler şimdi ona bu şerefi pek layık görmüyor, ağırdan alıyorlardı. Sonunda Albayı şöyle bir selamladılar. İçlerinden biri üstelik küstahça gülümsedi. Küçücük kolonide haber çevreye çabuk yayılmıştı. Bütün garnizonun, şirketin hizmetinden şerefsizce kovulduğunu bildiği de anlaşılıyordu. Schreuder, Jacob Hop bu haberi etrafa büyük bir zevkle yaymış olmalı, diye kararını verdi. Sonra da sırıtan nöbetçiye döndü. "Yüzündeki o aptal sırıtışı hemen sil! Yoksa, Tanrı adına, onu kılıcımla kazırım!" Adam hemen ciddileşerek gözlerini ilerdeki bir noktaya dikti. Ancak Schreuder avludan geçerken Manseer'le ustabaşları aralarında fısıldaştılar ve yumruklarını ağızlarına götürerek güldüler. Hatta tekrar yakalanan ve prangaya vurulan mahkûmlar, silah deposunu onarmaya çalışırken işi bırakarak sinsice sırıttılar.</p>

      <p>&nbsp;Böyle aşağılık bir duruma düşmek Hollandalı gibi fazla gururlu ve çabuk öfkelenen bir insan için dayanılamayacak kadar acı veren bir şeydi.</p>

      <p>&nbsp;Schreuder Hollanda'ya giderek Onyediler Komitesi'nin karşısına çıktığı zaman durumun daha da kötü olacağını biliyor, bunu hayal etmeye çalışıyordu. Utanç verici durumu her meyhane ve limanda, her garnizon ve alayda, büyük konakların ve köşklerin salonlarında anlatılacaktı. Van de Velde haklıydı. Bir paryaya dönüşecekti o.</p>

      <p>&nbsp;Albay kapılardan çıkıp hendeğin üzerindeki köprüyü aştı. Nereye gittiğini kendisi de bilmiyordu. Ama kıyıya doğru döndü. Kumsalın yukarısında durup denize baktı. Ağır ağır duygu fırtınasını kontrol altına aldı. Dayanamayacağı alay ve aşağılamalardan nasıl kurtulacağını düşünmeye başladı.</p>

      <p>&nbsp;Kendi kendine, intihar edeceğim, dedi. Misketi yutacağım. Tek çare bu. Ama hemen hemen aynı anda bütün benliği bu korkakça karar yüzünden isyan etti. Batavya'daki subay arkadaşlarından birini, kadın meselesi yüzünden dolu bir tabancayı ağzına dayayarak kafatasının arkasını uçurduğu için ne kadar aşağı gördüğünü hatırladı. Schreuder yüksek sesle, "Bunu ancak bir korkak yapabilir," dedi. "Bu bana göre bir şey değil."</p>

      <p>&nbsp;Ne var ki, van de Velde'nin emirlerine uyarak Hollanda'ya dönemeyeceğini biliyordu. Asla. Ama burada, Ümit Burnu'nda da kalamaz, bu dünyadaki Hollanda'ya ait hiçbir yere de gidemezdi. Dışlanmıştı o. Artık bu aşağılık durumunun bilinmediği başka bir ülke bulması gerekiyordu.</p>

      <p>&nbsp;Bakışları Masa Körfezi'ne demirlemiş olan gemilere kaydı. Van de Velde'nin Onyediler'e hesap vermesi için onu bindirmeyi istediği Waltevreden oradaydı. Schreuder onun yakınındaki diğer üç Hollanda teknesine baktı. Bir Hollanda gemisine binemezdi. Ama körfezde sadece iki yabancı tekne vardı. Bunlardan biri bir Portekiz köle gemisiydi. Zanzibar pazarlarına gidiyordu. Bir köle gemisinde yolculuk yapma fikri bile Schreuder'e kötü geldi. Kumsalın yukarısında durduğu yerden bile teknenin kokusunu duyuyordu. Diğer gemiyse bir İngiliz firkateyniydi. Görünüşünden yeni denize indirildiği ve sağlam bir tekne olduğu anlaşılıyordu. Yelkenleri pırıl pırıldı. Boyası Atlas Okyanusu'nun fırtınaları yüzünden pek hafifçe lekelenmişti. Bir savaş gemisine benziyordu. Ama Schreuder onun özel birine ait, silahla donanmış bir ticaret gemisi olduğunu duymuştu. Geminin kıç yatırmasındaki adını okuyabiliyordu. Altın Dal. Geminin bir yanında on beş top açıklığı vardı. Ama Schreuder'in Altın Dal’ın nereden geldiği ve nereye gideceği konusunda hiçbir fikri yoktu, fakat bu bilgiyi nasıl edineceğini biliyordu. Şapkasını sıkıca peruğunun üzerine geçirerek kıyıda ilerledi. Okyanuslarda dolaşan denizcilere meyhane ve genelev hizmeti gören sefil izbelerden en yakındakine doğru gitti.</p>

      <p>&nbsp;Sabahın bu saatinde bile meyhane kalabalıktı. Penceresiz oda karanlıktı. Pis pis tütün, ucuz içki ve yıkanmamış insan vücudu kokuyordu. Farelerden çoğu Hotanto’ydu. Ama aralarında bir iki beyaz kadın da vardı. Rotterdam ya da St. Pauli gibi limanlarda bile çalışamayacak kadar yaşlanmış, frengili yaratıklardı bunlar. Nasıl olduysa onları güneye getirecek gemiler bulabilmişlerdi. Son günlerini bu berbat yerde geçirmek için fareler gibi karaya çıkmışlardı. Çok geçmeden Fransız hastalığı onları öldürecekti.</p>

      <p>&nbsp;Schreuder elini kılıcının kabzasına attı; sert sözler ve azametli bakışırla küçük bir masanın kendisi için boşaltılmasını sağladı. Yerine oturaktan sonra yorgun garson kızlardan birini çağırıp küçük bir maşrapa bira getirmesini istedi. "Altın Dal'ın tayfaları hangileri?" Pis masaya gümüş bir gulden attı. Garson kız parayı kapıp kirli elbisesinin yakasından sarkık göğüslerinin arasına soktu. Sonra da başıyla odanın dibindeki bir masada oturan üç gemiciyi işaret etti.</p>

      <p>&nbsp;"O centilmenlerin her birine bir oturak dolusu bira dediğiniz bu pislikten götür. Onlara parayı benim verdiğimi söyle." Schreuder yarım saat sonra meyhaneden ayrıldığında Altın Dal'ın nereye gideceğini, kaptanının adını ve karakterini öğrenmişti. Kıyıya inip indisini firkateyne götürmesi için bir kayık tuttu. Altın Dal'ın demir nöbetçisi Hollandalıyı kıyıdan ayrılır ayrılmaz fark etti. Onun kılığı ve tavırlarından önemli biri olduğunu anladı. Schreuder firkateynin güvertesindekilere seslenerek tekneye çıkmak için izin istediği zaman kırmızı suratlı şişman Galli gemi subayı onu giriş yerinde ihtida selamladı. Sonra Hollandalıyı kıçtaki kamaraya götürdü. Kaptan christopher Llewellyn ayağa kalkarak Albaya selam verdi. Yerine oturaktan sonra Schreuder'e kalay kurşun alaşımı kupayla Porto şarabı ikram etti. Hollandalının İngilizcesi iyi olduğu için rahatladığı belliydi. Çok geçmeden Schreuder'in kendisiyle eşit konumda bir centilmen olduğuna karar verdi. Onunla rahatlıkla ve içtenlikle konuşmaya başladı.</p>

      <p>&nbsp;Önce ülkeleri arasındaki son savaştan söz ettiler. İki tarafın da hoşuna gidecek bir barış yapıldığı için çok memnun olduklarını açıkladılar Sonra doğu okyanuslarındaki deniz ticareti, yerel güçler konusu açıldı. Söz Doğu Hindistan Şirketi ve Hindistan'daki siyasi duruma kadar geldi. Bunlar karmaşık konulardı; ticaret ve savaş gemileri gitgide daha sık doğu denizlerine giren Avrupalı güçlerin rekabeti yüzünden büsbütün karmaşık bir hal alıyordu.</p>

      <p>&nbsp;Llewellyn, "Doğu topraklarında dinle ilgili savaşlar da sürüyor," diye açıkladı. "Bu seferki yolculuğa Etiyopya'nın Hıristiyan Kralı Prester John, Müslümanlarla giriştiği savaşta yardım istediği için çıkıyorum."</p>

      <p>&nbsp;Schreuder doğudaki savaş konusu açılır açılmaz iskemlesinde daha dikleşti. O bir savaşçıydı ve şu ara işi yoktu. Savaş onun işiydi. "Bu savaştan haberim yoktu. Lütfen bana bundan biraz daha söz edin."</p>

      <p>&nbsp;Hindistan imparatoru Büyük Moğol filosunu ve ordusunu küçük kardeşi Sadık Han Cihan komutasında yolladı. Afrika'nın Büyük Boynuz'unun kıyısındaki ülkeleri Hıristiyan kraldan almak niyetinde. Llewellyn açıklamayı keserek sordu. "İslam dini konusunda bilginiz var mı?"</p>

      <p>&nbsp;Shcreuder başını salladı. "Evet, tabii var. Son otuz yıldır komutanlık yaptığım adamların çoğu Müslüman’dı. Arapça bilirim ve İslam dinini de inceledim."</p>

      <p>&nbsp;O halde onların peygamberlerinin Mekke'deki doğum yerine, hacca gittiklerini de biliyorsunuz. Bu kent Kızıldeniz'in doğu kıyısında.</p>

      <p>&nbsp;Schreuder, "Ah," dedi. "Sözü nereye getireceğinizi anladım. Büyük Moğol'un uyruklarından hacca gitmek isteyenler Kızıldeniz'e girmek için Afrika'nın Büyük Boynuz'unun etrafından dolaşmak zorundalar. İki din o bölgede karşı karşıya gelecek. Tahminimde yanılmıyorum değil mi?"</p>

      <p>&nbsp;Hayır, Albay. Sizi, dini ve siyasi olayları iyi kavradığınız için kutlarım. Büyük Moğol, Prester John'a saldırmak için bu bahaneyi öne sürüyor. Tabii Araplar kurtarıcımız İsa ya da Peygamber Muhammed'in dünyaya gelmelerinden çok daha önce Afrika'yla ticaret yapıyorlardı. Zanzibar Adası'nı ele geçirdikten sonra yavaş yavaş kıtaya yayılmaya başladılar. Şimdi de Hıristiyan Etiyopya'yı ele geçirip boyun eğdirmek niyetindeler. Schreuder, Bu savaştaki yerinizi sormak cesaretini gösterebilir mirim?" diye sordu.</p>

      <p>&nbsp;"Ben denizcilikle ilgili bir tarikattanım. Aziz George ve Kutsal Kupa Tapınağı şövalyelerindenim. Hıristiyanlığın kutsal yerlerinde dinimizi savunmakla görevliyim. Bizim tarikat Templar Şövalyelerinin yerine geçti."</p>

      <p>&nbsp;Schreuder, "Sizin tarikatınızı biliyorum," diye yanıt verdi. "Birkaç şövalye kardeşinizi de tanıyorum. Örneğin, Cumbrae Kontu'nu."</p>

      <p>&nbsp;Ah... Llewellyn burun kıvırdı. "O güzel bir örnek sayılmaz."</p>

      <p>&nbsp;Schreuder sözlerini sürdürdü. "Sir Francis Courteney'le de tanıştım."</p>

      <p>&nbsp;Llewellyn içtenlikle, "Ah, onu çok iyi tanırım!" diye bağırdı. "Ne şahane bir denizci ve centilmendir o! Acaba Franky'yi nerede bulabileceğimi biliyor musunuz? Büyük Boynuz'daki bu savaş onu çeker. Balın arıyı çekmesi gibi. Gemisi benimkine katılırsa müthiş bir güç sahibi oluruz."</p>

      <p>&nbsp;Schreuder diplomatça açıkladı. "Korkarım Sir Francis ülkelerimiz arasındaki son savaşta öldü." Llewellyn bu sözlere çok üzüldü.</p>

      <p>&nbsp;Bu haber beni çok sarstı. Kaptan bir süre hiç konuşmadı. Sonra kendini toparladı. "Sorunuzu yanıtlayayım, Albay Schreuder. Prester'in yardım çağrısına karşılık vermek için Büyük Boynuz'a gidiyorum. Arapların saldırılarının püskürtülmesi gerekiyor. Hemen bu akşam deniz çekilirken yola çıkacağım."</p>

      <p>&nbsp;Schreuder birdenbire, "Prester'in denizden başka karada da yardıma gereksinimi yok mu?" diye sordu. "Herhalde var." Heyecanını gizlemeye çalışıyordu. İşte dualarına hemen yanıt almıştı. "Beni bu güzel geminizle savaş yerine götürmenizi rica etseydim, bunu olumlu karşılar mıydınız? Ben de krala hizmetlerimi sunmak niyetindeyim."</p>

      <p>&nbsp;Llewellyn şaşırdı. "Sizinki ani bir karar, efendim. Karada yerine getirmeniz gereken görevleriniz ve sorumluluklarınız yok mu? Benimle hemen yola çıkmanız mümkün mü?"</p>

      <p>&nbsp;Aslında burada, Masa Körfezi'nde olmanızı sanki kader istedi, kaptan. Daha bugün sözünü ettiğiniz görevler ve sorumlulukları bir yana bıraktım. Sanki ilahi bir önsezi beni şimdiki göreve çağırdı. Ben bu çağrıya yanıt vermeye hazırım. Yol paramı altınla ödemek istiyorum. Karım olacak hanımınkini de.</p>

      <p>&nbsp;Kaptan kararsızca durup başını kaşıdı. Zeki bakışlı gözleriyle Albayı inceledi. "Boş bir tek küçük kamaram var. Ama o kibar bir insana göre bir yer değil."</p>

      <p>&nbsp;Schreuder, "Sizinle yolculuk yapmak ayrıcalığı için on İngiliz altını vermeye hazırım," deyince kaptanın yüzündeki kuşkulu ifade kayboldu.</p>

      <p>&nbsp;Sizin ve hanımınızın gemimde olması bana şeref verir. Ancak kalkışımızı bir saat bile geciktiremem. Sular çekilirken yola çıkmam şart. Şimdi bir sandal sizi kıyıya götürür ve orada bekler.</p>

      <p>&nbsp;Schreuder sandalla kıyıya giderken heyecan içindeydi. Doğulu bir hükümdarın hizmetinde dini bir savaşa katılmak ona pek çok şey sağlayacaktı. Bir asker olarak ün yapmak ve Hollanda Doğu Hint Şirketi'nin hizmetinde çalışırken ummadığı kadar para kazanmak fırsatını bulacaktı. Ona düştüğü aşağılık durumdan kurtulması ve şerefine sürülen lekeyi temizlemesi için bir şans veriliyordu. Savaştan sonra Hollanda'ya, sandık dolusu altınlar, şan ve şerefle dönecekti. Bütün yaşamı boyunca şansının böyle dönmesi için beklemişti. Her şeyden çok sevdiği kadın yanında olacak ve o da bu harika fırsattan yararlanacaktı.</p>

      <p>&nbsp;Sandal kıyıya varır varmaz kumsala sıçradı. Porsuna da küçük gümüş bir parayı attı. "Beni bekle!" Kaleye doğru hızla gitti. Uşağı dairesinde onu bekliyordu. Schreuder ona bütün eşyalarını toplayarak kıyıya göndermesini ve Altın Dal'ın filikasına yükletmesini emretti. Bütün garnizonun kovulduğunu bildiği kesindi. Bu emirleri uşağını bile şaşırtmadı. Herkes daireden çıkmasını normal karşılayacaktı.</p>

      <p>&nbsp;Schreuder bağırarak seyisini çağırdı. Ondan geride kalan tek atını eyerlemesini istedi. Hayvanın ahırlardan getirilmesini beklerken giyinme odasındaki küçük aynanın önünde durdu. Peruğunu fırçaladı, bıyığına yeniden biçim verdi. Kendini hem bir şeyden kurtulmuş gibi hissediyor, hem de heyecanlanıyordu. Vali Katinka'yla birlikte kaçtıklarını anlayıncaya kadar Altın Dal çoktan denize açılmış ve doğuya doğru dönmüş olacaktı.</p>

      <p>&nbsp;Hızla merdivenden inip avluya çıktı. Seyis atıyla orada bekliyordu, Schreuder eyere atladı. Çok acelesi vardı, atlı dörtnala caddeden konağa doğru sürdü. Ama o acelesi arasında ihtiyatı elden bırakacak da değildi, açık alanların arasındaki yoldan geçerek konağın ön kapısına gitmedi. Onun yerine meşe korusundan geçen yan yolu seçti. Burayı daha çok köleler, köyden odun ve malzeme getirenler kullanırlardı. Binaya yaklaşırken atının dizginlerini çekti. Hayvanın nal seslerinin konaktan duyulmanı istemiyordu. Atı yürüterek mutfakların arkasındaki ahırların önüne, adaki avluya götürdü. Hayvandan atlarken şaşalayan bir seyis dışarı fırlayarak dizginleri aldı. Schreuder de mutfağın yanından geçip küçük bir kapıdan bahçeye girdi.</p>

      <p>&nbsp;Schreuder konağın oturma düzenini biliyordu. Kocası kalede görevleri ile meşgulken burada Katinka’yı yeterince ziyaret etmişti. İlk önce okuma odasına gitti. Burası çim alanlara bakıyor, uzaklardaki körfez ve mavi Atlas Okyanusu gözüküyordu. Katinka'nın en sevdiği yerdi, ama bu öğle saatlerinde genç kadın orada değildi. Bir köle kız kitap raflarının önünde yere diz çökmüştü, her kitabı tek tek alıyor ve yumuşak bir bezle deri ciltleri siliyordu. Schreuder hızla içeri dalınca köle kız irkilerek başını kaldırdı.</p>

      <p>&nbsp;Hollandalı, "Hanımın nerede?" diye sordu. Kız ona aptal aptal bakınca tekrarladı. "Mevrouw van de Velde nerede?"</p>

      <p>&nbsp;“Hanımım yatak odasında. İyi değil. Rahatsız edilmek istemiyor. Kesin emirleri var.”</p>

      <p>&nbsp;Schreuder topukları üzerinde dönerek koridordan aşağı doğru yürüdü. Yavaşça koridorun sonundaki kapının kolunu yokladı, ama kapı içeriden kilitliydi. Sabırsızlıkla bağırdı. Zaman eriyip gidiyordu. Deniz çekilirken Llewellyn’in kendisini bırakıp gitmekte hiç tereddüt etmeyeceğini biliyordu. Aceleyle koridordan geri döndü ve camlı kapıdan verandaya çıktı. Katinka’nın panjurları kapalıydı. Schreuder panjurlara vurmak için elini kaldırdıysa da, sonra kendini tuttu. Evde çalışan hizmetkârların dikkatlerini çekmek istemiyordu. Onun yerine kılıcını çekip panjurların arasındaki açıklığa soktu ve içerdeki mandalı kaldırmayı başardı. Panjuru açarak eşiği aştı ve odaya girdi.</p>

      <p>&nbsp;Katinka'nın parfümü duygularını kamçıladı. Schreuder'in başı aşkı ve kadına duyduğu özlemle bir an döndü. Sonra müthiş bir sevinçle genç kadının çok geçmeden sadece kendisine ait olacağını hatırladı. İkisi birlikte gemiyle gidecek, yeni bir hayat kuracak ve bir servet yapacaklardı. Katinka'yı korkutmamak için tahta zeminli odada usul usul ilerledi. Ana yatak odasının kapısındaki perdeleri sessizce açtı. Gözlerinin loş yere alışması için biraz bekledi. O arada yatağın karmakarışık olduğunu fark etti.</p>

      <p>&nbsp;Sonra loş yerde Katinka'nın kusursuz beyaz cildinin karmakarışık çarşafların arasında inci gibi parladığını gördü. Çırılçıplaktı kadın. Gümüşümsü altın saçları beline kadar uzanıyordu. Schreuder müthiş bir ihtiras duydu. Bu istek onu öylesine etkiledi ki, bir an kımıldayamadı. Hatta soluk bile alamadı.</p>

      <p>&nbsp;Sonra Katinka başını çevirerek Albayın yüzüne baktı. Gözleri birdenbire irileşti, suratı sapsarı kesildi.</p>

      <p>&nbsp;“Seni adi, alçak yaratık,” dedi yavaşça. "Beni gözetlemeye nasıl cüret ediyorsun?" Sesi hafifti ama öfke ve horgörü doluydu. Schreuder hayretle geriledi. Katinka sevgilisiydi, onunla neden böyle konuştuğunu anlayamadı. Niçin böyle, onu aşağılarcasına baktığını da. Sonra Katinka'nın çıplak göğüslerindeki ter damlalarını fark etti. Yanında bir erkek yatıyordu.</p>

      <p>&nbsp;Adamın vücudu bir gladyatörünkü gibi kaslı ve sertti. Cildi beyazdı. Katinka hızla karyoladan fırlayıp Schreuder'in karşısına dikildi.</p>

      <p>&nbsp;Islık çalarcasına, "Yatak odamda ne arıyorsun?" dedi.</p>

      <p>&nbsp;Schreuder aptal aptal, "Seni almaya geldim," diye yanıt verdi. "Buradan birlikte kaçmamız için..." Gözleri yataktaki adama kaydı. O da doğrulup oturdu ve yassı sarıgözleriyle Albaya baktı.</p>

      <p>&nbsp;Schreuder anlatılamayacak kadar şiddetli bir dehşet ve tiksintiyle sarsıldı. Katinka cellât Yavaş Jan'la beraberdi.</p>

      <p>&nbsp;Genç kadın konuşuyordu ama Albay onun ne söylediğini pek anlayamadı bile. "Demek beni almaya geldin? Seninle kaçacağımı da nereden çıkardın? Seninle, şirketin maskarasıyla kaçacağımı? Bütün koloni sana gülüyor. Haydi, defol git, ahmak. Kimsenin aldırmayacağı, utanç içinde yaşayacağın o yere git."</p>

      <p>&nbsp;Yavaş Jan ayağa kalktı. "Hanımın ne dediğini duydun. Hemen çık yoksa seni dışarı atarım."</p>

      <p>&nbsp;Schreuder birdenbire bir manyağa dönüşüverdi; ama onu çılgına çeviren bu sözler değil, Yavaş Jan'ın hâlâ uyarılmış durumdaki cinsel organıydı. O ana kadar kontrol altında tuttuğu öfkesi birdenbire taştı ve onu kontrolüne aldı. Bütün gün karşılaştığı hakaretler, aşağılamalar ve reddedilmelere, kıskançlığın neden olduğu kara bir gazap da katılmıştı.</p>

      <p>&nbsp;Yavaş Jan karyolanın yanında fayansların üzerine atılmış olan elbise yığanına doğru eğildi. Tekrar doğrulduğunda sağ elinde budama bıçağı ardı. O kalın ve ahenkli sesiyle, "Seni uyarıyorum," dedi. "Çıkıp git. Hemen, şimdi."</p>

      <p>&nbsp;Neptün kılıcı yumuşak bir hareketle kınından sanki canlıymışçasına fırladı. Yavaş Jan bir cengâver değildi. Kurbanları ona her zaman zincire vurarak getirilirdi. O ana dek Schreuder gibi biriyle de hiç karşılaşmamıştı. Bıçağını aşağıdan tutarak öne doğru çıkardı. Ama Hollandalı kılıcını Yavaş Jan'ın bileğinin içine doğru indirdi, sinirleri kesti. Bu yüzden cellâdın parmakları açılarak bıçak yere düştü.</p>

      <p>&nbsp;Sonra Schreuder, Yavaş Jan'ın kalbine nişan aldı. Cellât bu darbeden kurtulmak için fırsat da, zaman da bulamadı. Kılıcın ucu tüysüz geniş göğsünün ortasına girdi. Sonra mücevherli kabzasına kadar battı. İkisi kılıç yüzünden birbirlerine yaklaşıp öylece kaldılar.</p>

      <p>&nbsp;Sonra Yavaş Jan'ın gözleri camlaşıp bulanıklaştı. Hiçbir şeyi göremeyen sarı çakıllara dönüştü. Cellât dizüstü çökerken Katinka çığlıklar atmaya başladı.</p>

      <p>&nbsp;Schreuder kılıcı Yavaş Jan'ın göğsünden çekip çıkardı. Işıl ışıl kılıç cellâdın kanlarıyla donuklaşmıştı. Yavaş Jan'ın göğsündeki yaradan parlak kırmızı bir kan fışkırır ve adam fayansların üzerine yüzükoyun yere serilirken Katinka tekrar haykırdı.</p>

      <p>&nbsp;Schreuder öfkeyle, "Bağırma!" diye homurdandı. Hâlâ o kara öfkenin etkisindeydi. Elinde kılıç, kadına yaklaştı. "Bu aşağılık yaratıkla beni aldattın! Seni sevdiğimi biliyordun! Ben seni almaya geldim! Benimle kaçmanı istiyordum!" Katinka geriledi. Yumruklarını yanaklarına dayamış, sinir krizi geçiriyor ve tiz bir sesle haykırıyordu.</p>

      <p>&nbsp;Schreuder, "Bağırma!" dedi. O da haykırıyordu şimdi. "Sus! Bağırmana dayanamıyorum!" O korkunç ses kafasının içinde yankılanıyor, başının ağrımasına neden oluyordu. Ama Katinka ondan uzaklaştı. Çığlıkları daha da tizleşmişti. Korkunç bir sesti bu, Schreuder'in onu susturması gerekiyordu.</p>

      <p>&nbsp;“Bunu yapma!” Albay Katinka'yı bileğinden yakalamaya çalıştı. Ama kadın ondan hızlı davrandı. Dönerek eski âşığının elinden kurtuldu. Sesi daha da yükseldi. Schreuder'in öfkesi sınırları aştı, sanki kontrol edemediği korkunç, kara bir hayvandı. Elindeki kılıç, beyni ya da eli emir vermeden havaya kalktı. Schreuder kılıcı Katinka'nın beyaz satene benzeyen karnına sapladı.</p>

      <p>&nbsp;Kadının sesi acı dolu, daha yüksek bir çığlığa dönüştü. Albay kılıcı sapladığı yerden çekerken, Katinka onu kavramaya çalıştı. Avuçları kemiklerine kadar yarıldı. Schreuder onu susturmak için kılıcı tekrar batırdı. İki defa daha.</p>

      <p>&nbsp;Katinka'ya, "Sus!" diye gürledi. Kadın dönüp giyinme odasının kapısına doğru koşmaya çalıştı. Ama Schreuder kılıcı onun sırtına, böbreklerinin hemen yukarısına sapladı. Çekti ve bu kez kürek kemiklerinin arasına soktu. Katinka yere yuvarlanarak sırtüstü döndü. Schreuder onun başına dikildi. Kılıcı batırdı, salladı, kesti, sapladı. Her seferinde de kılıç Katinka'nın vücudunu delip geçti ve üzerinde kıvrandığı fayanslara çarptı.</p>

      <p>&nbsp;Schreuder, "Kes sesini!" diye kükredi. Kılıcı saplamayı sürdürdü. Kadının çığlıkları ve hıçkırıkları kesilinceye kadar. Ama o kılıcı sallamaktan yine de vazgeçmedi. Şimdi Katinka'nın kanlarının oluşturduğu gölcükte duruyordu. Üniforması kandan ıslanmıştı. Yüzüne ve kollarına kanlar sıçramıştı. Suratı yara içinde olan bir vebalıya benziyordu.</p>

      <p>&nbsp;Sonra o kara öfkenin beynindeki etkisi yavaş yavaş geçti. Schreuder fideleyerek geriledi ve duvara dayanıp kaldı. Beyaz badanalı duvarda kadının kanlarından izler oluştu.</p>

      <p>&nbsp;Schreuder, "Katinka..." diye fısıldadı. "Sana zarar vermek istemelim... Seni seviyorum..."</p>

      <p>&nbsp;Kadın kendi kanından oluşan iri gölcükte yatıyordu. Yaralar beyaz cildinde, şarkı söyleyen bir koronun üyelerinin kırmızı ağızlarına benziyordu. Her birinden hâlâ kanlar sızıyordu. Albay bu incecik vücutta bu kadar fazla kan olabileceğini hiç sanmamıştı. Katinka'nın saçları kanlardan ıslanmış, yüz hatları dehşet ve azapla çarpılmış, dudakları gülüyormuş gibi gerilmişti. Artık yüzü hiç güzel değildi. "Katinka sevgilim. Lütfen beni affet." Schreuder kadının fayansların üzerine akan kan nehrinin üstünden atlayarak ölüye doğru gidecek oldu. Sonra elinde kılıç kalakaldı. Karşıdaki aynada, kanlar içinde çılgın bir hayalet belirmişti. Ona bakıyordu.</p>

      <p>&nbsp;"Ah, Tanrım, ben ne yaptım?" Schreuder gözlerini aynadaki o yaratıktan zorla ayırdı ve sevdiği kadının yanında diz çöktü. Katinka'yı kaldırmaya çalıştı, ama kadının vücudu sanki hiç kemiği yokmuş gibi gevşemişti. Adamın kollarından kayarak kendi kanından oluşan gölcüğe düştü. Schreuder tekrar ayağa kalktı, geri geri giderek ölüden uzaklaştı. “Ölmeni istemedim. Beni çok kızdırdın. Seni sevdim. Ama sen bana ihanet ettin."</p>

      <p>&nbsp;Schreuder tekrar aynadaki hayalini gördü. "Ah, Tanrım, şu kanlar! Ne çok kan!" Yapışkan elleriyle ceketindeki kırmızı lekeleri silmeye çalıştı. Sonra yüzünü ovuşturdu. Kanları yayarak suratını kırmızı bir karnaval Maskesine dönüştürdü.</p>

      <p>&nbsp;İlk kez o zaman kaçmayı düşündü. Filika onu kıyıda bekliyordu. Firkateyn de körfezde. Bu halde atla koloniden geçemem. Gemiye de böyle önemem, diye aklından geçirdi.</p>

      <p>&nbsp;Sendeleyerek valinin giyinme odasına gitti. Kandan ıslanmış olan ceketini çıkarıp bir kenara attı. Şifonyerin üzerindeki leğenin içinde su dolu ir ibrik vardı. Kanlı ellerine su dökerek yüzüne çarptı. Çengele asılı olan sabun bezini pembeleşmiş olan suya soktu. Sonra kollarını ve pantolonunun önünü sildi.</p>

      <p>&nbsp;Durmadan, "Ne kadar çok kan..." diye yineliyordu. Bezi duruluyor sonra tekrar üstünü başını siliyordu. Rafların birinde üst üste yığılmış temiz beyaz gömlekler vardı. Onlardan birini ıslak gövdesine geçirdi. Van de Velde iri bir adamdı. Gömlek Schreuder'e uydu. Sonra başını eğerek pantolonuna baktı. Neyse ki, koyu renk serj kumaşta kan lekeleri fazla belli olmuyordu. Ama peruğu da kanlanmıştı, çıkarıp dipteki duvara fırlattı. Bulduğu yünlü pelerini omuzlarına aldı. Giysi onu boynundan baldırlarına kadar örttü. Schreuder bir dakika uğraşarak Neptün kılıcını ve kabzasındaki safiri temizledi. Sonra kılıcı kınına soktu. Tekrar aynaya baktı. Artık görünüşü kimseyi korkutmayacak, şok geçirmesine neden olmayacaktı. Sonra aklına bir şey geldi. Lekeli ceketini alıp yakalardaki yıldızları ve nişanları kopardı. Onları rafların birinde bulduğu temiz bir eşarba sardı. Çıkını yünlü pelerinin iç cebine tıktı.</p>

      <p>&nbsp;Valinin giyinme odasının eşiğinde durdu ve son defa sevdiği kadının ölüsüne baktı. Katinka'nın kanları hâlâ fayansların üzerinde ağır ağır akıyordu. Tombul, tembel bir yılan gibi. Schreuder bakarken bu küçük nehir, Yavaş Jan'ın içinde yattığı daha küçük gölcüğe erişti. Kadınla adamın kanları birlikte akmaya başladı. Schreuder'e bu, kutsal bir şeye karşı yapılan bir saygısızlıkmış gibi geldi. Saf bir kan aşağılık birinin kanıyla karışıyordu.</p>

      <p>&nbsp;Albay umutsuzca, "Böyle olmasını istemedim," dedi. "Çok üzgünüm, sevgilim. Senin benimle kaçmanı istiyordum." Kandan oluşan dereciğin üzerinden dikkatle atlayarak panjurları kapalı kapıya gitti. Açıp verandaya çıktı. Pelerine sarılarak bahçelerden geçti ve ahırların önünde avlunun küçük kapısından girdi. Bağırarak seyisi çağırdı. Adam koşturup atını getirdi.</p>

      <p>&nbsp;Schreuder caddeden hızla inerek talim alanını aştı. Gözlerini ileriye dikmişti. Filika hâlâ kıyıdaydı. O yaklaşırken porsun, "Neredeyse gelmeyeceğinizi düşünmeye başlamıştık, Albay," diye seslendi. "Altın Dal, demir zincirini kısaltıyor. Yelken açmaya hazırlanıyor."</p>

      <p>&nbsp;Schreuder firkateynin güvertesine çıktığı sırada Kaptan Llewellyn ve mürettebatın işleri başlarından aşkındı. Demir alıyor, yelkenleri açıyordu. Bu yüzden Albayla pek ilgilenmediler. Bir yardımcısubay ona kamarasını gösterdi. Sonra da onu yalnız bırakarak hızla uzaklaştı. Schreuder sandıklarının birinde temiz bir üniforma buldu. Ceketin yakalarına yıldız ve nişanlarını taktı. Kirli giysilerini bir çıkın yaptı. Sonra ağır bir şey aradı. Firkateyn savaşa hazırlanırken tahta bölmeler çıkarılacak ve kamarası da geminin top güvertesinin bir bölümü halini alacaktı. Kamaranın önündeki yeri, ağır bir top hemen hemen kaplıyordu. Silahın yanında demir toplardan bir piramit yapılmıştı. Schreuder bu toplardan birini kanlı eşyalarının arasına soktu. Sonra yelkenlerin rüzgârla dolmasını ve geminin körfezde ilerlemesini bekledi.</p>

      <p>&nbsp;Sonunda top açıklığını hafifçe araladı. Çıkını oradan elli kulaç derinliğindeki yeşil sulara attı. Güverteye çıktığı sırada gemi kıyıdan bir fersah uzaklaşmıştı bile. Burnu dönmeden önce kıyıdan açılmak için güçlü güneydoğu rüzgârından yararlanıyordu.</p>

      <p>&nbsp;Schreuder dönerek karaya doğru baktı. Dev dağın eteklerindeki ağaçların arasından vilayet konağının damı gözüküyordu. Kendi kendine, acaba Katinka'nın cesedini buldular mı, diye sordu. Yoksa hâlâ orada ölümün onu birleştirdiği aşağılık âşığıyla mı yatıyor? Schreuder kıç küpeştesine dayanarak, dev Masa Dağı alacakaranlık gökyüzüne doğru yükselen uzak, mavi bir siluete dönünceye kadar orada durdu. Sonra, "Elveda, sevgilim..." diye fısıldadı.</p>

      <p>&nbsp;Schreuder o gece uyuyamadı. Sert ranzasında yatarken ancak gece yarısına doğru ne kadar kötü bir durumda olduğunu kavrayabildi. Masa Körfezi'nden açılacak gemiler okyanusları aşarak haberi uygar dünyadaki her limana taşıyacaktı. Bugünden sonra o bir kanun kaçağı ve sürgündü.</p>

      <p>&nbsp;***</p>

      <p>&nbsp;</p>
    </div>
  </div>
</body>
</html>
