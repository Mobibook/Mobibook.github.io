<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Word.Document" name="ProgId" />
  <meta content="Microsoft Word 12" name="Generator" />
  <meta content="Microsoft Word 12" name="Originator" />
  <link href="../Text/filelist.xml" rel="File-List" />

  <title>(Microsoft Word - Yavuz Bahadiro60lu - 07akabey.doc)</title><!--[if gte mso 9]><xml>
 <o:DocumentProperties>
  <o:Author>f</o:Author>
  <o:Template>Normal</o:Template>
  <o:LastAuthor>ibrahim</o:LastAuthor>
  <o:Revision>2</o:Revision>
  <o:TotalTime>165</o:TotalTime>
  <o:Created>2013-11-29T20:56:00Z</o:Created>
  <o:LastSaved>2013-11-29T20:56:00Z</o:LastSaved>
  <o:Pages>158</o:Pages>
  <o:Words>51248</o:Words>
  <o:Characters>292116</o:Characters>
  <o:Lines>2434</o:Lines>
  <o:Paragraphs>685</o:Paragraphs>
  <o:CharactersWithSpaces>342679</o:CharactersWithSpaces>
  <o:Version>12.00</o:Version>
 </o:DocumentProperties>
</xml><![endif]-->
  <link href="../Misc/themedata.thmx" rel="themeData" />
  <link href="../Text/colorschememapping.xml" rel="colorSchemeMapping" /><!--[if gte mso 9]><xml>
 <w:WordDocument>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  <w:DrawingGridHorizontalSpacing>6 nk</w:DrawingGridHorizontalSpacing>
  <w:DrawingGridVerticalSpacing>6 nk</w:DrawingGridVerticalSpacing>
  <w:DisplayHorizontalDrawingGridEvery>0</w:DisplayHorizontalDrawingGridEvery>
  <w:DisplayVerticalDrawingGridEvery>3</w:DisplayVerticalDrawingGridEvery>
  
  <w:ValidateAgainstSchemas>false</w:ValidateAgainstSchemas>
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  
  <w:Compatibility>
   
   
   
   
   
   
   
   
   
   
   
   
   
   
   
   
   
   
   
   
   
   
   
   
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="true"
  DefSemiHidden="true" DefQFormat="false" DefPriority="99"
  LatentStyleCount="267">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-qformat:yes;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin-top:0cm;
        mso-para-margin-right:0cm;
        mso-para-margin-bottom:10.0pt;
        mso-para-margin-left:0cm;
        line-height:115%;
        mso-pagination:widow-orphan;
        font-size:11.0pt;
        font-family:"Calibri","sans-serif";
        mso-ascii-font-family:Calibri;
        mso-ascii-theme-font:minor-latin;
        mso-hansi-font-family:Calibri;
        mso-hansi-theme-font:minor-latin;
        mso-bidi-font-family:"Times New Roman";}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="Section">
    <h1 class="calibre1" id="calibre_toc_13" style="text-align: center;">On Üçüncü Bölüm</h1>

    <div style="text-align: justify;">
      <br />
    </div>

    <p class="MsoNormal" style="text-align: justify;">Büyük amiral Çaka Bey ne adalarla ve ne de Bizans donanmasını yenmekle iktifa etmeye niyetli değildi. Aslında bunlar detaydan ibaretti. Ege'de yaptığı savaşları kazandığı zaferleri gerçek gayeye basamak yapacaktı. Gaye Bizans'tı.</p>

    <p class="MsoNormal" style="text-align: justify;">Payitahtını almak suretiyle Bizans'ı kalbinden hançerlemek istiyordu. Yılanın kuyruğuna indirdiği darbeler belki tesirli olmuştu, ama asıl başını ezmek lâzımdı.</p>

    <p class="MsoNormal" style="text-align: justify;">Aksi halde dessas Bizans politikası en umulmadık delikten zehir akıtıyor, en beklenmedik zamanlarda İslâm ittihadını bozmak için oraya çıkıveriyordu. Buna bir son vermek, bu imparatorluğa son vermekle mümkün olacaktı, bunun da yolu Kostantiniye'nin fethinden geçiyordu.</p>

    <p class="MsoNormal" style="text-align: justify;">İlk iş olarak Bizans'ın gümrük merkezi Aydos'u muhasara etti. Şiddetle tazyike koyuldu. Şehrin düşmesi gün meselesi idi. Mancınıklar koca evleri karton kuleler gibi yıkıyordu. Haber kısa zamanda Kostantiniye'ye ulaşmıştı.</p>

    <p class="MsoNormal" style="text-align: justify;">İmparator üst üste gelen hezimet haberlerinden perişandı. İsa, Meryem ve aziz tasvirleriyle süslü salon artık eskisi gibi gözüne cazip görünmüyor, dalgın bakışlarla kabartmaları seyrederken hep ne yapacağını düşünüyordu.</p>

    <p class="MsoNormal" style="text-align: justify;">Kuvvet Çaka Beyin önünde sükut etmişti. Kuvvetin sükut ettiği yerde Bizans son ve en etkili silâhına başvurmalıydı. Hile.</p>

    <p class="MsoNormal" style="text-align: justify;">Hemen Kilise mensuplarının toplanmasını emretti. Her zamanki gibi Rahip Angelos en önde duruyor, imparatorun konuşmasını sükûnetle dinliyordu.</p>

    <p class="MsoNormal" style="text-align: justify;">"Aziz pederler. Bir felâket demeyeceğim, ama başka da kelime bulamıyorum. Hatırlarsınız, Koyun Adaları savaşında baş belamız Çaka ile kapışan Amiral Kasatmonili Nikeforos tam bir hezimete uğramıştı. Donanmamız mahvolmuş, ancak birkaç gemi kurtulabilmişti. Şimdi ise İslâm donanması pervasızca Çanakkale'ye girdi ve Bizans'ın beyni mesabesinde olan gümrük kapımıza yüklendi. Aydos düştü düşecek. Çaka'nın müttefiki Peçeneklerle İznik Selçuklu Sultanı Kılıç Arslan da karadan yürüyorlar. Durum berbat. Varsa bir düşündüğünüz İsa aşkına hemen söyleyiniz. Yarın çok geç olabilir."</p>

    <p class="MsoNormal" style="text-align: justify;">Rahip Angelos imparatorun sözlerinin bittiğini anladığı halde, uzun zaman susmakta ve karşısındakini süzmekte devam etti. O kadar ki Aleksi Komnen sıkıldı. Farkında olmadan elini salladı:</p>

    <p class="MsoNormal" style="text-align: justify;">"Evet aziz pederler, bir düşünceniz var?"</p>

    <p class="MsoNormal" style="text-align: justify;">Papazlar Aleksi Komnen'i Nikefor Botaniates kadar sevememişlerdi. Bunun sebebi vardı. Bir kere Botaniates dizginini kiliseye tamamen vermişti. Kilise mensuplarının her arzusunu çok kere gözünü kırpmadan yerine getiriyordu. Kilisenin kuş uçmaz, kervan geçmez yerlerde bile toprak sahibi olmasını sağlamıştı. Oysa Aleksi Komnen kiliseye toprak vermek bir yana, Lombard’ın kiliseye geçmiş topraklarını bile tekrar ellerinden almaya çalışmıştı. Bunu unutamıyorlardı. Sonra, yalnız başı sıkıştıkça kiliseye sorardı. Diğer kararlarda kendi burnunun doğrultusunda gidiyordu.</p>

    <p class="MsoNormal" style="text-align: justify;">"Boş hayaller insanı bir süre mutlu eder Vasileas," diye konuştu Rahip Angelos. "Ama sadece bir süre. Bu süre bittikten sonra korkunç gerçekler sırıtır. Öyle sırıtır ki tıpkı şeytanın gökten kovulurken sırıttığı gibi. Ve insan ne kadar aciz olduğunu o zaman anlar."</p>

    <p class="MsoNormal" style="text-align: justify;">Papaz takımının tuhaflıklarına imparator oldukça alışıktı, fakat bu sözlere yine de şaştı. Sözlerinin ne manaya geldiğini bir türlü anlayamadı. Sormaktansa yüzüne bir anlamazlık iadesi vermeyi daha uygun buldu. Rahip Angelos arkadaşlarına baktı. Baş sallamak suretiyle tasdik ettiklerini içi gurur dolu olarak seyretti. Tekrar imparatora döndü:</p>

    <p class="MsoNormal" style="text-align: justify;">"Azizlerden biri şöyle der: Hayat yolu kısadır. İnişli, çıkışlıdır. Kimi yeri batak, kimi yeri çöldür. Hayatta çok kere üzüntü vardır, bazen ümit vardır, çok az olarak da tad vardır."</p>

    <p class="MsoNormal" style="text-align: justify;">Haç çıkardı, derin derin soludu, gözlerini tavana dikti.</p>

    <p class="MsoNormal" style="text-align: justify;">"Şimdi bize bu hayat yolunun neresinde olduğumuzu tespit etmek kalıyor. Belli ki tatlı devresini sürdük. Düşman donanması üzerine kuvvetli bir donanma göndermek suretiyle bir zaman da ümitle bekledik. Gördük ki bir işe yaramadı. Düşman ezdi, geçti. Şimdi biz hayatın üzüntülü dönemindeyiz."</p>

    <p class="MsoNormal" style="text-align: justify;">Sürekli şekilde baş sallayarak kendisini tasdik eden meslektaşlarına bir nazar daha atarak daha kuvvetle baş sallamalarını temin ettikten sonra:</p>

    <p class="MsoNormal" style="text-align: justify;">"Vasileas," diye devam etti. "Her üzüntünün bir noktası vardır. Kilise bu noktadır işte. Ama kilise öylesine gerçeklere dayandırılmıştır ki önce buna inanmak gerekir."</p>

    <p class="MsoNormal" style="text-align: justify;">İmparator mırıltı halinde konuştu:</p>

    <p class="MsoNormal" style="text-align: justify;">"Anlasam inanacağım ama..."</p>

    <p class="MsoNormal" style="text-align: justify;">"Anlayacaksınız. Durumu hülâsa edelim."</p>

    <p class="MsoNormal" style="text-align: justify;">Arkadaşlarına tekrar baktı:</p>

    <p class="MsoNormal" style="text-align: justify;">"Biz kilisedekiler Hıristyanlığın ihyasından başka bir şey düşünmeyiz. Tek gayemiz bu dinin dünya yüzünde hükümran olması. Bunun için yetişir, bunun için yetiştiririz. Teşkilâtlar kurup dünyanın dört yanına adamlar salarız. Onlar dinimizin yüceliğini insanlara ulaştıran köprübaşları olur. Bütün bunlar lâfla olacak şeyler değildir. Gün gelir bir haçlı ordusu toplamamızı istersiniz. Bunun ne ile mümkün olduğunu hiç düşünür müsünüz?"</p>

    <p class="MsoNormal" style="text-align: justify;">İmparatordan cevap bekleyerek sustu. Ama imparator hiç konuşmadı. Eli sakalında papazın sözü hepten bitsin diye bekliyordu, akıl danıştığına bin kere pişman olmuştu ya, saygısızlık edemezdi. Bir süre daha saçmalıklarını dinlemek, imparatora çok saçma geliyordu. Vakit öldürmek zorunda idi.</p>

    <p class="MsoNormal" style="text-align: justify;">İmparatorun yüzünün ifadesizliğini ve konuşmaya niyetsizliğini görünce Rahip Angelos devam etti:</p>

    <p class="MsoNormal" style="text-align: justify;">"Bütün bunlar parayla mümkündür. Para kilise adamı için murdardır, lâkin yine de gerekli metadır. Bu meta o kadar kudretlidir ki bir ölümü, bir de yaşlılığı önleyemez. Başka her kapıyı açar."</p>

    <p class="MsoNormal" style="text-align: justify;">Aleksi Komnen sözün burasında dayanamadı:</p>

    <p class="MsoNormal" style="text-align: justify;">"Size az mı verdik?"</p>

    <p class="MsoNormal" style="text-align: justify;">"Az verdiğinizi iddia eden kim? Yalnız söylememe müsaade ediniz, kilise sizin imparatorluk devrinizde eskisi kadar parlak günler yaşamamıştır. Bununla dininizi ihmal ettiniz şeklinde ağır bir ithamda bulunmuyorum. Sadece devlet işleri üstüne o kadar eğildiniz ki, kiliseye ayıracak vaktiniz olmadı."</p>

    <p class="MsoNormal" style="text-align: justify;">"Daha açık konuşun lütfen."</p>

    <p class="MsoNormal" style="text-align: justify;">Rahip Angelos sözlerini açıklayacağı yerde bir sualle mukabele etti:</p>

    <p class="MsoNormal" style="text-align: justify;">"Siz düşmanınızı ille de kuvvetle sindirmek mi istiyorsunuz?"</p>

    <p class="MsoNormal" style="text-align: justify;">"Kuvvete karşı kuvvet, başka ne var?"</p>

    <p class="MsoNormal" style="text-align: justify;">"Görünmez kuvvet!"</p>

    <p class="MsoNormal" style="text-align: justify;">"Yani, din mi?"</p>

    <p class="MsoNormal" style="text-align: justify;">Başını salladı:</p>

    <p class="MsoNormal" style="text-align: justify;">"Şüphesiz din çok büyük bir kuvvettir. Lâkin düşmanlarımız da dindar olunca ve hele dinleri için ölümü göze alabilecek karakterde bulununca başka bir silâh daha var. Hile!"</p>

    <p class="MsoNormal" style="text-align: justify;">İmparator sukutu hayalini belli eder şekilde yüzünü buru turdu.</p>

    <p class="MsoNormal" style="text-align: justify;">"Bunu düşündüm," dedi. "Ama Müslümanlar dini bağlarla birbirlerine öylesine sıkı bağlanmışlardır ki, hilenin aralarına sızabilecek vasatı bulabileceğinden emin değilim."</p>

    <p class="MsoNormal" style="text-align: justify;">Rahip Angelos sakalını sıvazladı. Çenesinin altından ikiye ayırdı, çatallaştırdı:</p>

    <p class="MsoNormal" style="text-align: justify;">"Bir şeyden emin olmamak o şeyi kati bilmekle bir değildir. Madem ki denemediniz nereden haberiniz olur? Bir deneseniz."</p>

    <p class="MsoNormal" style="text-align: justify;">"Müslümanları birbirine kırdırmayı mı?"</p>

    <p class="MsoNormal" style="text-align: justify;">"Evet. Birbirine düşürmeyi ve kırdırmayı. Dinimizin selâmeti için elzemdir. Kimse yanlış davrandığımızı söyleyemez. Şahsî menfaatlerimiz için değil, dinimiz için yapacağız." v</p>

    <p class="MsoNormal" style="text-align: justify;">"Hıristiyanlığın ihyası için Müslümanlığı imha!"</p>

    <p class="MsoNormal" style="text-align: justify;">"Lüzumludur. Hak olan din bizimkidir."</p>

    <p class="MsoNormal" style="text-align: justify;">İmparator ayağa kalktı.</p>

    <p class="MsoNormal" style="text-align: justify;">"kim bilir?" dedi. "Belki de yanılıyorsunuz."</p>

    <p class="MsoNormal" style="text-align: justify;">Papazlar şeytan görmüşten beter bir halde aynı anda feveran ettiler:</p>

    <p class="MsoNormal" style="text-align: justify;">"Ne!"</p>

    <p class="MsoNormal" style="text-align: justify;">Bu tepki İmparatorun sözünü değiştirmesine sebep oldu:</p>

    <p class="MsoNormal" style="text-align: justify;">"Demek istiyorum ki, hile ile Müslümanları birbirine düşürme fikrinde yanılıyorsunuz. Ama ne çıkar? Denemekle bir şey kaybedecek değiliz."</p>

    <p class="MsoNormal" style="text-align: justify;">Rahip Angelos'un önünde durdu:</p>

    <p class="MsoNormal" style="text-align: justify;">"Bu hususta ne tavsiye edersiniz?"</p>

    <p class="MsoNormal" style="text-align: justify;">"Melikşah öldü. Oğulları arasında bir taht kavgası çıkarılabilir. Kılıç Arslan babasının tahtına döndü. Genç ve tecrübesizdir. Onun da bu tecrübesizliğinden istifade edilebilir."</p>

    <p class="MsoNormal" style="text-align: justify;">"Nasıl?"</p>

    <p class="MsoNormal" style="text-align: justify;">"Çaka Beyle arasını açmak suretiyle."</p>

    <p class="MsoNormal" style="text-align: justify;">"İmkânsız."</p>

    <p class="MsoNormal" style="text-align: justify;">İmparator böyle demekte haksız değildi. Çünkü I. Kılıç Arslan Çaka Beyin kızıyla evli bulunuyordu. Bu izdivaç Çaka Beye Selçuk Hanedanını sıhriyet yoluyla da kenetlemişti.</p>

    <p class="MsoNormal" style="text-align: justify;">"imkânsız," diye tekrarladı. "Siz Kılıç Arslan'ın karakterini bilmiyorsunuz. Üstelik Çaka Beyin de damadı. Kayınpederine karşı harekete geçmez, katiyen!"</p>

    <p class="MsoNormal" style="text-align: justify;">Rahip Angelos'un sesi ikna edici çıkıyordu:</p>

    <p class="MsoNormal" style="text-align: justify;">"Biz iddiamızı ispata hazırız Vasileas. Tecrübelerimize dayanarak söylüyoruz, Kılıç Arslan da Çaka Beyin çok genişlemesini kendi açısından mahzurlu görmektedir. Karısını elbette seviyor. Karısının babasını da sever muhakkak. Ancak hepsinden çok saltanatını sever. Saltanat demek devlet demektir, millet demektir. O yüzden Çaka Beyin bir tehlike teşkil ettiğini kabul ettirebilirsek mesele kalmayacaktır. Aynı zamanda Çaka Beyin ittifak ettiği Peçenekleri de ayartmalıyız. Olmazsa saldırırız. Onların hakkından gelebilecek kadar kuvvetliyiz hâlâ. Birbirlerine düşürmeyi başarırsak elimizden çıkan topraklar tekrar elimize geçer."</p>

    <p class="MsoNormal" style="text-align: justify;">Rahiplerden biri söz aldı:</p>

    <p class="MsoNormal" style="text-align: justify;">"Çaka Bey bir büyük kudret. Alpaslan'ın mirasını iyi koruyor, Anadolu'da tek Bizanslı kalmadı. Irkdaşlarımızın intikamı onları birbirine kırdırmakla alınabilir. Uzaktan seyreder, zahmetsiz zaferimiz için İsa'ya mum yakarız."</p>

    <p class="MsoNormal" style="text-align: justify;">"Bütün bunlar güzel ama sanki hayal!"</p>

    <p class="MsoNormal" style="text-align: justify;">Rahip Angelos kollarını göğsünde kavuşturdu. İmparatoru bile gölgede bırakan bir azametle ayaklarının ucunda yükseldi:</p>

    <p class="MsoNormal" style="text-align: justify;">"Oysa gerçeğin kendisi," dedi. "Sizin fazla zahmete girmenize de gerek yok. Sadece Kılıç Arslan'a hitaben bir mektup yazdırıp mühürleyeceksiniz, o kadar."</p>

    <p class="MsoNormal" style="text-align: justify;">"Sadece bir mektup."</p>

    <p class="MsoNormal" style="text-align: justify;">"Evet, sadece."</p>

    <p class="MsoNormal" style="text-align: justify;">Aleksi Komnen hindi gibi kabarmış Rahip Angelos'un önünde küçüldüğünü hissedince kendi kendine kızdı. Azametle yürüdü. Som altından tahtına kuruldu. Karşısındakilere ehemmiyet vermez bakışlarla baktı. Lâf olsun gibilerden sordu:</p>

    <p class="MsoNormal" style="text-align: justify;">"Ne yazacağım?"</p>

    <p class="MsoNormal" style="text-align: justify;">İmparatorun toparlandığını anlayan Rahip Angelos kollarını göğsünden çözüp göbeğine kavuşturdu. Ayak uçlarında vücudunu yükseltmekten de vazgeçti. Birden eskisi gibi alelade bir rahip oluvermiş, hayaliyle yandığı imparatorluk tacı yine serap olmuştu.</p>

    <p class="MsoNormal" style="text-align: justify;">"Çok basit," dedi sesinin titrememesine çalışarak. "Gayet basit, Çaka Beyin giderek genişlediğini, bütün Ege sahilini aldıktan başka Bizans'ı almaya bile kalkıştığını, asıl maksadının ise Roma İmparatorluğuna konmak değil Selçuk topraklarının tamamına hâkim olmak olduğunu yazacaksınız."</p>

    <p class="MsoNormal" style="text-align: justify;">İmparator bir süre başını elleri arasında tuttu. Hile ile iş görmek zayıf hükümdarların işiydi. Oysa kendisi dünyada bir eş daha kabul etmiyordu. Çaka Bey denen adam mahdut kuvvetle bir korsandı nihayet.</p>

    <p class="MsoNormal" style="text-align: justify;">Acaba fazla mı ehemmiyet veriyordu? Amiral Kasatmonili kumandasındaki bir donanmayı perişan etmesi şansına verilemez miydi?</p>

    <p class="MsoNormal" style="text-align: justify;">Düşününce kafası allak bullak oluyordu. Nihayet karşısındaki son derece sınırlı imkânlara sahip beydi. Oysa kendisi imparatordu. Dünyanın en güçlü, en büyük imparatorluklardan birini yönetiyordu. Çaka Beyi kuvvetle yenemezse Hıristiyan dünyasındaki itibarını kaybedebilirdi. Papazların fikri de yabana atılacak cinsten değildi, ama, bundan önce bir donanma daha gönderebilirdi.</p>

    <p class="MsoNormal" style="text-align: justify;">Herhalde muvaffak olacaktı. Aydos'un düşmesi mühim sayılmazdı. Mühimdi tabii de, şu anda fazla mühimsemek istemiyordu.</p>

    <p class="MsoNormal" style="text-align: justify;">"Pekâlâ" dedi. "Mektubu yazdıracağım. Ancak hemen göndermeyeceğim. Çaka Beyin karşısına bir donanma daha çıkarmak istiyorum. Bu sefer en kuvvetli Bizans amirali kumanda edecek. Amiral Dalassenos onu haklayacaktır."</p>

    <p class="MsoNormal" style="text-align: justify;">Sözlerinin hemen tutulmaması papazları kızdırmıştı.</p>

    <p class="MsoNormal" style="text-align: justify;">"Siz bilirsiniz," dediler ve çıktılar. Burunlarından soluyorlardı.</p>

    <p class="MsoNormal" style="text-align: justify;">Aleksi Komnen bir müddet daha düşündü tek başına.</p>

    <p class="MsoNormal" style="text-align: justify;">Evet evet, önce bir donanma daha. Amiral Dalassenos'a güveniyordu. Çaka Beyi haklasa haklasa, o haklardı. Bu sefer kolları bağlı huzuruna getirirlerdi mutlaka. Ah! Ne fena etmişti de Çaka Bey sarayında iken öldürtmemişti.</p>

    <p class="MsoNormal" style="text-align: justify;">Düşünceleri büsbütün bulanınca altın çanı sallayıp bağırdı:</p>

    <p class="MsoNormal" style="text-align: justify;">"Albert! Uğursuz köpek, nerdesin?"</p>

    <p class="MsoNormal" style="text-align: justify;">"Emrinizdeyim Vasileas."</p>

    <p class="MsoNormal" style="text-align: justify;">"Kâğıt kalem getir."</p>

    <p class="MsoNormal" style="text-align: justify;">Hemen istenenleri getirdi, imparatorun donuk yüzü, onu ürkütmüştü. Kâğıdın üstünde tuttuğu hindi kuyruğundan kalemi titriyordu.</p>

    <p class="MsoNormal" style="text-align: justify;">"Yaz! Selçuk Hükümdarı Haşmetlû Kılıç Arslan'a. Yazdın mı?"</p>

    <p class="MsoNormal" style="text-align: justify;">"Yazdım efendimiz."</p>

    <p class="MsoNormal" style="text-align: justify;">"Yaz! Ben ki Şarkî Roma İmparatoru Aleksi Komnen'im. Size söyleyeceğim mühim şeyler vardır. Bitti mi?"</p>

    <p class="MsoNormal" style="text-align: justify;">"Bitti efendimiz."</p>

    <p class="MsoNormal" style="text-align: justify;">"Haşmetlû Sultan Kılıç Arslan bilirler ki sultanlık makamı sana babadan intikal ediyor. Akraban ve uçbeyin Çaka görünüşte Roma İmparatorluğuna karşı silâhlanıyor. Gerçekten o tecrübe ve malûmatıyla Romalıları idare edemeyeceğini ve bu kadar büyük bir imparatorluğa hâkim olamayacağını bilir. Bu sebeple onun bütün hazırlıkları sana yönelmiştir."</p>

    <p class="MsoNormal" style="text-align: justify;">Mührünü hohladı. Kâğıdın altına bastı.</p>

    <p class="MsoNormal" style="text-align: justify;">"Şimdilik bu mektubu muhafaza et, gerektiğinde senden isterim."</p>

    <p class="MsoNormal" style="text-align: justify;">"Başüstüne efendimiz."</p>

    <p class="MsoNormal" style="text-align: justify;">"Artık git, beni rahat bırak. Ha bir dakika. Amiral Dalassenos'u bul, buraya gönder."</p>

    <p class="MsoNormal" style="text-align: justify;">"Birazdan huzurunuzda olacaktır Vasileas."</p>

    <p class="MsoNormal" style="text-align: justify;">İki büklüm dışarı çıktı.</p>

    <p class="MsoNormal" style="text-align: justify;">Nedense imparatora bir cesaret gelmişti. Oldukça rahat bir tavırla tahtına yerleşti, gözlerini yarı kapadı...</p>

    <p class="MsoNormal" style="text-align: justify;">Çaka Beyin şiddetli hücumu nihayet semeresini verdi.</p>

    <p class="MsoNormal" style="text-align: justify;">Aydos valisi şehri boşaltarak teslim etti. Bizans'tan beklediği yardım vaktinde gelmemişti, kabahati imparatorda buluyor, yavaş davranmakla suçluyordu.</p>

    <p class="MsoNormal" style="text-align: justify;">Leventler karaya ayak bastılar. Şehrin idaresi hemen düzenlendi. Çaka Beyin kardeşi Yalvaç geçici idareyi kurmakla görevlendirildi. Artık Bizans'ın burnu dibindeki Aydos'ta şeriat hükümleri câri idi.</p>

    <p class="MsoNormal" style="text-align: justify;">Çaka Bey kardeşini karşısına aldı:</p>

    <p class="MsoNormal" style="text-align: justify;">"Sana güç bir iş düştü. Kıl kadar adaletten ayrılır, büyük hesap gününü unutursan bil ki kılıcım senin için hazır bulunacaktır. Hiçbir yanlış hareketine müsamaha gösterilmeyeceğini aklında bulundur. Gerektiğinde Rum teb'a gibi cezalandırılırsın."</p>

    <p class="MsoNormal" style="text-align: justify;">Bu adalet anlayışı bütün Anadolu'ya hâkimdi. İdareciler dinlerinin icabını yapıyor, bu yüzden yabancı unsurların da muhabbetini çekiyorlardı.</p>

    <p class="MsoNormal" style="text-align: justify;">Çaka Bey Aydos'ta bir hafta kadar dinlenmek istiyordu. Ama Bizans donanmasının yaklaşmakta olduğu haberi gelince bir saniye dahi durmadı. Yeniden denize açıldı ve dövüşe hazırlandı.</p>

    <p class="MsoNormal" style="text-align: justify;">Amiral Dalassenos'un kumandasındaki Bizans donanması kuvvet bakımından Çaka Beyin iki katına baliğ oluyordu. Yine de Çaka Beyi yıldıracak bir fark değildi bu. Bizans'ı almak en küçüğünden en büyüğüne kadar bütün kafalarda fikri sabit hâline gelmişti. Bu yolda rastlayacakları engelleri temizlemeye and içmişlerdi. Gerekirse ölecek, ama geri dönmeyeceklerdi.</p>

    <p class="MsoNormal" style="text-align: justify;">Bir akşam vakti karşı karşıya geldiler. Bu saat deniz savaşı için elverişli değildi. Şimdiye kadar gece vakti hiç kimse deniz savaşma kalkışmamıştı. Bizanslı Amiral de böyle düşünüyor. Çaka Beye saldırmak için sabahı bekliyordu. Çaka Bey ise bu fikirde değildi. Gerçi kat'î saldırıyı sabahın erken saatlerinde yapacaktı, ama geceyi de hoş geçirmeyecekti. Kaptanlarını topladı:</p>

    <p class="MsoNormal" style="text-align: justify;">"Kollarımızı göğsümüzde kavuşturup ateşin ortasında sabahın olmasını bekleyemeyiz," dedi. "İyi yüzen yüz fedai lâzım. Herkes gemilerinden seçsin."</p>

    <p class="MsoNormal" style="text-align: justify;">Can Ali Çaka Beyin niyetini anlamamıştı:</p>

    <p class="MsoNormal" style="text-align: justify;">"Ne yapmak niyetindesin?"</p>

    <p class="MsoNormal" style="text-align: justify;">Çaka Bey arkadaşına gülümsedi.</p>

    <p class="MsoNormal" style="text-align: justify;">"Boş durmaktansa bir şeyler yapmak istiyorum. Sabaha kadar birkaç Bizans gemisini batırabilirsek kâr sayarız."</p>

    <p class="MsoNormal" style="text-align: justify;">Lostromo Sadık neşeli bir sesle:</p>

    <p class="MsoNormal" style="text-align: justify;">"Anladım," dedi. "İyi yüzme bilenler demir kazıklarla gemileri delmeye çalışacaklar."</p>

    <p class="MsoNormal" style="text-align: justify;">"Tamam. Yalnız bu işi yapacak leventlerin gönüllü olması lâzım."</p>

    <p class="MsoNormal" style="text-align: justify;">Can Ali heyecanla atıldı:</p>

    <p class="MsoNormal" style="text-align: justify;">"Birinci gönüllü benim."</p>

    <p class="MsoNormal" style="text-align: justify;">Öbürleri de aynı yolu izlediler:</p>

    <p class="MsoNormal" style="text-align: justify;">"Ben de gideceğim."</p>

    <p class="MsoNormal" style="text-align: justify;">"Ben çok iyi yüzerim."</p>

    <p class="MsoNormal" style="text-align: justify;">Çaka Bey arkadaşlarının bu hareketinin yapmacık olmadığını biliyordu. Fakat hiç birini görevlendirmek niyetinde değildi. Hepsi değerli kumandanlardı ve onlara sevk ve idarede ihtiyacı vardı:</p>

    <p class="MsoNormal" style="text-align: justify;">"Sağ olun arkadaşlarım," dedi. "Size daha mühim görevler düşüyor. Bu konuyu leventlerimizle halledeceğim. Bir kumandan askerin işini yapmaya kalkarsa dünya karışır, nizam bozulur."</p>

    <p class="MsoNormal" style="text-align: justify;">Gece yarısına doğru gemilerde gönüllü yüzücüler hazırdı.</p>

    <p class="MsoNormal" style="text-align: justify;">Etrafın hayli karanlık oluşu harekâtı kolaylaştıracaktı. Çaka Bey başaracaklarını umuyordu.</p>

    <p class="MsoNormal" style="text-align: justify;">Her gemi en az beş yerden delinecekti. Pusa zamanda delebilmek için de her gemiye beş adam tahsis edilmişti. İşler iyi giderse en az yirmi gemiyi sabaha kadar denizin dibine gönderirlerdi.</p>

    <p class="MsoNormal" style="text-align: justify;">Yüzücüler ucu keskin çelik kazıkları boyunlarına bağladılar. Fazla gürültü çıkmaması için tahta tokmak kullanılacaktı. Bu tokmakları dişlerinin arasına sıkıştırdılar. Sessizce denize kaydılar. Az sonra karanlığın içinde görünmez olmuşlardı.</p>

    <p class="MsoNormal" style="text-align: justify;">Çaka Bey baş kasarada heykel gibi kımıldamadan duruyor, bütün dikkatini düşman gemilerinde toplamış, birinden birinin göçmesini bekliyordu.</p>

    <p class="MsoNormal" style="text-align: justify;">Yıl kadar uzun gelen saatler geçti. Can Ali Çaka Beyi kamarasına göndermek için ne mümkünse yaptı. Başaramadı. Koca Reis, orada, baş kasaranın üstünde durmakta direndi:</p>

    <p class="MsoNormal" style="text-align: justify;">"Adamlarımı ölümün kucağına attıktan sonra yatmak iyi bir iş midir ki ısrar edersin Can Ali?" dedi. "Birkaç kâfir gemisinin gark olduğunu görmeden, şuradan şuraya adım atmam."</p>

    <p class="MsoNormal" style="text-align: justify;">"Ama Beyim, zaten göremiyorsun ki, ışık bile yakmamışlar."</p>

    <p class="MsoNormal" style="text-align: justify;">"Beklemedik bir şeyle karşılaşırlarsa bağırırlar."</p>

    <p class="MsoNormal" style="text-align: justify;">Ve.... bağırdılar. Küfürler, feryatlar aradaki mesafeyi kapatarak Çaka Beyin gemilerine kadar ulaştı. Can Ali heyecanla:</p>

    <p class="MsoNormal" style="text-align: justify;">"Tamam!" diye bağırdı. "Çıngar koptu."</p>

    <p class="MsoNormal" style="text-align: justify;">Çaka Bey bir şey söylemedi. Bağırmalar geliyordu gerçi, ama iyiye mi alametti, bilmiyorlardı. Ya fark etmişlerse.</p>

    <p class="MsoNormal" style="text-align: justify;">Hiçbir şey görünmüyordu."</p>

    <p class="MsoNormal" style="text-align: justify;">"Bir çıra tutuşturun."</p>

    <p class="MsoNormal" style="text-align: justify;">Can Ali çırayı tutuşturup getirdi.</p>

    <p class="MsoNormal" style="text-align: justify;">"Sağa sola salla!"</p>

    <p class="MsoNormal" style="text-align: justify;">Adamlarına işaret veriyordu. İşlerini bitirmişlerse eğer, kolaylıkla donanmanın yerini bulmaları için. Bağırmalar gittikçe artarak bir saat kadar sürdü. Çaka Bey geminin bordasında bir şapırtı duyunca kulak kabarttı. Çırayı Can Ali'nin elinden kaptığı gibi bordadan eğildi.</p>

    <p class="MsoNormal" style="text-align: justify;">"Geldiniz mi çocuklar?"</p>

    <p class="MsoNormal" style="text-align: justify;">"Geldik Reis," dedi bir tanesi.</p>

    <p class="MsoNormal" style="text-align: justify;">İp merdiven sarkıtıp gemiye aldılar. Çaka Bey:</p>

    <p class="MsoNormal" style="text-align: justify;">"Nasıl?" diye sordu.</p>

    <p class="MsoNormal" style="text-align: justify;">"Gemi batarken farkına vardılar. Hemen kulaçları açtık. Ardımızdan körlemesine ok gezlediler. İki arkadaşımızı gözden kaybettik. Galiba şehit düştüler."</p>

    <p class="MsoNormal" style="text-align: justify;">"Diğer kafileler?"</p>

    <p class="MsoNormal" style="text-align: justify;">"Bilmiyoruz, biz sadece aldığımız işi bitirmeye çalıştık. Kâfir gemi amma da sağlam yapılmış. Güç deldik."</p>

    <p class="MsoNormal" style="text-align: justify;">Bizanslılar delikleri görmek için çıra tutuşturmak zorunda kalmışlardı. Düşman donanmasının bulunduğu yer iyice görünüyordu. Çaka Bey kafasını süratle işletti. Şimdiye kadar yapılmamış bir şeyi yapmaya karar verdi. Can Ali'ye:</p>

    <p class="MsoNormal" style="text-align: justify;">"Herkes hazırlansın," dedi. "Arkadaşlara işaret ver, hücuma geçiyoruz."</p>

    <p class="MsoNormal" style="text-align: justify;">Can Ali tek sual sormadan seğirtti. Çaka Bey üç fedaiye döndü:</p>

    <p class="MsoNormal" style="text-align: justify;">"Varın kurulanın. Sonra da güzel bir uyku çekin."</p>

    <p class="MsoNormal" style="text-align: justify;">Bakıştılar. Biri:</p>

    <p class="MsoNormal" style="text-align: justify;">"Savaşırsak ısınırız beyim," dedi. "İstirahata gelince; yorgun değiliz."</p>

    <p class="MsoNormal" style="text-align: justify;">"Saatlerce çekiç salladınız."</p>

    <p class="MsoNormal" style="text-align: justify;">"Biraz da kılıç sallarsak ölmeyiz, destur ver cenge katılalım."</p>

    <p class="MsoNormal" style="text-align: justify;">Bunları önlemek haksızlık olurdu. Öyle candan istiyorlardı ki hayır diyemedi.</p>

    <p class="MsoNormal" style="text-align: justify;">"Nasıl istiyorsanız öyle yapın ama şu ıslakları çıkarın. Savaşta seri hareket etmenizi önler."</p>

    <p class="MsoNormal" style="text-align: justify;">Sevinçle yanından ayrıldılar.</p>

    <p class="MsoNormal" style="text-align: justify;">Dönebilenler dönmüş gemilerine çıkmışlardı. Can Ali de işaretini vermişti. Yelkenler zaten mayna idi. İş forsalara kalıyordu.</p>

    <p class="MsoNormal" style="text-align: justify;">"Yissa!" emriyle kürek tokmaklarını kavradıkları gibi çiftleme asıldılar.</p>

    <p class="MsoNormal" style="text-align: justify;">"Kancalar."</p>

    <p class="MsoNormal" style="text-align: justify;">Kancalar hazırlandı.</p>

    <p class="MsoNormal" style="text-align: justify;">"Sancak, alabanda."</p>

    <p class="MsoNormal" style="text-align: justify;">Yekeler süratle döndü.</p>

    <p class="MsoNormal" style="text-align: justify;">"Rampa."</p>

    <p class="MsoNormal" style="text-align: justify;">Çatırtı sesleriyle düşman ancak toparlanabildi. Alabildiğine bağırmaya başladılar:</p>

    <p class="MsoNormal" style="text-align: justify;">"Basıldık!"</p>

    <p class="MsoNormal" style="text-align: justify;">"Selçukîler bastı!"</p>

    <p class="MsoNormal" style="text-align: justify;">"Saldırın!"</p>

    <p class="MsoNormal" style="text-align: justify;">Amiral Dalassenos'un kafası karışmıştı. Önce gemileri delinmiş, sonra da gece vakti zifiri karanlıkta hücuma uğramıştı. Şansının yaver gittiğini iddia edemezdi. Oysa Bizans'ta "Şanlı Dalassenos" diye anılırdı.</p>

    <p class="MsoNormal" style="text-align: justify;">Bir türlü ne yapması gerektiğine karar veremiyor, şaşkınlıkla kendi etrafında dönüp duruyordu. Yaveri Albay çığlık çığlığa yanma koştu:</p>

    <p class="MsoNormal" style="text-align: justify;">"Felâket amiralim, felâket!"</p>

    <p class="MsoNormal" style="text-align: justify;">"Ne yapacaksın?"</p>

    <p class="MsoNormal" style="text-align: justify;">Albay şaşkındı:</p>

    <p class="MsoNormal" style="text-align: justify;">"Be... ben mi?"</p>

    <p class="MsoNormal" style="text-align: justify;">Amiral sorduğu yersiz sorudan kendisi de hayrete düştü. Bir şeyler yapması gereken albay değil kendisi idi.</p>

    <p class="MsoNormal" style="text-align: justify;">"Allah kahretsin," diye bağırdı. "Allah kahretsin, bütün Türkleri, bütün Müslümanları kahretsin."</p>

    <p class="MsoNormal" style="text-align: justify;">Acziyetin ifadesi bu kadar olurdu. Çaka Bey bu sesi duysa kim bilir nasıl kahkahalarla güler, vaktinde karar verme kabiliyetinden mahrum kumandanların askeri ne felâketlere sürüklediklerini yakından görür, tecrübesini arttırırdı. Ama çok meşguldür. Bir asker gibi düşman gemisine atılmış, büyük bir gayret, haşmetli bir celâdetle kılıcını işletmeye koyulmuştu. Türk denizcilerinin bazıları çıra taşıyorlardı. Bir ellerinde kılıç bir ellerinde alev alev yanan çıralar vardı. Yerine göre kılıç, yerine göre ateşi kullanıyorlardı. Bunlardan Levent Sait harika bir şey yapmıştı. Rakibinin hayretten bir karış açılan ağzına yanan çırayı sokmuş, peşinden kahkahalarla gülmüştü. Can Ali, Sait'in namlı kahkahasını tanıyınca bağırdı:</p>

    <p class="MsoNormal" style="text-align: justify;">"Keyiflisin delikanlı, ne ettin?"</p>

    <p class="MsoNormal" style="text-align: justify;">"Çıramı tersinden astım."</p>

    <p class="MsoNormal" style="text-align: justify;">Sabah açınca Bizans donanmasından bir harabe kalmıştı. Güneş bu harabenin üstüne doğdu. Dalassenos kendisinden beklenen son kararı vaktinde verdi ve elinde kalan on gemiyle birlikte canını zor kurtardı. Böyle bir ders daha aldığını hatırlamıyordu.</p>

    <p class="MsoNormal" style="text-align: justify;">Çaka Bey mancınıkları işletmeden kafasını işletmek sayesinde bir büyük zafer daha kazanmıştı.</p>

    <p class="MsoNormal" style="text-align: justify;">Bozgun haberi Bizans'ı görülmemiş bir şekilde dalgalandırdı. Halk sokaklara dökülerek nümayişler yapıyor, biraz cesurları bağırıp çağırıyordu. İmparatorun aleyhine bir hava esmeye başlamıştı. Dalgalar halinde kabaran insanların nerede durdurulabileceğini onları sevk edenler bile bilmiyordu. Çapulcular, tacirler, balıkçılar hatta korsanlar, yürüyüş halinde idiler. Günlerce sokak sokak dolaştıktan sonra sarayın surları dibine sokuldular. Bağırıp çağırmalarına iki gün iki gece fasılasız devam ettiler.</p>

    <p class="MsoNormal" style="text-align: justify;">Bir isyan koptu kopacaktı. Dalassenos'u lânetleyenler, asılmasını isteyenler de vardı, ama, çoğunluk kabahati imparatorda buluyordu. Vaktinde tedbir alamamış, Çaka Beyi küçümsemişti. Önem verip büyümeden ezseydi Bizans ikinci deniz felâketine uğramayacaktı.</p>

    <p class="MsoNormal" style="text-align: justify;">"Aşılmalıdır, amiral Dalassenos aşılmalıdır."</p>

    <p class="MsoNormal" style="text-align: justify;">"Hayır onun kabahati var gerçi, fakat büyüğü imparatorda. Çekilmelidir."</p>

    <p class="MsoNormal" style="text-align: justify;">İmparator korkmaya başlamıştı. Amiralin asılma isteğine aldırmıyordu da söz dönüp dolaşıp çekilmesine gelince sancı çeken hastalar gibi yüzünü ekşitiyordu. Bir çare bulması için Kaptan Lombard'ı çağırttı:</p>

    <p class="MsoNormal" style="text-align: justify;">"Lombard, sen bu adamların dilinden iyi anlarsın, git dağılmalarını söyle."</p>

    <p class="MsoNormal" style="text-align: justify;">Lombard yıllarca yarı sürgünde bulunmanın verdiği kırgınlığı imparatordan çıkarmak niyetinde değildi. İsteseydi ne güzel intikam alınacak fırsattı. Ama yapamazdı. Gerçekten Bizans'ı vatan edinmişti ve ülkeyi seviyordu.</p>

    <p class="MsoNormal" style="text-align: justify;">"Konuşacağım," dedi. "Kolay dağılacaklarını sanmıyorum ya, bir deneyeceğim."</p>

    <p class="MsoNormal" style="text-align: justify;">"Sesler kulaklarımı tırmalıyor, çabuk ol!"</p>

    <p class="MsoNormal" style="text-align: justify;">"Buna dayanmalısınız Vasileas, ikbal sürekli değildir."</p>

    <p class="MsoNormal" style="text-align: justify;">"Ben Bizans'ı yüceltmek için çalışıyorum."</p>

    <p class="MsoNormal"></p>

    <p class="MsoNormal" style="text-align: justify;">"Ülkenin yıkılması için kumpas hazırlayanların da iddiası bu değil midir efendimiz? Yücelttiklerini sanırlar, aslında temellerini kazarlar."</p>

    <p class="MsoNormal" style="text-align: justify;">İmparator yerinden fırladı:</p>

    <p class="MsoNormal" style="text-align: justify;">"Ne dediğinin farkında mısın sen? İmparatorla konuşuyorsun."</p>

    <p class="MsoNormal" style="text-align: justify;">"Evet efendimiz, imparatorla konuştuğumu biliyorum, lâkin gerçeklerin söylenmemesi gerektiğini bir türlü anlayamıyorum."</p>

    <p class="MsoNormal" style="text-align: justify;">Eğildi:</p>

    <p class="MsoNormal" style="text-align: justify;">"affımızı dilerim. Halkla konuşmaya gidiyorum, izninizle."</p>

    <p class="MsoNormal" style="text-align: justify;">İmparator ardından bakakaldı. Bu işler bitince Lombard'ın icabına bakmak gerektiğini düşünüyordu. Çaka Beyle temas ede ede onun gibi davranma alışkanlığını edinmişti galiba. Eskiden bu kadar pervasız konuşmazdı. Sözleri yine kırıcı olurdu, ama doğru yanı çoğunlukla ağır basardı. Oysa şimdi büsbütün saçmalıyordu.</p>

    <p class="MsoNormal" style="text-align: justify;">Halka hitap eden Lombard'ın sesini duyunca düşüncelerinden vazgeçti. Şöyle diyordu:</p>

    <p class="MsoNormal" style="text-align: justify;">"Aziz Bizans halkı! Vakıa arzulanmayan bir hezimet kapımızı çaldı. Elbette memnun olmamız beklenemez. Siz vatansever Bizanslılar pek tabii hislerinizi dökeceksiniz. Bir zamanlar ordularımız zafer naraları atarak şehir kapılarından girerken yine hislerinizi böyle bağırarak ifade etmiyor muydunuz?"</p>

    <p class="MsoNormal" style="text-align: justify;">Sesi çok ikna edici idi. O zamana kadar hiçbir saray mensubunu dinlemeye yanaşmayan coşkun kalabalık çıt çıkarmıyordu. İmparator Aleksi Komnen başını sallayarak Lombard'ı takdir etti: "iyi söylüyor."</p>

    <p class="MsoNormal" style="text-align: justify;">"Arkadaşlar" diye devam etti Lombard. "Unutmamalıyız ki bir ordu her zaman galip gelmez. Talih bazen güler, bazen yüz çevirir. Düşmanlarımız ilk baskında ezilecek kadar zayıf olsaydılar, Bizans orduları onları muhatap alıp dövüşme tenezzülünde bile bulunmazdı. Düşmanın kuvvetlisi makbuldür. Kuvvetli olmalıdır ki, Bizans kartalı düşman üstünde kuvvetini sınayabilsin.</p>

    <p class="MsoNormal" style="text-align: justify;">"Ama yenildik," diye Çatlak bir sese Lombard şöyle cevap verdi:</p>

    <p class="MsoNormal" style="text-align: justify;">"Vakıa bir savaş kaybettik, hayır bir değil ikisini kaybettik. Bununla birlikte yenildiğimizi kimse iddia edemez.</p>

    <p class="MsoNormal" style="text-align: justify;">Edemez, çünkü Bizans yıkılmış değildir. Ordularımız karınca sürüsü kadar çokluktur. Kumandanlarımız omuz omuza dursa Türk ellerine yol olur. Donanmamız limanda hazır beklemekte. Kaybettiğimiz birkaç gemi hiçbir şey ifade etmez."</p>

    <p class="MsoNormal" style="text-align: justify;">Sesine heyecanlı bir ton verdi:</p>

    <p class="MsoNormal" style="text-align: justify;">"Arkadaşlar, Bizans yaşıyor! Askeriyle, milletiyle, kumandanları ve imparatoruyla, Bizans dipdiri ayakta. Göreceksiniz yakında tekrar ordularımız muzaffer olarak alkışlarınız arasında şehir kapılarından girecektir. Yaşasın</p>

    <p class="MsoNormal" style="text-align: justify;">Bizans!"</p>

    <p class="MsoNormal" style="text-align: justify;">Kısa bir sessizlik oldu. Sonra alkışladılar ve uğultu halinde bağırdılar: "Yaşasın Bizans. Yaşasın İmparator. Yaşasın Lombard!"</p>

    <p class="MsoNormal" style="text-align: justify;">İmparator kulaklarına inanamıyordu. Gözleriyle görmek için pencereye gitti. Sıkı sıkıya kapattığı perdeleri araladı:</p>

    <p class="MsoNormal" style="text-align: justify;">"Vay canına, olur şey değil!"</p>

    <p class="MsoNormal" style="text-align: justify;">Halk Lombard'ı omuzlarının üstüne kaldırmış, meydanda dolaştırıyordu, çılgınlar gibi bağırıyordu.</p>

    <p class="MsoNormal" style="text-align: justify;">"Yaşasın Lombard! Yaşasın İmparator!"</p>

    <p class="MsoNormal" style="text-align: justify;">Bir hayli zaman böyle geçti. Nihayet sükûnet bulup dağıldılar. Lombard yorgun argın İmparatorun huzuruna çıktı:</p>

    <p class="MsoNormal" style="text-align: justify;">"Gittiler Vasileas."</p>

    <p class="MsoNormal" style="text-align: justify;">İmparator Aleksi Komnen'in memnuniyeti sonsuzdu. Kendini tutamayarak Lombard'a sarıldı:</p>

    <p class="MsoNormal" style="text-align: justify;">"Sen gerçek bir kahramanmışsın Lombard."</p>

    <p class="MsoNormal" style="text-align: justify;">"İzam ediyorsunuz Vasileas, insanları sevmekte acele etmemek lâzımdır."</p>

    <p class="MsoNormal" style="text-align: justify;">Komnen geri çekildi. Tahtına oturdu. Başını dikleştirdi:</p>

    <p class="MsoNormal" style="text-align: justify;">"Bu sözün bile bir imparatora söylenmeyecek cinsten. Sana dostça bir nasihatte bulunayım mı Lombard? Her şeyi içinden geldiği gibi söyleme. Tahammülün de bir sınırı vardır."</p>

    <p class="MsoNormal" style="text-align: justify;">Lombard başını pencereye çevirdi:</p>

    <p class="MsoNormal" style="text-align: justify;">"Belki siz haklısınız," dedi, "kim bilir?"</p>

    <p class="MsoNormal" style="text-align: justify;">Birden kapı açıldı, eşikte Anna belirdi. İmparatorla Lombard’ın baş başa olduğunu görünce çekilmek için bir hareket yaptı:</p>

    <p class="MsoNormal" style="text-align: justify;">"Rahatsız etmeyeyim."</p>

    <p class="MsoNormal" style="text-align: justify;">"Gel Anna," diye ellerini uzattı İmparator. "Gel kızım, Lombard çıkmak üzere zaten."</p>

    <p class="MsoNormal" style="text-align: justify;">Genç kız babasını öptükten sonra Lombard'a gülümsedi:</p>

    <p class="MsoNormal" style="text-align: justify;">"Halka hitabınızı duydum kaptan, eskisi kadar iyi değilsiniz. Babamla isyan hazırladığınız günleri hatırlıyor musunuz? Bir konuşmanızla binler harekete geçiyor, peşinizden ölüme gitmeye ant içiyorlardı.</p>

    <p class="MsoNormal" style="text-align: justify;">Kaptan Lombard:</p>

    <p class="MsoNormal" style="text-align: justify;">"Belki ihtiyarladım," dedi. "Belki de halkı isyana sürüklemek isyandan vazgeçirmekten çok daha kolay olduğu için size öyle gelmiş."</p>

    <p class="MsoNormal" style="text-align: justify;">İmparatora bakıp eğildi:</p>

    <p class="MsoNormal" style="text-align: justify;">"İzninizle."</p>

    <p class="MsoNormal" style="text-align: justify;">"Güle güle kaptan."</p>

    <p class="MsoNormal" style="text-align: justify;">Lombard çıktı. Anna babasının yanına ilişti. Bir kedi gibi sokuldu:</p>

    <p class="MsoNormal" style="text-align: justify;">"Baba."</p>

    <p class="MsoNormal" style="text-align: justify;">Aleksi Komnen kızının saçlarını okşuyordu:</p>

    <p class="MsoNormal" style="text-align: justify;">"Evet kızım."</p>

    <p class="MsoNormal" style="text-align: justify;">"Biliyor musun bugün defterime kaydettiklerim pek lehinize değil!"</p>

    <p class="MsoNormal" style="text-align: justify;">"Yoksa yine Cakayı mı methettin? Sen hiçbir vakit Bizans tarihçisi olamayacaksın. Buna gittikçe daha çok inanmaya başlıyorum."</p>

    <p class="MsoNormal" style="text-align: justify;">"sadece taraf tutmamaya çalışıyorum. Çaka Bey ne demişti, biliyor musunuz? Hislerini gerçeklerle karıştıran tarihçi iyi bir tarihçi değildir demişti."</p>

    <p class="MsoNormal" style="text-align: justify;">"Bırak şimdi onu. Bizans'ın düşmanıdır."</p>

    <p class="MsoNormal" style="text-align: justify;">Anna derin bir göğüs geçirdi:</p>

    <p class="MsoNormal" style="text-align: justify;">"Maalesef," dedi.</p>

    <p class="MsoNormal" style="text-align: justify;">Sonra ilâve etti:</p>

    <p class="MsoNormal" style="text-align: justify;">"Ne iyi olurdu bizimle dost olsaydı. Bizans ordusuna kumanda etseydi, ne iyi olurdu."</p>

    <p class="MsoNormal" style="text-align: justify;">"Böyle bir şeyi nasıl düşünebilirsin?"</p>

    <p class="MsoNormal" style="text-align: justify;">"Bizans'ın iyiliği için baba, itiraf ediniz ki böyle güçlü bir kumandana hiçbir vakit sahip olamadınız."</p>

    <p class="MsoNormal" style="text-align: justify;">Aleksi Komnen göğsünü yumrukladı: "Ben ondan güçlüyüm."</p>

    <p class="MsoNormal" style="text-align: justify;">"Güç savaş meydanında belli olur baba, şu anda geri çekilen Çaka Bey değil Bizans kuvvetleridir."</p>

    <p class="MsoNormal" style="text-align: justify;">"Senin aklını çelmiş o, bir vakitler benimkini de çelmişti. hatta Nikefor Botaniates'inkini de. Şeytan tüyü var onda."</p>

    <p class="MsoNormal" style="text-align: justify;">Yumruklarını sıktı, başını kaldırıp aziz tasvirlerini süzdü:</p>

    <p class="MsoNormal" style="text-align: justify;">"Ona öyle bir iş edeceğim ki yıllarca söylenecek."</p>

    <p class="MsoNormal" style="text-align: justify;">Genç kız doğruldu, korkuyla geriledi:</p>

    <p class="MsoNormal" style="text-align: justify;">"Ne yapmak niyetindesiniz?"</p>

    <p class="MsoNormal" style="text-align: justify;">Söyleyip söylememekte bir an tereddüt etti. Hayır, söyleyemezdi. Kızma bile itimat etmemeliydi. Böyle konuştuktan sonra hele.</p>

    <p class="MsoNormal" style="text-align: justify;">"Bilmen gereken şeylerin hepsini inan ki söylüyorum Anna," dedi. "Beni yalnız bırak, düşünmeye muhtacım."</p>

    <p class="MsoNormal" style="text-align: justify;">"Söylemek zorundasınız, ben bir tarihçiyim."</p>

    <p class="MsoNormal" style="text-align: justify;">İmparator kapıyı işaret etti:</p>

    <p class="MsoNormal" style="text-align: justify;">"İyi, iyi. Mademki tarihçisin her tarihçi gibi yap. Tarihin olmasını bekle ve olduktan sonra yaz. İşte tavsiye sana. Güle güle."</p>

    <p class="MsoNormal" style="text-align: justify;">Anna tek kelime etmeden çekip gitti.</p>

    <p class="MsoNormal" style="text-align: justify;">İmparator altın çanı salladı:</p>

    <p class="MsoNormal" style="text-align: justify;">"Albert, Albert dedim, nerdesin?"</p>

    <p class="MsoNormal" style="text-align: justify;">Yandaki kapı hızla açıldı. Uyku mahmurluğuyla sersemlemiş Şövalye Albert salını salını girdi:</p>

    <p class="MsoNormal" style="text-align: justify;">"Emrediniz Vasileas."</p>

    <p class="MsoNormal" style="text-align: justify;">"Sarhoşsun sen aptal!"</p>

    <p class="MsoNormal" style="text-align: justify;">"Yemin ederim değilim efendimiz."</p>

    <p class="MsoNormal" style="text-align: justify;">"Gözlerin kan çanağına dönmüş."</p>

    <p class="MsoNormal" style="text-align: justify;">"Kabahat bende mi Vasileas Halk denen it sürüsü günlerdir hırlanıp durdu. Ne kendileri uyudular, ne bizi uyuttular." "Dırlanma. Selçuk Sultanı Kılıç Arslan'a yazdığımız mektup hazır mı?" "Çoktandır efendimiz." Ellerini ovuşturdu: "Alâ. Dur bakalım. Aklıma daha parlak bir fikir geliyor galiba. Konuşmaya kalkma, derini yüzdürür içine saman doldururum soysuzlar kralı. Nefes alma, dur. Ha, tamam, oldu bu iş."</p>

    <p class="MsoNormal" style="text-align: justify;">Yakasına sarılarak sarstı:</p>

    <p class="MsoNormal" style="text-align: justify;">"Topla kendini, yoksa zindanda gözünü açarsın. Dinle, kulaklarını aç ve dinle. Hemen bana Selçukî dilini iyi konuşan yüz kişi bulacaksın. İyi konuşan da yetmez, Selçukî olmaları lâzım. Yüz kişi bul. Selçukî olmalılar evet. Ne yapacağımı biliyor musunuz? Külliyetli miktar para vereceğim. İznik civarına salacağım. Birer papağan gibi öğrettiklerimi tekrarlayacaklar. Aval aval ne bakıyorsun? Anlamadığın belli. Kazkafalılar imparatorun imparatorca fikirlerinden ne anlayacak?"</p>

    <p class="MsoNormal" style="text-align: justify;">Şövalye Albert boğazını ovuşturarak başını salladı: "Anlar gibiyim Vasileas, harika bir fikir." imparator küçümseyerek baktı, dudaklarını büzdü:</p>

    <p class="MsoNormal" style="text-align: justify;">"Anlar gibi olman yeter sana, hemen istediklerimi bul ve buraya getir. Vakit kaybetmeden hem de. Defol şimdi, hâlâ sallanıyor musun? Defol!"</p>

    <p class="MsoNormal" style="text-align: justify;">Albert geri geri kapıya kadar gitti: "Şey efendimiz, acaba nerede bulabileceğim?" "Neyi?" "İstediğiniz cinsten adamları? Selçuklular arasında kolay kolay hain çıkmaz." "Çıkar. Forsalardan seç. Kömür madenlerinde çalışanlar arasında bul. Hürriyet ve para vaat et. Çok para." Albert'in aklı yine de yatmamıştı:</p>

    <p class="MsoNormal" style="text-align: justify;">"Affedersiniz Vasileas, Selçuklular tuhaf insanlardır, paraya, pula ehemmiyet vermezler. Ama hürriyetleri uğruna belki yapabilirler. Yine de sanmıyorum ya, neyse; çaresiz deneyeceğiz."</p>

    <p class="MsoNormal" style="text-align: justify;">Aleksi Komnen hırsla şövalyenin üstüne yürüdü:</p>

    <p class="MsoNormal" style="text-align: justify;">"Sanmıyorsun ha, sanmıyorsun öyle mi? Aptal aptal bakma! Beceremezsen kendime başka birini bulmakta güçlük mü çekerim sanki? Git ve bu işi hallet. Yoksa..."</p>

    <p class="MsoNormal" style="text-align: justify;">Bu "yoksa"nın altında korkunç manalar saklıydı, en azından Anemas zindanı. Tüyleri diklendi: "Ne pahasına olursa olsun istediklerinizi bulacağım," dedi. "Müsterih olabilirsiniz." "Haş şöyle, ikide bir fikirlerime karşı çıkmaktan vazgeç de adam ol. Yürü şimdi." Albert sessizce çekildi. Koridorlar geçerken bir eli saçlarının arasında bu işi nasıl başaracağını kara kara düşünüyordu. Bütün maharetini kullanacaktı. Biliyordu ki başaramadığı takdirde artık bu makamda kalamazdı. Kalamaması bir yana, hatta başına olmadık işler bile gelirdi.</p>

    <p class="MsoNormal" style="text-align: justify;">"Allah'ın cezası," diye soludu.</p>

    <p class="MsoNormal" style="text-align: justify;">İmparator yüzünde iğrenç bir sırıtıkla taht odasını arşınlıyordu. Zaman zaman durup kahkaha attığı da oluyordu. Kararından çok memnundu. Müslümanları kalpten vuracaktı. hatta kendisi vuracak bile değildi, vurduracaktı. Yüz kandırılmış Selçuklu temin edilebilirse işler tereyağına benzeyecekti. Onları İznik civarına gönderecek. Çaka Beyin Selçuk Sultanı Kılıç Arslan'ı bertaraf etmek için hazırlandığını yayacaktı. Hangi sultan olursa olsun tacının, tahtının bahis mevzuu olduğu konularda ilgisiz kalamazdı. Kılıç Arslan mutlaka oyuna gelirdi. Gerçi bahis konusu karısının babası idi, ama olsun. Büyük idealleri olan bir Selçuk Sultanı öyle karısını memnun etmek için taviz vereceklerden değildi herhalde.</p>

    <p class="MsoNormal" style="text-align: justify;">Ya inanmayacak olursa? İnanırdı, inanırdı... Duya duya mutlaka inanırdı. Ateş yanmayan yerden duman çıkmaz diye düşünecekti. Çaka Beyin üstüne salacaktı ordularını. Onlar birbirlerini yerken de Bizans orduları Selçuk ellerine yürüyecekti. Önce kaybettiği adaları geri alacak, sonra İzmir'e, oradan da İznik'e, hatta Anadolu'nun içlerine yürüyecekti. Bunu bir yapabilse ölümüne kadar</p>

    <p class="MsoNormal" style="text-align: justify;">Bizans tahtını sağlama almış demekti. Belki sağlayacağı prestij oğlunu da imparator yapmaya yeterdi. Oh, ne âlâ!</p>

    <p class="MsoNormal" style="text-align: justify;">Bu parlak fikrinden sonra şerefe körkütük sarhoş olmaması için sebep mi vardı? çanı salladı:</p>

    <p class="MsoNormal" style="text-align: justify;">"Sofrayı donatın. En iyi çengileri hazırlayın. Canım eğlenmek istiyor bugün."</p>
  </div>
</body>
</html>
