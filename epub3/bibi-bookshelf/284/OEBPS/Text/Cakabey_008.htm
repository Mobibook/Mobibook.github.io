<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Word.Document" name="ProgId" />
  <meta content="Microsoft Word 12" name="Generator" />
  <meta content="Microsoft Word 12" name="Originator" />
  <link href="../Text/filelist.xml" rel="File-List" />

  <title>(Microsoft Word - Yavuz Bahadiro60lu - 07akabey.doc)</title><!--[if gte mso 9]><xml>
 <o:DocumentProperties>
  <o:Author>f</o:Author>
  <o:Template>Normal</o:Template>
  <o:LastAuthor>ibrahim</o:LastAuthor>
  <o:Revision>2</o:Revision>
  <o:TotalTime>165</o:TotalTime>
  <o:Created>2013-11-29T20:56:00Z</o:Created>
  <o:LastSaved>2013-11-29T20:56:00Z</o:LastSaved>
  <o:Pages>158</o:Pages>
  <o:Words>51248</o:Words>
  <o:Characters>292116</o:Characters>
  <o:Lines>2434</o:Lines>
  <o:Paragraphs>685</o:Paragraphs>
  <o:CharactersWithSpaces>342679</o:CharactersWithSpaces>
  <o:Version>12.00</o:Version>
 </o:DocumentProperties>
</xml><![endif]-->
  <link href="../Misc/themedata.thmx" rel="themeData" />
  <link href="../Text/colorschememapping.xml" rel="colorSchemeMapping" /><!--[if gte mso 9]><xml>
 <w:WordDocument>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  <w:DrawingGridHorizontalSpacing>6 nk</w:DrawingGridHorizontalSpacing>
  <w:DrawingGridVerticalSpacing>6 nk</w:DrawingGridVerticalSpacing>
  <w:DisplayHorizontalDrawingGridEvery>0</w:DisplayHorizontalDrawingGridEvery>
  <w:DisplayVerticalDrawingGridEvery>3</w:DisplayVerticalDrawingGridEvery>
  
  <w:ValidateAgainstSchemas>false</w:ValidateAgainstSchemas>
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  
  <w:Compatibility>
   
   
   
   
   
   
   
   
   
   
   
   
   
   
   
   
   
   
   
   
   
   
   
   
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="true"
  DefSemiHidden="true" DefQFormat="false" DefPriority="99"
  LatentStyleCount="267">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-qformat:yes;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin-top:0cm;
        mso-para-margin-right:0cm;
        mso-para-margin-bottom:10.0pt;
        mso-para-margin-left:0cm;
        line-height:115%;
        mso-pagination:widow-orphan;
        font-size:11.0pt;
        font-family:"Calibri","sans-serif";
        mso-ascii-font-family:Calibri;
        mso-ascii-theme-font:minor-latin;
        mso-hansi-font-family:Calibri;
        mso-hansi-theme-font:minor-latin;
        mso-bidi-font-family:"Times New Roman";}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="Section">
    <h1 class="calibre1" id="calibre_toc_8" style="text-align: center;">Sekizinci Bölüm</h1>

    <div style="text-align: justify;">
      <br />
    </div>

    <p class="MsoNormal" style="text-align: justify;">1086 yılı Çaka Bey için uğurlu başlamıştı. Bir yıl önce denize indirdiği donanma elli parçadan mürekkepti. Bu gemiler sayesinde sahil şeridini kısa zaman içinde ele geçirmiş, ismini denizlerin ötesine aşırmıştı. Herkes artık bu kahraman Türk komutanını tanıyordu. O zamana kadar rastladığı en güçlü korsanları bir bir avlamış, denizlerin tek hâkimi olmaya doğru süratle yelken açmıştı.</p>

    <p class="MsoNormal" style="text-align: justify;">Forsalardan yana endişesi yoktu. Sürekli baskınlarla ele geçirdiği esirler kürek çekmesini çabucak öğreniyorlardı. Çaka Bey bunlara kırbaç vurulmasını yasaklamıştı. İnsanca muamele ediyor, gayret gösterenleri mükâfat olmak üzere serbest bırakıyordu. Bazılarını gemiciliğe terfi ettirmişti. Çaka Beye gönülden bağlanan bu insanlar, vakti gelince onun uğrunda ölmek için yaşıyorlardı.</p>

    <p class="MsoNormal" style="text-align: justify;">Çaka Bey bir zamanlar esir olduğunu hiç unutmuyordu. Esaretin nasıl ruhî bunalımlara yol açtığından haberi vardı. Ufak tefek kusurları görmezden geliyor, lâkin büyük hataları da affetmeyerek, müsebbipleri şiddetle cezalandırıyordu.</p>

    <p class="MsoNormal" style="text-align: justify;">Gemilerinde bulunan reisler, lostromolar, gemiciler birer kardeşten farksızdılar. Tam bir anlayış, disiplin ve karşılıklı sevgi hâkimdi. Herkes aksatmadan görevini yapıyor, canla başla çalışıyordu. Çaka Bey böyle bir donanma ile artık büyük işlere yollanmanın vakti geldiğine inanıyordu. İlk hedefi Midilli ile Sakız adaları idi. Sonrası için daha büyük projeleri vardı. Bizans, içini yakan bir kor olmuştu. Fethi müyesser olmazsa gözü arkada gidecekti.</p>

    <p class="MsoNormal" style="text-align: justify;">Bir öğle vaktiydi. Namazını henüz kılmış, kaptan köşkünün dışında güneşleniyordu. Yelkenler müsait rüzgârla şişkindiler. Gemi küreklerini "fora" etmişti. Meçhul bir istikamete doğru aheste aheste ilerlemekte idi. Leventler direk diplerinde, pruvalarda serinliyorlardı. Bazıları yanık sesiyle Kur'an'dan ayetler okuyor, bazıları huşu içinde bunları dinliyordu. Forsalara istirahat verilmişti. Az önce yenen öğle yemeğinin rehaveti bazı gözlerde uyku istidadı gösteriyordu.</p>

    <p class="MsoNormal" style="text-align: justify;">Tam bu sırada direkteki gözetleme yerinden yayılan kalın bir gemici sesi, hepsini yerinden sıçrattı:</p>

    <p class="MsoNormal" style="text-align: justify;">"Ufukta bir yelkenliiii!"</p>

    <p class="MsoNormal" style="text-align: justify;">Çaka Bey gözlerini ufka çevirdi ise de nokta kadar bir şey bile göremedi.</p>

    <p class="MsoNormal" style="text-align: justify;">Direkteki adama doğru bağırdı:</p>

    <p class="MsoNormal" style="text-align: justify;">"Hangi istikamette?"</p>

    <p class="MsoNormal" style="text-align: justify;">"Sancak tarafımızda."</p>

    <p class="MsoNormal" style="text-align: justify;">Serdümene emri yetiştirdi:</p>

    <p class="MsoNormal" style="text-align: justify;">"Sancak alahandaaaa!"</p>

    <p class="MsoNormal" style="text-align: justify;">Serdümen verilen emri yerine getirmek üzere harekete geçerken tekrarladı:</p>

    <p class="MsoNormal" style="text-align: justify;">"Dümen sancak alabanda!"</p>

    <p class="MsoNormal" style="text-align: justify;">Geminin başı yavaş yavaş sancağa döndü. Çaka Bey direkteki gözcüye sordu:</p>

    <p class="MsoNormal" style="text-align: justify;">"Böyle iyi mi?"</p>

    <p class="MsoNormal" style="text-align: justify;">"İyidir Reis."</p>

    <p class="MsoNormal" style="text-align: justify;">Serdümene doğru:</p>

    <p class="MsoNormal" style="text-align: justify;">"Orsa!" dedi.</p>

    <p class="MsoNormal" style="text-align: justify;">Güvertenin şurasına, burasına sere serpe yayılmış olan leventler bu sesle toparlandılar. Bütün gözler ufka çevrildi.</p>

    <p class="MsoNormal" style="text-align: justify;">"Forsalar iş başına!"</p>

    <p class="MsoNormal" style="text-align: justify;">Forsa başı emri tekrar etti:</p>

    <p class="MsoNormal" style="text-align: justify;">"Forsalar iş başına Reis."</p>

    <p class="MsoNormal" style="text-align: justify;">"Savaş süratiyle kürek yıssa!"</p>

    <p class="MsoNormal" style="text-align: justify;">"Gemi savaş süratinde."</p>

    <p class="MsoNormal" style="text-align: justify;">Küreğe tempo tutan davulun sesi giderek hızlanıp kulaklara doldu. Muntazam aralıklarla denize dalıp çıkan küreklerin hışırtısı gemici çığlıklarına karışarak birazdan cehennem bir savaşa sahne olması muhtemel deniz yüzeyini yalayıp geçti. Çaka Bey gözetleme yerine doğru başını kaldırdı:</p>

    <p class="MsoNormal" style="text-align: justify;">"Gözcü!"</p>

    <p class="MsoNormal" style="text-align: justify;">"Emret Reis!"</p>

    <p class="MsoNormal" style="text-align: justify;">"Sancağını seçebiliyor musun?"</p>

    <p class="MsoNormal" style="text-align: justify;">"Henüz seçemiyorum."</p>

    <p class="MsoNormal" style="text-align: justify;">"Tanıyınca söyle."</p>

    <p class="MsoNormal" style="text-align: justify;">"Başüstüne."</p>

    <p class="MsoNormal" style="text-align: justify;">Lostromo, Çaka Beyin yanma çıkmıştı. Otuz yaşında var, yoktu. Yüzünü sarı bir sakal çevreliyordu. Düşmanları onu "Sarı Belâ" diye tanırlardı. İsmi Sadık'tı. Mütenasip endamı ile bir korsandan çok, beyzadeye benzerdi.</p>

    <p class="MsoNormal" style="text-align: justify;">Ama o yirmi yaşını daha doldurmadan forsa olarak denize girmiş, şahsî gayretiyle yükselmiş, yükselmiş, nihayet</p>

    <p class="MsoNormal" style="text-align: justify;">Çaka Beyin kumanda ettiği geminin lostromoluğuna gelmişti. Sadık, işini bilir, gemicilikten anlar, temiz ve dürüst bir insandı.</p>

    <p class="MsoNormal" style="text-align: justify;">Çaka Beye ölesiye bağlı bulunuyordu. Savaş sırasında yalınkılıç düşman gemisine atlar, önüne çıkanı biçerdi.</p>

    <p class="MsoNormal" style="text-align: justify;">Dövüşürken mütemadiyen nâra atmakla şöhret yapmıştı.</p>

    <p class="MsoNormal" style="text-align: justify;">Sesinin çınladığı her noktada ölüm var demekti.</p>

    <p class="MsoNormal" style="text-align: justify;">"Beyim, kim oldukları hakkında bir bilgin var mı?"</p>

    <p class="MsoNormal" style="text-align: justify;">Çaka Bey lostromosuna gülümseyerek baktı:</p>

    <p class="MsoNormal" style="text-align: justify;">"Ne bilebilirim?"</p>

    <p class="MsoNormal" style="text-align: justify;">"Venedikliler nicedir bu sulara girmez."</p>

    <p class="MsoNormal" style="text-align: justify;">"Foça'dan da gemi açılmadığına göre."</p>

    <p class="MsoNormal" style="text-align: justify;">"Acaba Bizans'a mı ait?"</p>

    <p class="MsoNormal" style="text-align: justify;">"Öyle olmasını dileyelim. Bizimkilerden biri de olabilir pekâlâ. Eğer Bizanslı iseler elimden çekecekleri var. Böylece imparator hazretleri artık lütfedip bizi adam yerine kor."</p>

    <p class="MsoNormal" style="text-align: justify;">Kahkahalarla güldüler. İkisi de biliyordu ki Bizans İmparatoru Aleksi Komnen ehemmiyet vermez görünmekle birlikte gece rüyalarında Çaka Beyi görüyordu.</p>

    <p class="MsoNormal" style="text-align: justify;">Direkteki gözcü sanki iki adamın merakını tatmin etmek istiyordu:</p>

    <p class="MsoNormal" style="text-align: justify;">"Tanıdım, Bizans sancağını tanıdım," diye bağırdı.</p>

    <p class="MsoNormal" style="text-align: justify;">Lostromo Sadık kendini tutamayarak ellerini çırptı:</p>

    <p class="MsoNormal" style="text-align: justify;">"Yaşşa!"</p>

    <p class="MsoNormal" style="text-align: justify;">Leventler arasına bir sevinç dalgası yayıldı:</p>

    <p class="MsoNormal" style="text-align: justify;">"Bizanslı imişler."</p>

    <p class="MsoNormal" style="text-align: justify;">"İyi bir av olacak."</p>

    <p class="MsoNormal" style="text-align: justify;">"İster misin Bizans İmparatorunun hazinesini taşısın?"</p>

    <p class="MsoNormal" style="text-align: justify;">"Daha neler?"</p>

    <p class="MsoNormal" style="text-align: justify;">"Keşke öyle olsa. Bizans'ı alabilmek için çok paraya muhtacız."</p>

    <p class="MsoNormal" style="text-align: justify;">Parayı kendilerine değil, Bizans'ı almak için istiyorlardı. Şahsi hiçbir ihtirasları yoktu. İdealist kişilerin ne isteği olabilirdi? Başına saracak bir tülbent parçası, beline asacak bir kılıç ve kıvrılıp yatabileceği bir direk dibi. Hepsi bu kadar!</p>

    <p class="MsoNormal" style="text-align: justify;">"Herkes yerine! Forsalar daha hızlı! Mancınıklar hazırlansın. Ters bir manevra yapıp iskeleden borda olacağız. Şaşıracaklar."</p>

    <p class="MsoNormal" style="text-align: justify;">Çaka Bey durmadan emir yağdırıyordu. Bu emirler harfiyen yerine geliyor, lostromo Sadık yapılanları yakından kontrol ederek aksaklıkları gideriyordu. Sağa sola koşuşanlar, bağıranlar, çağıranlar vardı. Yüzlerde endişenin, korkunun izi yoktu. Her zamanki normal vazifelerini yapıyorlarmışçasına rahat ve düzenli idiler.</p>

    <p class="MsoNormal" style="text-align: justify;">Gözcünün sesi sevinçle titreyerek şu haberi yetiştirdi:</p>

    <p class="MsoNormal" style="text-align: justify;">"Bir ticaret gemisi galiba."</p>

    <p class="MsoNormal" style="text-align: justify;">Bizans gemisinin gözcüsü gizlice cebinden çıkarıp başına diktiği şarap şişesinin ikinci yudumunda yakınlardaki gemiyi fark etti. Telâştan şarap şişesini düşürdü. Güvertede parçalandı. Gemicilerden biri:</p>

    <p class="MsoNormal" style="text-align: justify;">"Heeeey!" diye bağırdı. "Ne oluyor sana? Nöbette içmenin yasak olduğunu bilmiyor musun?"</p>

    <p class="MsoNormal" style="text-align: justify;">Yukarıdaki endişeyle seslendi:</p>

    <p class="MsoNormal" style="text-align: justify;">"Bir gemi görüyorum."</p>

    <p class="MsoNormal" style="text-align: justify;">"Hayal görmüş olmayasın?"</p>

    <p class="MsoNormal" style="text-align: justify;">"Ne münasebet! Nah, iskele bordamız, süratle üstümüze geliyor."</p>

    <p class="MsoNormal" style="text-align: justify;">"Kaptana haber verelim hemen."</p>

    <p class="MsoNormal" style="text-align: justify;">Bizanslı kaptan, lüks kamarasında iki misafiriyle birlikte hem içiyor, hem çene yarıştırıyordu. Bir gemicinin içeri daldığını görünce kızgın kızgın homurdandı.</p>

    <p class="MsoNormal" style="text-align: justify;">"Ne var, ne istiyorsun?"</p>

    <p class="MsoNormal" style="text-align: justify;">"Benim bir şey istediğim yok kaptan," dedi gemici laubali bir tavırla. "Gözcü iddia ediyor ki iskele bordamızda bize doğru süratle seyreden bir yelkenli var."</p>

    <p class="MsoNormal" style="text-align: justify;">Kaptan doğruldu:</p>

    <p class="MsoNormal" style="text-align: justify;">"Venedikliler olacak, selâmlaşıp geçeriz."</p>

    <p class="MsoNormal" style="text-align: justify;">Misafirlerine döndü, hürmetle eğildi:</p>

    <p class="MsoNormal" style="text-align: justify;">"İzninizle Prinkipisa Anna, izninizle Kaptan Lombard."</p>

    <p class="MsoNormal" style="text-align: justify;">Genç kız da kaptanla birlikte doğruldu:</p>

    <p class="MsoNormal" style="text-align: justify;">"Sizinle gelebilir miyiz kaptan?"</p>

    <p class="MsoNormal" style="text-align: justify;">Kaptan memnun olmuş görünmedi, ama reddedemedi.</p>

    <p class="MsoNormal" style="text-align: justify;">"Nasıl isterseniz efendim."</p>

    <p class="MsoNormal" style="text-align: justify;">"Ben burada kalayım," dedi Lombard. "Romatizmalarım sızlıyor, deniz havası iyi gelirdi oysa."</p>

    <p class="MsoNormal" style="text-align: justify;">Kaptanla birlikte imparatorun kızı Anna güverteye çıktılar. Kaptan hemen iskele tarafına baktı. Gemi oldukça yakına gelmişti. Köpürdü. Gözcüye doğru bağırdı:</p>

    <p class="MsoNormal" style="text-align: justify;">"Ahmak herif, bu kadar yaklaştı da yeni mi fark ettin?"</p>

    <p class="MsoNormal" style="text-align: justify;">"Şimdi gördüm kaptan, bana inanınız."</p>

    <p class="MsoNormal" style="text-align: justify;">"Filamasını seçebiliyor musun?"</p>

    <p class="MsoNormal" style="text-align: justify;">Gözcünün hiç aklına gelmemişti bu. Dikkatle baktı bir süre...</p>

    <p class="MsoNormal" style="text-align: justify;">"Evet kaptan, görüyorum. Üstünde hilâller var, galiba bir de kılıç."</p>

    <p class="MsoNormal" style="text-align: justify;">Anna sorgu dolu gözlerle kaptana bakıyor, bir açıklama bekliyordu. Adamın konuşmaya niyeti olmadığını görünce sordu:</p>

    <p class="MsoNormal" style="text-align: justify;">"Türkler mi kaptan?"</p>

    <p class="MsoNormal" style="text-align: justify;">Kaptan başını müspet manada salladı:</p>

    <p class="MsoNormal" style="text-align: justify;">"Galiba Çaka Bey," dedi.</p>

    <p class="MsoNormal" style="text-align: justify;">Genç kız ürperdi:</p>

    <p class="MsoNormal" style="text-align: justify;">"Emin misiniz?"</p>

    <p class="MsoNormal" style="text-align: justify;">"Değilim. Sadece hilâl ve kılıç işlenmiş bir filamanın bize uğur getirmeyeceğini biliyorum."</p>

    <p class="MsoNormal" style="text-align: justify;">Anna başka bir şey sormadı. Kalbi yerinden fırlayacakmış gibi vuruyordu. Elini göğsüne bastırdı. Kamaraya döndü.</p>

    <p class="MsoNormal" style="text-align: justify;">Lombard iki bacağını da uzatmış romatizmalarını rahatlatıyordu. Genç kızın içeri girdiğini görünce şaka etti: "Söyleyin bakalım Anna," dedi. "Çaka Bey mi yoksa?"</p>

    <p class="MsoNormal" style="text-align: justify;">"Ta kendisi."</p>

    <p class="MsoNormal" style="text-align: justify;">Lombard hızla bacaklarını çekti:</p>

    <p class="MsoNormal" style="text-align: justify;">"Doğru mu söylüyorsunuz?"</p>

    <p class="MsoNormal" style="text-align: justify;">Anna omuzlarını kaldırıp indirdi:</p>

    <p class="MsoNormal" style="text-align: justify;">"Ben ne bileyim, kaptanın zannı bu. Sancağında hilâller var. Bilmem Çaka Beyden başka bu" denizlerde kim var?"</p>

    <p class="MsoNormal" style="text-align: justify;">"Kim mi? Herkes. Venedikliler, Cezayirliler, İspanyollar... Çaka Beyin bu sularda olacağını sanmam."</p>

    <p class="MsoNormal" style="text-align: justify;">"Çaka Beyin bizzat kendisi olamaz demek istiyorsunuz. Ona bağlı başka korsanlar olabilir, öyle mi?"</p>

    <p class="MsoNormal" style="text-align: justify;">"Ben Çaka Bey için korsan demedim."</p>

    <p class="MsoNormal" style="text-align: justify;">"Açık denizde ticaret gemilerini vuranlara ne isim verilir?"</p>

    <p class="MsoNormal" style="text-align: justify;">Lombard bir süre sustu. Ama bu sükût mağlubiyeti kabul ettiği için değildi. Genç kızın kendisini anlayamayacağına hükmetmişti.</p>

    <p class="MsoNormal" style="text-align: justify;">"Susuyorsunuz kaptan?"</p>

    <p class="MsoNormal" style="text-align: justify;">"Ne söylememi istiyorsunuz?"</p>

    <p class="MsoNormal" style="text-align: justify;">"Çaka Beyin korsan olmadığını ispat etmenizi."</p>

    <p class="MsoNormal" style="text-align: justify;">Genç kıza doğru döndü. Sesini alçalttı:</p>

    <p class="MsoNormal" style="text-align: justify;">"Peki, siz ille de korsan olmasını niçin ısrarla istiyorsunuz? Böyle gemilere sahip olanlara biz de amiral derler. Çaka Bey bir amiraldir."</p>

    <p class="MsoNormal" style="text-align: justify;">"Olamaz."</p>

    <p class="MsoNormal" style="text-align: justify;">"Pekâlâ da olur. Çünkü kendi kendini tatmin için denizlere açılmış değildir. Öyle olsaydı karada da tatmin olurdu. Ama hayır. İnanıyor ki Bizans yalnız karadan girişilecek taarruzlarla fethedilemez. Sonra işin en zor yönünü üstlenmiş. Dışarıda dövüşmek daha kolaydır. O işi Selçuk Sultanına bırakmış olabilir."</p>

    <p class="MsoNormal" style="text-align: justify;">Genç kız kızardığını hissetti:</p>

    <p class="MsoNormal" style="text-align: justify;">"Siz ona hayransınız kaptan, ben ise nefret ediyorum."</p>

    <p class="MsoNormal" style="text-align: justify;">Lombard güldü:</p>

    <p class="MsoNormal" style="text-align: justify;">"Öyleyse Prinkipisa ne siz ne de ben Çak Bey hakkında doğru hüküm veremeyiz. Siz nefret ettiğinizden, ben ise sevdiğimden. İyisi mi başka şeylerden bahsedelim."</p>

    <p class="MsoNormal" style="text-align: justify;">Fakat Anna bu durumda konuşulacak başka bir şey</p>

    <p class="MsoNormal" style="text-align: justify;">bilmiyordu. Aklında hep Çaka Bey vardı. Yüzde yüz savaş olacaktı. Ya esir düşerse hali ne olurdu?</p>

    <p class="MsoNormal" style="text-align: justify;">"Bizi yenebilir mi acaba, ne dersiniz?"</p>

    <p class="MsoNormal" style="text-align: justify;">Lombard tereddüt etmeden cevap verdi:</p>

    <p class="MsoNormal" style="text-align: justify;">"Çaka Bey olmasın dua etsinler de. Şimdiye kadar duyduklarım bizim hesabımıza pek iç açıcı değil."</p>

    <p class="MsoNormal" style="text-align: justify;">"Yani?"</p>

    <p class="MsoNormal" style="text-align: justify;">"Çaka Bey gölde kâğıt oynatır gibi oynatır bizi, emin olabilirsin Anna."</p>

    <p class="MsoNormal" style="text-align: justify;">Genç kız öfke ile yüzünü buruşturdu, yumruklarını da sıktı:</p>

    <p class="MsoNormal" style="text-align: justify;">"Gözünüzde çok büyütüyorsunuz kaptan," dedi. "Bir hiç olduğunu yakında kendisi de görecek."</p>

    <p class="MsoNormal" style="text-align: justify;">"Bizans'ın selâmeti bakımından bunu bende istiyorum."</p>

    <p class="MsoNormal" style="text-align: justify;">Anna müstehzi bir tavırla Lombard'a baktı:</p>

    <p class="MsoNormal" style="text-align: justify;">"Bakıyorum kaptan, fikirlerinizde pek sebat etmiyorsunuz?"</p>

    <p class="MsoNormal" style="text-align: justify;">"Haklısın, bir yanda sevdiğim Bizans. Lâkin şu var: Çaka Beye şahsım adına bağlıyım, yenilmesini Bizans adına istiyorum."</p>

    <p class="MsoNormal" style="text-align: justify;">"Pek bir şey anlayamadım."</p>

    <p class="MsoNormal" style="text-align: justify;">Lombard sedire yaslandı:</p>

    <p class="MsoNormal" style="text-align: justify;">"Ben kendimi anlıyor muyum sanki" dedi.</p>

    <p class="MsoNormal" style="text-align: justify;">Gemi kaptanı telâşla içeri girince ona döndüler. Lombard:</p>

    <p class="MsoNormal" style="text-align: justify;">"Gelenin Çaka Beye ait gemilerden biri olduğuna inanıyor musunuz kaptan?"</p>

    <p class="MsoNormal" style="text-align: justify;">Kaptan kaşlarını büsbütün çattı:</p>

    <p class="MsoNormal" style="text-align: justify;">"Bizzat Çaka Beyin kumanda ettiği gemi olduğuna bile inanıyorum, ama ezeceğim. Gemim onlarınkinden büyük.</p>

    <p class="MsoNormal" style="text-align: justify;">Hayli adamım da var."</p>

    <p class="MsoNormal" style="text-align: justify;">Lombard doğruldu:</p>

    <p class="MsoNormal" style="text-align: justify;">"Şunu bir de ben göreyim."</p>

    <p class="MsoNormal" style="text-align: justify;">Dışarı çıktı. Gözüne giren güneşe aldırmadan hayli yaklaşmış olan gemiye gözlerini dikti. Ana direğinde sallanan filama iyice görünüyordu. Yeşil zemin üstüne işlenmiş beyaz hilâller gökteki ay kadar parlaktı. Kenar kısmında bir kılıç dikkati çekiyordu.</p>

    <p class="MsoNormal" style="text-align: justify;">Gemiyi beynine nakşetmek ister gibi uzun uzun baktı.</p>

    <p class="MsoNormal" style="text-align: justify;">Alelade korsan tekneleriyle mukayese edilemeyecek kadar büyüktü. Mancınıkları şimdiden görünmeye başladığına göre, hayli uzak mesafeye tesir edebilecek güçte olmalıydılar. Bunları yerleştirmekle Çaka Bey akıllılık etmişti.</p>

    <p class="MsoNormal" style="text-align: justify;">Her halde denizde rastlayacağı birkaç' gemiyi esir almak için bunca zahmete girmiş değildi. Bu mancınıklar büyük ihtimalle Bizans'ı çevreleyen surları yıkmak için imal edilmişlerdi.</p>

    <p class="MsoNormal" style="text-align: justify;">Geminin kaptanı ile birlikte Anna'nın geldiğini görünce gülümsemeye çalıştı:</p>

    <p class="MsoNormal" style="text-align: justify;">"Kamaranıza inseniz iyi edersiniz Prenses," dedi.</p>

    <p class="MsoNormal" style="text-align: justify;">Genç kız hiç o niyette değildi.</p>

    <p class="MsoNormal" style="text-align: justify;">"Burada kalmak istiyorum."</p>

    <p class="MsoNormal" style="text-align: justify;">"Hayır Anna burada kalamazsınız, unutmayınız ki hayatınızdan ben mesulüm ve şimdi derhal kamaranıza çekilmenizi istiyorum."</p>

    <p class="MsoNormal" style="text-align: justify;">Anna öfke kıvılcımları saçarak Lombard’ın yüzüne baktı:</p>

    <p class="MsoNormal" style="text-align: justify;">"Bana emredemezsiniz Kaptan Lombard."</p>

    <p class="MsoNormal" style="text-align: justify;">Lombard başka laf etmeden Anna'nın bileğini yakaladı.</p>

    <p class="MsoNormal" style="text-align: justify;">Bağırmasına aldırmayarak sürüklemeye başladı.</p>

    <p class="MsoNormal" style="text-align: justify;">"Karamana girmelisin, burası birazdan Cehennemden farksız olacak. Esir olunca yakışıklı prensine kavuşursun, merak etme."</p>

    <p class="MsoNormal" style="text-align: justify;">Anna birkaç kere Lombard’ın elini dişlemek istedi, ama başaramadı. Kameraya kapatıldı. Lombard kapıyı dışarıdan sürgüleyerek anahtarı cebine indirdi.</p>

    <p class="MsoNormal" style="text-align: justify;">"Şimdi rahatlarsın vahşî kedi."</p>

    <p class="MsoNormal" style="text-align: justify;">Acele ile kaptanın yanma döndü. Kaptan:</p>

    <p class="MsoNormal" style="text-align: justify;">"Kötü," dedi. "Çok kötü. Prensesin yanında söylemek istemedim, ama bu galiba Çaka Beyin en vurucu gemisi. Büyük ihtimalle kendisi kumanda ediyor."</p>

    <p class="MsoNormal" style="text-align: justify;">"Yani amiral gemisi demek istiyorsunuz."</p>

    <p class="MsoNormal" style="text-align: justify;">"Hayır, öyle demek istemiyorum. Çaka Bey amiral değil, alelade bir korsandır. Çok süratli bir gemi. Neyse vakit azaldı. Hazırlanmalıyım."</p>

    <p class="MsoNormal" style="text-align: justify;">Güverteye başını çevirdi:</p>

    <p class="MsoNormal" style="text-align: justify;">"Herkes işbaşına! Herkes işbaşına!"</p>

    <p class="MsoNormal" style="text-align: justify;">İmparatorun muhafız diye verdiği yüz asker gönülsüz adımlarla kaptan köşkünün etrafına birikti. İçlerinden biri:</p>

    <p class="MsoNormal" style="text-align: justify;">"Kaptan," diye bağırdı. "Bu geminin bize saldıracağı ne malûm?"</p>

    <p class="MsoNormal" style="text-align: justify;">Kaptan Lombard çok sert bir cevap verdi. Oysa sual geminin kaptanına sorulmuştu. Askerler arasında memnuniyetsizlik doğurdu. Lombard köpürdü:</p>

    <p class="MsoNormal" style="text-align: justify;">"Aptallık etmeyin, vakit az, hazır olun hepiniz."</p>

    <p class="MsoNormal" style="text-align: justify;">Yine gönülsüzce görev başı yaptılar. Lombard bütün dikkatiyle yaklaşan gemiyi gözlüyordu. Mancınıklardan birinin harekete geçtiğini görünce: "Çok fena," diye mırıldandı. Forsaları hızlandırmak için kırbaçlıyor, hatta öldürüyorlardı yine de peşlerindeki gemi gittikçe arayı kapatıyordu. Bizans gemisinden çok daha süratliydi. Bir kere tekne sürat yapmaya elverişli bir şekilde inşa edilmişti. Kaptan Lombard bu gemiyi yapan ustayı içinden tebrik etti.</p>

    <p class="MsoNormal" style="text-align: justify;">"Yaklaşıyorlar," dedi. Çaka Beyin koca mancınığı boşaldı, süratle ileri abandı. Aynı anda bir taş gülle fırlattı. Lombard:</p>

    <p class="MsoNormal" style="text-align: justify;">"Alabanda," diye bağırabilecek kadar bir zaman buldu ancak. Taş gülle geminin üstünden aştı. Suları havaya sıçratarak köpükler arasında dibe gömüldü.</p>

    <p class="MsoNormal" style="text-align: justify;">Lombard donup kalan gemi kaptanına: "Bu sadece bir ihtar," dedi. "Yapacak tek şey var. Derhal dümen kırıp üstlerine gitmek." Kaptan kulaklarına inanamıyordu. "Siz çıldırdınız mı?"</p>

    <p class="MsoNormal" style="text-align: justify;">Lombard adamı yakasından tutup sarstı:</p>

    <p class="MsoNormal" style="text-align: justify;">"Böyle bir durumda ilktir karşılaştığınız gün gibi ortada. Seninle kaybedecek vaktim yok kaptan. Hemen kamarana çekil ve kumandayı bana bırak. Saçmalıkların yüzünden Anna'nın hayatı tehlikeye girsin istemem."</p>

    <p class="MsoNormal" style="text-align: justify;">Kaptanın ilk defa böyle bir durumla karşılaştığı gerçekti, ama itiraf etmek istemiyordu. Karşısındaki de eski bir kaptandı ve meslek rekabeti damarlarını kabartmıştı.</p>

    <p class="MsoNormal" style="text-align: justify;">"Kendinize geliniz Lombard," dedi. "Buna benzer halleri çok gördüm. Elinizi lütfen yakamdan çekiniz, rahat hareket edemiyorum. Hem görmüyor musunuz, adamlarım ters ters bakmaya başladılar. Emrinde yüz asker var diye böbürlenme, benimkiler daha kalabalık."</p>

    <p class="MsoNormal" style="text-align: justify;">"Yani bir aramızda savaşalım ve düşmana yem olalım öyle mi?"</p>

    <p class="MsoNormal" style="text-align: justify;">"Sen öyle istiyorsun belki."</p>

    <p class="MsoNormal" style="text-align: justify;">Lombard adamı silkeledi:</p>

    <p class="MsoNormal" style="text-align: justify;">"Aptal!"</p>

    <p class="MsoNormal" style="text-align: justify;">Kaptan toparlandı, yakasını düzeltti:</p>

    <p class="MsoNormal" style="text-align: justify;">"Bu hareketini daha sonra görüşürüz Lombard, şimdi kamarana git ve prensesi eğlendirmeye bak. Bizim burada dadıya ihtiyaç yok."</p>

    <p class="MsoNormal" style="text-align: justify;">Lombard adamı yumruklamamak için kendini güç tuttu:</p>

    <p class="MsoNormal" style="text-align: justify;">"Ne halin varsa gör," diye gürledi. Sert adımlarla Anna'nın bulunduğu kamaraya gitti.</p>

    <p class="MsoNormal" style="text-align: justify;">Diğer gemide her şey muntazam, her şey aheste idi. Birinci ihtar güllesiyle düşmanın durmadığını gören Çaka Bey:</p>

    <p class="MsoNormal" style="text-align: justify;">"İkinci gülleyi tam güvertenin içine gönderin," emrini verdi. Mancınık tekrar çalıştı. Gülle ıslıklayarak uçtu ve tam Bizans gemisinin güvertesine düştü. Gemi zelzeleye tutulmuş gibi sallandı. Kaptan Lombard oturmak üzere iken sandalyeden yuvarlandı:</p>

    <p class="MsoNormal" style="text-align: justify;">"İsabet aldık galiba?" diye bağırdı. Anna, Lombard'a alabildiğine kızıyordu:</p>

    <p class="MsoNormal" style="text-align: justify;">"İstirahatınızı bozmanız için sebep değil bu kaptan, beni iyi koruduğunuzdan dolayı babam madalya verir sanırım."</p>

    <p class="MsoNormal" style="text-align: justify;">"Umarım fırsat bulur."</p>

    <p class="MsoNormal" style="text-align: justify;">Kalktı, duvara yaslandı:</p>

    <p class="MsoNormal" style="text-align: justify;">"Geminin kaptanı serserinin teki, kumandayı bana bırakmasını istedim, fakat dinletemedim. Babana doğruyu gösterdiğimde nasıl seyahat teklif ettiyse, bu da istirahat teklif etti. Şu Bizanslılar imparatorundan kaptanına kadar nasıl da birbirine benziyor Allah'ım!"</p>

    <p class="MsoNormal" style="text-align: justify;">"Siz başkasınız ama değil mi?"</p>

    <p class="MsoNormal" style="text-align: justify;">Lombard Anna'nın alay ettiğini çok iyi biliyordu. Aksi bir cevap vermeye hazırlanmıştı ki gemi bir kere daha sarsıldı. Bu sefer Anna muvazenesini kaybetti. Yuvarlanacakken Lombard fırladı, belinden yakalamaya muvaffak oldu.</p>

    <p class="MsoNormal" style="text-align: justify;">"Rampa oldular."</p>

    <p class="MsoNormal" style="text-align: justify;">"Nereden biliyorsunuz?"</p>

    <p class="MsoNormal" style="text-align: justify;">"Yıllarca korsanlık yaptım Anna, bu sarsıntıların hepsi cins cinstir. Bağırmaları duyuyor musunuz? Direğe bağlı halatlardan leventler gemimize geçiyor. Hepsi kılıçlarını dişlerinin arasına sıkıştırmış olarak hem de. Görmek ister misin?"</p>

    <p class="MsoNormal" style="text-align: justify;">Güverteye açılan pencerenin perdesini araladı:</p>

    <p class="MsoNormal" style="text-align: justify;">"Bak!"</p>

    <p class="MsoNormal" style="text-align: justify;">Gür bir ses kamarayı çınlattı:</p>

    <p class="MsoNormal" style="text-align: justify;">"Haydi aslanlarım!"</p>

    <p class="MsoNormal" style="text-align: justify;">Kaptan Lombard müstehzi bir tavırla sordu:</p>

    <p class="MsoNormal" style="text-align: justify;">"Bu sesi tanıdınız mı Anna?"</p>

    <p class="MsoNormal" style="text-align: justify;">Anna tepeden tırnağa kadar buz kesti:</p>

    <p class="MsoNormal" style="text-align: justify;">"Galiba," diye mırıldandı.</p>

    <p class="MsoNormal" style="text-align: justify;">"Şu direğin altında vuruşan adama dikkatle bak. Önünde bizimkilerden dört kişi var. Şimdi üç kaldı... Biri daha eksildi... Tüh, sonuncusu, kaçtı. Bak, bak Anna! Şimdi daha iyi görünüyor."</p>

    <p class="MsoNormal" style="text-align: justify;">Anna'nın dudakları arasından bir çığlık koptu:</p>

    <p class="MsoNormal" style="text-align: justify;">"Çaka Bey!"</p>

    <p class="MsoNormal" style="text-align: justify;">"Ta kendisi."</p>

    <p class="MsoNormal" style="text-align: justify;">Dövüş kanlı bir şekilde sürüyor, Çaka Bey gidereki üstünlük sağlıyordu. Halatlarla mütemadiyen düşmanı gemisine geçen leventler, yıldırım gibi Bizans gemisini Çarpıyorlardı. Denize düşenler, canını kurtarmak için kendini suya atanlar vardı. Köpek balıklarına ziyafet çıkmıştı.</p>

    <p class="MsoNormal" style="text-align: justify;">"Denize atlamayın bre! Köpek balıklarının midesi bozulur." Çaka Bey, lostromo Sadık'ı duyunca dayanamadı, bir kahkaha attı: "Dalga geçeceğine vuruşmana bak," dedi. "Bir an önce işi bitirelim." "Arada canları sıkılmasın diye nasihatlerde bulunuyorum Reis, köpek balıklarının bedduasını almak istemem." Sonra birbirlerinden uzaklaştılar ve ancak zafer kesin şekliyle kazanıldığında tekrar yüz yüze geldiler.</p>

    <p class="MsoNormal" style="text-align: justify;">"E..." dedi Çaka Bey. "Köpek balıkların nasıl bakalım?"</p>

    <p class="MsoNormal" style="text-align: justify;">"Karınları şişkin Reis."</p>

    <p class="MsoNormal" style="text-align: justify;">"Ya mideleri?"</p>

    <p class="MsoNormal" style="text-align: justify;">Sadık gülerek yedekteki gemiye bir göz attı:</p>

    <p class="MsoNormal" style="text-align: justify;">"Balıkları severim," dedi. "Bizanslılar gibi balıkları da severim. Sahi Reis, az daha unutuyordum. Gemide biri var, seni tanıdığını iddia ediyor. Adını da söyledi ya aklımda tutamadım."</p>

    <p class="MsoNormal" style="text-align: justify;">"Getirin görelim, başka ne buldunuz?"</p>

    <p class="MsoNormal" style="text-align: justify;">"Dişe dokunur pek bir şey yok. Kaptanın özel hazinesi.</p>

    <p class="MsoNormal" style="text-align: justify;">Bu adam hayli tutumlu olmalı. Ya da rüşvetçinin biridir.</p>

    <p class="MsoNormal" style="text-align: justify;">Bir kaptana Bizans'ta bu kadar servet biriktirebilecek ücret vermezler herhalde."</p>

    <p class="MsoNormal" style="text-align: justify;">"Sayım eksiksiz yapılsın. Her şey deftere geçirilsin. Yarın kuruşuna varıncaya kadar hesaba çekileceğimizi unutma. Beni tanıdığını iddia eden adam nerede?"</p>

    <p class="MsoNormal" style="text-align: justify;">"Bizim geminin kamarasına kapattık beyim, kız da onunla bile."</p>

    <p class="MsoNormal" style="text-align: justify;">"Kız mı? Bir de kız mı vardı?"</p>

    <p class="MsoNormal" style="text-align: justify;">"Bizanslılar başka ne ile uğraşır ki? Kimin nesi bilmiyorum, ama öğreneceğim."</p>

    <p class="MsoNormal" style="text-align: justify;">"Pekâlâ, bildiğin gibi yap. O adamı da bana gönder."</p>

    <p class="MsoNormal" style="text-align: justify;">"Tamam Reis."</p>

    <p class="MsoNormal" style="text-align: justify;">Az sonra adam karşısına getirilince bir hayret çığlığı kopardı:</p>

    <p class="MsoNormal" style="text-align: justify;">"Lombard!"</p>

    <p class="MsoNormal" style="text-align: justify;">Lombard iki elini aynı anda uzattı:</p>

    <p class="MsoNormal" style="text-align: justify;">"Benim gemide bulunduğumu bilmiyordunuz, umarım</p>

    <p class="MsoNormal" style="text-align: justify;">Çaka Bey? Yoksa sadece selâmlamakla yetinirdiniz."</p>

    <p class="MsoNormal" style="text-align: justify;">Hararetle el sıkıştılar:</p>

    <p class="MsoNormal" style="text-align: justify;">"Bizans'ta neler olduğunu bilmiyorum, ama seni görünce doğrusu çok şaşırdım. İmparator tekrar kaptanlığa mı getirdi yoksa?"</p>

    <p class="MsoNormal" style="text-align: justify;">Lombard bir el işaretiyle sözü reddetti:</p>

    <p class="MsoNormal" style="text-align: justify;">"Kesinlikle hayır, yalnız..."</p>

    <p class="MsoNormal" style="text-align: justify;">Sustu. Söyleyip söylememekte tereddüt ediyordu. Çaka Bey her şeyi bilmeli miydi? Sonunda kararını verdi:</p>

    <p class="MsoNormal" style="text-align: justify;">"Doğrusunu istersen Çaka Bey, İmparatorla eski içliliğimiz, dışlılığımız pek kalmadı. Benden tedirgin olmaya başlamıştı son zamanlarda."</p>

    <p class="MsoNormal" style="text-align: justify;">"Ve bir sürgünün uygun olacağını düşündü değil mi?"</p>

    <p class="MsoNormal" style="text-align: justify;">Lombard derin bir nefes aldı: "Pek sürgün sayılmaz, yine de onun gibi bir şey. Seyahat tavsiye etti." "Sürgünün kibarcası." "Eh... Öyle sayılır." Bir süre sustular. Çaka Bey Kaptan Lombard'a nasıl muamele etmesi gerektiğini düşünüyor, Lombard ise prensesin de gemide bulunduğunu söyleyip söylememek hususunda tereddüt ediyordu. Kız kendisine emanetti, sağ selâmet götürmesi gerekirdi. Onsuz Bizans'a dönmesi imkânsızdı. Mutlaka boynunu vururlardı. Acaba Çaka Bey bunu nasıl karşılayacaktı? Anna ile bir geçmişleri olduğunu Lombard biliyordu. Tereddüdünü yendi.</p>

    <p class="MsoNormal" style="text-align: justify;">Çaka Beyin Anna'ya karşı bir kini olmaması için dua ederek söze başladı: "Çaka Bey size hususî bir şey söylemek istiyorum." "Buyur söyle." Lombard merakla kendilerini seyreden tayfalara bir göz attı: "Bu kalabalıkla hususî şeyler konuşulur mu?" "Endişen boşuna Lombard, benim tayfalarımdan gizlim saklım yoktur, insan kendinden ne saklayabilir, onları ben kendimden bir parça sayarım. İçlerinden biri ızdırap çekse ızdırap çekerim, sevinse sevinirim."</p>

    <p class="MsoNormal" style="text-align: justify;">"Yine de..." Çaka Bey bir el işaretiyle sözlerini tamamlamadığını belirttikten sonra: "Hiçbiri Grekçe bilmez," dedi. "Seni dinliyorum Lombard." Lombard gülümsedi: "Otursak daha mı iyi olur Çaka Bey?" "Tabii, nasıl istersen."</p>

    <p class="MsoNormal" style="text-align: justify;">Kaptan köşkünün dışındaki sedire yan yana oturdular.</p>

    <p class="MsoNormal" style="text-align: justify;">"Çaka Bey, sizi şaşırtacak bir haberim var."</p>

    <p class="MsoNormal" style="text-align: justify;">"Sizi görmekle zaten çok şaşırdım, şaşırmaya devam edebilirim."</p>

    <p class="MsoNormal" style="text-align: justify;">Lombard burnunun ucunu kaşıdı:</p>

    <p class="MsoNormal" style="text-align: justify;">"Anna gemide."</p>

    <p class="MsoNormal" style="text-align: justify;">Çaka Bey birden anlayamadı:</p>

    <p class="MsoNormal" style="text-align: justify;">"Hangi Anna?"</p>

    <p class="MsoNormal" style="text-align: justify;">"Anna Kommen. Bizans İmparatorunun kızı."</p>

    <p class="MsoNormal" style="text-align: justify;">Çaka Beyin beyninde şimşekler çaktı. Hayali senelerce öncesine gitti. Bizans sarayında kendisine Grekçe dersler veren generalin kızını hatırladı. Öyle ya, şimdi babası imparatorluk tahtında oturduğuna göre, Anna prenses olmuştu.</p>

    <p class="MsoNormal" style="text-align: justify;">"Çok şaşırdın Çaka Bey!"</p>

    <p class="MsoNormal" style="text-align: justify;">"Hiç ummuyordum Lombard, bir gün Bizans'ı alınca onunla karşılaşmayı bekliyordum, ama burada asla!"</p>

    <p class="MsoNormal" style="text-align: justify;">"Bana emanetti, birlikte Sakız'a gidiyorduk, yine birlikte geri dönecektik. Ama kader! Birlikte esir düştük."</p>

    <p class="MsoNormal" style="text-align: justify;">"Böylece birliğiniz bozulmadı sayılır Lombard."</p>

    <p class="MsoNormal" style="text-align: justify;">Lombard bu karşılığı beklemiyordu...</p>

    <p class="MsoNormal" style="text-align: justify;">"Gerçekten esiriz öyle mi?"</p>

    <p class="MsoNormal" style="text-align: justify;">Çaka Bey ürperdi, tüyleri diken diken oldu.' Bir zamanlar esir pazarında bir altın mukabili satıldığını hatırlamıştı.</p>

    <p class="MsoNormal" style="text-align: justify;">"Esaret mi?" diye mırıldandı. "Sen asıl Bizans'ta esir değil miydin dostum? Hürriyet engin denizlerde manasını bulur. Bana sorarsan hürriyetine şimdi kavuştun."</p>

    <p class="MsoNormal" style="text-align: justify;">"Sürdürüp sürdürmemek elimde mi?"</p>

    <p class="MsoNormal" style="text-align: justify;">Çaka Bey düşünmeden cevap verdi:</p>

    <p class="MsoNormal" style="text-align: justify;">"Elbette."</p>

    <p class="MsoNormal" style="text-align: justify;">Lombard doğruldu, bakışlarını yedekte sürüklenen yenik Bizans gemisine çevirdi. İnançlı bir sesle: "Sana güveniyorum ve esir olmadığıma inanıyorum" dedi. "Gidip kızı getireyim." "Görüşmek isterse getir." "Niçin istemesin?" Çaka Bey çenesini kaşıdı. Müstehzi bir tavırla güldü: "Babası imparator olunca beni astırmaya kalkmıştı," dedi. "Aynı şekilde mukabele edeceğimden korkabilir." "Bunu kendisinden dinlesek ne dersin?" "İyi olur. Eski kanaatlerimi muhafaza edip etmediğini de öğreniriz." "Müsaade edersen getireyim. Mahzuru yoksa tabii." "Mahzur ne demek? Gemide tamamen serbestsin. Yakında Sakız'a çıkarırım sizi." "Orası Bizans şövalyeleri tarafından korunuyor, yaklaşabilir misiniz?"</p>

    <p class="MsoNormal" style="text-align: justify;">Çaka Beyin dudaklarında tuhaf bir gülümseme belirdi. Gözleri parladı:</p>

    <p class="MsoNormal" style="text-align: justify;">"Biz daha güçlüyüz," dedi. "Şövalyeler belki adayı güzellikle teslim ederler." "Anlamadım!" "Sakız Adası'nı alıp sizi oraya indirirken anlarsınız</p>

    <p class="MsoNormal" style="text-align: justify;">Kaptan Lombard." Lombard bunu aklına sığdıramadı, hayretle sordu: "Bu gemi ile mi?" Çaka Bey ciddileşti: "Bu gemi ve benzeri kırk dokuz parça gemi ile, toplam beş bine yaklaşan leventlerimle." "O kadar oldu ha?" 'Telâşlanmadın umarım." Lombard omuzlarını silkti:</p>

    <p class="MsoNormal" style="text-align: justify;">"Hayır, telâşlanmadım, çünkü bunu başarabileceğine ihtimal vermiyorum."</p>

    <p class="MsoNormal" style="text-align: justify;">Çaka Bey kesin cevabı istikbale bıraktı:</p>

    <p class="MsoNormal" style="text-align: justify;">"Göreceğiz Lombard!"</p>

    <p class="MsoNormal" style="text-align: justify;">Lombard inanmadığını söylüyordu, ama leventlerin neler yaptıklarını yakından görmüştü. Gelecek, Bizans için iyi günler getirmeyecekti şüphesiz. Çaka Bey gerçekten söylediği kadar kuvvetli idiyse, Bizans'ın çekeceği var demekti. Bunu söyleyemezdi şimdi. Bizans topraklarından çıkan ekmeği yiyordu.</p>

    <p class="MsoNormal" style="text-align: justify;">Cevap vermemeyi tercih etti. Başı önünde yürüdü. Anna'nın kapatıldığı yere girdi.</p>

    <p class="MsoNormal" style="text-align: justify;">Genç kız sinirli sinirli kameranın içinde dolanıyor, yumruklarını dişliyordu. Lombard’ın girdiğini görünce öfkeyle sordu:</p>

    <p class="MsoNormal" style="text-align: justify;">"Vahşiler ne yapmak istiyor bize, nereye götürüyorlar, söylediler mi?"</p>

    <p class="MsoNormal" style="text-align: justify;">Lombard:</p>

    <p class="MsoNormal" style="text-align: justify;">"Onlara vahşî deme, Anna," dedi. "İdealleri için denizi yatak yapmış insanlar. Bizim tattığımız ve doymak bilmeyen bir ihtirasla sarıldığımız zevklerin hiçbirini tatmamışlar, tatmak da istemiyorlar. Gözleri, gönülleri ilerde bir noktada düğümlenmiş. O noktaya varmak için çırpmıyorlar, dövüşerek ölenlerini gördün, son sözlerini duydun. Mütebessimdiler değil mi? Yokluğa değil, yeni bir hayatın eşiğine ulaştıklarına inanıyorlardı. Ölüm onlar için korkunç değildir. Asıl lezzetlerin var olduğu yepyeni bir dünyaya ulaştıran intikal kapısı, diyorlar. Tek korktukları esaret. Bu yüzden en ümitsiz durumlardan bile kurtulmayı başarıyorlar. Diyebilirim ki ümitsizlik bir nevi ümitlendiriyor onları. Yenilgide esaret olduğunu düşünüyorlar. Ölüm ise yeni saadetler getiriyor. Ölümü tercih edip büsbütün cüretkâr oluyorlar. İşte o zaman, karşılarındaki kuvvet ne olursa olsun, bu kararlı, bu inanmış insanların önünde eriyor. Başarılarının sırrı burada olsa gerek."</p>

    <p class="MsoNormal" style="text-align: justify;">Anna bu izahata aldırmadı bile, düşündüğü tek şey vardı. Bağırdı: "Sorumun cevabını vermediniz Kaptan Lombard, bize ne yapacaklar?" Lombard alışkanlıkla elini kılıcına attı. Kılıcını almışlardı. Parmakları süslü kını kavradı, sıktı: "Hiçbir şey," dedi. "Bizi misafir edecekler bir müddet.</p>

    <p class="MsoNormal" style="text-align: justify;">Sonra da Sakız'a çıkaracaklar." Genç kız yaklaştı, gözleri fal taşı gibi açılmıştı: "Kim söyledi?" "Çaka Bey."</p>

    <p class="MsoNormal" style="text-align: justify;">"Sen de inandın ha!" Lombard dudaklarını ısırdı: "Ondan nefret ettiğinden emin misin Anna?"</p>

    <p class="MsoNormal" style="text-align: justify;">Anna pencereye koştu. Nefes almakta güçlük çeken bir hali vardı.</p>

    <p class="MsoNormal" style="text-align: justify;">"Bilmiyorum, bilmiyorum." diye üst üste bağırdı. "Ama onun benden nefret ettiği muhakkak."</p>

    <p class="MsoNormal" style="text-align: justify;">Lombard dikkatle prensesi gözlüyordu. Birden pencereden bakmaktan vazgeçtiğini gördü. Çığlığa benzer sesini duydu:</p>

    <p class="MsoNormal" style="text-align: justify;">"Peki buna ne dersin kaptan?"</p>

    <p class="MsoNormal" style="text-align: justify;">Lombard pencerede bir leventin başını belli belirsiz fark etti. Daha iyi görebilmek için kafasını deliğe soktu. Ama pencereye diye açılmış delik bir insan başının sığmayacağı kadar küçüktü.</p>

    <p class="MsoNormal" style="text-align: justify;">"Bizi gözetliyorlar gördün mü? Esirden başka bir şey olmadığımızı artık anlamışsınızdır umarım kaptan! Kendinizi boş hayallere kaptıracağınıza nasıl kurtulacağımızı düşünseniz daha iyi edersiniz. Kadın hâlimle sizi benim kurtarmamı beklemiyorsunuz herhalde!" Lombard bir koyun postu ile örtülmüş basit sedire ilişti:</p>

    <p class="MsoNormal" style="text-align: justify;">"Adam tesadüfen pencerenin önünden geçiyorsa bunda ne gibi bir kötülük var, anlayamıyorum Anna? Kafanızdaki kötü düşünceleri atmanız lâzım. Esir değiliz. Çaka Bey böyle söylüyorsa, böyle demektir."</p>

    <p class="MsoNormal" style="text-align: justify;">"Benden nefret ediyor ve eğleniyor."</p>

    <p class="MsoNormal" style="text-align: justify;">"Katiyen. Çaka Beyin büyük idealleri vardır, küçük kinlerle kalbini dolduracak adam değildir o. Buna inanmanızı istiyorum."</p>

    <p class="MsoNormal"></p>

    <p class="MsoNormal" style="text-align: justify;">"Çok eminsiniz."</p>

    <p class="MsoNormal" style="text-align: justify;">"Şimdiye kadar emin olmadığım hiçbir şey yapmadım. Prinkipisa, bana güvenin. Birlikte Sakız Adasına sağ ve salim çıkacağız. Yalnız Sakız'ı Çaka Beyin elinde bulursanız şaşmayın sakın."</p>

    <p class="MsoNormal" style="text-align: justify;">"Ne demek istiyorsunuz?" "Çaka Bey adaları fethetmeyi kafasına koymuş." "Buna ancak gülünür kaptan, siz de pekâlâ biliyorsunuz." "Emin değilim." Genç kız cevap vermeyince devam etti: "Çaka Beyle bizzat konuşun isterseniz." Hayretle döndü: "Ne?"</p>

    <p class="MsoNormal" style="text-align: justify;">"Bizzat konuşun dedim, belki o zaman inanırsınız."</p>

    <p class="MsoNormal" style="text-align: justify;">"Böyle bir şeyi isteyeceğini mi sanıyorsunuz?"</p>

    <p class="MsoNormal" style="text-align: justify;">"Vakıa çok meşgul, ama niçin istemesin? Misafirlere ayırabilecek bir miktar vakti vardır mutlaka."</p>

    <p class="MsoNormal" style="text-align: justify;">Anna yeleğinin eteklerini çekiştirdi. Sinirli hali geçmişti:</p>

    <p class="MsoNormal" style="text-align: justify;">"Efendilerin esirlerle geçirecekleri vakitleri olduğunu sanmam," dedi. "Siz hem kendinizi, hem beni aldatmaya çalışıyorsunuz."</p>

    <p class="MsoNormal" style="text-align: justify;">"Eh, gidelim öyleyse, esir olmadığınızı gözlerinizle görün, kulaklarınızla duyun. Belki o zaman bana inanırsınız."</p>

    <p class="MsoNormal" style="text-align: justify;">Genç kızın gözleri Lombard’ın beline takılmıştı:</p>

    <p class="MsoNormal" style="text-align: justify;">"Esir değilseniz niçin kılıcınızı aldılar?"</p>

    <p class="MsoNormal" style="text-align: justify;">Lombard öksürdü:</p>

    <p class="MsoNormal" style="text-align: justify;">"Tayfalar bunu bilemezlerdi."</p>

    <p class="MsoNormal" style="text-align: justify;">"Her şeye bir kulp bulmakta çok mahirsiniz Lombard."</p>

    <p class="MsoNormal" style="text-align: justify;">Ayağa kalktı, ceketini düzeltti:</p>

    <p class="MsoNormal" style="text-align: justify;">"Gidelim mi Anna?"</p>

    <p class="MsoNormal" style="text-align: justify;">Genç kız başını salladı:</p>

    <p class="MsoNormal" style="text-align: justify;">"Gidelim."</p>

    <p class="MsoNormal" style="text-align: justify;">Birlikte dışarı çıktılar. Tayfalar savaştan arta kalan dağınıklığı toplamakla meşguldüler. Birkaç meraklı bakışla karşılaştılar, ama çoğu ilgisiz kaldı.</p>

    <p class="MsoNormal" style="text-align: justify;">"Ne anlarlar?" diye söylendi Anna. "Güzel bir kadın yanlarından geçiyor ve dönüp bakmıyorlar bile!"</p>

    <p class="MsoNormal" style="text-align: justify;">Mırıltı halinde söylemişti, ama Lombard yine de duymuştu:</p>

    <p class="MsoNormal" style="text-align: justify;">"Size söylemiştim, kalplerinde idealleri yatıyor, bizi çeken zevklerin hiçbirine meyyal değiller, inandıkları davaya hizmet için çalışıyorlar."</p>

    <p class="MsoNormal" style="text-align: justify;">"Buna yaşamak mı diyorsunuz?"</p>

    <p class="MsoNormal" style="text-align: justify;">"Cemiyetlerdeki görüşler ayrı ayrı olabilir Anna. Bir cemiyetin ölesiye ilgilendiği konu, diğer cemiyet için dönüp bakmaya bile değer olmaz bazen."</p>

    <p class="MsoNormal" style="text-align: justify;">"Yani ben öyle miyim şimdi?"</p>

    <p class="MsoNormal" style="text-align: justify;">Lombard ayağını kaptan köşküne çıkan merdivenlere atarken cevap verdi:</p>

    <p class="MsoNormal" style="text-align: justify;">"Herhangi bir İslâm savaşçısı bir yabancı kadına atı kadar bile ehemmiyet vermez. Karısı olursa başka tabii, onu korumak için seve seve ölebilir."</p>

    <p class="MsoNormal" style="text-align: justify;">Çaka Bey merdivenlerin üst basamağında duruyordu. Geldiklerini görünce elini salladı:</p>

    <p class="MsoNormal" style="text-align: justify;">"Seni selâmlıyor, Anna" diye fısıldadı Lombard.</p>

    <p class="MsoNormal" style="text-align: justify;">Anna cevap vermeye vakit bulamadı. Çaka Beyin sesini duydu:</p>

    <p class="MsoNormal" style="text-align: justify;">"Hoş geldiniz."</p>

    <p class="MsoNormal" style="text-align: justify;">Prenses Anna, Çaka Beyin önünde dimdik durdu. Mağrur bir tavır takındı:</p>

    <p class="MsoNormal" style="text-align: justify;">"Esirlerinize ne yapmayı düşünüyorsunuz Çaka Bey?" dedi. "Ayağıma gülle bağlayıp denize mi atacaksınız, yoksa babamdan kurtuluş akçesi mi isteyeceksiniz? Öğrenmek hakkım sanırım."</p>

    <p class="MsoNormal" style="text-align: justify;">Çaka Bey buna cevap olabilecek bir şey söylemedi. Sadece:</p>

    <p class="MsoNormal" style="text-align: justify;">"Sinirli görünüyorsunuz Prenses," dedi.</p>

    <p class="MsoNormal" style="text-align: justify;">Anna kızgın gözlerle Lombard'a baktı. Sonra tekrar Çaka beye döndü:</p>

    <p class="MsoNormal" style="text-align: justify;">"Sevincimden şarkı söylememi istiyordunuz anlaşılan! Hem söyler misiniz siz esir olunca sinirlenmemiş miydiniz?"</p>

    <p class="MsoNormal" style="text-align: justify;">"Ama ben esirdim."</p>

    <p class="MsoNormal" style="text-align: justify;">Anna hırsla ayağını yere vurdu:</p>

    <p class="MsoNormal" style="text-align: justify;">"Ben de esirim."</p>

    <p class="MsoNormal" style="text-align: justify;">Çaka Bey Lombard'a gözlerini kırpıştırarak baktı:</p>

    <p class="MsoNormal" style="text-align: justify;">"Prensese misafirim olduğunu söylemedin mi kaptan?"</p>

    <p class="MsoNormal" style="text-align: justify;">Lombard sıkıntıyla kımıldadı. Prenses onu güç durumda bırakıyordu:</p>

    <p class="MsoNormal" style="text-align: justify;">"Söyledim ama..."</p>

    <p class="MsoNormal" style="text-align: justify;">"Anladım, inanmadı herhalde değil mi? Sizin oralarda Müslümanlar hakkında yalan yanlış onca şey uydurularak anlatılıyor ki, onlarla karşılaşıp duyduklarınıza benzemediklerini anlayınca şaşırıyorsunuz. Bu yüzden bizi anlamak istemiyorsunuz."</p>

    <p class="MsoNormal" style="text-align: justify;">Anna'ya doğru döndü:</p>

    <p class="MsoNormal" style="text-align: justify;">"Biz İslâm diniyle müşerref olduktan sonra büsbütün müşfikleştik. Zulüm kapımızdan bakamaz, haksızlık iman duvarlarını zorlayıp içimize giremez; yalan, ihtikâr, haram, hepsine yabancıyız. Ya Bizans'ta? Her yalanın fazilet addedildiği o beldede? Sahi, çok mu rahattınız sayın Prenses?"</p>

    <p class="MsoNormal" style="text-align: justify;">Anna, başını büsbütün dikleştirdi:</p>

    <p class="MsoNormal" style="text-align: justify;">"Memleketim hakkında böyle konuşamazsınız."</p>

    <p class="MsoNormal" style="text-align: justify;">Çaka Bey Lombard'a baktı:</p>

    <p class="MsoNormal" style="text-align: justify;">"İmparator da gerçekleri dinlemek istemediğinden sizi bir seyahate zorlamıştı değil mi Lombard?"</p>

    <p class="MsoNormal" style="text-align: justify;">Lombard başını sallayarak tasdik etti. Çaka Bey kamarasının aralık duran kapısını işaret etti:</p>

    <p class="MsoNormal" style="text-align: justify;">"İçerde daha rahat konuşabiliriz, buyurunuz."</p>

    <p class="MsoNormal" style="text-align: justify;">Anna'nın her nedense aksiliği üstünde idi, bütün sözleri tersine anlıyordu:</p>

    <p class="MsoNormal" style="text-align: justify;">"Bu bir emir mi Çaka Bey?"</p>

    <p class="MsoNormal" style="text-align: justify;">Çaka Bey bunca yanlış anlaşılmaya tahammül edemezdi, mağrur Bizans prensesine bir ders vermeliydi. Gülümsedi:</p>

    <p class="MsoNormal" style="text-align: justify;">"Bizanslı kadınlar emir verilemeyecek kadar zavallı mahlûklardır Prenses, yahut ben böyle görüyorum."</p>

    <p class="MsoNormal" style="text-align: justify;">Anna burnundan soludu, ama girmemezlik etmedi.</p>

    <p class="MsoNormal" style="text-align: justify;">Üçü kamarada baş başa kaldılar. Köşede küçük bir masa vardı. Üstünde bir kitap duruyordu. Lombard’ın gözü takılınca hayretini gizleyemedi:</p>

    <p class="MsoNormal" style="text-align: justify;">"Homerus," dedi. "Çaka Bey, siz Homerus'u okuyor musunuz?"</p>

    <p class="MsoNormal" style="text-align: justify;">Çaka Bey kitabı aldı, yüksek sesle bir paragraf okudu. Kapatarak tekrar masaya bıraktı:</p>

    <p class="MsoNormal" style="text-align: justify;">"İstanbul'dan kalma bir alışkanlık, ama oldukça iyi bir alışkanlık. Okumayı seviyorum. Çünkü Allah'ın her Müslümana ilk emri 'Oku' olmuştur. Daha çok Kur'anı Kerîm okurum. Bazen de Homerus'u. Prenses Anna Komnen bana Grekçeyi öğretmek için az emek vermemişti."</p>

    <p class="MsoNormal" style="text-align: justify;">Anna söze karıştı:</p>

    <p class="MsoNormal" style="text-align: justify;">"Zamanın imparatoru zorlamamış olsaydı size ders vermek aklımdan bile geçmezdi."</p>

    <p class="MsoNormal" style="text-align: justify;">Bu cevap Lombard’ın hoşuna gitmedi:</p>

    <p class="MsoNormal" style="text-align: justify;">"Anna, çok sinirlisiniz."</p>

    <p class="MsoNormal" style="text-align: justify;">Hınçla Lombard'a döndü:</p>

    <p class="MsoNormal" style="text-align: justify;">"Evet öyleyim Lombard, yoksa Çaka Bey sinirlenmemi yasak mı ediyor?"</p>

    <p class="MsoNormal" style="text-align: justify;">Çaka Bey umursamadı:</p>

    <p class="MsoNormal" style="text-align: justify;">"Evet," dedi, "yasak ediyorum. Madem ki kendinizi esir olarak görüyorsunuz, bana itaat etmek zorundasınız. Emrediyorum, sinirlenmeyeceksiniz."</p>

    <p class="MsoNormal" style="text-align: justify;">"Başüstüne efendimiz."</p>

    <p class="MsoNormal" style="text-align: justify;">Bunu söylerken bir dizini imparator selâmlar gibi bükmüş, sesine de en müstehzi tonunu vermişti. Çaka Beyin en çok içerlediği şey alay konusu olmaktı. Hele bir kadın tarafından. Sesini sertleştirdi:</p>

    <p class="MsoNormal" style="text-align: justify;">"Bana bakınız Prenses, sizin esir olmadığınızı bilmem bininci defa mı tekrar etmem gerek? Ama böyle devam ederseniz başka çarelere başvurmak zorunda kalacağım. Kısa bir süre gemide misafir kalacaksınız diyorum. Bu süre içinde iyi geçinmeye bakalım. Siz Bizans'ta bana yaptıklarınızı hatırlayarak intikam almam lâzım geldiğini düşünüyor ve hırçınlaşıyorsunuz. Oysa ben gelecek günlerin milletime neler getireceğini düşünüyorum. Görüyorsunuz ki düşünce tarzımız ve istikametimiz apayrı. Sinirlenmenize lüzum yok."</p>

    <p class="MsoNormal" style="text-align: justify;">Anna bütün bunların doğru olduğunu biliyordu, ama</p>

    <p class="MsoNormal" style="text-align: justify;">Çaka Beyin karşısında uslu durmak elinden gelmiyordu.</p>

    <p class="MsoNormal" style="text-align: justify;">Daha bir süre hırçınlıkları devam edecekti. Bu sözlere sadece dudak büktü...</p>
  </div>
</body>
</html>
