<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Word.Document" name="ProgId" />
  <meta content="Microsoft Word 12" name="Generator" />
  <meta content="Microsoft Word 12" name="Originator" />
  <link href="../Text/filelist.xml" rel="File-List" />

  <title>(Microsoft Word - Yavuz Bahadiro60lu - 07akabey.doc)</title><!--[if gte mso 9]><xml>
 <o:DocumentProperties>
  <o:Author>f</o:Author>
  <o:Template>Normal</o:Template>
  <o:LastAuthor>ibrahim</o:LastAuthor>
  <o:Revision>2</o:Revision>
  <o:TotalTime>165</o:TotalTime>
  <o:Created>2013-11-29T20:56:00Z</o:Created>
  <o:LastSaved>2013-11-29T20:56:00Z</o:LastSaved>
  <o:Pages>158</o:Pages>
  <o:Words>51248</o:Words>
  <o:Characters>292116</o:Characters>
  <o:Lines>2434</o:Lines>
  <o:Paragraphs>685</o:Paragraphs>
  <o:CharactersWithSpaces>342679</o:CharactersWithSpaces>
  <o:Version>12.00</o:Version>
 </o:DocumentProperties>
</xml><![endif]-->
  <link href="../Misc/themedata.thmx" rel="themeData" />
  <link href="../Text/colorschememapping.xml" rel="colorSchemeMapping" /><!--[if gte mso 9]><xml>
 <w:WordDocument>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  <w:DrawingGridHorizontalSpacing>6 nk</w:DrawingGridHorizontalSpacing>
  <w:DrawingGridVerticalSpacing>6 nk</w:DrawingGridVerticalSpacing>
  <w:DisplayHorizontalDrawingGridEvery>0</w:DisplayHorizontalDrawingGridEvery>
  <w:DisplayVerticalDrawingGridEvery>3</w:DisplayVerticalDrawingGridEvery>
  
  <w:ValidateAgainstSchemas>false</w:ValidateAgainstSchemas>
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  
  <w:Compatibility>
   
   
   
   
   
   
   
   
   
   
   
   
   
   
   
   
   
   
   
   
   
   
   
   
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="true"
  DefSemiHidden="true" DefQFormat="false" DefPriority="99"
  LatentStyleCount="267">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-qformat:yes;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin-top:0cm;
        mso-para-margin-right:0cm;
        mso-para-margin-bottom:10.0pt;
        mso-para-margin-left:0cm;
        line-height:115%;
        mso-pagination:widow-orphan;
        font-size:11.0pt;
        font-family:"Calibri","sans-serif";
        mso-ascii-font-family:Calibri;
        mso-ascii-theme-font:minor-latin;
        mso-hansi-font-family:Calibri;
        mso-hansi-theme-font:minor-latin;
        mso-bidi-font-family:"Times New Roman";}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="Section">
    <h1 class="calibre1" id="calibre_toc_5" style="text-align: center;">Beşinci Bölüm</h1>

    <div style="text-align: justify;">
      <br />
    </div>

    <p class="MsoNormal" style="text-align: justify;">Küçük bir balıkçı teknesi ile denizciliğe başlamıştı Kaptan Lombard. Sonra gittikçe işini büyütmüş, geliştirmiş, üç koca gemi satın almıştı. Bir ara Akdeniz'de korsanlık yaptığı söylentisi hâlâ dillerde dolaşıyordu. Yine de yardımsever bir zengindi. Fakir balıkçıların ihtiyaçlarına cevap vermeye çalışırdı.</p>

    <p class="MsoNormal" style="text-align: justify;">Alman bir anne ile Makedonyalı bir babanın sekiz çocuğundan sonuncusu idi. Okuma yazmayı kendi imkânlarıyla öğrenmiş, öğrendikten sonra ise ardını bırakmamıştı. Bazen boş vakitlerinde şiir yazardı. Bunların çoğu fakir balıkçılar üstüne olurdu. Bazen de imparatoru hicvederdi. Şiirleri halkın dilinde yayılır, ülkenin en ücra köşelerine kadar giderdi.</p>

    <p class="MsoNormal" style="text-align: justify;">İmparator Nikefor en çok bu meziyetini çekemiyordu Kaptan Lombard'ın. Kendisini metheden şiirler düzse, sesini çıkaracağı yoktu. Ne gemisine, ne malına el koymazdı, ama şimdi iş başka idi. Lombard'ı çok sevdiği fakir balıkçıların arasına katmak lâzımdı.</p>

    <p class="MsoNormal" style="text-align: justify;">Gemisine ve topraklarına el konulduğunu Lombard'a asık suratlı, küt burunlu, lüle lüle saçları omuzlarına dökülmüş bir saray memuru tebliğ etti. Arkasını yirmiye yakın mızraklı askere yasladığından gayet rahat konuştu, hatta zaman zaman azametle elini saçlarına götürüp kâküllerini kontrol bile etmeye vakit ayırabildi. Ama:</p>

    <p class="MsoNormal" style="text-align: justify;">"İmparator adına halkı temsilen el koyuyorum" cümlesini telâffuz ederken, sesini kontrol edemedi, adeta bir çığlık attı. Ses tonunu imparatorun azametiyle mütenasip düşürmeye çalışmıştı ya, tutturamamıştı; duyunca kendisi bile şaşırdı. Hiç gereği yokken:</p>

    <p class="MsoNormal" style="text-align: justify;">"Bu kadar işte!" dedi.</p>

    <p class="MsoNormal" style="text-align: justify;">Lombard ifadesiz yüzünü değiştirmedi, sabit bakışları hep aynı yerde, memurun elindeki kâğıtta kaldı. İstifini bozmadan:</p>

    <p class="MsoNormal" style="text-align: justify;">"Duydum," dedi, "bağırmanıza lüzum yok."</p>

    <p class="MsoNormal" style="text-align: justify;">Memur bozulduğunu askere belli etmemek için üç defa öksürdü, sert bir dönüş yaptı. Kendisini bekleyen askerlere:</p>

    <p class="MsoNormal" style="text-align: justify;">"Gidelim," dedi.</p>

    <p class="MsoNormal" style="text-align: justify;">Daha birkaç adım atmıştı ki, Lombard'ın sesi ardından yetişti:</p>

    <p class="MsoNormal" style="text-align: justify;">"İmparatorun memuru."</p>

    <p class="MsoNormal" style="text-align: justify;">Hızla döndü:</p>

    <p class="MsoNormal" style="text-align: justify;">"Ben milletin memuruyum."</p>

    <p class="MsoNormal" style="text-align: justify;">Lombard yaklaştı, bakışlarını yüzüne dikti:</p>

    <p class="MsoNormal" style="text-align: justify;">"İmparatorun memurusunuz, milleti bu işe karıştırmayınız, çünkü millet kimsenin meşru malını gasp etmez."</p>

    <p class="MsoNormal" style="text-align: justify;">"İmparatora karşı mı geliyorsun?"</p>

    <p class="MsoNormal" style="text-align: justify;">Askerler mızraklarını hazırladılar.</p>

    <p class="MsoNormal" style="text-align: justify;">"Hayır," dedi Lombard, "İmparatora karşı gelmiyorum.</p>

    <p class="MsoNormal" style="text-align: justify;">Gemim limandadır, bu gece adamlarımı çekeceğim. Yarın</p>

    <p class="MsoNormal" style="text-align: justify;">İmparatorun adamları rahatlıkla yerleşebilirler."</p>

    <p class="MsoNormal" style="text-align: justify;">Hızla döndü, sert adımlarla uzaklaştı.</p>

    <p class="MsoNormal" style="text-align: justify;">İmparator, Lombard'ın bu davranışını hiçbir zaman bilemedi. Zira saray memuru bahsetmeye değer bulmamıştı. Kısa zaman içinde kendisi de unuttu.</p>

    <p class="MsoNormal" style="text-align: justify;">Ama Lombard unutamıyordu. Gayrimeşru yollarla gemileri ve arazileri gasp edilmişti. İmparatorun haksızlığı yalnız kendine dokunmuş olsaydı belki susabilecekti. Fakat fakir fukarayı kendi sefih hayatını sürdürme uğruna ezmesi, affedilecek hatalardan değildi. Kararını çok düşündükten sonra verdi. Etrafına adam toplayacak, imparatoru devirinceye kadar mücadele edecekti. Kendisi için hiçbir şey istemiyordu. İmparatorun el koyduğu gemiyi bile istemiyordu. Elinde kalan birkaç kuruşu dahi bu yolda harcamaya yemin etti.</p>

    <p class="MsoNormal" style="text-align: justify;">Bu ateşle harekete geçti. Önce aklı başında, sözü dinlenir kişilerle temas kurdu. Bu adamlar gerçi fakirdiler, ama etraflarına söz geçirebiliyorlardı. Çok kısa zamanda balıkçıları ve arazi sahiplerini teşkilâtlandırdılar.</p>

    <p class="MsoNormal" style="text-align: justify;">Doktor Boris'i davaya ihanet etmekle suçluyordu Lombard. Madem ki sarayda kalmayı kabul etmişti, durum apaçık ortada idi. Başka türlü yorumlanamazdı. Acaba bunu niçin yapmıştı? Para uğruna olamazdı, çünkü Doktor Boris bilindiği kadarıyla paraya ehemmiyet verenlerden değildi. Başka ne vardı? Mesleğinde yükselme arzusu mu? Belki, fakat daha önce önüne çıkan bir sürü fırsata dönüp bakmamıştı bile. Öyleyse? kim bilir, işin içinde başka işler vardı belki. Öğrenecekti.</p>

    <p class="MsoNormal" style="text-align: justify;">Doktorun ve yardımcısının kendi arzularıyla sarayda kalmadıklarını, Lombard, aylar sonra öğrenebildi. Güçlükle haberleşmeyi sağladılar. Doktor Boris saraya lahana taşıyan küfeciyi paranın cezp edici gücü sayesinde kandırdı ve Çaka Beyin teşebbüsüyle çoktan serbest bırakılan balıkçı Davos'a ilk mektubunu gönderdi. Davos bu mektubu Lombard'a ulaştırdı. Lombard ise vakit kaybetmeden General Aleksi Komnen'e götürdü.</p>

    <p class="MsoNormal" style="text-align: justify;">Geçen bir yıl, ihtilâl ateşini iyiden iyiye körüklemişti. Kazan fokur fokur kaynıyordu. Düzenli bir teşkilât kurulmuş, ordu içinde taraftarlar elde edilmişti. Yakında Bizans ateşe ve kana bulanacaktı. Bu ateş ve kan deryasının ortasında yeni bir imparator doğacaktı: Aleksi Komnen.</p>

    <p class="MsoNormal" style="text-align: justify;">Çaka Bey imparatorun zoruyla saraylı olmuştu. İmparator, üst üste verdiği asalet unvanlarıyla kısa süre içinde onu ikbalin zirvesine çıkarmıştı. Generaller önünde saygıyla eğiliyor, saray kızları kendilerini beğendirmek için yarışıyorlardı.</p>

    <p class="MsoNormal" style="text-align: justify;">Genç adam bütün bunlara değer vermiyordu. Fakat eskisi kadar da üzgün değildi. Satın aldığı adamlar vasıtasıyla Selçuk Sultanına haberler uçuruyor, Bizans'ın fethini gerçekleştirecek askerî plânlar hazırlıyordu.</p>

    <p class="MsoNormal" style="text-align: justify;">General Aleksi Komnen'in kızı Anna, bir süreden beri ona Grekçe dersler vermekte idi. Dilini hayli düzeltmişti.</p>

    <p class="MsoNormal" style="text-align: justify;">Grekçe yazılmış kitapları rahatlıkla anlayabiliyordu. boş zamanlarında okuyor, bilgisini arttırmaya çalışıyordu.</p>

    <p class="MsoNormal" style="text-align: justify;">Ruhen tam manasıyla durulmuş değildi. Ülkesini, arkadaşlarını, karısını ve kızını özlemişti. kim bilir nerede idiler ne yapıyorlardı? Esir olduktan beri hiç haber alamamıştı. Bizans İmparatoruna söylese yanına aldırmak isteyeceğini biliyordu. Lâkin böyle bir teşebbüse hiçbir zaman girişmedi. Asalet unvanlarıyla şişirilmiş bir saraylı baba, bir pısırık koca olarak karısına ve çocuğuna görünmekten utanıyordu.</p>

    <p class="MsoNormal" style="text-align: justify;">Selçuk Sultanına birkaç kere ülkeye dönmek istediğini yazmıştı. Fakat sultan ne kabul, ne de reddetmişti teklifini. Sadece susmuştu.Çaka Bey anlamıştı ki, Bizans sarayında kalması isteniyordu. Zaten geri dönemezdi. İmparator onu sevmiş, asalet unvanlarıyla donatmıştı, ama tek başına sokağa çıkmasına hâlâ izin yoktu. Nedense fazla güvenmiyordu.</p>

    <p class="MsoNormal" style="text-align: justify;">Doktor Boris'le sık sık görüşmekle birlikte kulübedeki hayatı sürdüremiyorlardı. Boris fakirlere yardım edemediği için üzgün, ihtilâlcilere yarandığından memnundu. Bu iki duygunun tezahürleri sık sık yüzüne aksediyor, birden neşeli iken öfkeye, öfkeli iken neşeye gark oluyordu.</p>

    <p class="MsoNormal" style="text-align: justify;">Zaten "deli" olan lakabı iyice tutmuştu. Kimse yüzüne karşı söyleyemiyordu, ama ondan bahsederken hemen herkes "deli" diyordu.</p>

    <p class="MsoNormal" style="text-align: justify;">Bir öğle sonrası Çaka Beyin dairesine girdi. Delikanlı elindeki kitabı masaya bırakarak ayağa kalktı.</p>

    <p class="MsoNormal" style="text-align: justify;">"Sizi hangi rüzgâr attı doktor Boris? Hoş geldiniz."</p>

    <p class="MsoNormal" style="text-align: justify;">Boris cevap bile vermedi. İşlemeli atlas örtülerle kaplı sedire ilişti:</p>

    <p class="MsoNormal" style="text-align: justify;">"Kızgın bir hâliniz var."</p>

    <p class="MsoNormal" style="text-align: justify;">Birden patladı:</p>

    <p class="MsoNormal" style="text-align: justify;">"Artık kızmayı kendi irademizle yapalım bırak da, nasılsa müdahale edilmedik yerimiz kalmadı."</p>

    <p class="MsoNormal" style="text-align: justify;">Canının bir şeye sıkıldığı muhakkaktı.</p>

    <p class="MsoNormal" style="text-align: justify;">"Bugün pek kötümsersiniz, doktor!"</p>

    <p class="MsoNormal" style="text-align: justify;">"Kötümser miyim? Pöh, ben kolay kolay kötümser olmam, birlikte kaldığımız sürede bunu anlamışsın sanırdım. Sadece canım sıkılıyor şu anda, hem de müthiş."</p>

    <p class="MsoNormal" style="text-align: justify;">"Sebebini öğrenebilir miyim?"</p>

    <p class="MsoNormal" style="text-align: justify;">"Hayır."</p>

    <p class="MsoNormal" style="text-align: justify;">Çaka Bey şaşırdığını belli etmemek için gülümsedi:</p>

    <p class="MsoNormal" style="text-align: justify;">"Siz bilirsiniz," dedi.</p>

    <p class="MsoNormal" style="text-align: justify;">"Ben bilirim elbette, hiç değilse benim bildiklerimi ben bilirim. Başkalarına danışarak fikir edinmem. Fikirlerim kendi kafamın öz mahsulüdür."</p>

    <p class="MsoNormal" style="text-align: justify;">"Doğrusu ne demek istediğinizi anlamakta güçlük çekiyorum."</p>

    <p class="MsoNormal" style="text-align: justify;">Boris öfkeyle ayağa kalktı:</p>

    <p class="MsoNormal" style="text-align: justify;">"Anlamaya da çalışma Çaka Bey, sen rahatına bak yeter."</p>

    <p class="MsoNormal" style="text-align: justify;">Çaka Bey de ayağa kalktı:</p>

    <p class="MsoNormal" style="text-align: justify;">"Ben mi, rahatıma bakıyorum?"</p>

    <p class="MsoNormal" style="text-align: justify;">Cevap alamayınca devam etti:</p>

    <p class="MsoNormal" style="text-align: justify;">"Sarayın zindanlarından beter olduğu yolundaki görüşüm bakidir. Tek eksik tarafı fare gürültüsü. Sanıyor musunuz ki burada olmaktan memnunum? Şu göğsümü sözde süsleyen asalet unvanlarını isteyerek mi taşıyorum? Hayır dostum, ben yine esir pazarında bir altına satılmış delikanlının aynıyım. O bir altınınızı da ödemediğime göre, esiriniz sayılırım hâlâ."</p>

    <p class="MsoNormal" style="text-align: justify;">Doktor Boris buna ehemmiyet vermediğini göstermek için dudak büktü, elini umursamaz bir tavırla salladı:</p>

    <p class="MsoNormal" style="text-align: justify;">"Hürriyetin değeri altınla ölçülmez bilirsin, bununla beraber, bir altın ödeyerek bir hürriyet satın alabilmişim, benim için ne büyük zevk. Fakat onu bir altın olarak görmekten ziyade son param şeklinde görmek daha doğru olur. Şarap alamama pahasına giriştiğim bir harekettir ki, ne demek olduğunu takdirlerine bırakıyorum."</p>

    <p class="MsoNormal" style="text-align: justify;">"Ne versem ödeşiriz şimdi?"</p>

    <p class="MsoNormal" style="text-align: justify;">"Bir şey vermen gerekmez. Benim tarafımdan kuşlar kadar hürsün. Asıl imparatorun tesirinden sıyrılmaya bak, giderek köleleşmen bahis konusu."</p>

    <p class="MsoNormal" style="text-align: justify;">Çaka Bey feryat eder gibi:</p>

    <p class="MsoNormal" style="text-align: justify;">"Ne diyorsunuz?"</p>

    <p class="MsoNormal" style="text-align: justify;">"Gördüklerimi söylüyorum dostum, seni kendime yakın bulduğumdan söylüyorum. Biliyorum mertsin, bir batağa düşme."</p>

    <p class="MsoNormal" style="text-align: justify;">"Yani ne demek? Sanıyorsunuz ki ben şu nişanlara idealimi değişeceğim."</p>

    <p class="MsoNormal" style="text-align: justify;">Göğsündeki işaretleri avuçladı, şiddetle çekti kopardı, sonra hepsini yere çaldı. Bununla da yetinmeyerek üstüne bastı.</p>

    <p class="MsoNormal" style="text-align: justify;">"Bu nişanlara tav olacağım öyle mi? Nasıl düşünebilirsiniz bunu? Bir başkası söyleseydi kılıçlardım." Doktor Boris delikanlının elini tuttu. Gücü yetesiye sıktı. "Artık hiçbir korkum kalmadı," dedi. "Nicedir senin hesabına üzülüyordum." Memnuniyeti yüzüne aksetmişti. Az önceki üzüntülü hali yoktu şimdi. "Görüyorum ki değişmemişsin," diye devam etti. "Beni rahatlattığın için teşekkür ederim."</p>

    <p class="MsoNormal" style="text-align: justify;">Kapıda Anna Komnen'in belirdiğini görünce sustu. Sağ gözünü kırptı, gösterişli ve mübalağalı bir reverans yaptı:</p>

    <p class="MsoNormal" style="text-align: justify;">"İzninizle efendimiz!"</p>

    <p class="MsoNormal" style="text-align: justify;">Genç adam gülümsedi:</p>

    <p class="MsoNormal" style="text-align: justify;">"Alay etmeyin doktor, kötü bir çırak oldumsa kabahat biraz da ustamda."</p>

    <p class="MsoNormal" style="text-align: justify;">Kapıya kadar geçirdi. Sonra genç kıza döndü:</p>

    <p class="MsoNormal" style="text-align: justify;">"Size nasıl hizmet edebilirim Prinkipisa (Prenses)?"</p>

    <p class="MsoNormal" style="text-align: justify;">"Bugün Grekçeye çalışacak mıyız diye soracaktım."</p>

    <p class="MsoNormal" style="text-align: justify;">"Elbette, başlayalım mı?"</p>

    <p class="MsoNormal" style="text-align: justify;">"Nasıl isterseniz. A.. bunlar ne?"</p>

    <p class="MsoNormal" style="text-align: justify;">Anna'nın gözleri birden yerdeki nişanlara takılmıştı.</p>

    <p class="MsoNormal" style="text-align: justify;">"Nişanlarınız niçin göğsünüzde değil?"</p>

    <p class="MsoNormal" style="text-align: justify;">Çaka Bey bakmadı bile.</p>

    <p class="MsoNormal" style="text-align: justify;">"Koptu," dedi.</p>

    <p class="MsoNormal" style="text-align: justify;">Masanın üstünden kitabı aldı.</p>

    <p class="MsoNormal" style="text-align: justify;">"Derse başlayabiliriz."</p>

    <p class="MsoNormal" style="text-align: justify;">Anna Komnen de doktor Boris gibi ihtilâlci gruba dâhildi. hatta genç kız bunu ihtiras haline getirmişti.</p>

    <p class="MsoNormal" style="text-align: justify;">Çünkü babası imparator olunca kendisi de gerçek Prinkipisa olacaktı. Hayali bile tatlı geliyordu. Bu yolda Çaka</p>

    <p class="MsoNormal" style="text-align: justify;">Beyi kullanabilmenin hesapları içinde idi. Biraz da hissi bağlar karışmıştı işe. Lâkin Çaka Bey hiçbir zaman hislerine karşılık vermemiş, daima aralarına bir mesafe koymuştu. Hoş, Çaka Beye gönlünü kaptıran yalnız Anna</p>

    <p class="MsoNormal" style="text-align: justify;">Komnen değildi, sarayda bulunan kızların hemen hepsi aynı durumda idi. Genç adamı görmek için yarışırlardı.</p>

    <p class="MsoNormal" style="text-align: justify;">Anna istediği zaman onunla görüşebiliyor diye gıpta ederlerdi. Sık sık etrafına toplanır, ondan uydurma maceraları içer gibi dinlerler, onun yerinde olmadıklarına bin kere esef ederlerdi. Anna Komnen de inadına uydurur, inadına ballandıra ballandıra anlatırdı.</p>

    <p class="MsoNormal" style="text-align: justify;">Babası imparator olduğu takdirde Çaka Bey şimdi yaptığı gibi kendisini reddedemeyecekti. İmparator kızının emrini yerine getirmek için de olsa evlenmek zorunda kalacaktı. Anna, bir idealin peşinde olmaktan çok Çaka Beyin peşinde idi.</p>

    <p class="MsoNormal" style="text-align: justify;">Mırıltı halindeki konuşmaları değil dışarıdan, aynı odanın öteki ucundan bile duymak zordu. Herhalde odadakiler kuşkulu insanlardı. Hakları da yok değildi. Her kapısının ardında bir casus barındıran Bizans İmparatorluk Sarayı, imparatoru yıkmak için toplanmaya pek uygun düşmüyordu. Buna rağmen çalışmak zorunda olanlar vardı.</p>

    <p class="MsoNormal" style="text-align: justify;">Doktor Boris, İmparator Nikefor Botaniates'i yıkmaya çok eskiden yemin etmişti. O günü görmeden ölürse yanardı. Komplonun saraydaki ucunu Anna ile birlikte yürütüyorlardı.</p>

    <p class="MsoNormal" style="text-align: justify;">Çaka Bey ise büsbütün başka ideallere hizmet ediyordu. Fakat bir asgarî müşterekte ihtilâlcilerle menfaatleri birleşmişti. Şimdilik Çaka Bey imparatorun düşmesine yardım edecek, Aleksi Komnen tahta çıkınca da serbest bırakılacaktı.</p>

    <p class="MsoNormal" style="text-align: justify;">"Söz veriyorum Çaka Bey," diye fısıldadı Boris, "General Aleksi Komnen adına söz veriyorum. Tahta çıkar çıkmaz serbest kalacaksın. Emin bir vasıta ile yurduna gönderileceksin."</p>

    <p class="MsoNormal" style="text-align: justify;">Çaka Bey doktorun elini sıktı:</p>

    <p class="MsoNormal" style="text-align: justify;">"İmparator benden kuşkulanmaya başlamış," dedi. "Bunun sebepleri olsa gerek. Papazlarla yıldızımız hiçbir vakit barışmadı, jurnal etmişlerdir."</p>

    <p class="MsoNormal" style="text-align: justify;">"Onlarla iyi geçinmenin yollarını bulmalısın."</p>

    <p class="MsoNormal" style="text-align: justify;">"Elimde değil ki doktor, adamları sevmiyorum. Gözleri hep hile dolu bakıyor."</p>

    <p class="MsoNormal" style="text-align: justify;">"Tövbe de, onlar din adamıdır."</p>

    <p class="MsoNormal" style="text-align: justify;">"Maalesef öyle, dinlerini de haç şekline getirip koyunlarında taşırlar, tek alâmet bu."</p>

    <p class="MsoNormal" style="text-align: justify;">"Lombard'ın bütün arazilerine el kondu. Bereket gemiyi kaçırmaya fırsat bulabildi. O da giderdi yoksa. Şimdi gemimiz var. Ona pek ihtiyacımız olacağını sanmıyorum ya yine de içime itimat telkin ediyor. Anlayacağın her şey hazır. Yakında işaret verilecek."</p>

    <p class="MsoNormal" style="text-align: justify;">"General Aleksi Komnen nerede?"</p>

    <p class="MsoNormal" style="text-align: justify;">"Aramızda. Halktan biri gibi, rütbesiz, nişansız. Bazen balıkçı, bazen çiftçi. İyi bir imparator olacağını sanıyorum. Halkı tanıma fırsatı buldu. Çok az imparatora nasip olan bir meziyettir bu."</p>

    <p class="MsoNormal" style="text-align: justify;">"Evet, başlı başına bir meziyet. Ekseri dertler baştakilerin halka yabancı olmasından doğuyor." "İyi söyledin." Karanlıkta daha da koyulaşan bir sükût oldu. Çaka</p>

    <p class="MsoNormal" style="text-align: justify;">Bey ayağa kalktı: "Işığı yakayım mı?" Doktor bir red işareti yaptı: "Böylesi daha şairane oluyor bence. Sahi Lombard'ın son şiirini duydun mu?" "Hayır." "Enfes bir şey, bak okuyayım." Doktor mırıldanmaya başladı:</p>

    <p class="MsoNormal" style="text-align: justify;">"Gökte bir ses, Yerde bir ses,</p>

    <p class="MsoNormal" style="text-align: justify;">Öleceksin Botaniates!" Çaka Bey sessizce güldü: "Siz buna şiir mi diyorsunuz?" "Dahası var." Tekrar mırıltılar doldurdu odayı: "Sen ve ben, Ben ve sen. Yaşasın Aleksi Kommen!"</p>

    <p class="MsoNormal" style="text-align: justify;">"Bunu nasıl buldun? Herkes ezberledi, bütün ihtilâlciler, o mutlu gün Bizans'ın bütün sokakları bu şiirlerle sarsılacak."</p>

    <p class="MsoNormal" style="text-align: justify;">Çaka Bey cevap vermedi. Doktor ayağa kalktı:</p>

    <p class="MsoNormal" style="text-align: justify;">"Lombard iyi bir şair" dedi, "kabiliyeti Makedonyalılığımdan mı geliyor dersin?"</p>

    <p class="MsoNormal" style="text-align: justify;">"Çıkıyor musun?"</p>

    <p class="MsoNormal" style="text-align: justify;">Doktor Boris gerindi:</p>

    <p class="MsoNormal" style="text-align: justify;">"Eh, fazla meşgul etmeyeyim. Grekçeye çalışacaksın belki."</p>

    <p class="MsoNormal" style="text-align: justify;">Kapıya yürürken tembihledi:</p>

    <p class="MsoNormal" style="text-align: justify;">"Anna'ya iyi bak, sana bayılıyor."</p>

    <p class="MsoNormal" style="text-align: justify;">Cevap beklemeden dışarı süzüldü. Arkasına takılan gölgenin farkında olamamıştı.</p>

    <p class="MsoNormal" style="text-align: justify;">İki koridor geçtikten sonra kendisine ayrılan odaya girdi. Girmesiyle perdelerin ardından bir kıpırdı gördü:</p>

    <p class="MsoNormal" style="text-align: justify;">"Kim var orada?"</p>

    <p class="MsoNormal" style="text-align: justify;">Bir baş uzandı:</p>

    <p class="MsoNormal" style="text-align: justify;">"Benim Lombard."</p>

    <p class="MsoNormal" style="text-align: justify;">Doktor Boris hayretle söylendi:</p>

    <p class="MsoNormal" style="text-align: justify;">"Sen ha! Buraya nasıl girdin?"</p>

    <p class="MsoNormal" style="text-align: justify;">Lombard perdelerin ardından çıktı. Davet beklemeden köşedeki yatağa ilişti:</p>

    <p class="MsoNormal" style="text-align: justify;">"Dinleyiniz Doktor Boris, vakit tamam sayılır. Sarayda kaç adamımız var?"</p>

    <p class="MsoNormal" style="text-align: justify;">Doktor:</p>

    <p class="MsoNormal" style="text-align: justify;">"Otuz," dedi. "Hepsi de mühim yerlerde, kapılarda filân görevli."</p>

    <p class="MsoNormal" style="text-align: justify;">"Nikefor kaçamamalı."</p>

    <p class="MsoNormal" style="text-align: justify;">"Kaçamayacak, meraklanmayınız."</p>

    <p class="MsoNormal" style="text-align: justify;">"İyi, haftaya bugün harekete geçiyoruz. Çaka Beyle konuştun mu?"</p>

    <p class="MsoNormal" style="text-align: justify;">Doktor Boris başını müspet manada salladı:</p>

    <p class="MsoNormal" style="text-align: justify;">"Bizden yana olacak mı?"</p>

    <p class="MsoNormal" style="text-align: justify;">"Tabii, zaten şüphe etmiyordum. Karşılık olarak ülkesine dönmek istiyor."</p>

    <p class="MsoNormal" style="text-align: justify;">"İstediğini alacak. Şimdi dinleyiniz beni; imparator bazı şeylerden şüpheleniyor. Beni tevkif ettirmeye kalktı.</p>

    <p class="MsoNormal" style="text-align: justify;">Zor kurtuldum. Her yerde aranıyorum. Neyse, önemli değil bunlar, Albert'i kendi tarafımıza çekmenin bir yolunu bulabilir misiniz?"</p>

    <p class="MsoNormal" style="text-align: justify;">Doktor elini çenesine dayadı. Bir süre düşündükten sonra başını kaldırdı:</p>

    <p class="MsoNormal" style="text-align: justify;">"Çok zor."</p>

    <p class="MsoNormal" style="text-align: justify;">"Zor olduğunu biliyorum. Yine de imkânsız değildir umarım. Bizim için çok mühim bu. İmparatorla pek sıkı fıkıdır. Bazı telkinler yapabilir."</p>

    <p class="MsoNormal" style="text-align: justify;">"Ama bütün arazilerine el koyan da o değil mi?"</p>

    <p class="MsoNormal" style="text-align: justify;">Lombard elini havada salladı:</p>

    <p class="MsoNormal" style="text-align: justify;">"Şahsî işlerimle diğerlerini daima ayırmışımdır. Ne dersiniz bay doktor, tarafımıza çekmeyi başarabilir misiniz? Bazı zayıf yanları olamaz mı?"</p>

    <p class="MsoNormal" style="text-align: justify;">Boris mırıltı halinde:</p>

    <p class="MsoNormal" style="text-align: justify;">"Anna," dedi.</p>

    <p class="MsoNormal" style="text-align: justify;">"Anlayamadım!"</p>

    <p class="MsoNormal" style="text-align: justify;">Başını kaldırdı:</p>

    <p class="MsoNormal" style="text-align: justify;">"Anna," dedim. Aleksi Komnen'in güzel kızı Anna Komnen."</p>

    <p class="MsoNormal" style="text-align: justify;">"Nesi var onun?"</p>

    <p class="MsoNormal" style="text-align: justify;">"Onun bir şeyi yok, tabii bana kalırsa bir şeyi yok. Albert'e sorarsanız çok şeyi var. Seviyor onu."</p>

    <p class="MsoNormal" style="text-align: justify;">Lombard'ın gözleri parladı:</p>

    <p class="MsoNormal" style="text-align: justify;">"Sahi mi? O insan azmanının bir kalbi olduğunu bilmiyordum."</p>

    <p class="MsoNormal" style="text-align: justify;">"Şükret ki var, yoksa ne ile kandırabilirdik."</p>

    <p class="MsoNormal" style="text-align: justify;">"Anna'nın bu işi kabul edeceğine inanıyor musunuz doktor?"</p>

    <p class="MsoNormal" style="text-align: justify;">"Kabul etmesine eder de becerebilir mi?"</p>

    <p class="MsoNormal" style="text-align: justify;">Dışarıdan bir tıkırdı geldi. İkisi de ürperdiler. Sonra bakıştılar. Lombard ayağa kalktı. Koku almış tazı gibi başını kapıya uzattı, uzun uzun dinledi:</p>

    <p class="MsoNormal" style="text-align: justify;">"Koridora bir göz atsanız iyi olacak," diye fısıldadı.</p>

    <p class="MsoNormal" style="text-align: justify;">Her ihtimale karşı perdelerin arasına saklandı. Doktor Boris iki defa öksürdü. Sert adımlarla kapıya yöneldi. Açıp koridorun sonuna kadar gözleriyle taradı. Hiç kimseyi göremedi. Tam kapıyı çekmek üzere iken yerde duran bir hançer dikkatini çekti. Biri düşürmüş olacaktı. Duydukları tıkırdı da herhalde bu idi. Mutlaka koridordan geçen bir asker düşürmüştü. Peki niçin tekrar almamıştı. Fark etmemiş olabilir miydi?</p>

    <p class="MsoNormal" style="text-align: justify;">Sütunun arkasında bir şey kıpırdıyor gibi gelince bütün dikkatini gözlerine verdi. Kimse yoktu. Işığın titreşiminden hasıl olan bir gölge idi belki. Ehemmiyet vermedi. Yine de içine bir endişe düşmüştü. İçeri çekildi:</p>

    <p class="MsoNormal" style="text-align: justify;">"Lombard," diye fısıldadı, "gitseniz iyi olacak, ben Anna ile görüşürüm."</p>

    <p class="MsoNormal" style="text-align: justify;">Lombard perdenin ardından çıkıp doktorun önünde durdu:</p>

    <p class="MsoNormal" style="text-align: justify;">"Buradan çıkmak ha, kolay mı sanıyorsunuz?"</p>

    <p class="MsoNormal" style="text-align: justify;">"Peki ama girdiğiniz yoldan."</p>

    <p class="MsoNormal" style="text-align: justify;">"Girdiğim yol çıkış için işime yaramaz dostum."</p>

    <p class="MsoNormal" style="text-align: justify;">"Sütunun arkasında bir gölge görür gibi oldum. Üstelik yerde de bir hançer duruyor."</p>

    <p class="MsoNormal" style="text-align: justify;">Lombard dikkat kesildi:</p>

    <p class="MsoNormal" style="text-align: justify;">"Ne diyorsun doktor?"</p>

    <p class="MsoNormal" style="text-align: justify;">"Emin değilim, ama..."</p>

    <p class="MsoNormal" style="text-align: justify;">"Hançeri gördüğünüzden mi?"</p>

    <p class="MsoNormal" style="text-align: justify;">"Ondan eminim, gölgenin insan olup olmadığından."</p>

    <p class="MsoNormal" style="text-align: justify;">Lombard kısa bir süre düşündü, kafasında alelacele bir plân tasarladı.</p>

    <p class="MsoNormal" style="text-align: justify;">"Tek çare var," dedi. "Siz gölgenin üstüne gideceksiniz. Tabii gerçekten bir hafiye ise. Ben de fırsattan istifade Anna'nın odasına giderim. Albert'i bize çekmesini bizzat söylerim. O beni daha iyi saklayabilir. Odasını aramazlar. Gecenin ilerlemiş bir saatinde de sarayı terk ederim."</p>

    <p class="MsoNormal" style="text-align: justify;">Doktor itiraz etmedi. Başını salladı. Tekrar kapıyı açtı, koridora çıktı. Öksüre öksüre gölgeyi gördüğü mermer</p>

    <p class="MsoNormal" style="text-align: justify;">sütuna doğru yürüdü. Eğer birileri varsa kaçsın diye acele etmiyordu. Mümkün olduğu kadar da çok gürültü yapmaya çalışıyordu.</p>

    <p class="MsoNormal" style="text-align: justify;">Hayretini çeken bir şey vardı. Demin gördüğü hançer ortalıkta gözükmüyordu. Herhalde sahibi almıştı. Öyleyse gördüğü gölge hançerin sahibine aitti. Ve görülmekten hoşlanmayan biri idi. Şüphesiz bir casustu.</p>

    <p class="MsoNormal" style="text-align: justify;">Çekine çekine taş sütuna kadar gitti. Birden sütunun arkasından çıkan gölgenin sağdaki dar koridora saptığını gördü. Siyah pelerini bütün vücudunu örmüştü. Alabildiğine koşuyordu.</p>

    <p class="MsoNormal" style="text-align: justify;">Dişlerini gıcırdattı. Arkasında ayak sesleri duyunca döndü. Lombard aksi istikamette uzaklaşıyordu. Derin bir nefes aldı. Elini ihtiyar kalbine bastırdı.</p>

    <p class="MsoNormal" style="text-align: justify;">"Oh," çekti. Tekrar odasına döndü. Lombard Anna'nın odasını sormamıştı. Herhalde biliyordu. Aleksi Komnen tarif etmişti mutlaka.</p>

    <p class="MsoNormal" style="text-align: justify;">Odasına öndü. Kapıyı sürgüledikten sonra yatağa uzandı. Heyecan yaramıyordu. Oldukça yaşlı ve yorgundu. Kalbi göğsünü delecekmiş gibi vurduğuna göre, daha uzun zaman arızasız işlemeyecekti. Yakında dinlenmek isteyebilirdi. Bunun tek adı vardı: Ölüm.</p>

    <p class="MsoNormal" style="text-align: justify;">Umursamıyordu bile, İmparator Botaniates'in idare ettiği bir ülkenin en iyi yeri herhalde mezarlıklardı.</p>

    <p class="MsoNormal" style="text-align: justify;">Fazla düşünemedi, gözleri kendiliğinden kapandı. Derin bir uykuya daldı.</p>

    <p class="MsoNormal" style="text-align: justify;">Uyandığı zaman kapı kırılmak üzereydi. Dışarıdan tekmeleniyordu. Böyle birdenbire uyanmasının sebebini anladı. Yatağından sıçradı, kapıya yürüdü.</p>

    <p class="MsoNormal" style="text-align: justify;">"Kimsiniz?"</p>

    <p class="MsoNormal" style="text-align: justify;">Bir sürü anlaşılmaz gürültüden sonra:</p>

    <p class="MsoNormal" style="text-align: justify;">"Aç kapıyı!" diyen bir ses duydu.</p>

    <p class="MsoNormal" style="text-align: justify;">"Kimsiniz?" diye sordu tekrar.</p>

    <p class="MsoNormal" style="text-align: justify;">Kapıya bir tekme daha indi:</p>

    <p class="MsoNormal" style="text-align: justify;">"Kapıyı kırdırma bize doktor, imparator adına emrediyoruz, aç!"</p>

    <p class="MsoNormal" style="text-align: justify;">"Ne istediğinizi söyleyiniz."</p>

    <p class="MsoNormal" style="text-align: justify;">Cevap yerine kapıya tekmeler başlayınca adamları defetmenin imkânsızlaştığını anladı. Çabucak pencereye koşup dışarı baktı. Perdelerin aralandığını görünce belki elli kafa yukarıya kalktı. Etrafın sarılmış olduğu belli idi. İlk defa korktu. Kendisi için değil de teşkilâtı için korktu. Acaba ne biliyorlardı?</p>

    <p class="MsoNormal" style="text-align: justify;">Kapı gıcırtıyla devrilince toparlandı. Bir sürü asker içeriye doluşmuştu. En önde Şövalye Albert'in cüssesini tanıdı. Ona doğru yürümek için davrandı. Ama iki kılıç aynı anda yolunu kesti. Geriledi, gülmeye çalıştı.</p>

    <p class="MsoNormal" style="text-align: justify;">"Ne oluyor," diye mırıldandı. "Anlayamıyorum ne istiyorsunuz?"</p>

    <p class="MsoNormal" style="text-align: justify;">Şövalye Albert pis pis sırıtarak yüzüne bir tokat indirdi.</p>

    <p class="MsoNormal" style="text-align: justify;">"Belki aklının başına gelmesine yardım eder bu."</p>

    <p class="MsoNormal" style="text-align: justify;">Adamlarına döndü:</p>

    <p class="MsoNormal" style="text-align: justify;">Doktor Boris adamların ne aradığını anlamıştı, ama bunu belli etmemek için elinden geldiğince gayret ediyordu.</p>

    <p class="MsoNormal" style="text-align: justify;">"Şövalye Albert," diye konuştu parmağını patlayan yanağı üstünden ayırmadan. "Ne aradığınızı söylerseniz belki yardımım dokunabilir."</p>

    <p class="MsoNormal" style="text-align: justify;">"Deminki tokatla aklın başına gelmedi herhalde ihtiyar, zaten bu yardımseverliğinden kuşkulanıp duruyordum, meğer neler çeviriyormuşsun."</p>

    <p class="MsoNormal" style="text-align: justify;">Yakasına sarıldı.</p>

    <p class="MsoNormal" style="text-align: justify;">"Söyle, nereye sakladın onu?"</p>

    <p class="MsoNormal" style="text-align: justify;">Doktor boş gözlerle baktı.</p>

    <p class="MsoNormal" style="text-align: justify;">"Kimi?"</p>

    <p class="MsoNormal" style="text-align: justify;">Şövalye tükürür gibi:</p>

    <p class="MsoNormal" style="text-align: justify;">"Lombard'ı," dedi.</p>

    <p class="MsoNormal" style="text-align: justify;">"Siz Lombard'ı burada mı arıyorsunuz şövalye?"</p>

    <p class="MsoNormal" style="text-align: justify;">"Burada idi az evvel."</p>

    <p class="MsoNormal" style="text-align: justify;">"Hayal görmüş olacaksınız?"</p>

    <p class="MsoNormal" style="text-align: justify;">O zamana kadar fark etmediği uzun, siyah pelerinli biri önünde belirdi, şeytanî pırıltılarla dolu siyah gözlerini ihtiyarın gözlerine mıhlamıştı.</p>

    <p class="MsoNormal" style="text-align: justify;">"Ben hiçbir vakit hayal görmem doktor, beni tanıdın mı?"</p>

    <p class="MsoNormal" style="text-align: justify;">Doktor Boris karşısındaki bet yüzü ilk defa görüyordu gerçi, ama bu pelerini çok iyi hatırlıyordu. Bir mermer sütunun ardından fırlayıp koridor boyunca hızla uzaklaşan adamın sırtındaki pelerinin aynı idi.</p>

    <p class="MsoNormal" style="text-align: justify;">Yüzü az da olsa sarardı, ama kendini çabuk toparladı. Bazen her şeyin bittiği yerden yeni ümitlerin filizlendiği o kadar görülmüştü ki.</p>

    <p class="MsoNormal" style="text-align: justify;">"Sizi tanımıyorum Kiryos," dedi.</p>

    <p class="MsoNormal" style="text-align: justify;">Şövalye Albert dişlerini gıcırdattı.</p>

    <p class="MsoNormal" style="text-align: justify;">"Zindanda aklın başına çabuk gelir dostum, konuşturmak için hayli tesirli usullerimiz vardır, bülbül gibi şakıyacaksın."</p>

    <p class="MsoNormal" style="text-align: justify;">Hâlâ araştırmaya devam eden askerlere döndü:</p>

    <p class="MsoNormal" style="text-align: justify;">"bir şey bulamadınız değil mi?"</p>

    <p class="MsoNormal" style="text-align: justify;">"Bulamadık şövalye."</p>

    <p class="MsoNormal" style="text-align: justify;">Doktoru işaret etti:</p>

    <p class="MsoNormal" style="text-align: justify;">"Götürün bu sersemi, anlasın imparatorun ekmeğiyle beslenip, imparatora ihanet nasıl olurmuş."</p>

    <p class="MsoNormal" style="text-align: justify;">Doktor Boris birden silkindi, kamburunu bile dikleştirdi.</p>

    <p class="MsoNormal" style="text-align: justify;">"Ben imparatorun ekmeğini değil, elimin ekmeğini yiyorum şövalye," diye gürledi.</p>

    <p class="MsoNormal" style="text-align: justify;">Şövalye Albert'in eli ikinci defa hızla kalktı, indi. Doktorun yüzünde şiddetli bir tokat sakladı.</p>

    <p class="MsoNormal" style="text-align: justify;">"Küstah!"</p>

    <p class="MsoNormal" style="text-align: justify;">Doktoru alıp çıktılar. Teşkilât hakkında bir şey söylememeye kararlı idi. İtile kakıla götürülürken gözüne takılan her Meryem tasvirine, her aziz kabartmasına söz veriyordu:</p>

    <p class="MsoNormal" style="text-align: justify;">"Hiçbir şey anlatmayacağım, öleceğimi bilsem bile!"</p>

    <p class="MsoNormal" style="text-align: justify;">Gerçekten de anlatmadı. İşkencelere ancak üç gün tahammül edebildi. Zindan görevlileri cesedini sur dışına fırlattılar.</p>

    <p class="MsoNormal" style="text-align: justify;">Doktor Boris'in işkence ile öldürülüp cesedine köpek leşi kadar önem verilmeden surlardan dışarı fırlatılması, ihtilâlcileri ürkütmedi, galeyana getirdi:</p>

    <p class="MsoNormal" style="text-align: justify;">Şehirde hep onun öldürülüşü konuşuluyordu. Çeneler sıkılmış, gözlere nokta kadar bir pırıltı gelip oturmuştu. Gülüşlerde bile bir intikam duygusu vardı.</p>

    <p class="MsoNormal" style="text-align: justify;">Lombard paçayı zor kurtarmıştı. Boris'in odasından çıktıktan sonra Anna'nınkine canını dar atmıştı. Bereket</p>

    <p class="MsoNormal" style="text-align: justify;">General Aleksi Komnen kızının odasını vaktiyle çok iyi tarif etmiş bulunuyordu. Yoksa köstebek yuvası gibi sürü ile delik, sürü ile oda, koridor bulunan bu yerde kaybolup gidebilirdi.</p>

    <p class="MsoNormal" style="text-align: justify;">Anna'nın odasının bir yüzü surlara yaslanıyordu.</p>

    <p class="MsoNormal" style="text-align: justify;">Genç kızla, Albert'i kandırma konusunda anlaştıktan sonra sıvışmak Lombard için sandığı kadar zor olmamıştı.</p>

    <p class="MsoNormal" style="text-align: justify;">Pencereden sarkmış, ormanda gözden silinmişti.</p>

    <p class="MsoNormal" style="text-align: justify;">Doktor Boris'in cesedini ihtilâlcilere mensup bir çoban buldu. Köpeğinin sürekli çığlıklara uluması dikkatini çekmiş, yanına gittiğinde Boris'in cesediyle karşılaşmıştı.</p>

    <p class="MsoNormal" style="text-align: justify;">Doğrusu tanımakta hayli güçlük çekmişti. İki defa kendisini tedavi eden Doktor Boris'in bir yanağı sırf kemikten ibaretti. Kör bir bıçakla derisi yüzülmüş olacaktı. Sağ elinin iki parmağı kesikti. Ağzında diş namına bir şey kalmamıştı.</p>

    <p class="MsoNormal" style="text-align: justify;">Çığlık çığlığa koşmuş, balıkçı Davos'a durumu bildirmişti. Davos bu acı haberi gözyaşları içinde derhal Lombard'a ulaştırmıştı. Büyük bir kafile halinde doktorun cesedini kaldırmaya gitmişler, görülmemiş bir merasim yaparak defnetmişlerdi.</p>

    <p class="MsoNormal" style="text-align: justify;">Saray bu kalabalıktan ürküyordu ama, dağıtmayı göze alamamıştı.</p>

    <p class="MsoNormal" style="text-align: justify;">Bir karışıklık çıkmasından korkulmuştu, çünkü. İmparator Nikefor'un eli çenesinden ayrılmıyordu. İlk defa tehlike ile karşı karşıya bulunduğunu düşünüyordu. Cesedi surlardan atmakla ahmaklık etmişlerdi. Sessiz sedasız bir yere gömmek varken, halkı tahrik edeceği muhakkak olan bu hareket affedilir cinsten değildi. Ama olan olmuştu bir kere. Kıvılcım tutuşmak üzereydi.</p>

    <p class="MsoNormal" style="text-align: justify;">Hâdisenin üstünden daha bir hafta geçmeden ihtilâl patlak verdi. İmparator Nikefor Botaniates, tahta geçişinin üçüncü yılını kutlamaya hazırlanıyordu. 1081 yılma yeni girilmişti. Bizans imparatorluğunun süslü tacı tam üç yıldan beri kalın kafasını süslüyordu. Ama doymamıştı. Değil üç yıl, üç yüz yıl da taşısa yine doymayacaktı.</p>

    <p class="MsoNormal" style="text-align: justify;">O sabah kapısının önünde koşuşmalar, bağrışmalar duydu.</p>

    <p class="MsoNormal" style="text-align: justify;">"Vasileas... Vasileas..." sesleri kulaklarını tırmaladı. Alelacele kalktı yanından hiç eksik etmediği altın saplı hançeri sıkı sıkıya kavrayarak kapıya gitti. Açmadan seslendi:</p>

    <p class="MsoNormal" style="text-align: justify;">"Ne var, ne oluyor?"</p>

    <p class="MsoNormal" style="text-align: justify;">"Halk ayaklandı Vasileas."</p>

    <p class="MsoNormal" style="text-align: justify;">Ayağını hiddetle yere vurdu:</p>

    <p class="MsoNormal" style="text-align: justify;">"Halkın ayaklanma yetkisi yok, itaat zorundadır. Hemen haklarından gelinsin. Hepsi hepsi bir avuç çapulcu olacak."</p>

    <p class="MsoNormal" style="text-align: justify;">Kapıyı açınca perişan yüzlerle karşılaştı. Birkaç yüksek rütbeli subay, birkaç senatör titreşip duruyorlardı.</p>

    <p class="MsoNormal" style="text-align: justify;">"Çabuk askeri harekete geçirin. Hepsini dağıtın, müsebbipler yüksek mahkemenin huzuruna çıkarılacak ve idam edilecek, anlaşıldı mı?"</p>

    <p class="MsoNormal" style="text-align: justify;">General Pavlos bir adım öne çıktı, eğildi:</p>

    <p class="MsoNormal" style="text-align: justify;">"Vasileas."</p>

    <p class="MsoNormal" style="text-align: justify;">"Evet Pavlos?"</p>

    <p class="MsoNormal" style="text-align: justify;">"Artık çok geç."</p>

    <p class="MsoNormal" style="text-align: justify;">İmparator parmaklarının ucuna kadar ürperdi.</p>

    <p class="MsoNormal" style="text-align: justify;">"Ne demek çok geç?"</p>

    <p class="MsoNormal" style="text-align: justify;">"Askerin çoğunluğu onlardan yana. Çataltepe'deki birliklerin tamamı General Kommen'e iltihak etti."</p>

    <p class="MsoNormal" style="text-align: justify;">"Ne diyorsun? Olamaz."</p>

    <p class="MsoNormal" style="text-align: justify;">"Yalnız bu kadar değil Vasileas, üzülerek söyleyeyim, özel muhafızlarınızın bir kısmı da size ihanet etti."</p>

    <p class="MsoNormal" style="text-align: justify;">Nikefor'un başı döndü:</p>

    <p class="MsoNormal" style="text-align: justify;">"Hayır," diye inledi.</p>

    <p class="MsoNormal" style="text-align: justify;">Kabul edemiyordu. İlelebet süreceğini tahayyül ettiği, eğlenceden ibaret saydığı dünyasını gölgeler diye ölümü dahi düşünmeyen Nikefor, içi kof bir kavak ağacıydı sanki. General Pavlosün bir üfürüğüyle sallanıyor, yıkılacak hâle geliyordu. Alnının üstünden başlayan terleme kısa zamanda vücuduna yayılmıştı. Her yanı iğneleniyormuş gibi geldi. Karnını kaşıdı.</p>

    <p class="MsoNormal" style="text-align: justify;">"Ne yapmamızı emredersiniz Vasileas?"</p>

    <p class="MsoNormal" style="text-align: justify;">Bu ses, toparlanmasına yetti.</p>

    <p class="MsoNormal" style="text-align: justify;">"Bekleyin," dedi.</p>

    <p class="MsoNormal" style="text-align: justify;">İçeri çekildi. Albert'in dairesine açılan kapıyı itti.</p>

    <p class="MsoNormal" style="text-align: justify;">"Albert."</p>

    <p class="MsoNormal" style="text-align: justify;">Şövalyenin yeri boştu. Hayret etti.</p>

    <p class="MsoNormal" style="text-align: justify;">"Albert! Albert!"</p>

    <p class="MsoNormal" style="text-align: justify;">Deli gibi bağırıyordu. Hiçbir karşılık gelmedi. Başını avuçladı. İmparatorun her emrini yerine getirmek için gecesini, gündüzünü şu odada geçiren en güvendiği adamı nerelerde idi. Yoksa, menfur ihtilâl rüzgârı onu da mı sürüklemişti?"</p>

    <p class="MsoNormal" style="text-align: justify;">"Olamaz!"</p>

    <p class="MsoNormal" style="text-align: justify;">Fakat olmuştu işte. İmparatorun muhabbetine Anna Komnen'in yapmacık aşkını tercih etmişti şövalye Albert.</p>

    <p class="MsoNormal" style="text-align: justify;">Dört gündür imparatorun emirlerine değil, genç kızın emirlerine itaat ediyordu. Şu anda ise sarayı ele geçirmek için hazırlanan birliklere kumanda etmekle meşguldü.</p>

    <p class="MsoNormal" style="text-align: justify;">Nikefor alelacele elbiselerini giydi. Üç yıldır ilk defa yalnız başına giyindiğini düşündü. Yere bol bir tükürük attı. Zırhına büründü, tolgasını başına geçirdi, enli kılıcını beline bağladı ve tekrar kapıya çıktı.</p>

    <p class="MsoNormal" style="text-align: justify;">"Hazırım."</p>

    <p class="MsoNormal" style="text-align: justify;">Kapıda yalnız General Pavlos vardı.</p>

    <p class="MsoNormal" style="text-align: justify;">"Diğerleri nerede?"</p>

    <p class="MsoNormal" style="text-align: justify;">General umursamaz bir tavırla omuzlarını silkti:</p>

    <p class="MsoNormal" style="text-align: justify;">"Gittiler Vasileas."</p>

    <p class="MsoNormal" style="text-align: justify;">"Nereye dövüşmeye mi?"</p>

    <p class="MsoNormal" style="text-align: justify;">"Kim bilir? Ya dövüşmeye, ya sıvışmaya! Bu durumda bilinmez ki."</p>

    <p class="MsoNormal" style="text-align: justify;">"Şövalye Albert nerede?"</p>

    <p class="MsoNormal" style="text-align: justify;">Generalin dudakları iztihza ile büzüldü:</p>

    <p class="MsoNormal" style="text-align: justify;">"Çok güveniyordunuz, değil mi Vasileas?"</p>

    <p class="MsoNormal" style="text-align: justify;">Bu söz her şeyi anlaması için yetti. İçinde bir şeylerin koptuğunu, bir yerlerinin yandığını hissetti.</p>

    <p class="MsoNormal" style="text-align: justify;">"Gidelim," dedi.</p>

    <p class="MsoNormal" style="text-align: justify;">Hızla koridorlardan geçtiler. Kimsecikler yoktu etrafta.</p>

    <p class="MsoNormal" style="text-align: justify;">Her zaman karınca yuvası gibi kaynayan saray bomboştu. Bu kadar kısa zamanda içinde bunca adam nereye kaybolmuştu? Herhalde dövüşmeye çıkmış olacaklardı.</p>

    <p class="MsoNormal" style="text-align: justify;">İmparatorlarını seviyorlardı. Hepsine ikbal vermişti. Makam vermiş, nişan vermişti.</p>

    <p class="MsoNormal" style="text-align: justify;">Bu düşüncelerle bir parça rahatladı. Cesaretlendi.</p>

    <p class="MsoNormal" style="text-align: justify;">"Göreceksin hepsini ezeceğim general," dedi. "Başlarında Aleksi var değil mi?"</p>

    <p class="MsoNormal" style="text-align: justify;">"Evet Vasileas. Asi askerlere Aleksi Komnen kumanda ediyor. Kaptan Lombard ise ayaklandırdığı halkın başında. Albert'e gelince..."</p>

    <p class="MsoNormal" style="text-align: justify;">"Söyleme, istemiyorum."</p>

    <p class="MsoNormal" style="text-align: justify;">"Nasılsa birazdan gözlerinizle göreceksiniz Vasileas."</p>

    <p class="MsoNormal" style="text-align: justify;">Yürüdükçe gürültü artıyordu. Az sonra insan selini gördüler. Kapının önüne birikmiş alabildiğine bağırıyorlardı. Kır bir atın üstüne binmiş Şövalye Albert'i tanıdı, dişlerini sıktı.</p>

    <p class="MsoNormal" style="text-align: justify;">"Hain!"</p>

    <p class="MsoNormal" style="text-align: justify;">General bu durumda mukavemetin imkânsız olduğunu söyleyince de küplere bindi.</p>

    <p class="MsoNormal" style="text-align: justify;">"Tek başıma kalsam da mücadele edeceğim."</p>

    <p class="MsoNormal" style="text-align: justify;">General eğildi.</p>

    <p class="MsoNormal" style="text-align: justify;">"Birlikte mücadele edeceğiz. Vasileas. Sen milletsiz bir imparator, ben askersiz bir general. Bakalım ne işe yarayacağız?"</p>

    <p class="MsoNormal" style="text-align: justify;">İmparatorun yüzü allak bullak oldu, ilk defa bu gerçeği düşündü, generalin dediği doğru idi. Artık milletsiz bir imparatordu. Milletsiz de olsa bir imparatordu, ama taht hâlâ kendisinindi. Öyleyse bir imparatora yakışır şekilde mücadele etmeli, tarihler kahramanlık destanını yazmalıydı."</p>

    <p class="MsoNormal" style="text-align: justify;">Birden nereden çıktığı belli olmayan saray uşaklarından biri önünde belirdi.</p>

    <p class="MsoNormal" style="text-align: justify;">"Vasileas gemiler."</p>

    <p class="MsoNormal" style="text-align: justify;">Nefes nefes soluyordu, gözleri dehşetle açılmıştı.</p>

    <p class="MsoNormal" style="text-align: justify;">General, imparatordan önce davrandı, adamı kolundan çekti, toparlanması için sarstı.</p>

    <p class="MsoNormal" style="text-align: justify;">"Ne gemisinden söz ediyorsun sen?"</p>

    <p class="MsoNormal" style="text-align: justify;">Uşak parmağını uzattı.</p>

    <p class="MsoNormal" style="text-align: justify;">"Limanda efendim, limanda."</p>

    <p class="MsoNormal" style="text-align: justify;">"Be çocuk, konuş. Gemi elbette limanda olacak, ne demek istiyorsun?"</p>

    <p class="MsoNormal" style="text-align: justify;">"Hepsi yanıyor efendim, hepsi! Dehşet, liman sanki cehennem!"</p>

    <p class="MsoNormal" style="text-align: justify;">General uşağı itti. Zavallıcık kendini yerde buldu. Mükâfat beklerken tartaklanmak gerçi alıştığı şeydi, ama hiç değilse şimdi beklemiyordu. Hızla uzaklaşan imparatorla generalin arkalarından tükürdü.</p>

    <p class="MsoNormal" style="text-align: justify;">Ayağa kalktı. Pencereyi açtı. Kalabalık kükreyerek açılan pencereye döndü. Binlerce ok üstüne gezlendi.</p>

    <p class="MsoNormal" style="text-align: justify;">"Hey durun, ben sizdenim. İmparator burada, acele edin!" diye avazı çıktığı kadar bağırdı.</p>

    <p class="MsoNormal" style="text-align: justify;">Şövalye Albert imparatorun çoktan kaçmış olduğunu düşünüyordu. Orada olduğu müjdesini alınca adamlarına kapıyı kırmaları emrini verdi. Dış kapı fazla dayanamadı, çatırtıyla devrildi. Burçlardan atılan okla giderek seyrekleşti. İç avluda küçük bir mukavemetle karşılaştılar. Fakat bu mukavemeti çabuk bertaraf ettiler. Her kafadan bir ses çıkıyordu:</p>

    <p class="MsoNormal" style="text-align: justify;">"Nerede imparator?"</p>

    <p class="MsoNormal" style="text-align: justify;">"Hangi deliğe girdi zalimler kralı?"</p>

    <p class="MsoNormal" style="text-align: justify;">"Şu tarafa bakalım."</p>

    <p class="MsoNormal" style="text-align: justify;">"Hey Niko, soldaki koridora dal."</p>

    <p class="MsoNormal" style="text-align: justify;">Uşak yine meydana çıktı, parmağını ilerde bir noktaya dikti:</p>

    <p class="MsoNormal" style="text-align: justify;">"Şu yana gittiler." Şövalye Albert başucunda dikildi:</p>

    <p class="MsoNormal" style="text-align: justify;">"Yalnız mıydı?" diye sordu.</p>

    <p class="MsoNormal" style="text-align: justify;">"Hayır, yanında generallerden bir vardı, tanıyamadım, beni silkeledi. Boş bir çuval gibi yere yığıldım. İkisini de sevmiyorum."</p>

    <p class="MsoNormal" style="text-align: justify;">Şövalye Albert sözlerin gerisini dinlemedi. Gösterilen istikamete doğru koşmaya başladı. İmparatoru yakalayabilirse, hem şöhreti artacak, hem de yeni imparator nezdinde ehemmiyet kazanacaktı. Bu yararlığından ötürü kızını da verirdi belki.</p>

    <p class="MsoNormal" style="text-align: justify;">Anna aklına gelince sırıttı. Uğruna bir değil bin taht bile devirebilirdi. Nikefor Botaniates'i yakalayacak, götürüp Anna'nın ayakları dibine atacaktı.</p>

    <p class="MsoNormal" style="text-align: justify;">"İşte Anna, düğün hediyem bu" diyecekti.</p>

    <p class="MsoNormal" style="text-align: justify;">O anın hayali bile Albert'i mest ediyordu. Fakat birden aklına geldi. Ya hızlı ihtilâlcilerden biri imparatoru öldürürse.</p>

    <p class="MsoNormal" style="text-align: justify;">Döndü adamlarına doğru, hiç sebep olmadığı halde kükredi:</p>

    <p class="MsoNormal" style="text-align: justify;">"İmparatoru canlı istiyorum. Kılma dokunanı mahvederim."</p>

    <p class="MsoNormal" style="text-align: justify;">Bu tehdidi savurduktan sonra rahatladı. Daha hızlı koşmaya başladı.</p>

    <p class="MsoNormal" style="text-align: justify;">Bir mermer sütunun ardından birden iki gölge fırlayarak önünü kestiler. Çok iyi tanıdığı bir ses:</p>

    <p class="MsoNormal" style="text-align: justify;">"Beni mi arıyorsun Albert köpeği?" diye gürledi.</p>

    <p class="MsoNormal" style="text-align: justify;">Albert çok kararlı olmasına rağmen bir tereddüt geçirdi. Bocaladı. Bu sese itaat etmeye öylesine alışmıştı ki, içinden her şeyi bir yana itip eğilmek geliyordu. Anna'nın deniz mavisi gözlerini düşündü. Genç kızın hayali önceki hislerini sünger gibi sildi. "Seni arıyorum imparator taslağı!"</p>

    <p class="MsoNormal" style="text-align: justify;">Nikefor hiddetle atıldı, kılıcını savurdu.</p>

    <p class="MsoNormal" style="text-align: justify;">"Albert hazırlıklı olmamakla birlikte hamleyi savuşturdu.</p>

    <p class="MsoNormal" style="text-align: justify;">"Seni öldürmek istemiyorum Nikefor," diye konuştu sesini yumuşatarak, "Gel delilik etme, teslim ol!"</p>

    <p class="MsoNormal" style="text-align: justify;">Nikefor durmadan hamle tazeliyordu.</p>

    <p class="MsoNormal" style="text-align: justify;">"Zerre kadar erkekliğin varsa söyle adamlarına geri durunlar, kozumuzu paylaşalım baş başa, ihanetinin cezasını ödeteyim."</p>

    <p class="MsoNormal" style="text-align: justify;">Albert güldü:</p>

    <p class="MsoNormal" style="text-align: justify;">"Benim kadar iyi kılıç kullanamadığını pekâlâ biliyorsun Nikefor, boş yere ölme, teslim ol."</p>

    <p class="MsoNormal" style="text-align: justify;">Nikefor'un cevabı sert oldu:</p>

    <p class="MsoNormal" style="text-align: justify;">"Ahmak!"</p>

    <p class="MsoNormal" style="text-align: justify;">Şövalye Albert adamlarına kesin bir emir verdi:</p>

    <p class="MsoNormal" style="text-align: justify;">"Siz generali teslim alın, imparator bana kalsın."</p>

    <p class="MsoNormal" style="text-align: justify;">İtaat ederek generale yaklaştılar. General, imparatorun mukavemet ettiğini görünce kararını verdi. Kendisi de gerekirse onunla birlikte ölecekti. Kılıcını çekti.</p>

    <p class="MsoNormal" style="text-align: justify;">"Yaklaşanı biçerim!" diye bağırdı.</p>

    <p class="MsoNormal" style="text-align: justify;">İhtilâlcilerin gözleri dönmüştü. Değil kılıç, gök boyu ateş sütunu önlerini kesse yine yürüyeceklerdi. Kılıçlar tokuşmaya başladı.</p>

    <p class="MsoNormal" style="text-align: justify;">Beri tarafta Albert'le İmparator da münakaşayı kesmiş, söz bütünüyle kılıçlara kalmıştı. Nikefor gerçi iyi dövüşüyordu, ama şaşkındı. Kaldı ki Albert kadar bu işlerin ustası değildi. Kendisi de biliyordu.</p>

    <p class="MsoNormal" style="text-align: justify;">Fazla sürmedi. Önce General Pavlos karnına yediği bir kılıçla yıkıldı, tepine tepine can verdi.</p>

    <p class="MsoNormal" style="text-align: justify;">Peşinden İmparator Nikefor Botaniates baldırından yaralandı. Çok kan kaybediyor, giderek fakattan düşüyordu. İçeriye başka ihtilâlciler de dolmuştu. Geniş bir daire meydana getirmiş, imparatorla eski yardımcısının boğaz boğaza kavgasını seyre koyulmuşlardı.</p>

    <p class="MsoNormal" style="text-align: justify;">Botaniates hızla tükeniyordu. Baldırındaki yara belki öldürücü değildi, ama çok kan akmıştı. Vücudundan süratle hayatın çekildiğini hissediyor, yine de hasmını öldürmek için elinden geleni yapıyordu.</p>

    <p class="MsoNormal" style="text-align: justify;">Birden canlandı. Albert'in beklenmeyen bir açığını bulmuş, kılıcı yapıştırmıştı. Göğsünden geniş bir kan sütunu fışkırdı. Şövalye'nin bacakları yavaş yavaş büküldü.</p>

    <p class="MsoNormal" style="text-align: justify;">Alabildiğine açılmış gözleri inanamaz bakışlarla imparatora dikili kaldı.</p>

    <p class="MsoNormal" style="text-align: justify;">"Lanet olsun," diye mırıldandı, serin mermerlerin üstüne düştü. Bayılmıştı.</p>

    <p class="MsoNormal" style="text-align: justify;">İmparator Botaniates ise bu darbe ile son kuvvetini de harcamıştı. Gözleri kararıyor, bacakları gövdesini taşımakta güçlük çekiyordu. Şövalyeyi alt edebildiğine şaşıyordu. İlk defa kaderi hatırladı, elini ter içinde kalan alnının üstünde gezdirdi:</p>

    <p class="MsoNormal" style="text-align: justify;">"Evet kader," diye inledi. Yere kapaklandı.</p>

    <p class="MsoNormal" style="text-align: justify;">Ölmemişti, ama ölüm tepesinde dolaşıyordu.</p>

    <p class="MsoNormal" style="text-align: justify;">İhtilâlciler ancak toparlanabildiler. Belki yüz tanesi aynı anda üstüne atıldı. Yaralı haline bakmadan tartakladılar. Ellerinin üstüne kaldırarak dış avluya kadar taşıdılar. Biri şöyle bağırıyordu:</p>

    <p class="MsoNormal" style="text-align: justify;">"Ey ihtilâlciler! İşte üç yıl millete kan kusturmuş zalimin hâli, gelecek imparatora ders olsun da zulmetmeye kalkmasın."</p>

    <p class="MsoNormal" style="text-align: justify;">Lombard manzarayı görünce iğrendi.</p>

    <p class="MsoNormal" style="text-align: justify;">"Onu içeri taşıyın."</p>

    <p class="MsoNormal" style="text-align: justify;">Gözü dönmüş birkaç kişi karşılık olarak:</p>

    <p class="MsoNormal" style="text-align: justify;">"Hayır," dediler, "paralayacağız."</p>

    <p class="MsoNormal" style="text-align: justify;">Yanındakileri harekete geçirdi Lombard, Botaniates'in baygın vücudunu taşıyan adamların üstüne gitti.</p>

    <p class="MsoNormal" style="text-align: justify;">"İçeriye taşıyın dedim aptallar!"</p>

    <p class="MsoNormal" style="text-align: justify;">İhtilâlciler arasında neredeyse bir anlaşmazlık çıkmak üzereydi. Çarpışmaya ramak kalmıştı. Lombard sesini yumuşattı:</p>

    <p class="MsoNormal" style="text-align: justify;">"Biz katil değiliz, katilleri devirmek için birleştik, hükmü mahkemeye bırakalım kardeşlerim."</p>

    <p class="MsoNormal" style="text-align: justify;">Halk yumuşadı, sesi gür olanlar bağırdılar:</p>

    <p class="MsoNormal" style="text-align: justify;">"Sen daha iyi bilirsin Lombard."</p>

    <p class="MsoNormal" style="text-align: justify;">İmparatoru içeri taşıyıp yatağına yatırdılar. Yarasına bakması için bir hekim lâzımdı. İşte o zaman Anna Komnen ortaya çıktı, Lombard'a:</p>

    <p class="MsoNormal" style="text-align: justify;">"Çaka Bey ne güne durur?" dedi.</p>

    <p class="MsoNormal" style="text-align: justify;">"Sahi, Boris'in yanında epey çalışmıştı, yaradan anlaması lâzım."</p>

    <p class="MsoNormal" style="text-align: justify;">"Tabii anlar."</p>

    <p class="MsoNormal" style="text-align: justify;">"Nerede şimdi o?"</p>

    <p class="MsoNormal" style="text-align: justify;">Genç kız gülerek Kaptan Lombard'a baktı.</p>

    <p class="MsoNormal" style="text-align: justify;">"Onu bulmak size düşüyor Kaptan Lombard."</p>

    <p class="MsoNormal" style="text-align: justify;">"Haklısınız."</p>

    <p class="MsoNormal" style="text-align: justify;">Emir bekleyen adamlarına:</p>

    <p class="MsoNormal" style="text-align: justify;">"Her tarafı araştırın kimi bulursanız bir odaya toplayın, mukavemet edeni öldürün. İçinizde Çaka Beyi tanıyan var mı?"</p>

    <p class="MsoNormal" style="text-align: justify;">"Ben," diye ileri çıktı balıkçı Davos.</p>

    <p class="MsoNormal" style="text-align: justify;">"Peki birliğe sen kumanda et. Çaka Beyi bulup getirmeni istiyorum."</p>

    <p class="MsoNormal" style="text-align: justify;">"Başüstüne Lombard."</p>

    <p class="MsoNormal" style="text-align: justify;">Peşine taktığı yirmi kişi ile koridora daldı.</p>

    <p class="MsoNormal" style="text-align: justify;">Çaka Bey ihtilâli beklediği için hiç şaşırmadı. Limanda yanan gemilerin alevlerini bir müddet pencereden seyretti. Dışarıdan gelen ulumaları dinledi. Sonra ne yapması gerektiğini düşünerek bir karar verdi.</p>

    <p class="MsoNormal" style="text-align: justify;">Bekleyecekti. Her şeyin normale dönmesini bekleyecekti. İki grubun arasına girme hakkını kendine görmüyordu. Zaten yeterince karışmıştı. Bundan ötesini aralarında halletmeli idiler.</p>

    <p class="MsoNormal" style="text-align: justify;">Hayli zaman Kur'an okudu. Kapısı vurulduğunda doğruldu. Kur'anı Kerim'i kabına yerleştirip başucundaki gümüş çiviye taktı. Kapıyı açmaya gitti.</p>

    <p class="MsoNormal" style="text-align: justify;">"Kimsiniz?"</p>

    <p class="MsoNormal" style="text-align: justify;">Balıkçı Davos Çaka Beyin sesini tanıdı:</p>

    <p class="MsoNormal" style="text-align: justify;">"Benim efendim," diye cevap verdi. "Bir zamanlar tedavi ettiğiniz fakir balıkçı."</p>

    <p class="MsoNormal" style="text-align: justify;">Sürmeyi çekti, kapı ardına kadar açıldı.</p>

    <p class="MsoNormal" style="text-align: justify;">"Davos, her şey yolunda mı?"</p>

    <p class="MsoNormal" style="text-align: justify;">"Yolunda efendim, ihtilâl muvaffak oldu. Bir yaralımız var, düşündük ki yardımınız dokunur."</p>

    <p class="MsoNormal" style="text-align: justify;">Hazırlanırken sordu:</p>

    <p class="MsoNormal" style="text-align: justify;">"Yaralı olan kim?"</p>

    <p class="MsoNormal" style="text-align: justify;">"Eski imparator Botaniates."</p>

    <p class="MsoNormal" style="text-align: justify;">"Hemen geliyorum."</p>

    <p class="MsoNormal" style="text-align: justify;">Heybesini omzuna astı. İçinde merhemler, sargı bezleri, makaslar vardı. Onsuz hiçbir şey yapamazdı.</p>

    <p class="MsoNormal" style="text-align: justify;">İmparatorun yaralı olmasına gerçekten üzgündü. Ne de olsa hayli iyiliğini görmüştü. Şifa bulması için elinden geleni yapacaktı. Lâkin bu konuda çok şey bilmiyordu. Topu topu birkaç ay Doktor Boris'e çıraklık etmişti. Sarayda kaldığı yıllar içinde yaradan çok ayrı konularla meşgul olmuştu. Yine de gerçek bir cerrah bulununcaya kadar bazı tedbirler alabileceğini sanıyordu.</p>

    <p class="MsoNormal" style="text-align: justify;">İmparatorun bacağını görünce bu ümidini de kaybeder gibi oldu. Yara çok fena idi, Nikefor âdeta ölü gibi yatıyor, arada bir inliyordu.</p>

    <p class="MsoNormal" style="text-align: justify;">"Benim tedavi edebileceğim bir yara değil bu kaptan," dedi Lombard'a dönerek. "Acele bir cerrah bulmak lâzım."</p>

    <p class="MsoNormal" style="text-align: justify;">"Çok mu fena?"</p>

    <p class="MsoNormal" style="text-align: justify;">"Sandığınızdan da çok."</p>

    <p class="MsoNormal" style="text-align: justify;">"Bir şeyler yapamaz mısın?"</p>

    <p class="MsoNormal" style="text-align: justify;">"Cerrah gelinceye kadar yapabileceğim tek şey kanı durdurmak. Yaranın içi temizlenmek ister. Benim işim değil."</p>

    <p class="MsoNormal" style="text-align: justify;">"Pekâlâ yapabildiğiniz kadarını yapın, üstüne karışmayın."</p>

    <p class="MsoNormal" style="text-align: justify;">Çaka Bey sesini yükseltti:</p>

    <p class="MsoNormal" style="text-align: justify;">"Ölüme mi terk edeceksiniz yani?"</p>

    <p class="MsoNormal" style="text-align: justify;">"Kendisi az mı öldürdü?"</p>

    <p class="MsoNormal" style="text-align: justify;">"Böyle şey olmaz!"</p>

    <p class="MsoNormal" style="text-align: justify;">Lombard bakakaldı.</p>

    <p class="MsoNormal" style="text-align: justify;">"Olmaz," diye gürledi Çaka Bey, "yardıma muhtaç biri var ve siz bundan imtina ediyorsunuz. Çok övündüğünüz o denizci namusunuz ne oldu?" Lombard'ın dudakları kıvrıldı, iki derin çizgi çenesine doğru uzandı.</p>

    <p class="MsoNormal" style="text-align: justify;">"Çaka Bey," dedi, boğuk bir sesle. "Bu adamın bana yaptıklarını biliyorsunuz, şimdi koz elinden çıktı diye niçin bağışlayayım?"</p>

    <p class="MsoNormal" style="text-align: justify;">"Şahsi duygularınıza kurban edemezsiniz."</p>

    <p class="MsoNormal" style="text-align: justify;">"Çok etti ama."</p>

    <p class="MsoNormal" style="text-align: justify;">"Bu yüzden de bertaraf edildi. Siz zulmün istikametini değiştirmek için mi ihtilâl yaptınız Kaptan Lombard? Hep böyle mi olur? Birtakım insanlar mevcut idareye karşı ayaklanır, düşürür, her şey tersine döner. Zalim olanlar mazlum, mazlumlar zalim olur."</p>

    <p class="MsoNormal" style="text-align: justify;">Bakışlarını sertleştirdi. Lombard'ın gözbebeklerine çaktı:</p>

    <p class="MsoNormal" style="text-align: justify;">"Siz de bunun için mi ihtilâl yaptınız?"</p>

    <p class="MsoNormal" style="text-align: justify;">Lombard cevap vermedi. Adamlarına döndü:</p>

    <p class="MsoNormal" style="text-align: justify;">"Tellâl bağırtın," dedi. "Şehirde ne kadar cerrah varsa saraya gelsin."</p>

    <p class="MsoNormal" style="text-align: justify;">Sonra Çaka Beye gülümsedi:</p>

    <p class="MsoNormal" style="text-align: justify;">"Dürüstlüğün ırkından mı, dininden mi geliyor bilmiyorum ama, galiba ikisinin de büyük tesiri var. Her neyse, beni bir hata yapmaktan kurtardığınız için teşekkür ederim. Ömrüm oldukça vicdan azabı çekecektim."</p>

    <p class="MsoNormal" style="text-align: justify;">Çaka Bey bakışlarıyla Lombard'ı okşadı:</p>

    <p class="MsoNormal" style="text-align: justify;">"Şimdi elimden geleni yapabilirim artık," dedi. "Cerrahlar gelinceye kadar." işe koyuldu.</p>

    <p class="MsoNormal" style="text-align: justify;">İhtilâlin üstünden tam bir ay geçmiş, sükûnet sağlanmıştı. Zaman zaman bazı yağmacılar dükkânlara saldırıyor, karışıklıktan menfaati olanlar sahneye çıkıyordu, ama çabuk sindiriliyorlardı.</p>

    <p class="MsoNormal" style="text-align: justify;">Aleksi Komnen büyük bir merasimle taç giymişti. Eski imparator Botaniates ise düşük her imparatorun akıbetine uğramıştı. Prens Adasına (Büyükada) sürülmüştü.</p>

    <p class="MsoNormal" style="text-align: justify;">Çaka Bey serbest bırakılacağı günü sabırsızlıkla bekliyordu. Kendisine verilmiş bir söz vardı ve bu sözün yerine getirileceğinden hiç şüphe etmemişti. Zira sözü veren Kaptan Lombard'dı. Lombard yalnız İstanbul'da değil, bütün Bizans'ta namuslu tanınırdı. Çoktandır görüşememişti onunla. Sadece balıkçı Davos iki kere ziyaretine gelmiş, hatırını sormuştu. ^</p>

    <p class="MsoNormal" style="text-align: justify;">Bir gün Anna Komnen çıkageldi. Gösterişli elbiseler giymişti. Üstünden zorakilik akıyordu. İmparator değişeli beri prenses olmuştu ama, hâlâ buna intibak edemediği belliydi. Girer girmez:</p>

    <p class="MsoNormal" style="text-align: justify;">"E, sevgili talebem," diye konuştu. "Artık Grekçe dersine ara vereceğimiz için müteessirim, yapacak başka işlerimiz var."</p>

    <p class="MsoNormal" style="text-align: justify;">Çaka Bey yer gösterdikten sonra önünde hafif bir reverans yaptı:</p>

    <p class="MsoNormal" style="text-align: justify;">"Size ne gibi bir hizmette bulunabilirim Prinkipisa?"</p>

    <p class="MsoNormal" style="text-align: justify;">Anna Komnen davetkâr bir kahkaha attı:</p>

    <p class="MsoNormal" style="text-align: justify;">"Sahi, beni nasıl buluyorsunuz dostum?"</p>

    <p class="MsoNormal" style="text-align: justify;">"Bana çok iyiliğiniz dokundu Prinkipisa!"</p>

    <p class="MsoNormal" style="text-align: justify;">"O ciheti sormuyorum, siz de bana iyiliklerde bulundunuz, daha çok babama, bırakalım!" "Öğrenmek istediğiniz şeyin ne olduğunu bilmeden cevap veremem ki." "Ben bildiğinizi sanıyordum Çaka Bey, Türklerin hepsi sizin gibi anlayışsız mıdır?"</p>

    <p class="MsoNormal" style="text-align: justify;">"Hangi konuda, diye sormak geliyor içimden."</p>

    <p class="MsoNormal" style="text-align: justify;">"Kadın konusunda!"</p>

    <p class="MsoNormal" style="text-align: justify;">Genç kızın gururunun incindiği belli oluyordu, son sözü dişlerinin arasından söylemişti.</p>

    <p class="MsoNormal" style="text-align: justify;">"Ha!" dedi Çaka Bey, hayret etmiş görünerek. "O konularda bizlerin hiçbir fikri yoktur, ömrümüz serhadlerde geçtiği için silâhtan daha iyi anlarız. Doktor Boris'le geçen günlerim bir parça da yaralardan anlamayı öğretti bana, hepsi bu."</p>

    <p class="MsoNormal" style="text-align: justify;">"Ama kalp yaralarından anlamıyorsunuz, değil mi?"</p>

    <p class="MsoNormal" style="text-align: justify;">"Kalpteki yaraya göre değişir o, zaten ekseriya kalp yaraları insanın ölümüne sebep olur."</p>

    <p class="MsoNormal" style="text-align: justify;">Anna hırsından mendilini dişliyordu. Bir tehdit savurmaktan kendini alamadı.</p>

    <p class="MsoNormal" style="text-align: justify;">"Siz benimle alay edecek kadar küstahmışsınız. Bunu yanınıza bırakacağımı sanmayın. Unutmayın ki imparatorun kızıyım."</p>

    <p class="MsoNormal" style="text-align: justify;">Çaka Bey mübalağa şeklinde eğildi:</p>

    <p class="MsoNormal" style="text-align: justify;">"Hiç unutmuyorum ki Prinkipisa."</p>

    <p class="MsoNormal" style="text-align: justify;">"Küstah!"</p>

    <p class="MsoNormal" style="text-align: justify;">Çaka Bey karşısında kadın da olsa, hakarete tahammül edeceklerden değildi. Kapıyı gösterdi:</p>

    <p class="MsoNormal" style="text-align: justify;">"Çıkın buradan!"</p>

    <p class="MsoNormal" style="text-align: justify;">Genç kız hırsla kalktı, potinlerini vura vura kapıya yürüdü, çıkarken:</p>

    <p class="MsoNormal" style="text-align: justify;">"Gene geleceğim ama," dedi, "o zaman böyle konuşamayacaksın, çünkü ardımda bir sürü asker bulunacak."</p>

    <p class="MsoNormal" style="text-align: justify;">Çaka Bey cevap vermedi. Blöf yaptığı muhakkaktı Anna'nın. Bir deliliğe kalkışacak değildi herhalde. Kalkışacak olsa imparator babası önlerdi.</p>

    <p class="MsoNormal" style="text-align: justify;">Böyle düşünmekle ne kadar aldandığını iki gün sonra anladı. Gelen askerlerin başında Anna yoktu ama gölgesine tâbi oldukları muhakkaktı. Altı kişi idiler. İmparatorun emrini tebliğe memur olduklarını söylüyorlardı.</p>

    <p class="MsoNormal" style="text-align: justify;">"Çaka Bey bütün rütbelerinizin geri alınması ve tevkifiniz için emir var elimizde, itaat edeceğinizi umuyoruz. Güçlük çıkarmak durumunuzu daha da berbatlaştırır."</p>

    <p class="MsoNormal" style="text-align: justify;">Çaka Bey şaşırdı:</p>

    <p class="MsoNormal" style="text-align: justify;">"Emri kimden aldınız?" diye sordu:</p>

    <p class="MsoNormal" style="text-align: justify;">Siyah bir kurdele ile bağlı emri Çaka Beyin burnuna dayadılar:</p>

    <p class="MsoNormal" style="text-align: justify;">"İmparatordan"</p>

    <p class="MsoNormal" style="text-align: justify;">"Olamaz!"</p>

    <p class="MsoNormal" style="text-align: justify;">"Olup olmayacağını bilemem, verilmiş emir gereğince hareket etmek zorundayım. Gidelim."</p>

    <p class="MsoNormal" style="text-align: justify;">"Bir dakika, mührü görebilir miyim?"</p>

    <p class="MsoNormal" style="text-align: justify;">Adam kurdeleyi açtı, bükülmüş kağıdı düzeltti. Mührü üstüne parmağını bastırdı:</p>

    <p class="MsoNormal" style="text-align: justify;">"Nah, işte!"</p>

    <p class="MsoNormal" style="text-align: justify;">Evet mühür imparatora aitti. Başını salladı:</p>

    <p class="MsoNormal" style="text-align: justify;">"Lombard’ın haberi var mı bu işten?"</p>

    <p class="MsoNormal" style="text-align: justify;">Adam bu soruya cevap vermedi.</p>

    <p class="MsoNormal" style="text-align: justify;">"Gidelim." demekle yetindi.</p>

    <p class="MsoNormal" style="text-align: justify;">Delikanlı etrafına bir göz attı. Oda hayli genişti. Altı kişi ile rahatlıkla dövüşebilirdi. Boris'in başına gelenler büyük bir ihtimalle kendisini de bekliyordu. Kararını verdi:</p>

    <p class="MsoNormal" style="text-align: justify;">"Beni götürebilmek için hayli azlıksınız," dedi. "Yardım almak zorunda kalacaksınız."</p>

    <p class="MsoNormal" style="text-align: justify;">Adam anlayamadı:</p>

    <p class="MsoNormal" style="text-align: justify;">"Yani ne demek istiyorsun?"</p>

    <p class="MsoNormal" style="text-align: justify;">Çaka Bey her ihtimale karşı yatağın altında sakladığı kılıca bir hamlede ulaştı. Kaptı, kaldırdı:</p>

    <p class="MsoNormal" style="text-align: justify;">"Hâlâ anlayamadın mı aptal!" dedi kumandana.</p>

    <p class="MsoNormal" style="text-align: justify;">Kumandan bir mukavemetle karşılaşacağını Çaka Bey kılıcını çektikten sonra ancak anlayabildi. Adamlarına:</p>

    <p class="MsoNormal" style="text-align: justify;">"Yakalayın, ölü veya diri" emrini verdi.</p>

    <p class="MsoNormal" style="text-align: justify;">Kapı ardından bir kadın sesi:</p>

    <p class="MsoNormal" style="text-align: justify;">"Diri istiyorum," diye bağırınca askerler durakladılar.</p>

    <p class="MsoNormal" style="text-align: justify;">Çaka Bey kahkahalarla güldü, bu sesi tanımıştı.</p>

    <p class="MsoNormal" style="text-align: justify;">"Meydana çıkmaktan korkma Anna, beni götürmek için bu adamlar yetmeyecek, istersen imparator babana haber sal, bir bölük göndersin." Anna Komnen tanındığını anlayınca odaya girdi: "Size söylemiştim Çaka Bey, henüz vaktiniz var." Çaka Bey sesindeki nefreti saklamadan: "Senin gibi kadınlarla konuşmak bile felâket getiriyormuş meğer" dedi. Biliyordum ama bu kadarını değil." "Halâ vaktin var," dedi. "Hatanı tamir edebilirsin." "Sana evet diyerek mi Anna, ne kadar küçüldüğünün farkında değil misin?" "Artık hiçbir şeyin farkında değilim. Evet mi, hayır mı?"</p>

    <p class="MsoNormal"></p>

    <p class="MsoNormal" style="text-align: justify;">Çaka Bey tükürür gibi: "Hayır," dedi. "Yüz bin kere hayır, defol!" Genç kız hıçkırdı. Sonra başını dikleştirdi. Parmağıyla delikanlıyı işaret etti: "Yakalayın!" Çaka Bey kılıcını tehditkâr bir tavırla salladı: "Yaklaşanı yere sererim." Askerlerin kumandanı kendince son ikazı yaptı: "Delikanlı teslim ol." "Aptal, bir kadının elinde oyuncak olduğunun farkında değil misin? Karşılık görmeyen iğrenç duyguları uğruna mı çarpışacaksınız?" Bir an tereddüt ettiler. Askerler arasında mırıltılar dolaştı. Başlarındaki adamın kararı kesindi ama: "Ben emri imparatordan aldım," dedi. "Pekâlâ öyleyse, gel yakala bakalım." Çaka Beyin dövüşmek istemesi boşuna değildi. Mümkün olduğu kadar fazla gürültü yapacaktı ki durumdan Lombard haberdar olsun; yoksa sittin sene zindanda kalsa kimsenin kılı kıpırdamazdı.</p>

    <p class="MsoNormal" style="text-align: justify;">"Savulun yettim!"</p>

    <p class="MsoNormal" style="text-align: justify;">Bu savaş narası koridorlarda yankılanarak dağıldı. İmparator Aleksi'nin kulağına kadar bile gitti, yerinden sıçradı. Danışmanlığı göreviyle yanında bulunan Lombard'a sorgu dolu gözlerle baktı. Lombard kapıya yürüdü:</p>

    <p class="MsoNormal" style="text-align: justify;">"Şimdi öğrenip gelirim efendim."</p>

    <p class="MsoNormal" style="text-align: justify;">Kaptan Lombard dövüş yerine ulaştığı zaman altı kişiden üçü yerde kıvranıyordu. Çaka Bey önüne geleni biçmekte, ezip geçmekte idi, durdurmak için bağırdı:</p>

    <p class="MsoNormal" style="text-align: justify;">"Çaka Bey, kendinize geliniz!"</p>

    <p class="MsoNormal" style="text-align: justify;">Delikanlı bu sesi duyunca sevindi. İstediği olmuştu:</p>

    <p class="MsoNormal" style="text-align: justify;">"Ben kendimdeyim Kaptan Lombard, adamlarınız da kendilerine gelirlerse, mesele yoluna girer."</p>

    <p class="MsoNormal" style="text-align: justify;">Lombard emir verdi:</p>

    <p class="MsoNormal" style="text-align: justify;">"Hepiniz durun."</p>

    <p class="MsoNormal" style="text-align: justify;">İmparatorun emirnamesini taşıyan adam sağ böğründen yaralanmıştı, sendeleye sendeleye Lombard'ın yanına gitti:</p>

    <p class="MsoNormal" style="text-align: justify;">"Efendim, bu adam..."</p>

    <p class="MsoNormal" style="text-align: justify;">"Sus," diye gürledi Lombard. "Git tedavini yaptır."</p>

    <p class="MsoNormal" style="text-align: justify;">Kara kurdele ile bağlı kâğıt yerde duruyordu. Üstünde kan izleri vardı. Lombard eğildi, yerden aldı, acele ile okudu.</p>

    <p class="MsoNormal" style="text-align: justify;">"Demek böyle ha!" dedi Çaka Beye bakarak.</p>

    <p class="MsoNormal" style="text-align: justify;">İç cebine soktu emri, adamlara döndü:</p>

    <p class="MsoNormal" style="text-align: justify;">"Bu delikanlıyı ben tevkif ettim, gerekirse imparatora söylersiniz, şimdi buradan defolun çabuk."</p>

    <p class="MsoNormal" style="text-align: justify;">Adamlar koridorda gözden kayboluncaya kadar arkalarından baktı.</p>

    <p class="MsoNormal" style="text-align: justify;">"Aptallar sürüsü," diye söylendi. Sonra bakışlarını Çaka Beye çevirdi:</p>

    <p class="MsoNormal" style="text-align: justify;">"İzah edecek misiniz dostum? Sarayın içinde dövüş yasaktır, imparator duyarsa affetmez."</p>

    <p class="MsoNormal" style="text-align: justify;">"O nasılsa hükmünü vermişti kaptan!"</p>

    <p class="MsoNormal" style="text-align: justify;">"Öyle anlaşılıyor, söyler misiniz kuzum niçin sizi tevkif karan verdi? Hadi nişanlarınızı geri almak neyse ama..."</p>

    <p class="MsoNormal" style="text-align: justify;">Çaka Bey etrafına bakındı. Anna sıvışmıştı. Ellerini iki yana açtı:</p>

    <p class="MsoNormal" style="text-align: justify;">"Pek bilmiyorum," dedi. "Ne olursa olsun iyi bir karar değil."</p>

    <p class="MsoNormal" style="text-align: justify;">Çaka Bey her şeye rağmen Anna'yı işe karıştırmaktan kaçınıyordu. Erkekliğin şanından görmüyordu kadınlarla uğraşmayı.</p>

    <p class="MsoNormal" style="text-align: justify;">Lombard üstelemedi. Nasılsa delikanlı konuşmamaya kararlıydı, bunu gözlerinden okumak mümkündü.</p>

    <p class="MsoNormal" style="text-align: justify;">"Size söz verilmiştir Çaka Bey, yakında serbest olacaksınız, bunun için endişe etmeyiniz."</p>

    <p class="MsoNormal" style="text-align: justify;">"İnanıyorum, ama yalnız size inanıyorum."</p>

    <p class="MsoNormal" style="text-align: justify;">"Teşekkür ederim."</p>

    <p class="MsoNormal" style="text-align: justify;">"Ne zaman gideceğimi öğrenebilir miyim?"</p>

    <p class="MsoNormal" style="text-align: justify;">"Bu gece saraydan çıkıyorsunuz, artık kalmanız mahzurludur. Birkaç güne kadar da şehirden ayrılacaksınız."</p>

    <p class="MsoNormal" style="text-align: justify;">"Tekrar teşekkür ederim."</p>

    <p class="MsoNormal" style="text-align: justify;">Lombard'ın boynu büküldü:</p>

    <p class="MsoNormal" style="text-align: justify;">"Boris sizi çok sever ve takdir ederdi," dedi. Şimdi aramızda olsa kim bilir ne kadar memnun olacaktı."</p>

    <p class="MsoNormal" style="text-align: justify;">Çaka Bey başını iki yana sallayarak bu fikre iştirak etmediğini belirtti:</p>

    <p class="MsoNormal" style="text-align: justify;">"İmparatorun benim hakkımdaki emrini görse belki kalp sektesinden ölürdü," dedi.</p>

    <p class="MsoNormal" style="text-align: justify;">Kaptan Lombard bu gerçeği ister istemez tasdik etti.</p>
  </div>
</body>
</html>
