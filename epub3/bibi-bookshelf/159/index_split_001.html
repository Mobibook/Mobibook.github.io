<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>��</title>
    <meta name="generator" content="pdftohtml 0.36"/>
    <meta name="author" content="m.emre k�l��aslan"/>
    <meta name="date" content="2005-04-23T18:55:34+00:00"/>
    <meta content="http://www.w3.org/1999/xhtml; charset=utf-8" http-equiv="Content-Type"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
  </head>
  <body class="calibre">
<p class="calibre2">Beyaz adamın açlığa mahkûm ettiği birçok kabile gibi Cherokeeler de topraklarının bir bölümünü para karşılığında satmak zorunluluğunda bırakılırlar. Chiokasavv, Choctavv, Creek ve Seminol kabileleriyle birlikte oluşturdukları özgür toprakların son karışı da 1907 yılında Oklahoma Eyaleti'ne tapu edilir!.. </p>
<p class="calibre2"/>
<p class="calibre2">İngilizler tarafından George Guess diye bilinen, annesi Chrokee babası ise beyaz olan ve Hıristiyanlığı kabul etmeyen "Sequoya" adlı bir melez, 1821'de Latin harflerinden yararlanarak 86 işaretli bir hece yazısı oluşturur. </p>
<p class="calibre2"/>
<p class="calibre2">Okur-yazar bir ulusun haklarını daha iyi savunabileceğine inanan Sequoya, beyaz adam ile kavgalarına silahların en güçlüsünü de katar böylelikle: Yazı L </p>
<p class="calibre2"/>
<p class="calibre2">1760 yılında doğan Sequoya, bir Kızılderili olarak büyür ve bir kaza yüzünden topal kalır. Adına, kâğıt üstünde ilk kez 1816 yılında yapılan anlaşmalar ve belgelerde rastlarız. 1827'de harfleri Boston'da kalıba döken Sequoya "Cherokee Phoenix" adında ilk Kızılderili gazetesini yayınlar. </p>
<p class="calibre2"/>
<p class="calibre2">Gazetede iki dil, Cherekeece ve İngilizce kullanılır. Batı Cherokeelerine yazıyı tanıtmak amacıyla yola koyulan Sequoya Mississipi'yi geçer. Bu toprakları çok sever ve yerleşmeye karar verir. Tüm Kızılderililer tarafından kullanılan bir alfabenin özlemini kuran Sequoya'nm düşünceleri gerçekleşemez ve 83 yaşında olmasına rağmen Meksika'ya yaptığı bir yolculuk sırasında ölür. Kendisi gibi Cherokee melezi olan Willam Eubanks ve Misyoner Moror'ın geliştirmeye çalıştıkları alfabe sistemleri de zaman içerisinde tutunamazlar. </p>
<p class="calibre2"/>
<p class="calibre2">Cherokeeler, 1838–39 yılları arasındaki göçlerine "gözyaşı izleri" adını verirler. Batı'ya gitmeye zorlandıklarında küçük bir grup bunu kabul etmeyip Carolina'da bulunan Dumanlı Dağlar'a saklanır. Bir dağ aracı olan Jeep'e "Cherokee" adının veriliş nedeni işte budur!.. </p>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2">Plastik Kızılderili </p>
<p class="calibre2"/>
<p class="calibre2">Yolu Amerika'ya düşen yazarlardan biri de Yalçın Pekşen'dir. </p>
<p class="calibre2">Kızılderililerin anavatanı sayılan Arizona eyaletinin Phoenix kenti sokaklarında gezinen yazar gözlemlerini şöyle aktarıyor: "Ve tabii gözlerimiz her yanda Kızılderilileri arıyor. Çünkü çevredeki her şey insana Kızılderilileri anımsatıyor. Tanrı heykelleri, tablolar, halılar, duvar motifleri, mimari stiller, çeşitli ev ve anı  eşyaları hep Kızılderili tarzında yapılmış. Ortalıkta görülmeyen tek şey gerçek bir Kızılderili." </p>
<p class="calibre2"/>
<p class="calibre2">Ülkenin en büyük eyaletlerinden biri olan Arizona'da yaşayan Kızılderililerin sayısının 6000'i bulmadığını belirten Yalçın Pekşen, kovboy filmlerinde beyazların makyaj hileleriyle Kızılderili rolüne çıkartıldığını "Nevşehir'den Nevvyork'a" adlı kitabında yazdıktan sonra karşılaştığı bir Kızılderili’yi anlatmayı da unutmaz: "Fakat ABD'de her şey düşünülmüş. Bir Kızılderili ile anı fotoğrafı çektirmek isteyen turistler için bazı dükkânların kapılarının önüne plastikten yapılmış </p>
<p class="calibre2">Kızılderili mumyaları oturtulmuş.  İsteyen yanına oturup fotoğraf çektirebiliyor." </p>
<p class="calibre2"/>
<p class="calibre2">Beyaz adam, topraklarını almak için saldırdığı  Kızılderili kabilelerinin adlarını pek çok şeyin üstüne yazar. Savaşlarla katledilen Kızılderili kabilelerin adlarını en çok da, militarist araçlarda görürüz. Ters takla atabilecek seviyede manevra kabiliyeti olan savaş helikopterine "AH–64 </p>
<p class="calibre2">Apache" adı verilir. 21. yüzyılın savaş helikopteri olarak tanılan </p>
<p class="calibre2">"Comanche"nin yanı  sıra bir diğerinin adı da "UH–60 Black Hawk"dır. </p>
<p class="calibre2">Birinci Dünya Savaşı'na gönüllü olarak katılan Amerikalı pilotların kullandıkları uçakların kuyruk kısmında bir Sioux savaşçısının portresi yer alırdı. Bu amblem günümüzde de, Fransız Hava Kuvvetleri'ne bağlı </p>
<p class="calibre2">"Mirage 2000 N" nükleer saldırı uçağında görülmektedir. </p>
<p class="calibre2"/>
<p class="calibre2">Topraklarını satıp beyaz adamın kölesi olmak yerine özgürlükleri uğruna savaşan Kızılderili kabilelerin çoğu yok edilmiştir. </p>
<p class="calibre2">Kızılderililerin bu özelliklerinden dolayı savaş araçlarında kullanılmaları beyaz adamın ikiyüzlülüğünden başka bir şey değildir. "Halkın toprağı satılamaz" diyerek isyan eden Çılgın At'ın adını içinde striptiz yapılan gece kulüplerinin tabelasında okuruz: "Crazy Horse"... Spagetti Western denilen kovboy filmlerinin yaratıcısı olan İtalyanların Covanni marka bisikletlerinin çocuk boylarına "Apaçi" denilir. Apaçi aynı zamanda müzisyen Ravel'in arkadaşlarıyla kurduğu gurubun da adıdır. </p>
<p class="calibre2"/>
<p class="calibre2">Şarlo'nun yurttaşı olmayı reddettiği ABD'de yayımlanan Time Dergisi, bir sayısında, gelecekte söz sahibi olacak 100 insan arasında Yeni Demokrasi Hareketi'nin öncüsü Cem Boyner'i de göstermiştir. </p>
<p class="calibre2">Önümüzdeki yüzyıl nasıl bir renk alacak? Bu sorunun yanıtını Cem Boyner'e yüz veren Time Dergisi'nin sahibi Henry Luce'dan alalım: "20. </p>
<p class="calibre2">yüzyıl Amerikan yüzyılı haline dönüşecek ve bu yüzyılda Amerika dünya üzerinde her istediğini yapabilecek." </p>
<p class="calibre2"/>
<p class="calibre2">ABD başkanlarından George Bush da, seçim öncesi yaptığı bir konuşmada gelecekteki hedefi gösterir: "Bu yüzyıla Amerikan yüzyılı adı verildi. Çünkü bu yüzyılda bizler dünya üzerinde iyiliğin egemen gücü haline geldik. Şu sırada yeni bir yüzyıla girmek üzereyiz. Peki, yeni yüzyıl hangi ülkenin adını taşıyacak? Ben derim ki, o da yeni bir Amerikan yüz yılı olacak." Amerika tarafından gelecekte söz sahibi önder olarak tanıtılan Cem Boyner, ODTÜ'de öğrenciler ile yüz yüze yaptığı bir söyleşide üniversitelerin içinde bulundukları sorunlardan </p>
<p class="calibre2">"arazilerini satarak" kurtulabileceklerini söyler!.. </p>
<p class="calibre2"/>
<p class="calibre2">Cem Boyner'in önerisi Kızılderililere beyaz adam tarafından yüz yıl önce sunulmuştu! YDH liderine öğrenciler "Sermaye Defol", "Tüccar değil, bilim adamı istiyoruz", "Ticarethane değil, üniversite" sloganlarıyla karşılık verir. Biz de, Boyner'e yanıt olarak, 1854 yılında topraklarını satın almak isteyen beyaz adama Kızılderili reis Seattle'ın yazmış olduğu mektuptan bir bölüm okuyalım: "Beyaz adam annesi olan toprağa ve kardeşi olan gökyüzüne alıp satılacak, işlenecek, yağmalanacak bir şey gözüyle bakar. Onun bu ihtirasıdır ki, toprakları çölleştirecek ve her şeyi yiyip bitirecektir." </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Ağaçların Gölgesinde </p>
<p class="calibre2"/>
<p class="calibre2">Florida eyaletinde bulunan Fortlaudardela kenti ile Muğla birbirlerini kardeş kent ilan ederler. 1995 yılında, Muğla'dan Amerika'ya belediye işçileri tarafından yapılan "Muğla Evi" gönderilir. İki kent arasında </p>
<p class="calibre2">"Yerelden evrensele, evrenselden yerele kültür alışverişi" anlayışı içinde gelişen ilişkiler sonucunda Fortlaudardelalılar Muğla'ya "Seminol Kabilesi Evi" göndermeye karar verirler. Kızılderili çadırı Amerika'nın geçmişinin simgesi olarak armağan ediliyor. Çadırın yanında, bugünün simgesi olarak da astronot giysileri içinde bir maket gönderiliyor. </p>
<p class="calibre2"/>
<p class="calibre2">Amerika'dan gelecek olan bir Kızılderili çadırının karşılığı "Muğla Evi" </p>
<p class="calibre2">olamaz. Bu alışverişin eşit  şartlarda olabilmesi için bir an önce içinde yaşayanların göçe zorlandıktan sonra yakılan "Olağanüstü Hal" </p>
<p class="calibre2">bölgesindeki evlerden birini göndermeliyiz. Kızılderililere "Amerika Kürdü" denilmesi başka türlü nasıl açıklanabilir? </p>
<p class="calibre2"/>
<p class="calibre2">Kızılderili kadın yeni doğan bebeğin ağzını eliyle kapatır. Nefes alması için elini çekince bebeğin ağlamasına olanak vermeden tekrarlar aynı hareketi. Ağlamamak, gözlerini dünyaya açan bir Kızılderili’nin aldığı ilk derstir. Beyaz adamdan kaçarken ya da bir av hayvanının izini sürerken, kucaktaki bebeğin ağlaması her şeyin sonudur. Dersini iyi alamayan bir bebeğin çıkaracağı ses, kurşun yağmuru  ya  da  açlıktan ölmek demektir. </p>
<p class="calibre2"/>
<p class="calibre2">Gila Irmağı, Arizona'nın sarp kayalıkları arasından doğar. Suyun yeryüzüne çıktığı kaynağın yanı başındaki ağacın gölgesinde doğan bebeğe "Geronimo" adını koyarlar. Yaşlı bir Kızılderili, bebeği ağaca göstererek "Onun büyümesini sağla" diye bağırır:"Senin birçok kereler meyve verdiğini görsün." </p>
<p class="calibre2"/>
<p class="calibre2">Apacheler buffalo ve geyik derilerine karşılık yiyecek almak üzere silahsız olarak Kaskiyeli çarşısındaki pazara giderler. Bunu fırsat bilen Meksikalı askerler Apache köyüne saldırarak atlarına el koyarlar. </p>
<p class="calibre2">Baskında ölenler arasında Geronimo'nun annesi, karısı ve üç çocuğu da vardır. Kabilesiyle birlikte Kuzey'e doğru yaptığı uzun yürüyüş </p>
<p class="calibre2">sırasında hiç konuşmayan Geronimo, topraklarına vardığında kendisinin ve annesinin hayvan derilerinden yapılan evlerini yakar. Ateşe, çocuklarının oyuncaklarını da attıktan sonra suskunluğunu bir savaş </p>
<p class="calibre2">şarkısı söyleyerek bozar. </p>
<p class="calibre2"/>
<p class="calibre2">ABD hükümeti ile Meksika hükümeti arasında bir anlaşma yapılır. Bu anlaşmaya göre Apacheler'i takip eden her iki devletin askerleri birbirlerinden izin almaksızın sınırı geçebileceklerdir. Askerlikte sınır </p>
<p class="calibre2">"namus" demektir. Ama bir Kızılderili öldürecekseniz namusun çiğnenmesinin bir önemi yoktur. Özgürlükleri için savaşmak zorunda kalan Kızılderililerin iki ülke arasında yapılan anlaşmadan başka, bir düşmanı daha vardır: Beyaz adamın gazeteleri... </p>
<p class="calibre2"/>
<p class="calibre2"/>
<p class="calibre2">Gazetelerde çıkan haberler gerçekdışı olup, yakılan köylerden, göçe zorlanan, öldürülen, işkence yapılan Kızılderililerden söz etmiyor, askerlerin kahramanlıklarını anlatıyordu. Yalanlar öylesine sarmıştı ki ortalığı, bölgede görevli olan General George Crook sonunda dayanamayıp tepki göstermek zorunda kalmıştı: </p>
<p class="calibre2"/>
<p class="calibre2">'Sınırda çıkan gazeteler Kızılderililer üstüne abartılmış ve hayali haberler yayıyor, kaliteli, tirajı yüksek gazeteler de bunları ülkenin her yerinde tekrar basıyorlar. Ama sorunun öteki yanına hemen hiç değinilmiyor, böylece halkın çoğu da bu konuda yanlış fikirlere kapılıyor. Bir olay patlak verdiğinde, kamuoyu Kızılderililere cephe alıyor, onların yalnızca suçlarına ve kötülüklerine inanıyor. Bu arada adaletsizlikleriyle Kızılderilileri bu yola sürükleyen kimseler de cezasız kalıyor, suçlamalarda en büyük yaygarayı onlar koparıyor. Bu gerçeği kimse Kızılderililerden daha iyi bilemez. Bundan dolayı, kendilerine yalnızca ceza, beyazlara da sınırsız yağma hakkı veren bir hükümeti, adaletsiz bir hükümet saymakta haklıdırlar." </p>
<p class="calibre2"/>
<p class="calibre2">Kızılderililerin "Kurt" adını taktıkları General Crook ile Geronimo arasında yapılan barış anlaşması bir yılını doldurduğunda bölgede ne bir şiddet ne de yağma olayı görülür. Generalin, yalancılıkla suçladığı gazeteler barış ortamını bozmak için ordunun Geronimo'ya teslim olduğunu yazıyor ve Geronimo'yu da şeytanın ta kendisi olarak tanıtıyorlardı. Sonunda gazetelerin istediği olur; General Crook, Geronimo'nun kaçmasına göz yummak ve yetkisi olmadığı halde Kızılderililerin teslim olma koşullarını kabul etmek suçlarından görevden alınır ve yerine yükselme hırsıyla dolu olan Tuğgeneral Nelson Miles atanır. </p>
<p class="calibre2"/>
<p class="calibre2">12 Nisan 1886'da, komutayı devralan General Miles, beş bin askerini Geronimo'nun üstüne gönderir. Askerlere, beş yüz kişilik Kızılderili iz sürücü birliği ile bin kişiden oluşan milis kuvvet katılır. Geronoimo'nun yanında ise yalnızca yirmi dört savaşçı bulunuyordu. </p>
<p class="calibre2"/>
<p class="calibre2">Geronimo teslim olunca, VVashington'daki Büyük Baba, gazete haberlerine inanarak asılmasını ister. Grover Cleveland'ı bu kararından Geronimo'yu yakından tanıyanlar vazgeçirirler. Apacheler'in son reisi yaşantısı boyunca gördüklerine bir anlam veremez: "Ailemle birlikte barış içinde yaşıyordum. Yiyeceğim boldu, iyi uyuyordum, hayatımdan memnundum. Bu kötü hikâyeler nereden çıktı bilmem. Orada halkım ve ben ne kadar iyiydik. Kötü bir şey de yapmamıştım. Ne at öldürmüştüm, ne de insan; ne Amerikalı, ne Kızılderili. Bizden sorumlu kişilere ne oldu, anlayamıyorum? Her şeyi açıkça bildikleri halde diyorlar ki, ben kötü biriymişim. Hatta oradakilerin en kötüsüymüşüm. Ben ne yaptım ki? Ağaçların gölgesinde ailemle birlikte yaşayıp gidiyordum. General Crook'un sözünden hiç çıkmadım. Hep uydum öğütlerine. Beni tutuklamanız için kim emir verdi, söyleyin! Orada, ailemin yanı başında barış içinde yaşayabilmek için aydınlığa ve karanlığa, Tanrı'ya ve güneşe dua ettim. Hakkımda kötü konuşmalarına sebep ne, bilmiyorum! Sık sık gazetelerde asılacağımdan söz eden haberler çıkıyormuş. Bunlardan bıktım artık." </p>
<p class="calibre2"/>
<p class="calibre2">Saint Louis Fuarı'na gelenler ağzından alev çıkaran, karnına bıçak saplayan ya da dans eden göstericilere değil, Arizona Apacheleri'nin son reisi olan Geronimo'yu görmeye koşuyorlar. Amerika Birleşik Devletleri'nin savaş tutsağı olan Geronimo, kahkaha sesleri arasında fotoğraf çektirmek isteyenlere poz vermek zorunda bırakılıyor, elinden geldiğince hatıra olarak adını yazmaya zorlanıyor. </p>
<p class="calibre2"/>
<p class="calibre2">1909 yılında ölen Geronimo'nun kemiklerinin mezardan çıkarılıp dağlara götürüldüğü efsanesi günümüzde de, dilden dile dolaşmaktadır. </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Taşlar Eriyinceye Dek!.. </p>
<p class="calibre2"/>
<p class="calibre2">Amerika'nın Rio Grande de Norte nehri kıyısındaki topraklarını beyaz adamın işgaline karşı direnirken katledilen Apacheler ile Karabük'ün Mehterler Köyü'nde doğan Hüseyin Avni Cinozoğlu arasında bir akrabalık var mıdır?.. </p>
<p class="calibre2"/>
<p class="calibre2">Elbette vardır. Çünkü, Cinozoğlu, Amerika kıtasındaki işgalcilerin Kızılderilileri yok saymaları gibi şiirimizde görmemezlikten gelinen bir şairdir... Ve belki de, bu yüzden 1993'te çıkan "İstanbul'da Son Sedefkâr" </p>
<p class="calibre2">adlı şiir kitabına "Apaçiler" adlı şiirini de almıştır: Apaçiler geceyi sever geceyi sever apaçiler içinde bir albatros şiir uyumludur söylencelere apaçiler gece ölür </p>
<p class="calibre2"/>
<p class="calibre2"/>
<p class="calibre2">tamtamlar çalar üç bulut yükselir iyi şiir tedavülden kaldırılır  şarkı sözleriyle avunur bir şehir </p>
<p class="calibre2"/>
<p class="calibre2">apaçiler gece ölmemelidir </p>
<p class="calibre2"/>
<p class="calibre2">günbatımı bir ejderha yutar gökyüzünün altın arabasını samanyolundan bir yıldız yansır bir apacının tacına </p>
<p class="calibre2"/>
<p class="calibre2">akıp giden zamanın kadrini en iyi apaçiler bilir bir apaçi kovboy ölür düelloda Puşkin ölür </p>
<p class="calibre2"/>
<p class="calibre2">Güler yüzlü ve misafir sever insanlar olarak tanımlanan Apacheler'in yalnızca gök tanrısına inandıkları sade bir dinleri vardır. Göktanrısının yarattığı dünya ile bir ilgisi olmadığına inandıklarından ibadeti borç saymazlar. Hüseyin Avni Cinozoğlu'nun Apacheler'i anlattığı  şiirinde 1837'de katıldığı bir düelloda ağır yaralanan ve çok geçmeden son nefesini veren Rus şair Puşkin'i de anması, şairlerin, ezilenlerin yanında yer alan büyük bir aile olduklarının kanıtıdır. </p>
<p class="calibre2"/>
<p class="calibre2">Cinozoğlu, 1994'te "İstanbul Unutkan Yosma" adlı onuncu şiir kitabını yayınlar. Bu kitapta da, bir öncekinde olduğu gibi "Apaçiler" adını taşıyan bir şiir vardır: </p>
<p class="calibre2"/>
<p class="calibre2">Abraham Lincoln'ü severdi Rüzgârınoğlu geceyi delerdi çığlık çığlığa mermiler altın saçlı kovboylar mermerdendi kaleleri Nevada Rangerleri'nin talancı yağmacı soluk yüzlüler ateş suyuydu Manituya rüşveti beyaz adamın </p>
<p class="calibre2"/>
<p class="calibre2">Cinozoğlu'nun,  şiirin akışı içinde okuduğumuz "sevmezdi senyörler / </p>
<p class="calibre2">Rüzgârınoğlu kadar / barış çubuğunu tüttürmeyi" dizelerini doğrulamak için bir Apache reisi olan Delshay'a kulak verelim: "Artık dağdan dağa kaçmak istemiyorum; büyük bir antlaşma yapmak istiyorum. Taşlar eriyinceye dek tutacağım sözümü." </p>
<p class="calibre2"/>
<p class="calibre2">Victorio ve Geronimo gibi mavi ceketlilere karşı özgürlük savaşı verenlerden biri de Apacheler'in reisi Mangas'dır. Yetmişi aşkın yaşına rağmen genç Kızılderilileri kıskandıracak ustalıkta ata binen, ok atan Mangas Colorado ya da "Kırmızı Yen" 1863 yılının Ocak ayında akan kanın durması için beyaz adamla barış görüşmesi yapmaya razı olur. </p>
<p class="calibre2"/>
<p class="calibre2">Askerlerin kampına doğru yola koyulan Mangas'ı savaşçıları yalnız göndermeyi kabul etmediğinden yanına on beş yoldaş seçer!... </p>
<p class="calibre2"/>
<p class="calibre2">Apacheler kampın yakınına yaklaştıklarında beyaz adamın bir sözcüsü Mangas'ı almak üzere yanlarına gelir... Ama, savaşçılar kampın direğine barışı simgeleyen beyaz bayrak çekilmeden reislerini göndermeyeceklerini söyleyince istekleri yerine getirilir. On beş gerilla uzaklaşır uzaklaşmaz çalıların arkasına gizlenen askerler Mangas'ı esir alırlar! </p>
<p class="calibre2"/>
<p class="calibre2">McLean Kalesi'ne getirilen Apache reisinin General West ile karşılaşmasını madenci Daniel Conner şöyle anlatır: "General, Mangas'ın mahpus beklediği yere yürüdü; çevresindekilerin arasında görkemli bir heykel gibi duran ihtiyar reisin karşısında cüce gibi kalmıştı." </p>
<p class="calibre2"/>
<p class="calibre2">O gece nöbetçi olan Daniel Conner'in tanık olduğu olaylar çok daha fazladır!...' </p>
<p class="calibre2"/>
<p class="calibre2">Askerlerin Mangas'a bir şeyler yaptığını gören Conner, karanlık bir köşeden olanları izlediğinde insanlığından utanır. Askerler ateşte kızdırdıkları süngülerini ihtiyar reisin ayaklarına ve bacaklarına sürtüyorlardı... Mangas, kendisinin oyun oynanacak bir çocuk olmadığını söylediğinde askerler, tüfeklerindeki bütün mermileri bedenine boşaltırlar. </p>
<p class="calibre2"/>
<p class="calibre2">General VVest'in "Onu sabaha ölü istiyorum" emri yerine getirilmiştir!.. </p>
<p class="calibre2">Tek suçu barış toplantısına katılmak olan Apache reisinin cansız bedenine tabancalarındaki mermileri de boşaltır askerler... Bir asker Mangas'ın kafa dersini yüzerken bir başkası frenoloji uzmanına satmak üzere başını keser ve kaynayan suda haşlar!.. </p>
<p class="calibre2"/>
<p class="calibre2">Savaşın başından beri barışı kucaklamak isteyen Kırmızı Yen'in başsız gövdesi bir hendeğe atılıp, resmi rapor düzenlenir: "Kaçmaya çalışırken vuruldu"... </p>
<p class="calibre2"/>
<p class="calibre2">Hüseyin Avni Cinozoğlu, Apache reisi Mangas'ın öyküsünü okumuş </p>
<p class="calibre2">muydu, bilmiyorum?.. Ama 1995'te yayınlanan "Albatroslar Yüksekten Uçar" adlı kitabındaki "Yalnız Apaçi" şiiri bana ihtiyar reisi anımsatır: sen Apaçilerin son çocuğu gurbettir artık senin yurdun biraz hüzünlü de olsa özgür hayatın tarihe nakışlandı sanın </p>
<p class="calibre2"/>
<p class="calibre2">için direnen Oturan Boğa ve Çılgın At'ın önderliğindeki Kızılderililere karşı başlatılacak harekatı yönlendirmek üzere görevlendirilmesiyle katliam defterinde yeni bir sayfa açılır. Harekat sırasında Kızılderililerin köyleri yakılır, halk göçe zorlanır ve atlarına ordu tarafından el konulur!.. </p>
<p class="calibre2"/>
<p class="calibre2">17 Haziran 1876'da, Çılgın At, askerlere karşı büyük bir zafer kazanır. </p>
<p class="calibre2">Kızılderililer atlarından hiç inmiyor, sayıca kendilerinden fazla olan askerleri küçük gruplar halinde geri çekilme numarasıyla peşlerine takıyor ve aniden geri dönerek saldırıyorlardı. Beyazların "Rosebud Savaşı" dediği direnişin Kızılderililerdeki adı "Kızın Kardeşini Kurtardığı Savaş"tır. Bunun nedeni, çarpışma sırasında atı vurulan Cheyenneler'in lideri Ansızın Beliren Reis'in kız kardeşi tarafından atının terkisine alınması suretiyle kurtulmasıdır. </p>
<p class="calibre2"/>
<p class="calibre2">Çılgın At, Büyük Baba'yla görüşmek üzere VVashington'a giden reislerin geriye  şişmanlamış ve gevşemiş olarak döndüklerini söyleyerek tüm davetleri geri çevirir. Rezervasyonlardaki Kızılderilileri direnişi sürdüren Nez Perceler'e karşı başlatılacak askeri harekâta katılmamaları konusunda uyardıysa da, birçok Sioux savaşçısı mavi ceketli üniformayı giymeyi kabul ederler. Çılgın At, özelleştirmeye (!) karşı direnmeyen adamlarının onurlarını da satmış olmalarına çok üzülür ve kendisine sadık yoldaşlarını toplayarak yeni bir direnişi örgütlemeye koyulur... </p>
<p class="calibre2">Ama askerler Çılgın At'ı eski dostu Başı Bulutlara Eren'in yanında tutuklarlar. Robinson Kalesi'ne getirildiğinde kendisini beyaz adamın satın aldığı bir Kızılderili karşılar. Rezervasyon polisi kılığındaki Kızılderili, iki yıl önce Robinson Kalesi'ndeki Kara Tepeler'in satılmasıyla ilgili toplantıda Çılgın At11 n elçiliğini yapan Küçük Dev Adam'dan başkası değildir!.. </p>
<p class="calibre2"/>
<p class="calibre2">Kaçmak isteyen Çılgın At'ı üstüne atlayan Küçük Dev Adam engeller. </p>
<p class="calibre2">Koşarak gelen bir asker Küçük Dev Adam'ın tuttuğu Çılgın At'ın karnına saplar süngüsünü... Çıkarıp bir daha saplan bir daha, bir daha!.. </p>
<p class="calibre2"/>
<p class="calibre2">5 Eylül 1877 günü öldürülen Çılgın At, otuz beş yaşındaydı. Askerler ölüsünü annesi ve babasına teslim ederler. İhtiyar karıkoca Çılgın At'ın cansız bedenini atların çektiği bir kızağa koyarak kaleden uzaklaşırlar... </p>
<p class="calibre2"/>
<p class="calibre2">"Atın Türküsü" adlı bir Kızılderili  şiiri sanki Çılgın At'ın onurlu yaşantısını anlatır: </p>
<p class="calibre2"/>
<p class="calibre2">Kara ilmikli kementle yakaladınız beni </p>
<p class="calibre2"/>
<p class="calibre2">Ne kötülükler ettiniz </p>
<p class="calibre2"/>
<p class="calibre2">Yere yıkıp bağladınız bile </p>
<p class="calibre2"/>
<p class="calibre2">Bu da yetmiyormuş gibi, kuyruğuma düğüm attınız </p>
<p class="calibre2"/>
<p class="calibre2">İşte bunu bağışlayamam!.. </p>
<p class="calibre2"/>
<p class="calibre2">Sürgün Kızılderililer 1877 yılının sonbaharında askerlerin eşliğinde Kuzeydoğu'daki çorak arazilere gönderilir. Göç sırasında bir grup Kızılderili, direnişi sürdüren Oturan Boğa'ya katılmak üzere kaçarlar. </p>
<p class="calibre2">Aralarında Çılgın At'ın yaşlı annesi ve babası da vardır!.. </p>
<p class="calibre2"/>
<p class="calibre2">Opi Wakwala deresinin yakınlarında yaşlı karıkoca bir ara kaybolur gözden. Geriye döndüklerinde oğulları Azgın At'ın yanlarında taşıdıkları kemikleri ve yüreğini çoktan gömmüşlerdi... </p>
<p class="calibre2"/>
<p class="calibre2">Yalnızca kendilerinin bildikleri bir yere! </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Atın İntikamı... </p>
<p class="calibre2"/>
<p class="calibre2">Kitabın kapağında, aralarında bir kadının da bulunduğu beyazlara Kızılderililer saldırıyordu. Kızılderililer, elinde balta ve bıçak tutarken tüfekli kadının yüzü son derece masum çizilmişti. Tahmin edeceğiniz gibi hemencecik aldım; J. Fenimore Cooper'in "Geyik Avcısı" adlı kitabını. Öykü şöyle başlıyor: "Bu öyküdeki olaylar, bir İngiliz'in Amerika'da bir ırmak kıyısına yerleştiği 1740 ile 1745 yılları arasında geçmiştir. Ülkenin bu kıyıdan başka yerleri, balta girmemiş ormanları ve Kızılderili denen vahşi yerliler ile doluydu." </p>
<p class="calibre2"/>
<p class="calibre2">İşte, sıradan bir "vahşi" Kızılderili öyküsü daha başlıyordu. Kitabın sayfalarında çizgi romanlardan ve beyaz perdeden alışık olduğumuz saldırı sahneleri anlatılıyordu. Tezer Özlü adına hazırlanan Beyoğlu'ndaki sergiyi görmeye gidiyordum. Kadıköy  İskelesi'nden bindiğim vapur Kız Kulesi açıklarına gelene kadar okuyabildim kitabı. </p>
<p class="calibre2">Denizin ortasındaki Kız Kulesi bir Kızılderili’nin başındaki beyaz tüy gibi ne de güzel duruyor! </p>
<p class="calibre2"/>
<p class="calibre2">Karaköy Meydan'ındaki Marlboro kovboyunu gördüm yine. Sevmem kovboyları. Onlara özenenleri, taklit edenleri ise hiç sevmem. İsmail Uyaroğlu'nun şiirindeki "zamane gençleri" gün geçtikçe artıyor: Öylesine öykünüyorlar ki Batıya zamane gençleri Velet değil Welet her biri </p>
<p class="calibre2"/>
<p class="calibre2">Kovboyları sevmem dedim, ama onların arasında da iyi insanlar olduğunu bilmiyor, değilim. Örneğin Red Kit. Kimsecikler ölmez serüvenlerinde. O, evinden uzak ve yalnız bir kovboydur. Silahlar ateşlenir ama vurulan yoktur. Serüvenlerinde değil ama Ahmet Erhan'ın Red Kit'in adının geçtiği "Western" şiirinde vurulan biri vardır: Renkli taşlarım senin olsun Midye kabuğu koleksiyonum Ben öldüm Tam  şuramdan vuruldum Kan kokan bir ikindi ayazında Red Kit yalnızlığında Çoğul bir Dalton'dum </p>
<p class="calibre2"/>
<p class="calibre2">Red Kit yalnızdır, ama Daltonlar dört kardeştir. Ahmet Erhan, bir çizgi romandan yalnızlık imgesi üretebilecek kadar usta bir şairdir. </p>
<p class="calibre2">Şairlerimizi en çok etkileyen kovboy Red Kit'tir desek, yanılmış olmayız. </p>
<p class="calibre2">Nihat Ziyalan da "Red Kit" adlı  şiirinde haritasız kovboyun gün bitiminde çocukların ellerinde konakladığını anlatır: Azgın kurşunlar delemez bedenimi </p>
<p class="calibre2"/>
<p class="calibre2">Sürüylen insan umarken mutluluğu Ölünmez der yüreklenirim Yoramaz atımı yolların en yoranı Koşturur aşkım beni dıgıdık dıgıdık Red Kit, Marlboro reklâmındaki kovboylar gibi sigara içmez. Bir zamanlar içiyordu, ama maço kovboylara benzememek için bırakır. </p>
<p class="calibre2">Üstelik alkol de almaz; sütü tercih eder!.. Red Kit'in ağzından sigarayı alan çizerler yerine bir ot ya da çiçek kondururlar. Ercüment Uçan'nın dizelerinde Red Kit'in bu özelliğine rastlarız: </p>
<p class="calibre2"/>
<p class="calibre2">Ne güzel Red Kit başında kovboy şapkası Atının üstünde ağzında çiçek Uçan'nın  şiirinin adında Red Kit bir özelliğini daha okuruz: "Red Kit Ağız Mızıkasıyla Şiir Yapıyor"... Türk sinemasında "Atını Seven Kovboy" </p>
<p class="calibre2">olarak tanırız Red Kit'i. Ama bu "sevmek" işi porno filmlerin yaygın olduğu dönemde izleyiciler tarafından biraz daha ileri getirilir! Can Yücel ile Kuzguncuk'taki kahvede bir sohbetimiz sırasında bir dergi çıkarmaya karar vermiştik. Derginin adını çoktan koymuştu Can Yücel: </p>
<p class="calibre2">"Atın İntikamı"... </p>
<p class="calibre2"/>
<p class="calibre2">Red Kit'in son karesi bence bir şiirdir. Bir şiirimin son dizeleri olmalıydı son karedeki görüntü. "Çekmece" adlı şiirimeymiş kısmet: Sonkaresi gibi Red Kit'in </p>
<p class="calibre2"/>
<p class="calibre2">batan güneşe doğru </p>
<p class="calibre2"/>
<p class="calibre2">sürerken atımı </p>
<p class="calibre2"/>
<p class="calibre2">gitme kal, demeni bekliyorum </p>
<p class="calibre2"/>
<p class="calibre2">ama yalnızca </p>
<p class="calibre2"/>
<p class="calibre2">rüzgâr çekiştiriyor atkımı </p>
<p class="calibre2"/>
<p class="calibre2">Sermet Çifter Kütüphanesi'nde açılan Tezer Özlü sergisinden çok etkilendim. Yazarın daktilosu, şapkası, gözlüğü, lise karnesi, el yazısı mektupları ile yalnızca bir cam vardı aramızda. Kırılacak bir cam!.. 1982 </p>
<p class="calibre2">yılında, Cesare Pavese'in arkadaşı Nuto'yu bulmuş Tezer Özlü... Ve bir fotoğraf çektirmiş Torino'da. O fotoğraf da yer alıyordu sergide. Siyah üstüne beyaz puanlı bir elbise giymiş Tezer Özlü... Ve elbise, fotoğrafla birlikte yan yana duruyordu camekânın içinde. Eğildim, etiketindeki kentin adını okudum: </p>
<p class="calibre2"/>
<p class="calibre2">"New York"... </p>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2">Irk Dediğin Neymiş!?.. </p>
<p class="calibre2"/>
<p class="calibre2">5–10 tane mısır al mısır </p>
<p class="calibre2"/>
<p class="calibre2">Her birinin ötesini berisini ısır </p>
<p class="calibre2"/>
<p class="calibre2">Hiçbirini sonuna kadar yeme </p>
<p class="calibre2"/>
<p class="calibre2">Sonra bu mısırları milyon defa büyüt </p>
<p class="calibre2"/>
<p class="calibre2">Tut karanlığın içine at </p>
<p class="calibre2"/>
<p class="calibre2">Her birini içinden güzelce aydınlat </p>
<p class="calibre2"/>
<p class="calibre2">Al sana New York gecesi </p>
<p class="calibre2"/>
<p class="calibre2">Gecenin karanlığındaki gökdelen ışıklarını  mısıra benzetebilmek için hem iyi bir şair hem de iyi bir ressam olmanız gerekir. Şiir kazanında kaynayan mısırlara kepçesini ustaca daldıran kim olabilir?.. Bu sorunun yanıtını almak üzere 1947 yılının Bursa Cezaevi'ne gidelim... Hayır, yanıldınız! New York gecesini "al sana" diye önümüze koyan şair, koğuşun bir köşesinde resim yapan Nâzım Hikmet değildir. Ama, kim olduğunu öğrenmek için Nâzım'ın, elindeki şiir kitabının kapak resmine bakarak yazdığı dizeleri okuyabiliriz: </p>
<p class="calibre2"/>
<p class="calibre2">Nâzım der ki: Gelir Eyyub'un oğlu Bedri, boynu uzun, boynu eğri, yeşille, kırmızıyla, sırma sırma çiziyle, bir acayip yazıyla... </p>
<p class="calibre2"/>
<p class="calibre2">1823'te "Gaz Işığı" şirketinin kurulmasıyla bir evin ilk kez aydınlatıldığı New York'u mısır gibi ısıran Bedri Rahmi Eyüboğlu’dur. Doğayı, yeşili midesine indirerek tüketen gökdelenler İstanbul'un da başına püsküllü bela kesilmeye başladılar. Üsküdar iskelesinde bir gece tanık olduğum konuşmada bir genç kız arkadaşına karşı  kıyıdaki gökdelenlerin ışıklarını gösterip "Ne güzel" deyince aldığı "Evet" karşılığının ardından şu sözleri yuvarlamıştı: "New York gibi!.." </p>
<p class="calibre2"/>
<p class="calibre2">İstanbul ile New York arasında kurulan bu benzerlik ürkütücüdür. Oysa şiirimizde iki kent arasında kurulan çok güzel bir köprü vardır. Tevif Akdağ'ın "İnsan Dediğin" şiirinin ilk kıtasında "kıtalararası" bir yolculuk yapıyoruz: </p>
<p class="calibre2"/>
<p class="calibre2"/>
<p class="calibre2">Neymiş ırk dediğin senin kardeşim </p>
<p class="calibre2"/>
<p class="calibre2">Neymiş beş kıtada birbirine vurdurulan </p>
<p class="calibre2"/>
<p class="calibre2">Düşün şöyle </p>
<p class="calibre2"/>
<p class="calibre2">Kadıköy'de bir kahvede </p>
<p class="calibre2"/>
<p class="calibre2">Şiir soluyan ipek yürekli bir şairle </p>
<p class="calibre2"/>
<p class="calibre2">New York’ta 7. Caddede </p>
<p class="calibre2"/>
<p class="calibre2">Bir değil mi renginden kovuşturulan </p>
<p class="calibre2"/>
<p class="calibre2">Bedri Rahmi Eyüboğlu’nun aydınlatılmış  mısıra benzettiği gökdelenler New York'a yapılmadan yıllar önce Siouxların rahibi bir gece rüyasında kendi insanlarını etrafında garip yaratıkların çok büyük bir örümcek ağı ördüklerini görür... Ve uyanır uyanmaz etrafına topladığı kabilesine şöyle seslenir: "Bunlar olduğunda, kare şeklinde boz bozalak evlerde yaşayacaksınız, kısır ve kıraç bir toprakta. Ve kare şeklindeki boz evlerin dışında açlıktan kırılacaksınız." </p>
<p class="calibre2"/>
<p class="calibre2">Kare  şeklindeki evler üst üste gelip gökdelenleri oluşturdukça toprak kısır ve kıraç bir duruma gelir. Gökdelenlerin çevresi elbette yeşil, bakımlı ve çiçeklerle süslüdür... Peki ya, Afrika!.. İnsanların açlıktan kırıldığı, uzun yıllar Amerika'ya köle gönderen sömürülen o garip kıta! </p>
<p class="calibre2"/>
<p class="calibre2">New York'u gören şairlerimizden biri de Necati Cumalı'dır. Cumalı, izlenimlerini anlattığı dizelerinde habersiz olarak Kızılderili rahibin rüyasını paylaşır: </p>
<p class="calibre2"/>
<p class="calibre2">Bir güzdür New York Beton ağaçlar korusu Yastığımın altında Yapraklar uğulduyor </p>
<p class="calibre2"/>
<p class="calibre2">Bedri Rahmi Eyuboğlu'nun  şiiriyle dalmıştık bir New York gecesine... </p>
<p class="calibre2">Yastığının altındaki yaprakların uğultusunu dinleyerek uykuya dalan Necati Cumalı'nın yanından  şiirin parmak uçlarına basarak geçelim ve Nâzım Hikmetle geri dönelim İstanbul'a: </p>
<p class="calibre2"/>
<p class="calibre2"/>
<p class="calibre2">Koparmış ipini eski kayıklar gibi yüzer kışın, sabaha karşı rüzgârda tahta cumbalar ve bir kaç mangalın küllerinde uyanır uykudan büyük İstanbul'um. </p>
<p class="calibre2"/>
<p class="calibre2">Yazımızın başında New York gecesi, sonunda ise uykudan uyanan İstanbul var. </p>
<p class="calibre2"/>
<p class="calibre2">Yaşamda da böyle değil midir; New York geceyi karşılarken, İstanbul'da sabah olmaktadır!?.. </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Özgürlüğe Atılan Kazık </p>
<p class="calibre2"/>
<p class="calibre2">New York limanına 1766 yılının 7 Ocak günü yanaşan  İngiliz gemisini karşılamak üzere kıyıda toplanan insanların yüzlerinde öfke okunuyordu. Gemi, İngilizlerin, Fransızlar ve Kızılderililere yaptığı savaşların borçlarını halkın sırtına yüklemek üzere çıkarılan vergilerin damga pullarını taşıyordu. Kıyıda toplananlar gemiye el koyarak yükünü yakarlar. Vergi kanununa karşı gösterilen direnme karşısında İngiltere geri adım atar ve kanun kaldırılır. New Yorklular sevinç içinde 18 Mart 1766'da bir "Hürriyet Direği" dikerek başarılarını kutlarlar... </p>
<p class="calibre2">Ama, İngiliz askerleri 10 Ağustos günü direği keserler!.. Sömürüye karşı olan halk ertesi gün direği yeniden diker. Bunun üzerine askerler, sivil halkı süngüden geçirir ve Amerika devriminin ilk kanı New York sokaklarında dökülmüş olur. </p>
<p class="calibre2"/>
<p class="calibre2">Bütün bu olayları tepeden izleyen bir Kızılderili ise "Hürriyet Direği"ni görünce "Beyaz adam özgürlüğümüze kazık çakıyor" diye geçirir içinden!.. </p>
<p class="calibre2"/>
<p class="calibre2">Amerika'nın bağımsızlığını ilan etmesinin yüzüncü yıl kutlamaları için Fransa "müttefikine" bir heykel armağan etmeye karar verir. Bu amaçla 1871'de heykelin konulacağı yeri seçmek üzere Amerika'ya giden heykeltıraş Frederic Auguste Bartholdi, New York limanının girişindeki Bedloe's adasını görünce şunu söyler: "İşte benim heykelim burada yükselmeli. İnsanların yenidünyayı ilk gördüğü bu yerde"... </p>
<p class="calibre2"/>
<p class="calibre2">Paris'e dönen Bartholdi öncelikle özgürlüğü simgelemesi açısından Lafayette'in heykelini yapmayı düşünür. Bu sırada dul annesi sürekli olarak kendisini yanına çağırmakta ve oğlundan ilgi beklemektedir!.. </p>
<p class="calibre2"/>
<p class="calibre2"/>
<p class="calibre2">Heykelin modelini gören Bartholdi'nin bir yakın dostu, daha önceden annesinin yaptığı heykelin bir benzeri olduğunu söylese de, heykeltıraş </p>
<p class="calibre2">bu konuda bir açıklama yapmamıştır. Sağ elinde meşale, sol elinde ise Bağımsızlık Bildirgesi'ni tutan kadın heykelinin yapılmasında Bartholdi'nin sevgilisini model olarak kullandığı söylense de, bunun gerçekle bir ilgisi yoktur. Çünkü Bartholdi heykeli yapmaya başladığında kız arkadaşını henüz tanımamıştır. </p>
<p class="calibre2"/>
<p class="calibre2">Fransız heykeltıraş, Mısır'daki taş anıtlardan, Rodos'taki ünlü Colossus heykelinden ve İtalya'nın Arona kentindeki St. Charles Borromeo'nun 76 </p>
<p class="calibre2">foot yüksekliğindeki bakır heykelinden esinlendiğini söyler. Yolu 1994 </p>
<p class="calibre2">yılında Paris'e düşen Sunay Akın ise, Deniş Antoine Chaudey'in Luvr Müzesi'nde sergilenmekte olan "Barış" adlı bronz heykelinden Bartholdi'nin etkilenmiş olabileceği görüşünü ortaya atar. Chaudey'in heykelindeki kadın oturmaktayken Bartholdi onu özgürlük adına ayağa kaldırır!.. </p>
<p class="calibre2"/>
<p class="calibre2">Paris'e gitme olanağı bulanlar Chaudey'in Luvr Müzesi'ndeki heykelini görürlerse  şaire hak vereceklerdir. Bu arada, Seine nehrinde bir motor gezisine katılırlarsa bir adacık üstünde New York limanının girişindeki Özgürlük Anıtının küçük bir kopyasını görürlerse sakın  şaşırmasınlar. </p>
<p class="calibre2">Çünkü o, Bartholdi’nin ilk yaptığı ve sonradan büyütülen heykelidir. </p>
<p class="calibre2"/>
<p class="calibre2">Fransızlar 4 Temmuz 1884 gününe yetiştirdikleri heykeli Amerikalı bir bakana teslim ederler... Ama, Amerika "Hürriyet Heykeli"ni ülkesine getirmekte pek aceleci davranmaz!.. Parçaları dev kutulara konan heykel New York'a 17 Haziran 1885'te getirilir. Getirilir ama öyle hemencecik parçaları birleştirilip Bedloe's adasına konmaz. Parçalar halinde limanda sergilenen heykelin neden dikilmediğini soranlara amacın heyecanı artırmak olduğu söylenerek "bir de birleşince görün" yanıtı verilir!.. </p>
<p class="calibre2"/>
<p class="calibre2">Oysa asıl neden parasızlıktır. Heykelin yerine konması için yapılacak masraflar karşılanamadığı  gibi  New  York  Times  gazetesi  de  "Bronz  bir kadına para vermeyelim" diyerek kampanya başlatmıştır. Philadelphia kentinden "heykeli dikemiyorsanız bize gönderin" teklifi gelince telaşlanan New Yorklular bir komite kurup para toplama kararı alırlar. </p>
<p class="calibre2">Para toplama işlemi yetersiz kalınca Boston, San Fransisco, Milwaukee ve Vermont gibi kentleri de özgürlük anıtına talip olurlar. </p>
<p class="calibre2"/>
<p class="calibre2"/>
<p class="calibre2">Heykelin haline acıyan yoksul bir gazeteci çıkarmakta olduğu "New York World" gazetesinin logosu olarak özgürlük anıtını kullanır... Ve de, okurlarına  şu çağrıda bulunur: "Böylesi bir armağanı koyacak yer bulamıyorlar. Gelin, bu işi milyonerlere bırakmayalım"... İşte, ne olursa bir Macar göçmeninin gazetesinden yaptığı çağrıdan sonra olur!.. Yoksul gazeteci başlattığı kampanyayla para toplar. Kampanyaya katılan herkesin adını gazetesinde yayınlar. Sonra, gerekli para toplanıp, heykel yerine mi dikilir?.. Evet, öyle olur. Ama, özgürlüğü yoksul, göçmen halkın sahiplenmesinden rahatsız olan para babaları ellerini ceplerine atarak gerekli parayı hemencecik New York komitesine verirler!.. </p>
<p class="calibre2">"Hürriyet Heykeli" için başlattığı kampanyayla milyonerlerin yüreğini ağzına getiren yoksul gazeteci, ölümünden sonra adına ödül konulacak olan Joseph Pulitzer'den başkası değildir, </p>
<p class="calibre2"/>
<p class="calibre2">Beldoe's adasına konulan heykelin açılışı ise kelimenin tam anlamıyla rezalettir. Top seslerinden yapılan konuşmalar duyulamadığı gibi çıkan dumandan da "Hürriyet Heykeli" görülemez!.. Kaidesi 27, kendisi ise 46 </p>
<p class="calibre2">metre yüksekliğinde olan heykelin açılışını Amerika'nın 22. </p>
<p class="calibre2">Cumhurbaşkanı Cleveland yapar. Özgürlük anıtını kapatan örtüyü verilecek işaret üzerine indirecek olan Bartholdi'dir. Hınzır birinin verdiği işaret heykeltıraşı yanıltır ve heykel zamanından önce açılır!.. </p>
<p class="calibre2"/>
<p class="calibre2">Özgürlük anıtının yapımında yardımcı olan Gustave Eiffel, birkaç yıl sonra Paris'te kendi adıyla anılacak olan kuleye, açılışta yaptığı konuşmasını "Panama'da görüşmek üzere" sözleriyle bitiren Ferdinand De Lesseps ise, Panama Kanalı'na imzasını atacaktır. </p>
<p class="calibre2"/>
<p class="calibre2">Rus çarı 2. Alexander'in kıyımından kaçan Yahudilerden etkilenen ve Can Yücel'in "Rus olmadan önce Laz'dı" dediği Emma Lazarus özgürlük anıtı için bir sonnet yazar. Şiirde, heykeli klasik bir tanrıça değil, sürgünlerin annesi olarak ele alır. Lazarus'un şiiri Walt VVhitman, Mark Twain ve Bert Hartet ile birlikte özel hazırlanan bir kitapta yer alır. </p>
<p class="calibre2">Kitap, 1883 yılında yapılan bir açık artırmada 1.500 Dolara satılır.  Şiiri okuyan James Russell, Lazarus'a "Sone'ni sevdim. Heykelden daha güzel" der!.. Şiir, Lazarus'un anısına bir plakete yazılarak 1903 yılında özgürlük anıtının içine konur. </p>
<p class="calibre2"/>
<p class="calibre2">Özgürlüğü bir kadın simgelese de, heykelin dikildiği yıllarda kadınların oy hakkı yoktu!.. Kendilerine ayrılan topraklarda Barış içinde yaşamak isteyen ve beyaz adamın işgaline karşı özgürlük savaşı veren Kızılderililerin ise yaşam hakları ellerinden alınıyordu. Sioux'larm reisi Oturan Boğa son savaş  sırasında çaresizliğini  şöyle dile getirir: "Bizler, beyazlar gölünde bir Kızılderili adaşıyız"... Küçük bir adacığa konan </p>
<p class="calibre2">"Hürriyet Heykeli"ndeki kadın, beyaz adamın kadınıdır. Ne zaman ki, başındaki kraliçe tacı yerine iki tane Kızılderili tüyü takar, işte o zaman gerçek anlamıyla özgürlüğün simgesi olabilir... Ancak o zaman! </p>
<p class="calibre2"/>
<p class="calibre2">Özgürlük anıtının elindeki Bağımsızlık Bildirgesi'nde bir Kızılderili reisin imzası yoktur. Kızılderililer ile yapılan Barış anlaşmaları beyaz adam tarafından heykelin öbür elinde tuttuğu meşalenin ateşiyle yakılmıştır. Lazarus'un şiirindeki anne gibi hiçbir zaman olamayan heykelin neden o denli yüksek yapıldığını Eray Özbek 1992'de çizdiği karikatürde çok güzel anlatır: Bir Kızılderili Barış çubuğunu yakmak için ateş istese de, özgürlük anıtındaki kadın "vermem" dercesine meşaleyi yukarı kaldırmaktadır... </p>
<p class="calibre2"/>
<p class="calibre2">Su geçirdiği için paslanan heykelin içi ziftlenir... Kolomb'un altın bulma hevesiyle Kızılderilileri katlettiği kıyılardan Avrupa'ya bakan heykelin meşalesi de ilk yıllarda altınla kaplıydı. Ama, yirmi yıl sonra meşaledeki parlaklık Kızılderililer gibi yok olup gider!.. </p>
<p class="calibre2"/>
<p class="calibre2">Tamir için heykelin etrafında iskele kurulduğunu gören bir çocuğun sözlerini duyan martı okyanusu aşarak özgürlüğün doğum günü pastası olan Kız Kulesi'ne gelir... </p>
<p class="calibre2"/>
<p class="calibre2">Ve orada, çocuğun ne dediğini  şiir okuyan şairlerin kulağına fısıldar: </p>
<p class="calibre2">"Anne, Hürriyet Heykeli'ni kafese kapatmışlar!.." </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Kafa Derisi Yüzme!.. </p>
<p class="calibre2"/>
<p class="calibre2">1949 yılının 26 Ekim sabahı Gabriel Garcia Marquez muhabir olarak ilk yazılarını yazdığı günlük gazetenin toplantısından çıkmak üzereydi ki, telefondan, eski Santa Clara manastırının mahzenindeki mezarların boşaltıldığı haberi alınır... Ve yazı  işleri müdürü Marquez'e seslenir: </p>
<p class="calibre2">"Oralarda bir dolaş bakalım, yazacak neler bulabileceksin." </p>
<p class="calibre2"/>
<p class="calibre2">Çatısının yıkılmasıyla açıkta kalan tarihi manastır, yerine beş yıldızlı bir otel yapılmak üzere satılmıştı!.. Mahzendeki mezarlarda piskoposlar, başrahipler ve ileri gelenler gömülüydü. Marquez gördüğü manzara karşısında  şaşırır:  İşçiler, mezarların kapaklarını kazmayla kaldırırken, ustabaşı kemiklerin birbirine karışmaması için mezar taşlarındaki bilgileri birer kâğıda yazarak üstlerine koyuyordu. </p>
<p class="calibre2"/>
<p class="calibre2">Ama ünlü yazar birkaç dakika sonra daha da şaşıracaktır.  İlk kazma darbesiyle kırılan mezar taşının ardından bakır renginde canlı bir saç yığını mezardan dışarı doğru yayılır.  İşçiler çektikçe saçlar uzuyordu!.. </p>
<p class="calibre2">Sonunda saçların bağlı olduğu bir kız çocuğunun kafatası ortaya çıkar. </p>
<p class="calibre2">Mezar taşının parçalarında ise soyadı bulunmayan bir ad okunur: </p>
<p class="calibre2">"Sierva Maria de Todos Los Angeles". </p>
<p class="calibre2"/>
<p class="calibre2">Saçların uzunluğu ölçüldüğünde Marquez'in şaşkınlığı bir kat daha artar: Yirmi iki metre on bir santim!.. Ustabaşı, insan saçının ölümden sonra ayda bir santim uzadığını anlatırken Marquez, yaşadığı olayı babaannesinden duyduğu bir Latin Amerika öyküsüyle bağdaştırır: Saçları arkasında bir gelin duvağı gibi yerlerde sürülen küçük bir markiz Karayib halkları arasında gerçekleştirdiği mucizelerle yüceltilir. Küçük kız çocuğu bir köpeğin ısırmasıyla kudurarak ölür!.. Marquez, gazeteye döndüğünde mezarın öyküdeki kız çocuğunun olabileceği düşüncesiyle yazısını yazar. Ama tanık olduğu olay aradan geçen kırk beş  yıl sonra yazdığı "Aşk ve Öbür Cinler" adlı romanıyla dünya edebiyatındaki yerini alır. </p>
<p class="calibre2"/>
<p class="calibre2">Uzun saç, 1960'lı yıllarda savaş karşıtlarının simgesiydi. Çiçek çocukları saçlarını uzatarak cinsiyet ayrımcılığını da protesto ediyorlardı. YÖK'ün kuruluş  yıldönümü olan 6 Kasım 1995 tarihinde, İstanbul Üniversitesi Avcılar Kampüsü'nde, bir grup öğrenci saç üzerine ilginç bir protesto eylemi gerçekleştirirler. Kendilerini "büyük sözü dinlemeyen, haddini bilmez, yaramaz çocuklar" olarak tanımlayan öğrenciler okullardaki çağdışı uygulamaları protesto amacıyla saçlarını kazıtırlar. Çağdaş </p>
<p class="calibre2">Keloğlanlar, '80 sonrasında uzun saçlıların çoğaldığını ama uzun saçın artık isyanı simgelemediğini ve bunun da nedeninin darbe sonrası yaşanılan depolitizasyon, marka kültürü, medya bombardımanı olduğunun altını çizerler. </p>
<p class="calibre2"/>
<p class="calibre2">Kimi öğrenciler, moda olduğu için ya da, "entel" görünmek uğruna saçlarını uzatıyor olabilirler. Ama saçlarını kazıtan öğrencilerin dağıttıkları bildiride yer alan şu genellemenin doğru olmadığı kanısındayım: "İsyan yoktu çünkü uzun saçları taşıyan kafalar boştu"... </p>
<p class="calibre2">Çağdaş Keloğlanlar eylemleriyle kafalarının içinin Barış, Özgürlük ve Kardeşlik duygularıyla dolu olduğunu kanıtladılar. Unutulmamaları gereken, '60'lı  yıllarda saçlarını uzatan insanlar için de birilerinin </p>
<p class="calibre2">"kafalarının içleri boş" demeleridir. </p>
<p class="calibre2"/>
<p class="calibre2">Saçlarını kazıtan öğrencilerin dağıttıkları bildiride ilginç olan, bir Kızılderili şiirinden yaptıkları alıntıydı: </p>
<p class="calibre2"/>
<p class="calibre2">Kestiniz omuzlarıma kadar uzanan / Simsiyah saçlarımı / Ve beyazların giysilerini / Geçirdiniz üzerime / Yasakladınız bana kendi adımı </p>
<p class="calibre2">/Atalarımın adlarını </p>
<p class="calibre2"/>
<p class="calibre2">Kızılderililerin beyaz, adamın kafa derisini yüzmeye meraklı oldukları bilinir. Oysa işin aslı şudur: 1863 yılının Temmuz günlerinde Navaholar ile General Carleton arasındaki gerginlik sürmektedir. Soluk benizliler Navaholar'ı yıldırmak için hayvanlarına el koymaya, ekinlerini yakmaya başlar. Ama bir grup Navaho savaşçısı Canby Kalesi'ni basarak koyunlarını, keçilerini geri alırlar. General Carleton, 18 Ağustos'ta askerlerine, getirdikleri her Kızılderili atı ya da katırına yirmi dolar, her koyuna ise bir dolar ödeneceğini duyurur. Yirmi dolar aylık alan askerler gözü dönmüş bir şeklide köylere saldırırlar... Ve öldürülen Navaholar'ın kırmızı bir iple bağladıkları uzun, siyah saçları askerler tarafından kesilir: </p>
<p class="calibre2"/>
<p class="calibre2">Birlikte ortaya çıkıyoruz çıngıraklar elimizde Saçlarımıza renk renk parlak tüyler takılı </p>
<p class="calibre2"/>
<p class="calibre2">Zaman ilerledikçe Kızılderililerin kafa derilerine ödül koyma alışkanlığı yaygınlaşır. Amerika'nın gerçek sahipleri hastalık, açlık, sürgün, tecavüz, işkence dışında beyaz adamdan yeni bir şey öğrenirler: Kafa derisi yüzme!.. </p>
<p class="calibre2"/>
<p class="calibre2">Kızılderililer için tüyler taktıkları saçları çok önemlidir... Ama savaşçılar beyaz adamın eline geçmesini istemediklerinden saçlarını kazıtmaya başlar. Büyük savaştan sonra söylenen bir barış türküsünde saçların yas tutmak için de kesildiğine tanık oluruz: </p>
<p class="calibre2"/>
<p class="calibre2">Ölseydiniz Kabilemin çocukları Saçımı keserdim sizin için. Öyle severim ki sizleri Karalar sürerdim yüzüme Kabilemin çocukları Siz ölseydiniz. </p>
<p class="calibre2"/>
<p class="calibre2"/>
<p class="calibre2">Kim bilir, kaç asker, tecavüz ettiği bir Kızılderili kadını öldürdükten sonra saçını kesip "Bir savaşçıyla dövüştüm" diye kahramanlık hikâyeleri anlatmıştır!?. </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Milyonlarca Mermiden Bir Tanesi </p>
<p class="calibre2"/>
<p class="calibre2">Jack Nicholson "The Missouri Breaks" adlı filmde oynamayı hiç düşünmeden kabul eder. Bunun nedeni, tipik bir 1970'ler Western'i olan filmde sanatçı yönünü çok sevdiği ve kendine örnek aldığı Marlon Brando'nun da oynama olasılığının bulunmasıdır. </p>
<p class="calibre2"/>
<p class="calibre2">San Fransisco'da komşu oldukları halde Jack Nicholson ve Marlon Brando hiç karşılaşmamışlardı. Filmin teklifini Jack Nicholson, bahçelerini ayıran tel örgüden sarkarak şöyle yapar: "Kısa zamanda 1 </p>
<p class="calibre2">milyon dolar kazanmaya ne dersin?" </p>
<p class="calibre2"/>
<p class="calibre2">Marlon Brando, teklifi tereddüt etmeden onaylar. Ayrıldığı iki eşine oldukça yüklü miktarda nafaka ödeyen sanatçı aynı zamanda Kızılderililerin direniş hareketini de, parasal yönden desteklemektedir. </p>
<p class="calibre2">Beş hafta sürecek olan çalışmada Jack Nicholson, Marlon Brando ile film yapmanın zorluğunu anlayacaktır. Çekimler başladığında Brando, yönetmen Arthur Penn'e baskı yaparak kendi sahnelerinin erken saatlerde filme alınmasını sağlar. Böylelikle Jack Nicholson, Montana'da bulunan Billings'deki çölde öğle sıcağında çalışmak zorunda kalır. </p>
<p class="calibre2">Aradan kısa bir süre geçtikten sonra da, Marlon Brando yönetmene şunları söyler: "Jack Nicholson'un rolünü bir Kızılderili’ye verelim. Hem daha iyi oynar hem de, alacağı parayı daha hayırlı bir iş için kullanır!" </p>
<p class="calibre2"/>
<p class="calibre2">Marlon Brando, Kızılderililerin direnişine destek veren sanatçıların başında gelir. Anılarını derlediği "Annemin Öğrettiği  Şarkılar" adlı kitabında  şunları yazmıştır: "İnsanların çoğunun, bu ülkenin, onun asıl sahipleri olan Kızılderililerden çalındığı, bu insanların milyonlarcasının ülkelerini çalanlar tarafından öldürüldüğü gerçeğini ciddiye almamasını hiç, ama hiç anlayamıyorum." </p>
<p class="calibre2"/>
<p class="calibre2">Birçok Amerikalı gibi Marlon Brando'da, Kızılderililerin iki üç paragrafta </p>
<p class="calibre2">"yüzsüz", "kudurmuş ve dinsiz vahşiler" olarak tanımlandıkları ders kitaplarıyla büyür. Altmışlı  yılların başlarında, Kızılderili Hareketi Komisyonu'nun üyelerinden John Collier'in bir kitabını okuyarak bu insanlara karşı ne denli "zulmedici" davranıldığını  öğrenir. Antropolog D'Arcy McNickle'ın "İlk Amerikalılar" adlı kitabından sonra da gerçekleri iyice görür. McNickle’la tanışmak üzere Santa Fe'ye giden Marlon Brando, yazarın sayesinde direnişçi Kızılderililer ile karşılaşır... </p>
<p class="calibre2">Ve o günden sonra da "Amerikan yerlilerinin dünyasının ayrılmaz bir parçası" olur. </p>
<p class="calibre2"/>
<p class="calibre2">Marlon Brando'nun katıldığı ilk Kızılderili eylemi Columbia Irmağı'nda gerçekleşir. Irmağın sularında, kenarında kurulu olan kereste şirketlerinin zehirli atıklarından dolayı som balığı azalmaktaydı. </p>
<p class="calibre2">Amerika devleti, her zaman olduğu gibi Kızılderilileri suçlar ve kendilerine yasal olarak ayrılan topraklarda balık avlamalarını yasaklar. </p>
<p class="calibre2">Bu kararla Kızılderililer bir kez daha açlığa mahkûm edilmiş olurlar!.. </p>
<p class="calibre2"/>
<p class="calibre2">Yasağa uymayan bir Kızılderili ile birlikte tutuklandığında bu haberin dikkat çekeceğini ve böylece sorunun tartışılacağına inanan Brando bir kayık ile ırmağa açılır. Kayıkta bir Kızılderili ve daha önceden yakalanmış bir de som balığı bulunmaktadır. Devriye gezen polisler tarafından yakalanan sanatçı hapishaneye gönderilir ama çok geçmeden de serbest bırakılır. Vali, tanınmış bir film yıldızının Kızılderililerin direnişine ilgiyi arttıracağını bilecek kadar kurnazdır. Balık yasağını delmekte kararlı olan Marlon Brando aynı senaryoyu yeniden uygular. </p>
<p class="calibre2">Hasta olduğu halde soğuk bir havada ırmağın üstündeki kayıkta saatlerce polislerin gelmesini bekler. Yanındaki Kızılderili’ye kendisini hiç de iyi hissetmediğini söylediğinde şu yanıtı alır: "Büyükannem böyle durumlarda, gülümsersen kendini daha iyi hissedersin, derdi." </p>
<p class="calibre2"/>
<p class="calibre2">Hastahaneye kaldırılan Brando'ya zatürree teşhisi konur. Yanlış ırmakta gezindiklerini öğrenince de kahkahaya boğulur; hasta yatağında!.. </p>
<p class="calibre2"/>
<p class="calibre2">Marlon Brando'nun destek verdiği sayısız eylemlerden biri de, 1975'in ilk aylarında yapılır. Otuz, kırk kadar Kızılderili kendilerinden zorla alınan toprakları geri istemekte ve bu amaçla bir çiftlik evinde direnmektedirler. Brando, etrafı askerler ve Ku Klux Klancılar tarafından çevrili eve girmeyi başarır.  İçerdeki Kızılderililerin giymiş oldukları gömleklerde şu yazmaktadır: "Ya Tapu, Ya Ölüm" </p>
<p class="calibre2"/>
<p class="calibre2">Silahlı çatışma gece gündüz sürer. Bütün olanlar Marlon Brando'ya şaka gibi gelmektedir: "Ta ki güneşli bir ikindi vakti bir mermi başımın bir metre kadar üstünden geçip, bacaya saplanana kadar. Isı +2 dereceye kadar yükselmişti, içerde pineklemekten sıkıldığım ve biraz güneşin tadını  çıkarmak istediğim için dama çıkmıştım. Aradan bir iki saniye geçmiş geçmemişti ki, benden bir iki kol boyu kadar uzaklıkta tepemde bir tuğla paramparça oldu. Bir an, ne oluyoruz diye düşünürken, ardından silah sesi duydum. Merminin sesten hızlı olduğunu hatırlayarak manzarayı çaktım ve hemen siper aldım. Bu da, adi bir Kızılderili’yi öldürür umuduyla rasgele çıkılmış milyonlarca mermiden bir tanesiydi işte." </p>
<p class="calibre2"/>
<p class="calibre2">Sonunda, toprakların Kızılderililere ait olduğuna dair bir tapunun verileceği teklifi gelir. Ama teslim olan Kızılderililerin af edilmeyip, hapishaneye gönderileceği de şart koşulur. Karar vermekte zorluk çeken direnişçiler, Brando'nun sloganlarının "Hem Tapu Hem Ölüm" değil, "Ya Tapu Ya Ölüm" olduğunu anımsatması üzerine silahlarını  bırakırlar. </p>
<p class="calibre2">Kızılderililer hapsi boylarlar ama tapuyu alamazlar. Beyaz adam sözünde bir kez daha durmamıştır!.. </p>
<p class="calibre2"/>
<p class="calibre2">Amerikan Yerlileri Hareketi'nin lideri olan Dennis Banks'ı karavanında ve kendine ait olan adada gizleyen Marlon Brando, Kızılderililerin er ya da geç istediklerini elde edeceklerine inanır: "Kadınların veya eşcinsellerin haklarının genişletilmesinde öncülük etmekle veya tarihi topraklarını geri isteyen İsrail gibi bir devlete hazinesinin kapılarını açmaktan çekinmemiş olmakla övünen bir ülkenin hâlâ kendi yerli halkı için hiçbir şey yapmamış olması kabul edilemez." </p>
<p class="calibre2"/>
<p class="calibre2">Oscar ödül töreni için salonu dolduranlar, 1972'de çevrilen The Godfather (Baba) filmindeki rolünden dolayı en iyi oyuncu ödülünü kazanan Marlon Brando'yu alkışlamak üzere beklemektedirler... Ama karşılarında bir Kızılderili kadın bulurlar. Kızılderililere tarih boyunca yapılan ve de devam eden haksızlıkları protesto eden Brando, ödülü reddetmiş ve törene hazırlamış olduğu bildiriyi okumak üzere "Küçük Tüy"ü göndermiştir. </p>
<p class="calibre2"/>
<p class="calibre2">Oscar'ı reddeden ilk sanatçı olan Brando, Kızılderililerin gerçek bir Baba’sıdır. </p>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2">Ölüler, Doğrulun!.. </p>
<p class="calibre2"/>
<p class="calibre2">İnkaların son kralı Atahualpa'nın heykeli ABD'deki bir dökümhaneye sipariş edilir. Peru'ya gönderilen heykel şaşırtır herkesi! Karşılarında Atahualpa'nın yerine, Pocahontas'ın babası olan Kızılderili reis Povvhatan'm heykeli durmaktadır. Taşıma ücreti çok fazla tuttuğundan heykel geri gönderilmez ve Cuzco kentinde Atahualpa'nın heykeli diye dikilir. 1533 yılında öldürülen Atahualpa'nın beyaz adam tarafından eritilen altın eşyaları arasında çocukluk beşiği de vardır. </p>
<p class="calibre2"/>
<p class="calibre2">Kızılderili reis Seattle'ın da, adını taşıyan kentte bir heykeli bulunur. </p>
<p class="calibre2">Üstüne katran dökülen, kurşun sıkılan, boyalarla küfürler yazılan bir heykel... Saldırıların önüne Seattle'ın heykelinin bir havuzun içine konulmasıyla geçilir. </p>
<p class="calibre2"/>
<p class="calibre2">1953 yılında, Paul Robeson adlı kara tenli bir şarkıcı Seattle kentinden kendisini konser vermesi üzere çağıran Kanadalılara telefonda şarkı söyler. Kara tenli şarkıcıya Amerika'nın Kore'yi işgaline karşı geldiği için ülkeden çıkış izni verilmemektedir. Sarı derililerin dostu olan sanatçı sesini dünyanın ezilen bütün halkları adına yükseltir. Nâzım Hikmet </p>
<p class="calibre2">"Korku" adlı şiirinde Robeson'a şöyle seslenir: Ne ıskonto, ne komisyon, ne vâde isteyen bir dost eli sıcak bir kuş gibi gelip konmamış ki avuçlarının içine ümitten korkuyorlar Robeson, ümitten korkuyorlar, ümitten, korkuyorlar, kartal kanatlı kanaryam türkülerimizden korkuyorlar Robeson. </p>
<p class="calibre2"/>
<p class="calibre2">Moskova'da yayınlanan Pravda gazetesinde, 1923'de "Chaplin, tartışılmaz yetenekte bir aktördür" yorumu yer alır. Bunun üzerine FBI, Şarlo'nun Sovyetler Birliği lehine çalışan "Israel Thonstein" adlı bir Yahudi olduğunu kanıtlamak için didinir durur. Charlie Chaplin'in </p>
<p class="calibre2">"Şarlo Diktatör" filmindeki şu sözleri işin tuzu biberi olur iyice: </p>
<p class="calibre2">"Askerler, bu vahşi adamlara adamayın kendinizi. Sizi hor görüyor, size köle gözüyle bakıyor, hayatınızla oynuyorlar. Davranışlarınıza, düşüncelerinize, duygularınıza hükmetmeye kalkıyorlar. Sizi hayvan terbiye eder gibi şartlandırıp, aç bırakıp topun ağzına sürüyorlar. </p>
<p class="calibre2">Doğaya aykırı olan bu adamlara teslim etmeyin kendinizi. Bu makine gibi duygusuz, makineleşmiş adamlara! Sizler birer makine değilsiniz! </p>
<p class="calibre2">Sizler birer hayvan değilsiniz! Yüreğinizde insan sevgisi taşıyorsunuz! </p>
<p class="calibre2">Nefrete kapılmayın. Ancak sevilmeyen kişiler nefret eder. Sevilmeyenler ve anormal olanlar. Askerler, kölelik uğruna dövüşmeyin. Özgürlük için dövüşün!" </p>
<p class="calibre2"/>
<p class="calibre2">Kara tenliler, İkinci Dünya Savaşı'na gönderilen Amerika birliklerinde çoğunluğu oluştururlar. Başlarında elbette ki, beyaz subaylar bulunmaktadır. Cepheye alkışlarla gönderilseler de, kara tenlilerin kanları  Kızıl Haç'a kabul edilmez. Bunun nedeni, kan verme yoluyla ırkların karışma olasılığına inanılmasıdır! </p>
<p class="calibre2"/>
<p class="calibre2">Kızıl Haç'ın almış olduğu karar üzerine görevinden istifa eden plazma servisinin sorumlusu Charles Drew gibi karateni! olan Muhammed Ali Olay, uyarıları dikkate almayarak, mutfaklarda beyaz adamın artıklarını yiyenler adına ringde yumruk salladığı sözünü yineler. Bununla da kalmayıp üniforma giyip Vietnam Savaşı'na gönderilmeyi reddeder. </p>
<p class="calibre2">Amerikalılara hiçbir kötülük yapmamış olan Vietnamlılara karşı bir düşmanlığının olamayacağı sözleri Kızılderililer tarafından alkışlansa da, dünya şampiyonluğu unvanı elinden alınarak hapis ve para cezasına çarptırılır. </p>
<p class="calibre2"/>
<p class="calibre2">Vietnam'da bulunan Avustralya istihbarat subayının 1967 Ocak raporuna göre esir kamplarındaki Vietkonglu mahkûmlara kovboy filmleri gösterilir. Bütün sahneleri hiçbir tepki göstermeden izleyen esirler, özgürlüklerini savunmak için kovboylara saldıran Kızılderilileri gördüklerinde oturdukları  sıralardan ayağa kalkar ve çılgınca alkışlarlar!.. </p>
<p class="calibre2"/>
<p class="calibre2">Aynı raporda, yakalandıktan sonra düşüncelerinin değiştiğini söyleyen bir esirin de, Kızılderililerin kaybetmesi üzerine ağladığı ve böylelikle gerçek duygularını dışa vurduğu yazılıdır. </p>
<p class="calibre2"/>
<p class="calibre2">VVesternler arasında "They Passed This Way" adlı filmin apayrı bir önemi vardır. 1948'de, başrolünü Joel McCrea'ın oynadığı film bir banka soyguncusunun öyküsünü anlatır ve önemi tabancaların ateşlendiği hiçbir sahnenin olmamasıdır. Trevor Hovvard tarafından çekilen </p>
<p class="calibre2">"Windwalker" adlı film ise Kızılderili dilinde yapılan ilk filmdir. </p>
<p class="calibre2">Oyuncular Cheyenne ve Crow dilini konuşurlar. </p>
<p class="calibre2"/>
<p class="calibre2">Keavin Costner'in yönettiği ve başrolünü oynadığı "Kurtlarla Dans" </p>
<p class="calibre2">1991'de 7 Oscar kazanır. Bunlardan biri de, en iyi senaryo dalıdır. </p>
<p class="calibre2">Michael Blake, aynı adlı romanından uyarladığı senaryosunun kendisine kazandırdığı Oscar'ı almak üzere yaşlı bir Kızılderili kadın ile çıkar sahneye. Kadın, kendi dilinde bir konuşma yaparken salonu dolduran </p>
<p class="calibre2">"uygar giysi"li konuklar hoşnutsuzluklarını homurdanarak dışa vururlar. </p>
<p class="calibre2"/>
<p class="calibre2">Creek ve Cherokee soyundan bir Kızılderili olan Ward Churchill, özgürlük için direnen Amerika yerlilerine sempatiyle bakan, onları destekler gibi görünen tüm filmlerde bir Avrupalı bakış açısı olduğunu belirtir. Kovboy filmlerinde, beyaz adamın Batı'ya doğru ilerlediği 1820–</p>
<p class="calibre2">1880 yılları arasının konu edinildiğine dikkati çeken Churchill, rollerin çoğunu gerçek Kızılderililerin oynadığı Kurtlarla Dans'ı bu özelliğiyle bir atılım olarak görür. Ama şu değerlendirmeyi yapmaktan da kaçınmaz: "Benim gözümde bu film de Avrupalı bakış açısıyla yapılmıştır. Bu film 'Lawrence of Arabia'nın yanında yer alacak olan </p>
<p class="calibre2">'Lawrence of South Dakota'dır." </p>
<p class="calibre2"/>
<p class="calibre2">Blake'in romanı, 1863 yılının Mayıs ayında, Teğmen John J. Dunbar ile Comanche kabilesinden Sıkılı Yumruk arasında yaşanılan aşkın etrafında oluşan olayları içerir. Filmde görülen Kızılderili reisi, kitapta da adı geçen On Ayı'dır. Asıl adı "Parra-Wa-Samen" olan On Ayı'nın beyaz adama söylediği sözlere kulak verelim: "Bizi bir rezervasyona yerleştirmek istediğinizi, bize evler, hasta kulübeleri yapacağınızı söylediniz.  İstemez, sizin olsun. Ben rüzgârın özgürce estiği, günışığını hiçbir engelin durduramadığı  kırlarda doğdum. Hiçbir şeyin sınır tanımadığı, her şeyin özgürce soluk aldığı bir yerde doğdum. Ve şimdi de orada ölmek istiyorum, duvarların arasında değil." </p>
<p class="calibre2"/>
<p class="calibre2">Beyaz adamın çağrısını kabul eden On Ayı, Kiowa, Apache ve Comanche kabilelerinden temsilciler ile birlikte Washington'a doğru yola koyulur. Ordunun gücünü gösterip, gözdağı vermek amacıyla ilk önce kışlalar gezdirilir Kızılderili reislere. Bir pazar ayinine de sokulan konuklar sonunda Beyaz Ev'e davet edilir! </p>
<p class="calibre2"/>
<p class="calibre2">Büyük Baba'nın oturduğu yer olan Beyaz Ev'in planları mimar James Hoban tarafından hazırlanır. Hoban'ın, açılan yarışmada birinciliği kazanan projesinin temeli 1792 yılının 13 Ekim günü atılır. Kente adını veren Washington, temel atma töreninde bulunamadığı gibi binada da, hiçbir zaman oturamaz! Binanın ana yüzü Dublin'de bulunan Loinster Dükü'nün evine benzetilerek yapılır.  İlk yıllarda "Cumhurbaşkanının Evi" diye adlandırılan bina 14 Ağustos 1814'de İngilizlerin saldırısına uğrar. Yakılan ev bir yıl sonra onarılarak kullanılır duruma getirilir yeniden. Bu arada, yangının izlerini silmek için bina beyaza boyatılır. </p>
<p class="calibre2">Böylelikle de, yeni adına kavuşur: "Beyaz Ev"... </p>
<p class="calibre2"/>
<p class="calibre2">Kızılderili  İşleri Komisyonu Başkanı Francis Walker'in, Beyaz Ev'in Doğu odasında yaptığı konuşmayı dinlerken On Ayı'nın başı öne eğilir: </p>
<p class="calibre2">"İlkin  şunu söyleyeyim; burada temsil edilen kabileler önümüzdeki Aralık ayının on beşine kadar bütün reisleri, önderleri, savaşçıları ve aileleriyle Sili Kalesi'nin ve temsilciliğinin on mil yakınında kamplarını kurmuş olmalıdır. Orada ilkyaza kadar patırtı çıkarmadan kalacaklar ve temsilcilerinin rızası olmadan ayrılmayacaklardır." </p>
<p class="calibre2"/>
<p class="calibre2">On ayı, teslim olmak anlamına gelen şartları onayladıktan sonra geri döner. Saygınlığını yitiren reis kabilesinden tamamıyla kopar. </p>
<p class="calibre2">Yaşantısının son günlerinde oğlu dışında tüm halkının terk ettiği On Ayı, 23 Kasım 1872'de, duvarların arasında öldüğünde güneş içeriye pencere aralığından sızmakta, rüzgâr ise kapının altından girmektedir! </p>
<p class="calibre2"/>
<p class="calibre2">Komisyon başkanı Walker'in sözünü yerine getirmeyen Comancheler'in izini süren IV. Süvari Bölüğü'nün başında Ronald Mac Kenzie bulunmaktadır.  İç savaşta parmaklarını kaybettiği için Mac Kenzie'ye Kızılderililer tarafından "Üç parmak" adı takılır. IV. Süvari Bölüğü Comancheler'in köylerini yakıp, Kızılderilileri çocuk, kadın, ihtiyar demeden katlederken, aynı dönemde, Atlas Okyanusu'nun karşı kıyılarında, Komün yanlısı olan Fransız  şairler sürgüne gönderildikleri Avrupa'nın çeşitli kentlerinde şiir yazmayı sürdürmekteydiler. </p>
<p class="calibre2">Cenevre'de, komüncülerin kurduğu sosyalist ve devrimci propaganda kuruluşunu yöneten Charles Bonnet'ın, General Espivet'in Marsilya'ya saltanatlı girişiyle alay eden şiiri şöyledir: </p>
<p class="calibre2"/>
<p class="calibre2">Çalın bando mızıkalar!.  Şen  şarkılar söyleyin!.. Çiçek saçalım her yana. </p>
<p class="calibre2">Espivent maşallah sanal Maşallah sana general!.. Yiğitliğine maşallah! </p>
<p class="calibre2">Maşallah soylu galip! Ünlü fatih maşallah! Büyük yiğit, sana borçlu şimdi esmer Marsilya Esenliği, kıyımı ve dökülen kanları  Kıyıcılık sanatında gerçekten çok ustasın, Sakla ellerini kurtarıcı... kan kızartıyor kollarını Marşlar söylet askerlerine, sesleri kaplasın Ayakların dibindeki can çekişen çocukların hırıltısını Yürü zaferle Marsilya sokaklarında, yürü!.. Ölüler, doğrulun! Generale defneden taçlar sunun. </p>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2">Kızılderilileri Kim Öldürdü, Bilin Bakalım?.. </p>
<p class="calibre2"/>
<p class="calibre2">Kit Carson'un, Navajo Kızılderililerinin meyve ağaçlarını ve ekinlerini kundaklamasının bir tek amacı vardı: Kızılderilileri açlıktan ölmeye mahkûm etmek. Buffaloları öldürmek de, Kızılderilileri katletmekten daha kolaydı. Böylelikle, açlığa karşı savaşan yerliler yenik düşüyor ve beyaz adamın isteklerine boyun eğmek zorunda kalıyorlardı. </p>
<p class="calibre2"/>
<p class="calibre2">Buffalo denilince akıllara "kovboyların en ünlüsü" VVİlliam Frederick Cody gelir. Ömründe bir inek bile gütmeyen Cody, Kansas Pacific Demiryolu hesabına işçilerin yiyecek ihtiyacını sağlamak için çalışır. </p>
<p class="calibre2">Kadınların katliama karşı  çıkmasına rağmen 4280 kurşun atarak 4280 </p>
<p class="calibre2">buffalo öldürür. Bu işinde öylesine ünlenir ki, "Buffalo Bili" diye anılmaya başlanır. İlk Kızılderili’yi 14 yaşındayken öldüren Cody, sırtına astığı tüfeği ve tabancalarıyla bir kahramana dönüşse de, Perulu şair Arture Corcuera'nın "Kovboy ile Buffalo Bili Masalı" adlı şiirinde gerçek yüzü ile tanıtılır: </p>
<p class="calibre2"/>
<p class="calibre2">Winchester ve Colt 45 </p>
<p class="calibre2"/>
<p class="calibre2">Soluk yüz Batıya saldırıyor </p>
<p class="calibre2"/>
<p class="calibre2">Kartal bakışıyla onları gözlüyor Kızılderili Oturan Boğa Uygar Buffalo </p>
<p class="calibre2"/>
<p class="calibre2">Bili, </p>
<p class="calibre2"/>
<p class="calibre2">şerif yıldızı takmış </p>
<p class="calibre2"/>
<p class="calibre2">yırtıcı bir hayvan. </p>
<p class="calibre2"/>
<p class="calibre2">Kızılderilileri avlıyor, Karaderilileri, Tunç derilileri, Sarı derilileri, aslında deri tüccarı Buffalo Bili. </p>
<p class="calibre2"/>
<p class="calibre2">Cheyenneler'in reisi Kara Kazan birlikte barış çubuğu içtikleri General George Armstrong Custer'i uyarmıştı: Beyaz adam verdiği sözden dönerse ölecek ama Kızılderililer onun kafa derisini yüzerek ellerini kirletmeyeceklerdi. Dört yüzü aşkın anlaşmada olduğu gibi beyaz adam sözünü tutmayacak ve Kızılderililerin köyü ateşe verilirken, yerde yatan sayısız ölüler arasında Kara Kazan'ın da kurşunlarla delik deşik edilmiş </p>
<p class="calibre2">cesedi bulunacaktır. </p>
<p class="calibre2"/>
<p class="calibre2">Cheyenneler, General Custer'in Yedinci Süvari Alayı'nı Little Big Hom ırmağının kıyısında kıstırıp yok ederler. Ölülerin arasında Custer da vardır. </p>
<p class="calibre2"/>
<p class="calibre2">Kızılderililer ile beyaz adam arasındaki savaş yeniden alevlenmiştir. </p>
<p class="calibre2">Generallerinin intikamını almak isteyen askerler Cheyenneler'e baskın yaparlar ve Reis Sarı El'i öldürürler. İşte, tam bu sırada ünlü kahramanımız (!) Buffalo Bili çıkar ortaya... Buffalo Bili, Sarı El'in cesedinin önünde diz çöker. Üzüntüsünden mi? Elbette hayır!.. Bıçağıyla reisin kafa derisini yüzer Buffalo Bili. Sonra, atına atlar ve kaybolur gözden. </p>
<p class="calibre2"/>
<p class="calibre2">Bu olaydan sonra kovboy romanlarının kapağında görürüz Buffalo Bill'i. </p>
<p class="calibre2">Süslü bir Meksika kostümü giyen "kovboyların en ünlüsü" VVinchester tüfeği ve Colt tabancalarıyla bir yıldızdır artık! Kurmuş olduğu sirkte, izleyicilere General Custer'in kanını yerde nasıl bırakmadığını canlandırıyor ve elinde tuttuğu Sarı El'in kafa derisini zafer naraları atarak sallayıp alkış topluyordur. Baltimore, Washington ve New York gibi birçok kentte gösteri yapan Buffalo Bili, izleyicilerden yalnızca alkış </p>
<p class="calibre2">toplamıyor, paraları  da  cebe  atıyordur. Perulu şair Corcuera'nın dediği gibi, aslında deri tüccarıdır Buffalo Bili. Eiffel Kulesi'nin gölgesinin kentin üzerine ilk kez düştüğü 1889'da, "Buffalo Bili Wild West Show"u Paris'te görürüz. Avrupa turnesinde çekilen fotoğraflar arasında Venedik kanallarında gezintiye çıkılan ünlü gondollarda Buffalo Bili ve Geronimo'ya da rastlarız. </p>
<p class="calibre2"/>
<p class="calibre2">Buffalo Bill'i, Pablo Neruda da sevmez. Şilili  şair "Yaşadığımı  İtiraf Ediyorum" adlı kitabında  şunları yazar: "Dün gece yavaş yavaş </p>
<p class="calibre2">okuduğum kitabı unutamıyorum: Ekmek Ağıdı, Sandokan ve arkadaşlarının hayatını kurtarıyordu. Buffalo Bill'i beğenmiyorum, çünkü o Kızılderili öldürüyor. Ama ne güzel ata biniyor. Ovalar ve Kızılderililerin çadırları da çok güzel. </p>
<p class="calibre2"/>
<p class="calibre2">Meydan Larousse'da, "Amerikalı öncü" diye tanıtılan Buffalo Bill'in gerçek yüzünü öğrendikten sonra Kızılderilileri aldatıp katledenin kim olduğunu bilmek hiç de zor değil!.. </p>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2">Özgürlüğün Ve Maceranın Tadı... </p>
<p class="calibre2"/>
<p class="calibre2">Fransızların  İstanbul'a taktığı bir ad vardır: Sarmaşıklar kenti... Bugün ise binaların duvarlarına bakıp şöyle diyoruz: Kovboylar kenti! </p>
<p class="calibre2"/>
<p class="calibre2">Marlboro sigarasının reklâmında at koşturan kovboylar Kızılderililerin topraklarından sonra İstanbul'un duvarlarını da işgal etmeye başladılar. </p>
<p class="calibre2">Başbakanın, bakanların ve politikacıların Amerika'da apartmanları, otelleri ve villaları olduğu bir ülkede kovboy kültürü elbette yadırganmaz. Böylesi bir ortamda yanıtlanması gereken soru şudur: Şair kimdir? </p>
<p class="calibre2"/>
<p class="calibre2">Bilkent Üniversitesinde düzenlenen panele katılmak üzere Ankara'ya doğru yola koyulduğumda çantamda tiyatrocu dostum Salih Kalyon'dan aldığım Kızılderili başlığını da taşıyordum. Öğrencilerle dolu salonda söz sırası bana geldiğinde Kızılderili başlığını kafama oturtup, bir dergiden kestiğim Marlboro reklâmındaki kovboyu göstererek savaş </p>
<p class="calibre2">baltasını topraktan çıkartan sözü söyledim: "Kovboyların at koşturduğu bir ülkede, bütün şairler Kızılderili’dir." </p>
<p class="calibre2"/>
<p class="calibre2">Kovboyların halkımızı bir sürü gibi gütmesi ve İstanbul'u bir çiftliğe çevirmesine karşı olanların ceplerinde ne taşıdığını öğrenmek için birkaç dize okuyalım: </p>
<p class="calibre2"/>
<p class="calibre2">Asma köprülerin </p>
<p class="calibre2"/>
<p class="calibre2">halatlarıyla bağlı ellerini çözerek </p>
<p class="calibre2"/>
<p class="calibre2">gökdelenlerin arasından </p>
<p class="calibre2"/>
<p class="calibre2">seni kurtarmak isteyen çocuklar </p>
<p class="calibre2"/>
<p class="calibre2">örgüt kurmasın diye </p>
<p class="calibre2"/>
<p class="calibre2">arka bahçeli </p>
<p class="calibre2"/>
<p class="calibre2">bütün evlerini yıktılar İstanbul </p>
<p class="calibre2"/>
<p class="calibre2"/>
<p class="calibre2">Sokaklarında artık anarşisttir onlar </p>
<p class="calibre2"/>
<p class="calibre2">sigara reklamı bahanesiyle </p>
<p class="calibre2"/>
<p class="calibre2">sarmaşıkların vatanı olan duvarlarda </p>
<p class="calibre2"/>
<p class="calibre2">at koşturan kovboyları </p>
<p class="calibre2"/>
<p class="calibre2">kovmak için savaşırlar </p>
<p class="calibre2"/>
<p class="calibre2">ki vurulduklarında </p>
<p class="calibre2"/>
<p class="calibre2">karışır kanlarına </p>
<p class="calibre2"/>
<p class="calibre2">ceplerinde taşıdıkları </p>
<p class="calibre2"/>
<p class="calibre2">tohumlar </p>
<p class="calibre2"/>
<p class="calibre2">Her haliyle "Bir Sunay Akın şiiri" olduğu belli olan yukarıdaki dizelerde sırıtan sigara reklamının öyküsünü biliyor musunuz?.. Amerika'da iş </p>
<p class="calibre2">dünyası ile ilgili mizah yazılarıyla tanınan Jack Mıngo'dan öğrendiğimize göre Marlboro reklâmındaki kovboy bir zamanlar kadınmış! </p>
<p class="calibre2"/>
<p class="calibre2">1924 yılında piyasaya sürülen Marlboro, kadınlar için üretilen ilk sigaralardan biridir. Philip Morris şirketi sigaranın adını düşünürken gazete sayfalarında ve radyo haberlerinde VVinston Churcill'in Marlborough kontuyla olan bağlantısı konuşuluyordu.  Şirket pazarlamacıları herkesin dilinde dolaşan "Malborough" sesini beğendiler ama sigara paketine yazıldığında güzel durmayacağı gerekçesiyle "uhg" </p>
<p class="calibre2">kısmını attılar. </p>
<p class="calibre2"/>
<p class="calibre2">Jack Mıngo'nun, çizgi romanlardaki Kızılderililerin "ugh" diye ses çıkardıklarından herhalde haberi yok. Bence, "ugh" kısmı  Kızılderilileri çağrıştırdığı için makaslanmıştır!.. </p>
<p class="calibre2"/>
<p class="calibre2">Marlboro'nun ilk reklâm kampanyası ne denli "kadınsı" olduğunu vurgulamaya yönelikti. Kırmızı renkli filtre "Dudaklarınızı sigara kâğıdından koruyan güzellik ucu" diye sunuluyor, sigara "Mayıs kadar yumuşak" sloganıyla kadınları tavlamaya çalışıyordu... Filtre, tütünlerin kadınların rujlu dudaklarına yapışmasını önlediği için satışlar giderek artar. 1950'li yıllara gelinildiğinde bilim adamları kanser ile sigara tiryakiliği arasındaki sinsi köprüyü bulurlar. Böylelikle de, sigara firmalarında büyük bir panik başlar. Bir yandan bilim adamlarının iddialarının doğru olmadığını söylerken öbür yandan sigaralarına filtre takmak üzere kolları sıvadılar. Çünkü tiryakiler filtreli sigaraların daha az tehlikeli olduğuna inanıyorlardı. Ama pek çok tiryaki sağlıklı olduğunu düşünerek filtreli sigara içmek istese de, kadın sigarasını ağızlarında taşımaktan rahatsız oluyor, bu işi kimseciklere görünmeden yapıyorlardı!.. </p>
<p class="calibre2"/>
<p class="calibre2">Sigara firmaları erkek tiryakilerin sıkıntılarına bir çare bulmak zorundaydılar. Philip Morris, konuyu reklâmcı Leo Burnett'e havale eder. Burnett, hepsi de maço görünümlü tiplerden oluşan bir dizi hazırlar; kaptanlar, halterciler, serüvenciler, inşaat işçileri... </p>
<p class="calibre2">Kampanyanın ilk tipi ise bir kovboydur. Firma yetkilileri kovboyların sayılarının azaldığını düşünerek kampanyanın tutacağından tereddüt etseler de, Marlboro bir yıl içinde en çok satan dördüncü sigara konumuna yükselir. Bunun üzerine diğer tiplerden vazgeçilir ve kovboy elinde kemendiyle dörtnala sürer atını. </p>
<p class="calibre2"/>
<p class="calibre2">Gerçek yaşamda kovboylar kara tenli ve Latin Amerika kökenli olsalar da, Marlboro kovboyunu "beyaz adam"dan seçmiştir. </p>
<p class="calibre2"/>
<p class="calibre2">Reklâmda açık bir şekilde  ırkçılık yapılmaktadır.  İşte bu yüzden, İstanbul sokaklarındaki panolarda boy gösteren kovboyları geceleri yerlerinde göremezseniz, sakın  şaşırmayın. Bilin ki, Ku Klux Klan kıyafetleriyle ortalıklarda dolaşıyor, "ölü ele geçirme" operasyonları düzenliyorlardı! </p>
<p class="calibre2"/>
<p class="calibre2">Sigara kampanyasının bir de, zamanla ortaya çıkan kara mizah yönü vardır: Reklâmlarda kullanılan sigara bağımlısı mankenler kalp krizi ve akciğer kanserinden teker teker ölmeye başlar. Marlboro, 1993 yılında ilk kez fiyat düşürür ve kovboysuz bir kampanya başlatır. Bu kampanyada tiryakiler spor gereçleri kazanıyor olsalar da, Jack Mıngo, oksijen tüpü, tekerlekli sandalye ve hastane yatakları verilmesini daha "pratik" bulur!.. </p>
<p class="calibre2"/>
<p class="calibre2">Amerika'da sigara içenlere ikinci sınıf insan gibi davranıp, hiçbir özgürlük tanınmazken, Marlboro reklâmındaki akciğer kanserinden ölen kovboylar sloganlarında ülkemiz insanını "özgürlüğün ve maceranın tadına çağırıyorlar. Hangi özgürlük? Kızılderililere tanınan özgürlük mü? Hangi maceranın tadı? Azrail’le boğuştuktan sonra alınan ölümün tadı mı?.. </p>
<p class="calibre2"/>
<p class="calibre2">Marlboro kovboyunun sigarası sağlığa zararlıdır. Ama, Kızılderililerin barış çubuğu sağlığa yararlıdır!.. </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Taşkışla'daki Tutsak Kızılderili </p>
<p class="calibre2"/>
<p class="calibre2">1800 yılının 9 Kasım günü İstanbullular limana demirleyen savaş </p>
<p class="calibre2">gemisinin bayrağına bakarak hangi ülkeden geldiğini anlayamazlar. O </p>
<p class="calibre2">güne kadar hiç görmedikleri bir bayrakla karşı karşıyalardır. Dönemin padişahı III. Selim'de, ilk kez gördüğü bayrak üzerine şu yorumu yapar: </p>
<p class="calibre2">"Bu bayrağın yıldızları, aramızda bir yakınlık olabileceğini gösteriyor." </p>
<p class="calibre2"/>
<p class="calibre2">Savaş gemisi, yardımda bulunulması istemiyle İstanbul'un kapısını çalan ve "ahir zamanda yeni dünya mı olur?" denilerek geri çevrilen Kristof Kolomb'un adım attığı yerden, Amerika Birleşik Devletlerinden geliyordu!..  İstanbul'a gelen "George Washington" adlı ilk Amerikan savaş gemisinin güvertesindeki insanlar, Boğaz'ın girişindeki küçük bir adacığın üzerine kurulu olan Kız Kulesi'ni görünce neler düşündüler bilemeyiz. Ama Amerika'ya ilk kez gidenlerin New York limanının ağzındaki Bedloe's adasında yükselen Özgürlük Anıtı'nın karşısında neler düşündüklerini okuyabiliriz. Kafka, "Amerika" adlı romanının ilk paragrafında böylesi bir karşılaşmayı anlatır: "Kari Rossmann, yavaşlamış gemiyle New York limanına girerken, çok önceden fark ettiği Özgürlük Tanrıça'sını, bu kez sanki ansızın güçlenen güneş ışığı altında gördü. Tanrıça'nın kılıç tutan kolu, adeta hemen o anda yukarılara doğru uzanıyor, vücudunun çevresinde özgür rüzgârlar esiyordu." </p>
<p class="calibre2"/>
<p class="calibre2">Kafka, her ne kadar "kılıç" dese de, Özgürlük Anıtı'ndaki kadın sağ eliyle bir meşale tutmaktadır. Ülkemizde birçok Kafka uzmanının gözden kaçırdığı bu yanılgı herhalde ilk kez bu yazıyla "güneş ışığı"na çıkıyor. </p>
<p class="calibre2">Kristof Kolomb'un karısı Dona Felipa Monize Perestrello'nun da İstanbul'a gelmiş olduğunu kimsecikler bilmez. Hem de, Habitat'a katılmak amacıyla!.. </p>
<p class="calibre2"/>
<p class="calibre2"/>
<p class="calibre2">Amerikalı kadın gazeteci Paula DiPerna, Kolomb'un günlüğünü okur ve anlatım yönünden son derece yetersiz bulur. Kolomb'un karısı olarak düşler kendisini... Ve böylelikle "Bayan Kristof Kolomb'un Keşifleri" adlı roman yazılmaya başlanır. Felipa Moniz'in 500 yıl süren suskunluğunu bozduğu kitabı çantama koyarak, yazarı Paula DiPerna ile tanışma olanağını yakaladım. Kızılderililerin çok etkileyici bir kültürleri olduğunu söyleyen Paula DiPerna, kitabında, ilk karşılaşma anını Bayan Kolomb'un gözünden şöyle anlatıyor: "Bugüne kadar hiç kimse, Amiral bile karşımda çırılçıplak dikilmemişti. Kendi vücudumun dışında, insan çıplaklığı konusunda oldukça deneyimsizdim. Ermişçesine kalakaldığımı itiraf etmeliyim. Hiç utanmadan, öylece duruyorlardı." </p>
<p class="calibre2"/>
<p class="calibre2">Bayan Kolomb ile tanıştığım 12 Haziran 1996 gününün akşamını iple çektim. Çünkü saat 20.30'da, Taşkışla'nın bahçesinde, Kevin Locke adlı Kızılderili’nin flüt dinletisi vardı... Ve ben, yıllardır beyaz adamın yapmış olduğu haksızlıkları anlatan Sunay Akın, ilk kez bir Kızılderili’yle karşılaşacaktım! </p>
<p class="calibre2"/>
<p class="calibre2">Kevin Locke, Güney Dakota'daki Standing Rock Rezervasyonu'nda yaşlı amcası ile birlikte yaşamış. Lakota dilindeki adı olan Tokeya Inajin'in Türkçe karşılığı "Ayağa Kalkan İlk Kişi"dir. Dinleti başlamadan yarım saat önce gördüm Tokeya Inajin'i... Birlikte sahneye çıkacağı kızı Kimimi La'nın saçlarını tarıyordu. Gördüğüm manzara karşısında sözcükler boğazıma takılıyor, hiçbir şey konuşamıyordum. </p>
<p class="calibre2"/>
<p class="calibre2">Ulusal kıyafetleriyle sahneye çıkan Tokeya Inajin "Buradaki herkes için bir  şarkı söylemek istiyorum" diyerek başladı sözlerine: "Benim geleneğimde uzun bir yola gidildiğinde, karşılaşılan insanlara bir şarkı hediye edilir. Bu şarkının içeriği orada bulunan herkese bolluk, başarı ve iyi dilekler sunmaktır.  Şimdi bu şarkıyı flüt çalarak sunacağım. </p>
<p class="calibre2">Geleneğime göre herkes bu şarkıyı ayakta dinlemeli"... Kızılderili sanatçı sedir ağacından yapılan flütü üflemeye başladığında dinleyicilerin hepsi de ayaktaydı. Altı delikli flütten çıkan ses herkesi duygulandırmıştı. </p>
<p class="calibre2">Flütteki deliklerin dördünün yönleri, ikisinin ise gökyüzü ve yeri temsil ettiğini anlattı Tokeya Inajin. Yedinci notanın nerede olduğunu soruyor ve yanıtlıyor: "Altısının bir araya geldiği yerde, kalbimizde." </p>
<p class="calibre2"/>
<p class="calibre2">Sahnenin önündeki üçüncü sıradan, tepeden tırnağa ulusal kıyafetler giyen Kızılderili’nin sol koluna takılıyor gözüm. Saatini çıkarmayı unutmuştu!.. Flütlerini koyduğu silindir kutunun üstündeki yıldızı gösteriyor: "Bunun adı sabahyıldızı. Binlerce yıl Kızılderililer kapılarını sabahyıldızına dönük olarak yapmışlardır. Bu yıldız  şafak sökmeden önce, gecenin en karanlık zamanında ortaya çıkar. Gecenin en soğuk, en karanlık saatinden sonra yeni bir günün başlangıcını haber verir. Biz hepimiz sabahyıldızıyız. Işığı getirmek hepimizin elinde." </p>
<p class="calibre2"/>
<p class="calibre2">Dinleyicilere baktım. Tokeya Inajin'in sözlerinden etkilenmeyen yoktu. </p>
<p class="calibre2">Herkes, Kızılderili ezgilerinin hüzünlü havasıyla büyülenmişti. Dinleti başlamadan önce Western filmlerinden duydukları garip sesleri çıkaranlar, yapmış oldukları taklitlerin gerçekle hiçbir ilgisi olmadığını Tokeya Inajin'in söylediği ezgilerden anlamışlardı. 21 yaşındaki kızı ile kadın ve erkek eşitliğini içeren dansın ardından, "Ayağa Kalkan İlk Kişi" </p>
<p class="calibre2">sarı, siyah, kırmızı ve beyaz renklerden oluşan 28 çember ile oynanılan halk dansını anlatmaya başladı. Çemberler, güneş, ay, ağaçlar, kuşlar, kelebekler, gökkuşağı gibi doğanın birer parçasını simgeliyordu. </p>
<p class="calibre2">Renkleri ise dört yönün, dört mevsimin ve dört ırkın temsilcisiydi. Son derece güç olan akrobatik dansın sonunda Tokeya Inajin, çemberleri içice geçirerek oluşturduğu dünyayı eline alarak izleyicilere seslendi: "Önemli olan bir araya gelmek. Geleceğe giden bir yol olmak. Daha doğrusu Boğaz Köprüsü gibi olmak. Nefreti, ırkçılığı aşmak!.." </p>
<p class="calibre2"/>
<p class="calibre2">Gösteri sonrasında üstünü değiştirmesini sabırsızlıkla bekledim Tokeya Inajin'in. Gazeteci Musa Ağacık ile kendisiyle konuşma isteğimizi kabul etmişti. Taşkışla'nın bir dersliğinde ilk sorumu yöneltiyorum: "Tarih kitaplarında Kolomb'un Amerika'yı bulduğu öğretiliyor. Kızılderililer Amerika'yı kaybettiklerine inanıyorlar mı?"... Tokeya Inajin, kızı </p>
<p class="calibre2">"Kelebek" ile göz göze geldikten sonra başlıyor konuşmaya: </p>
<p class="calibre2">"Kızılderililer diledikleri gibi yaşamaktan mahrumlar. Geçmişte yaşanmış olan haksızlıkların üstünde durmaktansa gelecekte neler yapabiliriz? Bunun üzerinde çalışıyoruz." </p>
<p class="calibre2"/>
<p class="calibre2">Söylemiş olduğu ezgideki sabah yıldızına getirdim sözü: "Sabah yıldızı, Amerikan bayrağındaki yıldızlardan hangisidir?".. Kısa ve kaçamak bir yanıt aldım karşılığında: "O, gökyüzündedir"... Musa Ağacık'ın sorusu üzerine de, dans ederken dil, coğrafya, bugün ve gelecek gibi engelleri aştığını söyleyince dayanamadım, söze karıştım: "Kızılderililerin güneş </p>
<p class="calibre2">dansı yapmaları yakın bir zamana kadar yasaktı. Bu engelleri aşmak için direnenler ve 1969'da Alcatraz Adası'nda, Amerika Birleşik Devletlerimden bağımsız bir Kızılderili Cumhuriyeti kuranların eylemleri hakkında neler düşünüyorsunuz?"... Bu soruya aldığım karşılık, bir Kızılderili’yle ilk kez karşılaşmış olmanın heyecanını sona erdirdi: 'Vatandaşlık haklarının bir parçası"... </p>
<p class="calibre2"/>
<p class="calibre2">Neden kaçamak ve sıkılgan yanıtlar veriyordu? Kısa bir süre önce yapmış olduğu gösterinin yorgunluğundan mı?.. Yoksa, İstanbul sokaklarında gezerken, Amerikan gizli örgütü "FBI"ın adını taşıyan mağazaları gördüğünden mi?.. (Sahi, FBI mağazasının defolu mallarını MİT mi satıyor?..) Özgür bir Kızılderili ile karşı karşıya değildim. </p>
<p class="calibre2">Kendisinin tanıtıldığı broşürde  şöyle deniliyordu: "Sponsorluğu ABD </p>
<p class="calibre2">Bahai Toplumu tarafından üstlenilmiş olan Kevin Locke..." </p>
<p class="calibre2"/>
<p class="calibre2">Sponsorundan bağımsız olan bir Kızılderili’nin yanıtlayabileceği sorulardı benimkiler. Habitat vadisi Tokeya Inajin için Kızılderililerin kapatıldığı bir toplama kampından farksızdı. Tinerci çocuklar sürülerek, sokak köpekleri öldürülerek yapılan "Kent Zirvesinde elbette özgür bir Kızılderili’ye yer olamazdı. Tokeya Inajin'den geriye yalnız "Özgürlük anıtındaki beyaz adamın kadını. O meşaleyi eline ne zaman bir Kızılderili kadın alacak?" soruma verdiği şu yanıt kalsın istiyorum: </p>
<p class="calibre2"/>
<p class="calibre2">"Özgürlük anıtı yeşil... Bence o bir Marslı!.." </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Aynı Bayrak Altında </p>
<p class="calibre2"/>
<p class="calibre2">Habitat günlerinde tanıştığım bir Kızılderili olan Tokeya Inajin'den beklediğim yanıtları alamayışımın nedenini Dee Brovvn'ın "Kalbimi Vatanıma Gömün" adlı kitabının önsözünde yer alan şu açıklamaya bağlıyorum: "On dokuzuncu yüzyılın sonlarında, beyaz adamın savaşlardan arta kalan Kızılderililere ilişkin merakı ileri bir ölçüye vardığında, girişken gazete muhabirleri, savaşçılar ve reislerle sık sık konuşmalar yapmış ve onlara, Batı'da olan bitenlerle ilgili düşüncelerini dile getirme fırsatını vermişlerdir. Bu konuşmaların niteliği, yorumların yeteneğine ya da Kızılderililerin özgürce konuşma eğilimine göre büyük farklılıklar gösterir. Bazısı, gerçeği anlatırsa misillemeye uğrayacaklarından korkmuş, bazısı da muhabirleri uyduruk masallarla aldatma yolunu tutmuştur. Bu yüzden Kızılderililerin gazetelerde yayımlanan sözleri, kimi birer taşlama harikası olduğu, kimi de şiir dolu öfke patlayışlarıyla yanıp tutuştuğu halde, kuşkuyla okunmalıdır." </p>
<p class="calibre2"/>
<p class="calibre2"/>
<p class="calibre2">Oysa Cheyenneler'in reisi Kara Kazan VVashington'daki Büyük Baba, Abraham Lincoln'ü ziyaret ettiğinde göğsüne takılan madalyadan ve armağan edilen otuz dört yıldızlı Amerika Birleşik Devletleri bayrağından kuşku duymamış, halkını barış dolu günlerin beklediği inancıyla topraklarına geri dönmüştü. Kendisine verilen, "bayrağı tepesinde dalgalandırdığı sürece hiçbir askerin ateş açamayacağı" </p>
<p class="calibre2">sözünü rüzgârın direğe asılı kumaşta çıkardığı sesi duydukça anımsıyor, beyaz adam ile barış çubuğu içmiş olmanın mutluluğuyla bir Kızılderili şiirini anımsıyordu: </p>
<p class="calibre2"/>
<p class="calibre2">Üzücü bir şeydi yaptığın; </p>
<p class="calibre2"/>
<p class="calibre2">Üzücü bir şeydi. </p>
<p class="calibre2"/>
<p class="calibre2">Ama birlikte çubuk tüttürüyoruz şimdi </p>
<p class="calibre2"/>
<p class="calibre2">Duman birikip birleşecek içimizde. </p>
<p class="calibre2"/>
<p class="calibre2">Albay Chivington, Lyon Kalesi'nde emirlerine uymayacağını söyleyen Teğmen Cramer'e bir yumruk attıktan sonra "Lanet olsun Kızılderililere yakınlık duyanlara" diye bağırıyor ve odadaki subaylara gözünü kan bürümüş bir şekilde  şunları söylüyordu: "Ben buraya Kızılderilileri öldürmeye geldim ve Tanrı'nın göğü altında Kızılderilileri öldürmek için her türlü yola başvurmanın doğru ve şerefli bir iş olduğuna inanıyorum." </p>
<p class="calibre2"/>
<p class="calibre2">28 Kasım 1864 tarihinin akşamı bine yakın asker Albay Chivington'un komutasında kaleden çıktığında gökyüzünde kalenin direğinde dalgalanan bayraktan daha çok yıldız vardı. Cheyenneler ve Araphelar kurumuş bir dere yatağının kıyısına kurmuşlardı çadırlarını. Albay Chivington ve kendisine katılan Binbaşı Anthony'nin askerlerini gören Kızılderili köyünden korku dolu bir uğultu yükselmeye başlamıştı. </p>
<p class="calibre2">Yetmiş beş yaşındaki Beyaz Antilop "Durun!.. Durun!.." diyerek önce doğru koşmuş,  İngilizce bilmiş olmasına güvenerek askerler ile konuşabileceğini ummuştu. İlk öldürülen o oldu!.. </p>
<p class="calibre2"/>
<p class="calibre2">Ölümle tehdit edilerek Kızılderililerin köyünü göstermeye zorlanan çiftçi Robert Bent'den gelişen olayları dinleyelim: "Kampın iyice yakınma geldiğimizde Amerikan bayrağının dalgalandığını gördüm. Kara Kazan'ın Kızılderililere bayrağın çevresinde durmalarını söylediğini işittim: Gerçekten de erkeği, kadını, çocuğu, bayrağın çevresinde toplanmışlardı. Kızılderililerle aramızda elli altmış metre kadar varken durum buydu. Aynı zamanda bir de beyaz bayrağın yükseldiğini gördüm. Bu iki bayrak da o kadar ortalıkta bir yerdeydiler ki, görülmemiş olmaları aklın alacağı bir şey değil. Askerler ateş açınca Kızılderililer sağa sola koşuşmaya başladılar. Bazı erkekler silahlarını almak için sanırım çadırlarına daldılar. Kanımca, hepsi altı yüz Kızılderili vardı. Ama bunların içinde otuz beş kadar savaşçı, bir o kadar da ihtiyar bulunuyordu. Öteki erkekler kampın uzağında, avdaydı!.." </p>
<p class="calibre2"/>
<p class="calibre2">Albay Chivington, katliam sonrası verdiği resmi raporda dokuz askerin öldüğünü, bunun karşılığında dört yüz ile beş yüz arasında Kızılderili savaşçının yok edildiğini yazıyordu. Gerçeği olayın görgü tanığı olan Robert Bent'den öğreniyoruz: "Bacağından aldığı yarayla yerde yatan bir kadına takıldı gözüm, askerlerden biri kılıcını çekerek kadının yanına geldi. Kadın kendini korumak için kolunu kaldırdı. Ama asker kılıcıyla vurarak kolunu kesti, bu kez öbür kolunu kaldırdı, asker kılıcıyla onu da kesti, sonra öldürmeden öyle bıraktı gitti." </p>
<p class="calibre2"/>
<p class="calibre2">Köyde, "Squaw" denilen, bir Kızılderili kadınla evlenip kabileler arasında yaşayan beyaz erkekler de bulunuyordu. Ama onların da sonu farklı olmaz: "Otuz, kırk kadar Squaw korunmak için bir çukura sığınmışlardı, altı yaşındaki küçük bir kızın eline bir sopaya bağlanmış </p>
<p class="calibre2">bir beyaz bayrak vererek ortaya saldılar; kızcağız daha birkaç adım atmıştı ki, vurulup düştü. Daha sonra o çukurdaki bütün Squaw'lar ve dışarıda kalanlar hep öldürüldüler. Squaw'lar en ufak bir direnme göstermiyorlardı. Gördüğüm bütün ölülerin kafa derileri yüzülmüştü. </p>
<p class="calibre2">Karnı ortadan yarılmış bir </p>
<p class="calibre2"/>
<p class="calibre2">Squaw kadını, yanı başında henüz doğmamış bir çocuğuyla, yerde yatıyordu." </p>
<p class="calibre2"/>
<p class="calibre2">Robert Bent'in sözlerini Teğmen James Conner'de doğrular: "Ertesi gün savaş meydanında dolaştığımda, kafa derileri yüzülmemiş tek bir kadın, erkek ya da çocuk ölüsüne rastlamadım; çoğunun gövdesi en korkunç işkencelere uğratılmıştı; erkeklerin, kadınların ve çocukların cinsel organları kesilmişti." </p>
<p class="calibre2"/>
<p class="calibre2">Kara Kazan'ın kurtulduğu katliamda çoğu kadın ve çocuk yüz otuz üç Kızılderili öldürüldü. Kızılderili çadırının tepesinde dalgalanan Amerikan bayrağına ne oldu? Bu sorunun yanıtını bilemiyoruz. Ama büyük bir olasılıkla,  şanına,  şerefine zarar gelmemesi için askerler tarafından yerden kaldırılmış, tozu silindikten sonra da özenle katlanmış </p>
<p class="calibre2">ve üstündeki Kızılderili kanının yıkanması için kaleye geri getirilmiştir. </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Yeryüzünde Barış, İnsanlara İyi Niyet... </p>
<p class="calibre2"/>
<p class="calibre2">Birçok savaşta Kızılderililer beyaz adamdan daha az kayıp vermiştir. </p>
<p class="calibre2">Onların asıl büyük kayıpları "rezervasyon" bölgelerine toplanmalarıyla başlar. Kızılderililere ayrılan topraklar çiftçilik yapmadıkları gerekçesiyle sürekli olarak ellerinden alınır. Toplama kamplarının dışındaki alanlarda ise buffalolar öldürülmüş, ekili tarlalar yakılmak suretiyle yok edilmiştir. </p>
<p class="calibre2">Yıllar geçtikçe daralan çemberin içinde yaşam öylesine zorlaşır ki, Kızılderililere uygulanan soykırım belirgin bir görünüm kazanır. </p>
<p class="calibre2"/>
<p class="calibre2">Kamplardaki sisteme hayran olan biri vardır: Adolf Hitler! Bu insan kasabı, Kızılderililerin toplanıldığı kamplara bir araştırma heyeti gönderir. Böylelikle de, gelen bilgilerden etkilenerek 1933'de, Almanya'nın Dachau kentinde ilk toplama kampını kurar. </p>
<p class="calibre2"/>
<p class="calibre2">Toplama kamplarında yaşamaya zorlanan Kızılderililerin yiyeceklerini sağlamak üzere birçok kişiyle sözleşmeler yapılır. Getirilen yiyeceklerin üstlerinde kullanılmaz damgası olsa da, Kızılderililere dağıtılır. Yiyecek zehirlenmesi sonucunda meydana gelen ölümler sıralamasında çocuklar birinciliği hiçbir zaman bırakmazlar! </p>
<p class="calibre2"/>
<p class="calibre2">Soğuk kış gecelerinde ısınmaları için battaniye dağıtılır Kızılderililere... </p>
<p class="calibre2">Ardından, verem, kızamık, difteri gibi bulaşıcı hastalıklar boy gösterir kamplarda. Beyaz adam, savaşmadan da Kızılderilileri yok etmenin yollarını daha önce neden düşünemediğine üzülür. Bir kurşun ile ancak bir Kızılderili öldürülür. Mikroplu battaniyeler ile binlercesini katletmek çok daha kolay olmaktaydı. </p>
<p class="calibre2"/>
<p class="calibre2">Toplama kamplarından hükümeti temsil eden bir yönetici sorumluydu. </p>
<p class="calibre2">Aileleri parçalamak, çocukları ellerinden almak onun elindeydi. İngilizce bilen Kızılderililerden bir polis gücü oluşturmak yetkisine de sahipti. </p>
<p class="calibre2">Kamplardaki insanları istediği işde dilediği kadar çalıştırabilirdi. </p>
<p class="calibre2">Yönetici, bir kaç beyaz adama kamplarda ticaret yapmaları için izin verirdi. Çalışmalarının karşılığında ellerine bir kaç kuruş geçen Kızılderililer söz konusu dükkânlardan alış veriş yapmak zorunluluğundaydılar. Fiyatlar oldukça yüksekti ve kamp yöneticisi satışlardan komisyon alıyordu!.. </p>
<p class="calibre2"/>
<p class="calibre2">Beyaz adam, Kızılderilileri ayrı ayrı toplama kamplarında yaşamaya mahkûm ettikten sonra her birine misyonerler gönderdi. Amaç, Kızılderilileri zorla Hıristiyan yapmaktı.  İnanç özgürlüğü her ne kadar devlet koruması altında olsa da, toplama kampları bunun dışında tutulmuştu. Misyonerler, çocukları ailelerin elinden zorla alarak dini okullara ya da, ana dillerini konuşurken yakalandıklarında işkence gördükleri devlet okullarına gönderirler. Kaçmaya çalışan çocuklar askeri disiplin kurallarına göre ağır  şekilde cezalandırılıyorlardı. Albay John M. Chivington'un "yavru bitlerinde büyüyüp bir gün bit olacağı" </p>
<p class="calibre2">sözü okullardaki eğitimin hangi koşullarda yapıldığını daha anlaşılır kılacaktır. </p>
<p class="calibre2"/>
<p class="calibre2">Kızılderililer ulusal kıyafetlerinden vazgeçmek, "uygar giysi" denilen şeyleri giymek zorundaydılar. Ayrıca, her Kızılderili erkeği saçını  kısa kestirmeliydi. Saçıyla gurur duyan bir Kızılderili için bu son derece onur kırıcı bir uygulamaydı. Ama onları insan yerine koyan yoktu. </p>
<p class="calibre2">Bağımsızlık Bildirgesi'nde "Savaş düsturları, yaşına, cinsine ve durumuna bakılmaksızın kayıtsız şartsız herkesi öldürmek olan acımasız vahşi yerliler" olarak tanımlanmışlardı. Hani, tüm insanların eşit olduğunun savunulduğu ünlü Bağımsızlık Bildirgesi'nde!.. </p>
<p class="calibre2"/>
<p class="calibre2">Beyaz adam, Kızılderililer ile dört yüzü aşkın anlaşma yapar. Hepsi de, beyaz adam tarafından bozulan anlaşma metinlerinde şunlar yazılıdır: </p>
<p class="calibre2">"Irmaklar aktıkça, güneş tepede parladıkça ve çimenler yeşerdikçe bu topraklar sizindir ve sizin izniniz olmadıkça da, ne elinizden alınabilir, ne de satılabilir." </p>
<p class="calibre2"/>
<p class="calibre2">Kızılderilileri bir araya toplamak düşüncesi  İspanyol sömürgecilere kadar uzansa da, toplama kamplarının kuruluşuna yönelik en önemli adım ABD Senatosu'nun 1871'de aldığı yerlilerin bir ulus olamayacağı kararıdır. 1887'de yürürlüğe koyulan "Davves Genel Tahsis Yasası" </p>
<p class="calibre2">gereğince de, Kızılderililere toplama kamplarının yolu görülür. </p>
<p class="calibre2"/>
<p class="calibre2">Toplama kamplarında yaşanılan olaylar arasında VVounded Knee kıyımının apayrı bir önemi vardır. Her şey Kızılderililer arasında beyaz adamı topraklarından kovacak bir kurtarıcının geleceği inancının doğusuyla başlar. Bu inancın ortaya çıkardığı Hayalet Dansı giderek yaygınlaşır. ABD yönetimi bir ayaklanmanın başlayacağından korkarak orduyu Kızılderililerin üstüne doğru harekete geçirir. 14 Aralık 1890'da Titan Dakota’larının reisi Oturan Boğa yakalanarak öldürülür. Bunun üzerine Kızılderililerin bir kısmı Pine Ridge kampından ayrılırlar. 7. </p>
<p class="calibre2">Süvari Alayı kamptan ayrıldıkları için düşman ilan edilen Dakotaları takibe başlar. 28 Aralıkla Kirpi Deresi yakınlarında askerler Kızılderililer ile karşılaşınca reis Koca Ayak beyaz bayrak çekilmesini emreder. </p>
<p class="calibre2"/>
<p class="calibre2">Binbaşı Samuel Whitside, zatürreeye yakalandığı için ciğerlerinden kan gelen Koca Ayak'a, Kızılderilileri Wounded Knee deresi yakınlarındaki süvari kampına götürmek üzere emir aldığını anlatır. Burnundan damlayan kanların kızıla boyadığı battaniyesine sıkıca sarılan reis, kendilerinin de aynı yöne gittiğini söyleyince Binbaşı Whitside, melez iz sürücü John Shangreau'dan silahların toplanmasını ister. Shangreau, böyle bir şey yapılırsa çatışmanın kaçınılmaz olduğunu, erkeklerin kurtulup, kadınlar ve çocukların öleceğini anlatınca Binbaşı silahların kampta alınmasına karar verir. </p>
<p class="calibre2"/>
<p class="calibre2">"Yaralı Diz" anlamına gelen VVounded Knee deresindeki süvari kampına varıldığında hava karardığı için silahların sabah toplanması daha doğru bulunur. Koca ayak, yakalanışını kutlayan askerlerin viski içip attıkları kahkahadan uyuyamaz ve sabaha kadar burnunun ucunda birikip sonra battaniyesine düşen kan damlalarını sayar. </p>
<p class="calibre2"/>
<p class="calibre2">Bir boru sesiyle uyanır Kızılderililer ertesi sabah. Beyaz Mızrak olanları şöyle anlatır: "Silahlarımızı istediler. Biz de tuttuk verdik silahlarımızı. </p>
<p class="calibre2">Ortada bir yere yığdılar silahları. Ne var ki, asker reisler toplanan silahları yeterli görmemişlerdi, askerleri çadırları aramaya gönderdiler." </p>
<p class="calibre2"/>
<p class="calibre2">Baltaları ve çadır direklerini de silahların yanına yığan askerler bununla da yetinmeyip, Kızılderililerin üstlerini aramaya koyulurlar. Bu sırada büyücü Sarı Kuş, Hayalet Dansı yapmaya başlar: "Kurşunlar sizi bulamayacak, kırlar geniştir, kurşunlar sizi bulamayacak"... </p>
<p class="calibre2"/>
<p class="calibre2">Kara Çakal, üstünden çıkan Winchester tüfeğe çok para ödediğini ve tüfeğin kendisinin olduğunu içinden haykırarak havaya kaldırır. Yıllar sonra adını "Sakallı Dawey" olarak değiştirecek olan VVasumaza "Eğer üstüne varmasalardı, kendiliğinden gidip oracığa bırakacaktı silahını" </p>
<p class="calibre2">dedikten sonra katliamın başlangıcını anımsar: "Omzundan yakalayıp itelediler. O sırada bile kötü bir niyeti yoktu. Kimseye doğrultmuş </p>
<p class="calibre2">değildi tüfeğini. Niyeti silahını yere bırakmaktı. Üstüne geldiler, yere koymak üzere olduğu tüfeğe yapıştılar. Tam Kara Çakal'ı yere savurdukları  sırada bir silah sesi duyuldu. O anda, kimsenin vurulup vurulmadığını bilemem ama arkasından ortalık karıştı." </p>
<p class="calibre2"/>
<p class="calibre2">Üzerlerinde silah olmayan Kızılderililer kaçmak zorunda kalırlar. O </p>
<p class="calibre2">sırada tüm tepelerin toplar ile dolu olduğu anlaşılır... Ve top atışıyla senaryonun sonuna gelinir! </p>
<p class="calibre2"/>
<p class="calibre2">Kurtulmayı başaranlardan biri de Gelincik Louise'dir: "Kaçmaya çalıştık ama yaban sığırı gibi bir bir vurdular bizi. Beyazların içinde de iyi insanlar bulunduğunu biliyorum, ama kadınları ve çocukları vurduklarına bakılırsa askerler çok kötü insanlar olmalı. Kızılderililer beyaz çocuklara asla böyle yapmazlardı." </p>
<p class="calibre2"/>
<p class="calibre2">Resmi makamlar ölen Kızılderili sayısını 153 olarak açıklar. Ama, sürünerek kaçamaya çalışanların bir çoğu gizlendikleri yerde ölürler. </p>
<p class="calibre2">Katledilen Kızılderili sayısı üç yüzün üstündedir. Askerlerden de yirmi beşi ölür. Bunlar arkadaş kurşunu ya da şarapnel parçalarıyla son nefeslerini vermiş olanlardır. Katliamın sonlarına doğru kar fırtınası başlayınca cesetler oldukları yerde bırakılır. Fırtına dindiğinde donmuş </p>
<p class="calibre2">cesetler arasında Koca Ayak'a da rastlanılır!.. </p>
<p class="calibre2"/>
<p class="calibre2">Kızılderililerin "Geyiklerin Boynuzlarını Döktükleri Ay" dedikleri Aralık'ta, Noel'e dört gün kala kurtulan 51 Kızılderili Pine Ridge kampına getirilir. Her yer askerlerle dolu olduğu için içlerinden yalnızca dördünün erkek, geri kalanların kadın ve çocuk olduğu Kızılderililer kiliseye kapatılırlar. Vaaz verilen kürsünün üstünde şunlar yazılıdır: </p>
<p class="calibre2">"Yeryüzünde Barış, İnsanlara İyi Niyet"... </p>
<p class="calibre2"/>
<p class="calibre2">Katliamı yaşayan Kara Geyik o gün bir başka  şeyin daha öldüğünü söyler: "O zaman kaç kişinin öldüğünü anlayamamıştım.  Şimdi kocamışlığımın  şu yüksek tepesinden gerilere baktığımda, yerde birbirleri üzerinde yığılı duran boğazlanmış kadınları ve çocukları, hâlâ o genç gözlerimle görebiliyorum. Ve orada, o çamurun içinde bir şeyin daha öldüğünü ve o kar fırtınasına gömüldüğünü görebiliyorum. Evet, bir halkın düşü öldü orada..." </p>
<p class="calibre2"/>
<p class="calibre2"/>
<p class="calibre2">Beyaz adam, VVounded Knee katliamına Kara Çakal'ın, askerlerin uyarılarına kulak asmamış olmasını neden olarak gösterir. Tüfeğini vermek istemeyen Kızılderililinin işitme engelli olduğu sonradan anlaşılacaktır! </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Yirmi Beş Kuruşa Amerika </p>
<p class="calibre2"/>
<p class="calibre2">1827 yılının 27 Ekim günü, donanmalarının gücünü birleştiren Avrupa ülkeleri Osmanlı donanmasına ağır bir darbe vururlar. Navarin yenilgisi üzerine Avrupa dışında bir müttefik arayışına başlanılır. Kaybedilen donanmasını yeniden inşa etmek isteyen Osmanlı, yıllardır kendisine göz kırpan Amerika'ya böylelikle yeşil ışık yakar. Amerika ile aramızda imzalanan ilk "Seyrisefain ve Ticaret" antlaşmasının tarihi 7 Mayıs 1830'dur. Bu antlaşmanın gizli ve ek maddesinde Osmanlı devleti için savaş gemilerinin inşası yer almaktadır. </p>
<p class="calibre2"/>
<p class="calibre2">O yıllarda bizim de Amerika ordusuna bir yardımımız olmuştur! </p>
<p class="calibre2">Amerikan hükümeti kıtanın kurak bölgelerinde ordunun taşımacılık işlerinde deve kullanımını uygun görür. Osmanlı devletine yapılan başvurudan olumlu yanıt gelmesi üzerine de Amiral David Dixon Porter, 1855 yılında  İstanbul'a gönderilir. Amerika'nın siparişi olan 30 </p>
<p class="calibre2">devenin yanında, Abdülmecit de müttefikine bir çift erkek ve bir çift dişi deve armağan eder. Hayvanların Amerika'nın iklimine uyum sağlayıp sağlamadıkları bilinmese de Kızılderililerin ilk kez karşılaştıkları develerin, İstanbul'dan gönderildiğini söyleyebiliriz. </p>
<p class="calibre2"/>
<p class="calibre2">Amerika'ya deve döndüren Abdülmecit'in ölümünün ardından Amerika Birleşik Devletleri'nden, tahta geçen Abdülaziz'e bir mektup gelir: </p>
<p class="calibre2">"Osmanlı hanedanı imparatorluğu padişahı. Büyük ve iyi dost: Majestenizin bana göndermek lutfunda bulundukları, majestenizin merhum kardeşi ve muhterem majeste Abdülmecit Han'ın irtihali ve ecdadınızın tahtına cülusunuzu bildiren mektubunuzu aldım. Birleşik Devletlerin vefakâr bir dostu olan muhteşem kardeşinizin vefatı dolayısıyla size derin sempatimi teyid ederek, O'nun tahtına cülusunuz münasebetiyle majestenize samimi ve kalbden gelen tebriklerimi; saltanatınızın size saadetti ve şanlı devletinize refahlı olması için en iyi temennilerimle birlikte takdim etmek müsaadesini talep ederim. İki millet arasında eskiden beri mevcut olan dostluk ve iyi münasebetin devam ettirilmesi ve daha muvaffak olması için sebatlı ve hararetli arzumu ve bu hükümet tarafından, merhum majeste ile olan münasebetlerinden her zaman idâme ve ta'ziz edilen dostça hislerin kuvvetlendirilmesi ve yükseltilmesi için tarafımdan hiç bir şeyin ihmal edilmeyeceğini, majestenize teyid etmeme de müsaade ederiz. Ve majestenizi ulu tanrıya ısmarlarım." </p>
<p class="calibre2"/>
<p class="calibre2">2 Ekim 1861 tarihinde VVashington'da yazılan mektup, kendisini "iyi dostunuz" diye takdim eden Abraham Lincoln'un imzasını taşımaktadır. </p>
<p class="calibre2">Amerika ile imzalanan askeri ve ticari antlaşmaların ardından Boğaz'da savaş gemileri boy gösterir. Nazım Hikmet yıllar sonra 1951'de İstanbul'u düşünerek yazdığı şiirinde şu dizelere yer verir: oturmuşun deniz kıyısına, </p>
<p class="calibre2"/>
<p class="calibre2">bakıyorsun limana giren </p>
<p class="calibre2"/>
<p class="calibre2">Amerikan zırhlısına. &lt;Hastasın, açsın, öfkelisin o da bakıyor sana, hem de nasıl, efendinmiş patronunmuş sahibinmiş gibi itoğlu it. </p>
<p class="calibre2"/>
<p class="calibre2">Amerika Dışişleri Bakanı George Marshail'ın 5 Haziran 1947 günü Harvard Üniversitesi'nde yapmış olduğu konuşmasının ardından, Avrupa ülkelerinin yanı sıra Türkiye'ye de yardım yapılmasının ortaya atılmasıyla, Boğaz'ın "patronu" Amerikan savaş gemileri olurlar! Naim Tirali, 1947'de yazdığı "Yirmi beş Kuruşa Amerika" adlı öyküsüyle Missouri zırhlısının  İstanbul'a gelişiyle yaşanılan olayları ince bir alaya alır. 5-9 Nisan 1946 tarihinde Boğaz'a demirleyen savaş gemisini görmek üzere deniz kıyısına inen iki sevgili, uyanık motorcuların çağırışına kulak verirler: "Yirmi beş kuruşa Amerika!.. Haydi, baylar bayanlar, fırsatı kaçırmayın. Yirmi beş kuruşa Amerika!" </p>
<p class="calibre2"/>
<p class="calibre2">Delikanlının hesabı  şöyledir: "Yirmi beş kuruş  ve  Amerika.  Doğrusu kaçırılacak fırsat değildi. Neye yarardı yirmi beş kuruş. Bir muhallebi veya bir pasta parasıydı olsa olsa. Ve şimdi, birkaç saat sonra yiyeceğim bir pastayı, Amerika için gözden çıkarabilirdim." </p>
<p class="calibre2"/>
<p class="calibre2">Yirmi beş kuruş, Missouri zırhlısının etrafında motor ile atılan bir turun bedelidir. Öykünün kahramanı, birlikte Amerika turuna çıktığı sevgilisinden ayrılır sonradan... Ve bir gün, gazeteden savaş gemilerinin yeniden  İstanbul'a geldiklerini okur. Şöyle bitirir öyküyü Naim Tirali: </p>
<p class="calibre2">"Konuştuğun delikanlı, sana davetiye sunmuş. Birlikte gemileri gezmişsiniz, öyle duydum. Herhalde durumundan hoşnut olmalı. Bana darılmasaydın, yine yirmi beş kuruşluk gezilere çıkmak zorunda kalacaktın. Senin adına kıvanç duydum demezsem, için rahat etmez. </p>
<p class="calibre2">Amerikan gemilerini görüp gezmek, az şey midir canım..." </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Alcatraz Kuşkucusu </p>
<p class="calibre2"/>
<p class="calibre2">San Francisco Körfezi'nde, kıyıdan iki mil açıktaki adaya 5 Ağustos 1775'te ayak basan İspanyol seyyah Ayala, buraya Pelikan Adası anlamına gelen "Isla de Alcatraces" adını koyar. İspanyol seyyahın böyle bir ad koymasının nedeni adada gördüğü pelikanlar olabilir. </p>
<p class="calibre2"/>
<p class="calibre2">Kimi Kızılderili kabilelerinde de, doğum sonrasında çadırdan çıkan baba, gördüğü ya da duyduğu ilk şeyin adını çocuğa koyar: Avın peşinde koşan bir tilki, çalıların arasında uyuyan bir tavşan, oturan bir boğa, çakan şimşek ya da gök gürültüsü!.. </p>
<p class="calibre2"/>
<p class="calibre2">Alcatraz Adası'na beyaz adamın elinin değdiği ilk yapıyı Kaliforniya'nın Meksikalı Valisi Pio Pira yapmak ister. Bir fener dikmek isteyen Pira'nın düşleri Amerika'nın Kaliforniya'yı işgaliyle sona erer. Fener, 1854 yılında ilk  ışıklarını gönderdiğinde işgale karşı direndikleri için adaya tutsak edilen Kızılderililerin yüzlerini aydınlatır. Askeri amaçla kullanılan Alcatraz Adası, azılı katillerin ve casusların konulduğu bir hapishane olarak ünlenir. 1934'te </p>
<p class="calibre2"/>
<p class="calibre2">James A. Johnston müdür olarak adaya gelmesinden sonra hapishaneye </p>
<p class="calibre2">"sert taşlar okulu" denir. </p>
<p class="calibre2"/>
<p class="calibre2">Alcatraz adının duyulması, başrolünü Burt Lancesther'in ustalıkla oynadığı ve gerçek bir yaşam öyküsü olan "Alcatraz Kuşçusu"nun sinemalarda gösterilmesinden sonradır. Robert F. Stroud, on dokuz yaşında kız arkadaşına sarkıntılık yapan bir adamı öldürür. Mahkemesi devam ederken konulduğu hapishanede de bir gardiyanı öldürür ve idam cezasına çarptırılır. Cezası müebbete dönüştürülen Stroud, Alcatraz Hapishanesi'ne geldiğinde 52 yaşındaydı  ve  33  yıllık mahkûmdu. Her şey mahkûmluğunun ilk yıllarında, penceresinden içeri hasta bir kuşun girmesiyle başlar. Masanın üstündeki kuşun ölmesini bekleyen katil, kuşun yaşam kavgasını görünce, yardım olsun diye gagasına ilaçlarından damlatır. Aradan yıllar geçtikçe Robert Stroud karşımıza bir ornitolog (kuş bilimci) olarak çıkar. Hapishanede kırka yakın kitap hazırlayan Stroud, bunlardan yalnız bir tanesinin dışarıya çıkmasını başarır. "Doktor Stroud'un Kuş Hastalıkları Denemesi" adıyla yayınlanan kitap büyük ilgi toplar. Diğer kitaplar ise hapishanenin müdürü tarafından yok edilir!.. </p>
<p class="calibre2"/>
<p class="calibre2">Beyaz adamın ayak bastığı günden beri hapishane olarak kullanılan Alcatraz, 1962 yılında insan sağlığına elverişsiz olduğundan boşaltılır. </p>
<p class="calibre2">Ve "dünyada insan sağlığına zararlı bir yer varsa, o da, Amerika'dır" </p>
<p class="calibre2">diyen Richard Oakes reisliğindeki Kızılderililer adayı 20 Kasım 1969'da işgal ederler. Özgürlüklerine kavuşan Kızılderililer Alcatraz'dan beyaz adama  şöyle seslenir: "Birçok söz verdiler ama yalnızca bir tanesini tuttular/ Topraklarımızı alacaklarını söylediler ve aldılar." </p>
<p class="calibre2"/>
<p class="calibre2">1971 yılına kadar Kızılderililerin idaresinde kalan adanın iskelesinde okunan "Indian Landing" yazısının anlamı şudur: Kızılderili Toprakları... </p>
<p class="calibre2"/>
<p class="calibre2">Adanın "Doğal Güzellikleri Koruma" kurumuna verilmesiyle Kızılderililerin özgürlükleri bir "operasyon" ile ellerinden alınır. Ve, Alcatraz eğlence merkezine dönüştürülür! </p>
<p class="calibre2"/>
<p class="calibre2">Kızılderililerin özgürlük kavgaları sonraki yıllarda da, devam eder: 1975'te FBI'ın "yok edilmesi gereken hedef" listesinde yer alan Kızılderili hareketinin günümüzdeki lideri Leonard Peltier sahte iddia ve belgelerle gözaltına alınır. Kızılderililerin Nelson Mandela'sı olarak kabul edilen Peltier uzun yıllar hapiste kalır. </p>
<p class="calibre2"/>
<p class="calibre2">Kız Kulesi de, Alcatraz Adası gibi hapishane ve fener olarak kullanılmıştır... Ve, 1992 yılında Kızılderililerin eylemi gibi şairler tarafından "Şiir Cumhuriyeti" ilan edilip, özgürlüğün doğum günü pastası olarak insanlara sunulur!... Ne gariptir ki, günümüzde Kız Kulesi, Alcatraz gibi turistik amaçlı, bir eğlence yerine dönüştürülmek üzere 49 yıllığına sermayeye kiralanmıştır. </p>
<p class="calibre2"/>
<p class="calibre2">Ama,  şuna hiç şüphe yoktur ki, gerek Kızılderililer ve gerekse şairler yüreklerinde taşıdıkları özgürlük tutkusunun çıktıkları adacıklarla sınırlı olmadıklarını çok iyi biliyorlar!.. Bir halkın gerçek yüzü şiirlerine yansımıştır. Aşağıdaki beş dizelik Kızılderili  şiiri Hollywood'un, insanların beyinlerine kilometrelerce uzunluğundaki filmlerle yerleştirmeye çalıştığı görüntüyü okunur okunmaz yıkmıyor mu: Sana abayı yaktım sanıyorsun O senin hüsnükuruntun Sizin çadıra gelişim Küçük kardeşini Görmek için... </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Piri Reis'in Papağanı </p>
<p class="calibre2"/>
<p class="calibre2">Yerlilerin köle olarak çalıştırıldığı maden ocaklarından çıkartılan altınlar ve gümüşler gemilere yüklenerek, Avrupa'nın çeşitli ülkelerine gönderilir. Tehlikeli bir yolculuğun ardından Akdeniz'e ulaşan gemilerin yolunu gözleyen birileri vardır: Türk korsanlar!.. </p>
<p class="calibre2"/>
<p class="calibre2">Okyanus'un azgın dalgalarını aşan gemilerin, Cezayir'den hareket eden korsanların elinden kurtulma şansı hiç bulunmuyordu. Böylelikle, Amerika kıtasının sömürülen zenginlikleri Türklerin eline geçer. Öyle ki, Cezayir o yılların en zengin bölgesi haline gelir. Evlerin odaları altın ve gümüşlerle dolup taşar. Osmanlı İmparatorluğu'nun Akdeniz'e egemen olduğu dönemlerde Cezayir, "Bizim Meksikamız" ya da "Bizim Perumuz" diye anılır. </p>
<p class="calibre2"/>
<p class="calibre2">Türklerin, okyanus aşırı bir yolculuğa katlanıp Yeni Dünya'da sömürgeler aramasına gerek yoktu. Bu zahmetli işi Avrupalılar yapıyor, Türkler ise ambarları değerli eşyalarla dolu olan gemilere dönüş yolunda el koyuyordu. İspanyol tarihçi Haidove'un karşılaştırması  şöyledir: </p>
<p class="calibre2">"Hıristiyan gemileri çok hantal, gemileri hareketten yoksun, zor demir alabilir, limana demirleyince bakımdan düşer, tayfa ve mürettebatı sahile çıkıp trampetlerini çalar, geceleri zevk ve eğlence peşinde koşup gündüzleri de kâğıt ve zar ile kumar oynarlar, bütün zamanlarını böyle boşa harcarlardı. Türk korsanları ise, Akdeniz'in doğu ve batı taraflarında, kimseden korkuları olmaksızın ve dalgaların yegâne hâkimi olarak dolaşıp geziyorlardı." </p>
<p class="calibre2"/>
<p class="calibre2">Korsanlar arasında en ünlüsü 1485 yılında doğan ve Malta kuşatmasında seksen yaşındayken ölen Turgut Reis'tir. Tarihçi Morgan'ın "Cezayir Tarihi" adlı kitabında yaşantısının üç yılını bir gemide forsa olarak geçiren Turgut Reis'e rastlarız: "İşte bu zamandan itibaren bu korkusuz korsan tarafından Sicilya ve Napoli sahillerinin tahrib ve müdafaaya mecbur bırakılmadığı bir tek mevsim geçmez olmuştu. İspanya ile İtalya arasından geçmeye cesaret edecek bir tek Hıristiyan gemisi de görülmez olmuştu. Çünkü böyle bir işe kalkışmak cür'etini gösteren bütün gemiler Turgut tarafından zapt edilirdi. Eğer bunlardan biri tesadüfen Turgut'un elinden kurtulacak olsa, tazminatını o civarın sahillerindeki Hıristiyan köy ve kasabalar öder ve yüzlerce insanı Turgut'un gemilerine forsa olurdu." </p>
<p class="calibre2"/>
<p class="calibre2">1513 yılının Mart ve Nisan aylarında Piri Reis'in hazırlamış olduğu Atlas Okyanusu haritası Amerika kıyılarını kusursuz denebilecek bir doğrulukta yansıttığı için son derece önemlidir. Piri Reis Gelibolu'da, ceylan derisine çizdiği haritasının bir köşesine "Bu harita benzeri bir harita, bu dönemde kimsede yoktur" notunu düşmeyi de ihmal etmez. </p>
<p class="calibre2">Amerika'ya hiç gitmeyen usta denizci çalışmalarını "karşılaştırma yoluyla" yapar. 1517'de, Mısır'da dönemin padişahı Yavuz Sultan Selim'e sunulmuş olan harita için Piri Reis'in yararlandığı kaynaklar şunlardır: Araplar'ın Caferiye (Coğrafya) dedikleri ve kara parçalarını da içine alan İskenderî Zülkarneyn zamanında yapılmış olan sekiz dünya haritası, bir Arabî Hint haritası, Sind, Hind ve Çin ülkelerini de geometri yöntemiyle gösteren dört Portekiz haritası, Kolomb'un yapmış olduğu harita ve o dönemde çizilen yirmiye yakın diğer haritalar. </p>
<p class="calibre2"/>
<p class="calibre2">Piri Reis'in haritasında, amcası Kemal Reis'in gemisinde esir olarak bulunan bir İspanyol’un da gözlemleri yazılıdır. Kolomb'un üç yolculuğuna katılmış olan İspanyol denizci yaşadıklarını Kemal Reis'e aktarır. Haritanın çizilmesine bu bilgiler de ışık tutmuştur: "Önce Septe Boğazı'na vardık, oradan günbatısı kerte lodos yönüne doğru dört bin mil seyrettikten sonra karşımızda bir ada gördük. Ama giderek denizin dalgaları köpüklenmez olmuş, yani deniz sakinleşmiş ve Kuzey Yıldızı giderek küçülerek görünmez olmuştu." </p>
<p class="calibre2"/>
<p class="calibre2">Yerlilerin insan eti yediklerini, adalarda büyük yılanlar olduğunu ve Kolomb'un yerlilere boncuk vererek karşılığında altın aldığını anlatan İspanyol denizcinin sözleri haritanın Güney Amerika kısmında yazılıdır. </p>
<p class="calibre2">Bu bölümde çizilmiş olan hayvanlar da "Espiri Reis" tarafından görülmemiş olduğundan karikatür özelliği taşırlar. </p>
<p class="calibre2"/>
<p class="calibre2">Ünlü reklâmcı Olıvıero Toscam'ın tanıtımını yaptığı giyim firmasına 1991 yılında hazırlamış olduğu kampanya Riyad'ta yasaklanır. Sırtında rengârenk bir papağan oturan zebranın fotoğrafı, "Kuran'ın canlıların resmedilmesini yasaklaması" nedeniyle tüm reklâm panolarından indirilir. Oysa Piri Reis'in haritasına baktığımızda birçok hayvan ile karşılaşırız. En çok çizilen de papağandır! Piri Reis'in haritası, yapılmış </p>
<p class="calibre2">olduğu yıl düşünülecek olunursa bilimin yasak tanımazlığını gözler önüne sermesi açısından da önemlidir. </p>
<p class="calibre2"/>
<p class="calibre2">1960 yılının 29 Aralık günü, Nâzım Hikmet, Moskova'da "Piri Reis'in Hartası" adlı bir şiir yazar. Şiiri okuduğumuzda, haritadaki resimlerin şairin de dikkatini çektiğine tanık oluruz: </p>
<p class="calibre2"/>
<p class="calibre2">Piri Reis düşlerimizi çizmiş hartasına </p>
<p class="calibre2"/>
<p class="calibre2">boyamış serin deniz sabahlarının renkleriyle. </p>
<p class="calibre2"/>
<p class="calibre2">Piri Reis düşlerimizi çizmiş hartasına </p>
<p class="calibre2"/>
<p class="calibre2">göz görmemiş, el değmemiş yıldız hevenkleriyle. </p>
<p class="calibre2"/>
<p class="calibre2">Piri Reis düşlerimizi çizmiş hartasına </p>
<p class="calibre2"/>
<p class="calibre2">varılan kıyılardan ayak basmamış kumsallara doğru hayırsız adalarla yeşil papağanların arasından </p>
<p class="calibre2"/>
<p class="calibre2">billur köşklere giden yolu. </p>
<p class="calibre2"/>
<p class="calibre2">Reis'in hartasında kıtalardan büyük boynuzlu balıklar ve timsah başlı maymunlar yanardağlardan iri Reis'in hartasında yelkenliler yürek kadar ama balıklarla maymunlar yutamıyor yelkenlileri. </p>
<p class="calibre2"/>
<p class="calibre2">Yolculuk başlamaz yürek çağırmasa </p>
<p class="calibre2"/>
<p class="calibre2">akıl yorulabilir, yılabilir, ama yüreğin sırtı gelmez yere. </p>
<p class="calibre2"/>
<p class="calibre2">Yelkenlilerle gidiliyor kosmosa </p>
<p class="calibre2"/>
<p class="calibre2">Piri Reis'in hartasında yüzen yürek kadar yelkenlilerle. </p>
<p class="calibre2"/>
<p class="calibre2">Amerika'nın kuzey kıyılarını ve Grönland'dan Florida yarımadasına kadar uzanan bölgeyi kapsayan bir haritayı da, 1528 yılında hazırlamış </p>
<p class="calibre2"/>
<p class="calibre2">olan Piri Reis yerli halkı  şöyle tanımlar: "Bu bölgeler yerleşme bölgeleridir, tüm halkı çıplak gezer." </p>
<p class="calibre2"/>
<p class="calibre2">Piri Reis'in haritasında, Avrupa kıtasında insan resimleri bulunsa da, karşı  kıyılardaki hayvan çizimlerinin yanında bir tek Kızılderili’ye rastlanılmaz!.. </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Kız Kulesi'ndeki Kızılderili </p>
<p class="calibre2"/>
<p class="calibre2">Kulakları  çınlasın  İsmail Uyaroğlu'nun; hayat da, şiir de uzayınca insanın usanacağına inananlardanım. Bence de, içinde barındırdığı değil, dışında bıraktığı sözcüklerden oluşur bir şiir. Soluklu şiir tanımı dize sayısına göre kullanılır. Oysa müthiş bir yanılgıdır bu. Derinliktir asıl önemli olan... Ve şiirdeki derinliğin dize sayısıyla bir ilgisi yoktur. Yani, falanca dizeye kadar olan şiirler soluksuz, ondan sonrakiler solukludur, diyemeyiz. Matematiğin "pi" sayısı vardır ama şiirin "si" sayısı yoktur. 50 </p>
<p class="calibre2">dizelik bir şiirin yarattığı derinliği 5 dizede verebilmek... bir Kızılderili şair olarak "soluk" benizlilerden ayrıldığım yer burasıdır. </p>
<p class="calibre2"/>
<p class="calibre2">Yazmış olduğu uzun şiirlerle tanıtan Süavi Koçer, bir dönem edebiyatçılarının uğrak yeri olan Nisuaz'ın kapısından içeri girer. </p>
<p class="calibre2">Sohbetine katıldığı masada içinde her sözcüğün bulunabileceği bir şiir yazdığını söyleyince Sait Faik Abasıyanık sorar: "Peki, Kız Kulesi var mı?"... Koçer, kendinden emin bir şekilde yanıtlar: "Var elbet." </p>
<p class="calibre2"/>
<p class="calibre2">Bir kitapta Kız Kulesi'nin olması için ille de adının geçmesi gerekmez! </p>
<p class="calibre2">Hülya Demir ve Rıdvan Akar'ın birlikte hazırladıkları kitapta, 27 </p>
<p class="calibre2">Temmuz 1965'de, İstanbul'dan ayrılmak zorunda kalan bir Rum kadınıyla yapılan söyleşi yer alıyor. Bayan Haroula "10 gün içerisinde terk edin!" uyarısını alınca ailesiyle birlikte Atina'ya göç etmek zorunda kalır: "İlk yıllarda babam bir türlü Yunanistan'da olduğuna inanmıyordu. Evimizin karşısında bir ada vardı. Babam oraya bakıp, </p>
<p class="calibre2">'Orası Üsküdar mı? Ne çok ışık var' diyordu. 5 yıl sonra öldü. Ama daha kötüsü birçok insan yeni koşullara ayak uyduramayıp intihar etti." </p>
<p class="calibre2"/>
<p class="calibre2">Haroula ailesi Sıraselviler'de oturuyordu ve evlerinin penceresinden Üsküdar, dolayısıyla da Kız Kulesi görülüyordu. Yaşlı Rumun ışık!1sözlerinde hiç şüphesiz ki, Kız Kulesi'nin feneri de göz kırpmaktadır. Yunanistan'a göçe zorlanan Rumların hüzünlü öykülerinin anlatıldığı kitap "İstanbul'un Son Sürgünleri" adını taşıyor. </p>
<p class="calibre2">İlkokul sıralarında okuduğum "Mohikanların Sonuncusu" adlı kitabı anımsattı bu ad bana. İstanbul'un Kızılderilileri de Rumlar değil midir? </p>
<p class="calibre2">Yıllar önce İstanbul meyhanelerini çınlatan ama günümüzde unutulan bir Rum ezgisine kulak verelim: </p>
<p class="calibre2"/>
<p class="calibre2">Kayıkaki kayıkaki Puta pas y ali y ali </p>
<p class="calibre2"/>
<p class="calibre2">Türkçesi; "Ey kayık, ey kayık / Nereye gidiyorsun yalı yalı?" olan şarkı sözlerinin yanıtı "Koris Pirgosis", yani Kız Kulesi neden olmasın?.. 19. </p>
<p class="calibre2">yüzyılda,  İstanbul'da bulunan Amerika elçisi Cox'a, sefaret kayığının önüne bir kartal heykeli koyması için ayrıcalık tanınır. O dönemde, yalnızca padişahın saltanat kayığının önüne kuş heykeli konulurdu. Cox, padişahın kendisine verdiği kayığın güzelliğine öylesine hayran olur ki, ülkesine geri dönerken yanında götürmek ister. VVashington'da bulunan National Museum'a yolunuz düşerse, ayrılmak zorunda kaldığı Boğaz'ın özlemiyle ağlamaktan tahtaları kuruyan kayığı iyi dinleyin. </p>
<p class="calibre2">Size Kız Kulesi'ni sorduğunu duyacaksınız!.. </p>
<p class="calibre2"/>
<p class="calibre2">Atlantik Okyanusu'nu aşan ilk Türk kayığı Amerika elçisine armağan edilen değildir. Piri Reis'in çizmiş olduğu Amerika haritasının, aynı yıllarda Avrupa'da çizilen "Yeni Dünya" haritalarından daha doğru bilgiler taşıdığı bilinir. Barbaros Hayrettin Paşa'nın gemileri, bu bilgilerin ışığı altında Atlantik'e açılmış, ama yolculuklarını yazdığı "Gazavat" adlı kitaptan anlaşıldığı üzere, Portekiz'in limanı olan Faro'dan öteye gidememiştir. Atlantik'e yaptığı seferleriyle ünlenen Murat Reis, 17. </p>
<p class="calibre2">yüzyılın ilk yarısında İzlanda'ya kadar ulaşmış ve Olaf Egilson adındaki rahibi esir olarak Cezayir'e getirmiştir. Murat Reis'in elinden kurtulan rahip ülkesine dönmeyi başarır ve başından geçenleri kaleme alır. </p>
<p class="calibre2"/>
<p class="calibre2">Atlantik'e yapılan seferlerin nedeni elbette ki, ganimet elde etmekti. </p>
<p class="calibre2">Seferlerin çoğu deniz kuvvetlerinin "korsan" denilen kolu tarafından yapılıyordu. Yani, günümüzdeki tanımıyla Özel Tim!.. Türk korsanların 19 Haziran 1631'de İrlanda'nın Baltimor limanına yaptıkları saldırı ünlü şair Thomas Usborne Davvays'ın 56 dizelik bir şiirinde anlatılır. Ülkü Tamer, Cemal Süreya için yazdığı bir şiirde şairi "Atlas Okyanusu'nu da Fırat'ın salı" olarak tanımlar. Ama biz, Murat Reis'in yanında Atlantik'e açılan bir denizcinin okyanusun dev dalgaları yüzünden kalemini kâğıdın üzerinde kaydırarak zorlukla yazdığı şiiri okuyalım: On bir ay oturdum bir han içinde Yedi derya geçtim bir gün içinde Rabbim bize kısmet eyle karayı Evvel karayı da sonra sılayı Akdeniz üstünde sünbüllü dağlar Murat Reis oturmuş dümende ağlar Ki rai kızı karşısında başın bağlar On bir ay dedikte göründü dağlar. </p>
<p class="calibre2"/>
<p class="calibre2">Türk denizciler, Atlantik hakkında bilgi sahibi oldukça Nevvfoundland adasına, Kanada'nın Labrador ve St. Lavvrence kıyılarına vararak Amerika'ya ulaşırlar. Öyle ki, Virginia kıyılarına kadar inen korsanlar çok beğendikleri bir İngiliz kızını İstanbul'a getirerek, padişaha sunarlar! </p>
<p class="calibre2">Zavallı kızcağızın, Topkapı Sarayı'ndan, kayalıklara tutsak Kız Kulesi'ne bakarak ağlamadığını kim söyleyebilir ki?!.. İspanyollar, Amerika kıtasına Türklerin yayılmasını  Kızılderilileri öldürerek elde ettikleri altının bir kısmını Cezayir'e göndermekle önlemişlerdir. Amerika yerlilerini öldürüp, altınlarını  İspanya'ya göndermekle ünlenen Hernando Cortez'in, 1541 yılının Ekim ayında 516 gemiden oluşan donanmasıyla Cezayir'e geldiğini, ama Hasan Paşa tarafından bozguna uğratılarak kahramanlığına(!) gölge düşürdüğünü de, bir okurun bu bilgiyi yazının içerisinden kesip bir şişeye koyarak denize atmasını dileyerek not düşelim. </p>
<p class="calibre2"/>
<p class="calibre2">Beyaz adamın, altın uğruna Kızılderili kültürünü yok etmesi gibi, Kız Kulesi "900 metrekare kapalı inşaat alanı" diye tanımlandığı ihaleyle gözünü para bürüyenlerin çirkin hesaplarına alet edilmiştir. Kız Kulesi'nin altında Bizans altınları olduğu söylencesi oldukça yaygındır. </p>
<p class="calibre2">Paragözler o altını alsınlar ama Kız Kulesi'nin üstü şiire kalsın!.. </p>
<p class="calibre2"/>
<p class="calibre2">Yalnızca Amerika kıtası değil, Avustralya'da beyaz adam tarafından talan edilir. Namık Kemal'in, Londra'yı anlattığı bir yazısında yapmış </p>
<p class="calibre2">olduğu ilginç bir benzetmeye göz atalım: "Altın çıkarmak için gösterdikleri çaba, para kazanmak için olan çalışmalarının hiçbirinden aşağı değildir. Avustralya'nın bir büyük parçasında hemen ne kadar toprak varsa elemişler; yalnız oradan elde ettikleri altın bir yere toplanınca -hesaplanmış- Kız Kulesi'nin büyüklüğüne yakın bir piramit meydana geliyor." </p>
<p class="calibre2"/>
<p class="calibre2">Kristof Kolomb'un, "sponsor" bulmak amacıyla Osmanlı sarayının da kapısını çaldığı söylenir. Kolomb'un, okyanusa açıldığı yıl olan 1492'de, Kuzey Venedik topraklarına akınlar düzenleyen II. Bayezid, kendisine yüz vermiş olsaydı ilk Kızılderili  İstanbul'a köle olarak getirilecekti. </p>
<p class="calibre2"/>
<p class="calibre2">Amerika'ya giden korsanların İstanbul'a bir Kızılderili getirmiş olmaları oldukça zayıf bir olasılıktır. Çünkü, o yıllarda Yeni Dünya'nın doğu kıyıları sömürgecilerin eline geçmişti ve Kızılderililer askeri operasyonlarla iç kesimlere doğru göçe zorlanıyorlardı. Bu yüzden, İstanbul'a gelen, Kız Kulesi'ni ilk gören Kızılderili’nin Mira Miro Vanzoci olduğunu söylersek herhalde yanılmayız! </p>
<p class="calibre2"/>
<p class="calibre2">1880 yılında, değişik milletlerden insanların çalıştığı bir sirk İstanbul'a gelir. Sirkte 13-14 yaşlarında, Mira Miro Vanzoci adında bir Kızılderili de vardır. Bu delikanlı, Çırpıcı çayırında sunduğu gösterisinde eyersiz, çulsuz, çıplak bir ata biner. Atını, Çin ejderhalarına benzetilerek oyulan bir ağaç kütüğünün etrafında dört nala sürerken, başındaki rengarenk tüylerin açılışını gören İstanbullular kendisine hayran kalır.  İstanbul'da at koşturan ilk Kızılderili unvanını taşıyan Vanzoci'nin asıl marifeti ise çok keskin bir nişancı olmasıydı. Mira Miro Vanzoci, izleyicileri büyülemişken elinde tuttuğu on baltayı etrafında döndüğü ağaç kütüğüne teker teker fırlatır. Baltalar yukarıdan aşağıya doğru aynı hizada saplanırken, bir tanesi bile sağa ya da sola kaymıyordu. Üstelik, yandan bakıldığında baltaların sapları da aynı açıdaydılar. Gösteriden sonra izleyicilerin arasında dolaşan Vanzoci, resmini hatıra olarak 1 </p>
<p class="calibre2">kuruşa satardı. İstanbulluların sevgisini öylesine kazanmıştı ki, resmini herkes 5 kuruşa alırdı. Hatta, 1 mecidiye verenler bile az değildi. </p>
<p class="calibre2"/>
<p class="calibre2">Vanzoci,  İstanbul'a geldiğinde Osmanlı tahtında II. Abdülhamit oturuyordu.  İstibdat devrinde, ilk öğretimin yayılması söz konusu olduğunda, Abdülhamit, Arnavutların Kızılderililer gibi tecrit edilerek etnografik değer olarak görülmelerini ister. Amerika elçisinin, Kızılderililerin okutulmasına karşı oluşundan etkilenen Abdülhamit şunları söyler: "Bizde de, Arnavutlarla Kozan dağlarındaki dağlılara mektep açmak beyhudedir. Mektepler şehirler içindir. Dağlıların cesaretinden faydalanmak için hissi muamele ile istifade etmeliyiz." </p>
<p class="calibre2"/>
<p class="calibre2">Kızılderililere, 1949 yılının Eylül ayında da, İstanbul sokaklarında rastlarız. Hangi kabileden olduklarını  öğrenmek için Attilâ İlhan'ın </p>
<p class="calibre2">"İstanbul Ağrısı" adlı şiirinin son dizelerini okuyalım: 1949 Eylül'ünde birader mırç ve ben sokaklarında mohikanlar gibi ateşler yaktık sana taptık ulan unuttun mu sana taptık </p>
<p class="calibre2"/>
<p class="calibre2"/>
<p class="calibre2">"Attilâ  İlhan da Kızılderili mi?" demeyin sakın! Sigara reklamı bahanesiyle kovboyların at koşturduğu bir ülkedeki bütün şairler Kızılderili’dir. Bir zamanlar, sarmaşıklar kenti olarak bilinirdi İstanbul... </p>
<p class="calibre2">Ve o yıllarda, kendi topraklarında özgürce yaşayan Kızılderililer vardı. </p>
<p class="calibre2">Şimdi ne İstanbul'da sarmaşıklar kaldı ne de özgür olan bir Kızılderili. </p>
<p class="calibre2">Her ikisinin "vatan"ı da kovboylar tarafından işgal edildi. Harbiye'den Şişli'ye doğru giderken yolun solunda bulunan bir binanın penceresiz duvarında boy gösteren Marlboro kovboyunun dizlerine kadar ulaşan sarmaşık için tasalanıyorum!.. Vatanından kovboy görüntüsünü silmek için direnen ve çizmeyi aşan o sarmaşığa daha ne kadar özgürlük tanınacak? Kızılderililere tanındığı kadar mı? </p>
<p class="calibre2"/>
<p class="calibre2">Bu yazının içinde yüzen gemilerin çoğu Kız Kulesi'ne aşıktır ve ona kur yapmak için Boğaz'ın sularında bir aşağı, bir yukarı gezinmişlerdir. </p>
<p class="calibre2">Ama, hepsi de, İstanbul'dan ayrıldığında sevgilisinin bir resmini yanına almayı unutmuştur. Kız Kulesi'nin resmini yanından ayırmayan ve ona yürekten bağlı olan bir gemi vardır ama!.. Kim olduğunu Refik Erduran'dan öğreniyoruz: "Paris'ten </p>
<p class="calibre2"/>
<p class="calibre2">Marsilya'ya gidip Ankara gemisine bindim. Gençlikte zaman daha ağır yürür gibi geliyor insana. İki yılda memleketi ne kadar özlemiş </p>
<p class="calibre2">olduğumu o gemiye girer girmez anladım. Kamarotlara sırıtıyor, salondaki Kız Kulesi resmine bakarken Salacak anılarına dalıyor, pilavı koklayarak yiyordum." </p>
<p class="calibre2"/>
<p class="calibre2">Geminin aşkından olsa gerek "Kız Kulesi Sokağı"  İstanbul'da değil, Ankara'dadır. O sokaktaki bir evin duvarında Kız Kulesi'nin resmi asılı mıdır, bilinmez! Ama, Nâzım Hikmet'in Moskova'daki çalışma odasının duvarında koca bir tahta kaşık göze çarpar. Üstünde Kız Kulesi'nin resmi olduğu bir tahta kaşık!.. </p>
<p class="calibre2"/>
<p class="calibre2">"İki Milyarlık Bilet" adlı filmin çekimleri için Gebze'nin bir balıkçı köyü olan Eskihisar seçilir. Film gereği, bir kahvehanenin duvarında Yavuz zırhlısının resmi olması gerekiyordu. Osman Hamdi Bey'in evinin yanında olan Gençlik Kıraathanesinin duvarına savaş gemisinin resmi yapılır. Artan boyalarla da, filmdeki oyunculardan biri çayocağının duvarına Kız Kulesi'nin resmini çizer. </p>
<p class="calibre2"/>
<p class="calibre2">Kızılderililerin elinden alman topraklara gidip, VVashington'daki National Museum'da sergilenen Cox'un kayığını görmeniz zor olabilir. </p>
<p class="calibre2"/>
<p class="calibre2">Siz iyisi mi, Eskihisar'a gidin ve Şiir Cumhuriyeti'nin elinden alınmak istenilen Kız Kulesi'nin, Adile Naşit tarafından yapılan resmini görün! </p>
<p class="calibre2"/>
<p class="calibre2">Bulabilirseniz, çayınızı yudumlarken dinlemek üzere Sinanyan'ın "Kız Kulesi Marşı"nı da yanınıza almayı unutmayın... </p>
<p class="calibre2"/>
<p class="calibre2"/>
<p class="calibre2"/>
<p class="calibre2">Hadi Kız, Bohçanı Hazırla... </p>
<p class="calibre2"/>
<p class="calibre2">4 Nisan 1949'da, Kuzey Atlantik Antlaşması'nın imzalanmasından üç yıl sonra Türkiye, Yunanistan ile birlikte NATO'ya katılır. Teşkilat Paris'te, Napolyon'un mezun olduğu harp okulu binasında "talebe" yetiştirirken bir yandan da, üye ülkelerin halklarına yönelik propaganda çalışmalarını yürütür. Bunlardan biri de, Frederıc Megret tarafından Fransızca olarak yazılan ve Türkçesi "E. Desfosses-Neogravure" matbaasında basılıp ülkemizde ücretsiz dağıtılan "NATO Sulh Demektir" adlı kitaptır. </p>
<p class="calibre2"/>
<p class="calibre2">Kitabın sayfaları arasında Fransız  şair Paul Valery'nin 1938'de yayınladığı bir yazısından da, alıntıya yer verilir: "Kara düşüncelere daldığım ve Avrupa'nın halinden ümit kestiğim zamanlarda ancak Yeni Dünya'yı (Amerika) hatırlayarak teselli buluyorum. Zira Avrupa, ideallerini, yaratma kabiliyetini, icat ve keşiflerini, velhasılı hiç bir suretle aşınmayacak kıymetlerini genç Amerikan Kıtası'na göndermişti." </p>
<p class="calibre2"/>
<p class="calibre2">Valery'nin Amerika'yı düşünerek "teselli" bulduğu yıllar, Avrupa'nın </p>
<p class="calibre2">"idealleri" uğruna Kızılderililerin soyunu tükenme noktasına getirdiği yıllardır. Fransız  şairin sözlerinde doğru bir yan vardır: Amerikan kıtasına gönderilen "hiç bir suretle aşınmayacak" bir kıymet olan sömürgecilik Marshall yardımı ve onu izleyen NATO ile gittiği kıyılardan geri dönmekteydi!.. </p>
<p class="calibre2"/>
<p class="calibre2">Frederıc Megret, Valery'nin düşüncelerinin ardından "Bugün dahi Atlantik Camiasını bundan daha iyi tarif etmeye imkân var mı?" </p>
<p class="calibre2">sorusunu sorarak, içinde, Sunay Akın'ın Kızılderililer ile neden ilgilendiğinin yanıtının da bulunduğu baklayı  ağzından çıkarır: "Bu camiayı 1949 Antlaşması yaratmış değildir. O, tarihi bir gelişmenin eseri olarak esasen mevcut bulunuyordu." </p>
<p class="calibre2"/>
<p class="calibre2"/>
<p class="calibre2">Amerikan 6. filosunun İstanbul'a geldiği 15 Temmuz 1968 gününün akşamı toplanan devrimci öğrenciler Emperyalizme karşı bir dizi eylem yapma konusunda karar alırlar. Toplantı dağılırken 11 kişiyi gözaltına alan polis iki gün sonra da Gümüşsüyü öğrenci yurdunu basar. Çıkan çatışmada 47 kişi yaralanırken Hukuk Fakültesi öğrencisi Vedat Demircioğlu, pencereden atılması sonucu komaya girer. Sömürgeciliğe karşı olan herkes haberi duyar duymaz İstanbul Teknik Üniversitesinde bir araya gelir. "Dağ Başını Duman Almış" marşı söylenirken, </p>
<p class="calibre2">"Kahrolsun Amerika" sloganı tüm kente yayılır. </p>
<p class="calibre2"/>
<p class="calibre2">Protesto yürüyüşünün 6. filonun demirlemiş olduğu Dolmabahçe " </p>
<p class="calibre2">kıyısına yapılacağı sanılırken, Harun Karadeniz elindeki megafon ile konuşur: "Arkadaşlar, hareketi yöneten örgütler olarak, içerde oturduk, meseleyi enine boyuna görüştük. Her ihtimali hesaplayarak şu karara vardık ki, yürüyüş Dolmabahçe'ye değil, Taksim'e yapılmalıdır. Biz üç beş Amerikan denizcisine değil, en geniş anlamıyla Emperyalizme karşıyız. Ve Emperyalizmi tel'in etmek için Taksim'e yürüyeceğiz." </p>
<p class="calibre2"/>
<p class="calibre2">Taksim'deki Cumhuriyet Anıtı'nın çevresinde toplanan kalabalık yastan dolayı bayrağı yarıya indirir. Konuşmaların ardından örgüt disiplinine karşı gelinmeden dağılma duyurusu yapılsa da, anıtın kaidesine çıkan bir gencin sesi duyulur: "Arkadaşlar, biz buraya nutuk dinlemeye gelmedik. Biz ta Beyazıt'tan Teknikli kardeşlerimizle Dolmabahçe'ye inmeye geldik. Orada kadınımıza, kızımıza saldıranlara gerekli dersi vermeye geldik." </p>
<p class="calibre2"/>
<p class="calibre2">Dolmabahçe kıyısındaki Amerikan askerlerinden bir kısmı kendilerini motorlara atıp kaçsalar da, bazıları Boğaz sularında banyo yapmaktan kurtulamazlar. Saatler ilerlese de direnişi sürdüren kalabalık polis tarafından şiddet kullanılarak dağıtılır. </p>
<p class="calibre2"/>
<p class="calibre2">1969 yılının 10 Şubat günü, 6. filo yeniden geldiğinde, önceki gelişini protesto ettiği için camdan atılan Vedat Demircioğlu çoktan olmuşta!.. 16 </p>
<p class="calibre2">Şubat'ta Beyazıt'ta toplanan otuz bin gösterici Taksim'e doğru yürüyüşe geçer. Taksim'e gelindiğinde Amerikan'ın kuklası olan gericilerin ve polisin saldırısıyla karşılaşılır. "Kanlı Pazar" olarak adlandırılan olaylarda Turgut Aytaç ve Duran Erdoğan sis bombaları, mermi ve taşların arasından canlı çıkamazlar!.. </p>
<p class="calibre2"/>
<p class="calibre2"/>
<p class="calibre2">İspanyolların elinden kaçan bir grup at, Amerika'nın içlerine doğru yayılır ve yabanileşirler. "Mustang" adı verilen bu atlar Kızılderililer tarafından ele geçirilir. Ankara'daki ODTÜ'de bulduğu terk edilmiş ata binen bir öğrenci aşık olduğu kızın penceresine gelir: "Hadi kız, bohçanı hazırla. Seni kaçırmaya geldim." </p>
<p class="calibre2"/>
<p class="calibre2">O öğrenci, Emperyalizme karşı olan iki arkadaşı, Hüseyin İnan ve Yusuf Aslan ile birlikte 6 Mayıs 1972'de darağacında katledilen Deniz Gezmiş'ten başkası değildir. </p>
<p class="calibre2"/>
<p class="calibre2">Kızılderilileri yok eden sömürgeciler, barışın, özgürlüğün ve eşitliğin egemen olduğu bir dünya özlemiyle karşılarına dikilen kızıllara da aynı senaryoyu uygulamaktaydılar!.. </p>
<p class="calibre2"/>
<p class="calibre2">Deniz Gezmiş ayaklarının altındaki sehpayı tekmelediğinde darağacından yükselen sesten ürken bir güvercin, duvardaki yuvasından gökyüzüne doğru uçar. </p>
<p class="calibre2"/>
<p class="calibre2">Avludakiler, yüzüne bakamadıklarından güvercinin kanadından düşen bir tüyün Deniz Gezmiş'in saçlarına doğru süzülüşünü göremezler!.. </p>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2">Kırılan Canlar </p>
<p class="calibre2"/>
<p class="calibre2">Sunay Akın </p>
<p class="calibre2"/>
<p class="calibre2">Sunay Akın, bir "araştırmacı gazeteci" değildir. Gazeteci bile değildir. Altı üstü bir şair! Ama, </p>
<p class="calibre2">"araştırmacı şair"... </p>
<p class="calibre2"/>
<p class="calibre2">Sömürünün, zulmün, katliamın, savaşın suçluların, haber ve imge arasında, karmaşık, inanılmaz, ama kesinlikle doğru ve "kanıtlara dayanan" ilişkiler kurarak yakalayan bir </p>
<p class="calibre2">"araştırmacı şair"... Metin Göktepe davasına, Şair Eşref, Nâzım Hikmet ve daha niceleri, onun çağrısına uyup ellerinde dizeleriyle tanıklığa gelirler. Üniversite öğrencilerinin eylemini desteklemek için, bin yıllar öncesinden Euklides'i getiren de; Bosnalılarla, Kürtlerle, </p>
<p class="calibre2">"Cumartesi Anneleri"yle, Afrikalı halkların, Kızılderililerin, Eskimoların şiirlerini, söylencelerini buluşturan da odur. Bu kadar çok ilişki ve bağlantı kurmayı nasıl başarır, Sunay Akın? </p>
<p class="calibre2"/>
<p class="calibre2">Önce, Türk ve Dünya Edebiyatının ve sanatının muazzam birikimini bir bilgin titizliğiyle tarar. Hangi şair, hangi imgeyi nasıl kullanmış, romanlarda, heykellerde, filmlerde ne var, bulur. Sonra, bilginliği de, bilgiçliği de bir yana koyar, şiir işçiliğine girişir. Topladığı bütün malzemeyi kağıttan bir kayığa doldurur, Kızkulesi'ne, bütün halkların düş gücüyle kurulmuş </p>
<p class="calibre2">evrensel ülkeye götürür. Gerçeğin tümünü kucaklayacak kadar kocaman bu küçük adacığın üzerinden, iyi ile kötünün, ileri ile gerinin kavgasının haberlerini yedi iklime duyuran sinyaller yaymaya başlar. O bir şey kazanmaz, ama duymayan kaybeder! </p>
<p class="calibre2"/>
<p class="calibre2">Aydın Çubukçu </p>
<p class="calibre2"/><p class="calibre2">
</p><p class="calibre5">= </p>
 
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2"/>
<p class="calibre2">Bir yaz akşamı Boğaz'ın ortasındaki Kız </p>
<p class="calibre2">Kulesi'nin beyaz duvarlarında </p>
<p class="calibre2">Kızılderililerin vahşi olarak gösterildiği </p>
<p class="calibre2">bir kovboy filmi izlediğinizi düşleyin... </p>
<p class="calibre2"/>
<p class="calibre2">İşte, o an, omzunuza konan martı </p>
<p class="calibre2">kulağınıza şunları söyleyecektir: "Kız </p>
<p class="calibre2">Kulesi"ne de bakıyorsun, Kızılderililere </p>
<p class="calibre2">de... Ama gerçeği göremiyorsun... Gel </p>
<p class="calibre2">benimle." </p>
<p class="calibre2">(Arka Kapak) </p>
<p class="calibre2"/>
<p class="calibre2"/></body>
</html>
