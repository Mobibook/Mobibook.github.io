<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.9" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p17">&nbsp;</p>

  <p class="p17">&nbsp;</p>

  <p class="p18">&nbsp;</p>

  <h1><a id="ncx463"></a><a id="a34"></a><span class="th10">2</span></h1>

  <p class="p4">&nbsp;</p>

  <p class="p4">&nbsp;</p>

  <p class="p4">&nbsp;</p>

  <p class="p14">Halime’nin tuhaflıklarla dolu yeni bahçelere ulaştığı sıralarda küçük, siyah eşeğiyle genç bir adam da aynı yere varmak üzere geniş askeri yolda ilerlemeye koyulmuştu. Ancak genç adam tam ters yönden, batı istikametinden geliyordu. Boynundaki muskayı çıkartıp, başına erkeklere has sarığı dolayalı çok zaman geçmiş olamazdı. Çenesinde tüyler daha yeni yeni belirmeye başlamıştı. Yaşam dolu gözlerindeyse hâlâ çocuksu bakışlar olduğunu söylemek mümkündü. Hamedan’la eski başkent Rey şehirlerinin hemen hemen ortalarında bir yerde kalan Sava kasabasından geliyordu. Seneler önce, Sava’da, büyükbabası Tahir görünüşte şehit Ali’yi saygıyla yâd etmek ama aslında Selçuk hükümranlığına karşı faaliyette bulunmak gayesiyle İsmaili adıyla maruf küçük bir tarikat kurmuştu. Ama İsfahanlı eski bir müezzinin cemaate kabul edilmesinden kısa bir süre sonra gizli toplantı basılmış, tarikat mensupları hapsedilmişti. Sonrasında da doğal olarak kendilerini ihbar edenin müezzin olduğuna dair genel bir kanı oluşmuştu. Müezzin takip edilmiş ve tahminlerin doğru çıktığı anlaşılmıştı. Gizlice onu idam cezasına çarptırıp idam ettiler. Bunun üzerine derhal tarikat lideri Tahir tutuklanıp, sonrasında da baş vezir Nizamülmülk’ün talimatıyla boynu vurularak idam edildi. Geri kalan tarikat üyeleri panik içinde ortadan kaybolunca Sava’daki İsmaili tarikatının faaliyetlerinin de sona erdiği düşünüldü.</p>

  <p class="p14">Tahir’in torunu büyüyüp, yirmi yaşına geldiğinde babası ona tüm hikâyeyi anlattı. Sonra da ona yola koyulmak üzere hazırlıklara başlamasını emretti. Sonra bir gün onu kasabalarındaki yüksekçe bir yere çıkartarak çok uzaklardaki Demavend Dağı’nın adeta sonsuzluğa doğru yükselirmiş gibi duran karla kaplı zirvesini işaret etti.</p>

  <p class="p14">“Oğlum Avni, Tahir’in torunu,” dedi. “Demavend Dağı’nın zirvesine doğru giden yola düş artık. Rey kentine ulaşınca Sultanların Nehri’ni, yani Şahrud’u sor. Nehri doğduğu yere dek izle. Sonunda yalçın kayalıklarla dolu sarp bir araziye ulaşacaksın. Orada Kartal Yuvası anlamına gelen Alamut isimli bir kale göreceksin. Orası senin büyükbaban, benim babam Tahir’in eski bir dostunun İsmaili öğretisini devam ettirdiği yerdir. Ona kim olduğunu söyle ve hizmetine gir. Ancak bu şekilde büyükbabanın intikamını alabilirsin. Arkandan çok hayır dua edeceğim.” ‘ ‘</p>

  <p class="p14">Tahir’in torunu hilal biçimli kılıcı kuşanıp babasını hürmetle selamlayıp eşeğine bindi. Rey kentine en ufak bir sorunla karşılaşmadan ulaştı. Oradaki bir handa Şahrud’a giden en kısa yolu sordu.</p>

  <p class="p14">Hancı, “Ne işin var ki senin Şahrud’da?” diye merakla sordu, “Eğer böylesine masum bir yüzün olmasa senin de tüm kâfir köpekleri çevresine toplayan dağlardaki o lidere katılmak isteyen biri olduğundan şüphe ederdim.”</p>

  <p class="p14">“Neden bahsettiğinizi anlamadım,” diye yalandan şaşırdı Tahir’in torunu. “Sava’dan geliyorum. Babamın Buhara’dan gönderdiği kervanı karşılayacaktım burada. Ama anlaşılan erken gelmişim.” “Kentten çıkınca Demavend Dağı’nı sağına al. Doğudan gelen kervanların kullandığı eski yoldan hiç ayrılmazsan doğruca nehre ulaşırsın.”</p>

  <p class="p14">Tahir’in torunu ona teşekkür edip yeniden eşeğine bindi. İki günlük yolculuktan sonra uzaklardan su çağıltısı işitmeye başlamıştı. Yoldan ayrılıp nehre doğru yöneldi; kısa bir süre sonra da, kumlu, sık ağaçlarla kuşatılmış çok daha dar bir arazide ilerlemeye koyuldu. Arazi giderek dikleşiyor, suyun sesi de artıyordu.</p>

  <p class="p14">Yarı uyur halde ağır ağır ilerlemeyi sürdürürken aniden bir grup atlı tarafından çevresi kuşatıldı. Atlılar öylesine aniden ortaya çıkmışlardı ki Tahir’in torunu ilk anda kılıcını çekmeyi akıl bile edememişti. Neden sonra kılıcına uzandığındaysa artık iş işten geçmişti. Yedi sivri uçlu mızrak ona doğru çevrilmişti bile. <span class="t19">Korkmak utanç verici bir</span> <span class="t19">ş</span><span class="t19">ey</span> diye düşündü. Ama böylesine üstün bir güç karşısında ne yapabilirdi?</p>

  <p class="p14">Atlıların komutanı, “Ne geziyorsun buralarda, ufaklık?” diye çıkıştı. “Alabalık mı avlıyorsun? Yalnız dikkat et de oltanın ucu kendi boğazına takılmasın! ”</p>

  <p class="p14">Tahir’in torunu ne yapacağını bilmez haldeydi. Eğer bunlar sultanın adamlarıysa gerçeği söylemeye kalktığı anda sonunu hazırlamış olurdu. Ama İsmaili tarikatındansalar ve ağzını açmadan böyle durmayı sürdürürse onu casus sanabilirlerdi. Elini kılıcının sapından çekip askerlerin yüzlerine sessizce bakarak bir cevap bulmaya çabaladı.</p>

  <p class="p14">Komutan adamlarına göz kırptı.</p>

  <p class="p14">“Bana öyle geliyor ki aslında, hiçbir zaman kaybetmediğin bir şeyin peşindesin sen, ufaklık?” Sonra eyeriyle üzengisi arasından bir şey aldı. Ucunda Ali taraftarlarının simgesi olan beyaz bir bayrağın dalgalandığı küçük bir sopaydı bu.</p>

  <p class="p14"><span class="t19">Ya bu bir tuzaksa</span> diye düşündü Avni. “Riske girmekten başka çarem yok,” dedi kendi kendine. Eşeğinden inip ellerini komutanın kendisine doğru yönelttiği bayrağa doğru uzattı. Ardından da bayrağı hürmetle alnına götürdü.</p>

  <p class="p14">“İşte şimdi oldu!” dedi komutan. “Alamut Kalesi’ni arıyorsun sen. O vakit bizimle gel.”</p>

  <p class="p14">Atını Şahrud boyunca uzayıp giden yola yöneltti. Tahir’in torunu da eşeğine yeniden binip peşlerine takıldı. Askerler de hemen arkalarından ilerliyordu.</p>

  <p class="p14">Dağ silsilesine giderek yaklaşıyorlardı. Şahrud Nehri’nin giderek kükremeye dönüşen sesi kulaklarında yankılanıyordu. Sonunda sarp kayalıklarla kuşatılmış derin bir uçuruma ulaştılar. En sonda tepesinde beyaz bir bayrağın dalgalandığı bir gözetleme kulesi göze çarpıyordu. Uçurumun aşağısındaysa dümdüz uzanan bir vadi vardı.</p>

  <p class="p14">Komutan atını dizginleyip diğerlerine de yanında durmalarını emretti. Kuleye elindeki bayrağı salladı. Karşı taraftan da her şeyin yolunda olduğu anlamına gelen aynı işareti aldı.</p>

  <p class="p14">Serin ve karanlık vadiye yöneldiler. Aşağı doğru inen, kayalıklarda oyularak açılan yol oldukça dardı ama gayet iyi durumdaydı. Aşağı indiklerinde komutan durup, eliyle ilerisini işaret etti.</p>

  <p class="p14">Tahir’in torunu az ileride karanlık dağların arasında adeta rüya âleminden fırlayıp gelmiş gibi gözüken bembeyaz iki yüksek kuleyi gördü. Arkadan vuran güneş ışığında bu kuleler pırıl pırıl parlıyordu.</p>

  <p class="p14">“Burası Alamut,” dedi komutan ve ileri atıldı.</p>

  <p class="p14">Dağlık arazide kuleler bir kez daha gözden kayboldu. Bir süre daha nehir boyunca ilerlediler. Sonra birdenbire büyük bir açıklığa ulaştılar. Tahir’in torunu şaşkınlık içindeydi. Önünde devasa bir uçurumun karşı tarafında kayalıklara oyulmuş muhteşem bir kale vardı. Şahrud burada adeta kaleyi kucaklarcasına iki kola ayrılıyordu. Kale arka tarafa doğru giderek yükselen müthiş bir yapıydı. Dört yanında da birer kule vardı. Arka taraftaki kuleler ön taraftakilerden bir hayli yüksekti. Bu aşılması güç uçurumun sonundaki kalenin surlarıyla nehir vadi yönünden buraya girilmesini imkânsız hale getiriyordu.</p>

  <p class="p14">Burası Rudbar bölgesindeki elli kaleden en görkemlisi olan Alamut Kalesi’ydi. Bir zamanlar Deylem kralları tarafından inşa edilen bu kalenin zapt edilemez olduğu söylenirdi.</p>

  <p class="p14">Komutanın işaretiyle karşı taraftan demir zincirlere asılı devasa büyüklükte bir köprü ağır ağır indirilmeye başlandı. Atlılar bu köprünün üzerinden haşmetli kulelerin yanından geçerek kaleye girdiler.</p>

  <p class="p14">Şimdi birbirlerine taş merdivenlerle bağlı, hafifçe yükselen üç avlunun ön tarafındaki geniş açıklıktaydılar. Duvarların arkasındaysa uzun kavak ve çınar ağaçlan göze çarpıyordu. Ağaçlarla kuşatılmış bu doğal otlakta atlar, eşekler ve katırlar dolaşıyordu. Çitlerle çevrelenmiş ayrı bir bölümdeyse sakin sakin geviş getiren develer vardı. Yan taraflarda ahır, asker barınağı, harem binaları ve başka amaçlar için kullanılan yapılar bulunuyordu.</p>

  <p class="p14">Tahir’in torunu içeri girdiğinde etrafta müthiş bir koşturmaca olduğunu görmüştü. Şaşkınlıkla çevresine bakındı. Orta avluda talim yapan birkaç askeri birlik vardı. Sert emirleri, kılıç ve kalkan seslerini duyabiliyordu. Zaman zaman at kişnemeleri, eşek anırmaları da duyuluyordu.</p>

  <p class="p14">Bir başka grup da duvarları güçlendiriyordu. Eşeklerin getirdiği ağır kayalar makaralarla kaldırılıp yerlerine yerleştiriliyordu. Her tarafta bağırış çağırışlar yankılanıyor, sesler birbirine karışıyordu.</p>

  <p class="p14">Atlarından indiler. Komutan yanından geçen bir askere, “Yüzbaşı Minuçehr kulede mi?” diye sordu.</p>

  <p class="p14">Asker hazır ola geçerek, “Evet, Çavuş Abuna,” dedi.</p>

  <p class="p14">Komutan genç adama kendisini izlemesini işaret etti. Diğerlerine nazaran daha alçak olan kulelerden birine yöneldiler. Bir yerlerden kesik kesik, acı dolu inlemeler geliyordu. Tahir’in torunu inlemelerin geldiği tarafa doğru döndü. Taş sütunlardan birine belinden yukarısı çıplak bir adam bağlanmıştı. Kısa, çizgili şalvarlı, kırmızı fesli oldukça iri bir Faslı zenci elindeki kırbacı adamın sırtına dur durak bilmeden indiriyordu. Her bir darbede adam acıyla bağırıp, büzülüyor, yaralarından kanlar sıçrıyordu. Elinde bir kova suyla bekleyen bir asker kendinden geçecek gibi olduğu her an adamın yüzünü ıslatarak buna mani oluyordu.</p>

  <p class="p14">Tahir’in torununun gözlerindeki dehşeti gören Çavuş Abuna alaycı bir tavırla kahkahayı bastı.</p>

  <p class="p14">“Burada kuştüyü yataklarda yatmıyoruz. Amber kokuları da sürünmüyoruz,” dedi. “Eğer böyle şeyler bekliyorsan yanılırsın.”</p>

  <p class="p14">Tahir’in torunu hiçbir şey söylemeden adamın peşi sıra yürümeyi sürdürdü. Her ne kadar o zavallı adamın bu derece sert bir şekilde cezalandırılmayı hak etmek için ne yaptığını öğrenmek istese de daha önce yaşamadığı tuhaf bir gerginlik böyle bir soru sormasına olanak verecek tüm cesaretini alıp götürmüş gibiydi.</p>

  <p class="p14">Kulenin girişine ulaştılar. Heybetli yapının yanında çevresine bakman Tahir’in torunu kale duvarlarının muazzamlığıyla büyülenmişti. Zeminden başlayarak üst üste dizilen kayalarla oluşturulmuş muhteşem kuleye karanlık, rutubetli merdivenlerle çıkılıyordu. Uzunca bir dehlizden geçip, zeminde yalnızca basit bir kilimin bulunduğu bir hayli büyük bir odaya girdiler. Köşeye yerleştirilmiş yastıkların üzerinde ellili yaşlarında bir adam yarı ayakta yarı oturur pozisyonda öylece duruyordu. İyi beslendiği ilk görüşte anlaşılıyordu. Kıvırcık kısa sakalı gümüş rengindeydi. Başındaki büyük beyaz sarığının yanı sıra gümüş ve altın işlemelerle bezeli cübbesi de bir hayli dikkat çekiciydi. Çavuş Abuna eğilerek selam verip adamın kendisiyle konuşmasını beklemeye koyuldu.</p>

  <p class="p14">“Hangi rüzgâr attı seni buraya, Abuna?”</p>

  <p class="p14">“Devriye gezerken bu oğlanı yakaladık, Yüzbaşı Minuçehr. Bize Alamut’a gittiğini söyledi.”</p>

  <p class="p14">Bu sözler üzerine Yüzbaşı ağır ağır doğrulmaya başladı. Tahir’in torununa o an karşısındaki adam adeta bir dağ gibi gelmişti. Yüzbaşı ellerini beline koyarak bakışlarını çocuğun üzerinde gezdirdi. Ardından sert bir sesle, “Kimsin sen, sefil yaratık?” diye sordu.</p>

  <p class="p14">Tahir’in torunu bir an için korkuyla titrese de hemen atfından babasının kaleye gönüllü olarak hizmet etmek maksadıyla geldiğini söylemesi biçimindeki telkinlerini hatırladı. Kendini toplayıp, soğukkanlı bir ifadeyle konuşmaya başladı. “Adım Avni. Uzun seneler önce baş vezirin boynunun vurulması talimatını verdiği Sava’lı Tahir’in torunuyum.”</p>

  <p class="p14">Yüzbaşı hem şaşırmış, hem de inanmamış görünüyordu.</p>

  <p class="p14">“Bana doğruyu mu söylüyorsun?”</p>

  <p class="p14">“Neden yalan söyleyeyim ki, efendim?”</p>

  <p class="p14">“Bak eğer bu doğruysa şunu bil ki büyükbabanın adı bütün İsmaili taraftarlarının yüreğine altın harflerle yazılıdır. Efendimiz senin de savaşçıları arasına katıldığını görmekten ziyadesiyle hoşnut olacaktır. Demek buraya bunun için geldin?”</p>

  <p class="p14">“Evet, İsmaililerin büyük komutanına hizmet etmek ve büyükbabamın intikamım almak için.”</p>

  <p class="p14">“Güzel. Nedir meziyetlerin?”</p>

  <p class="p14">“Okuma ve yazma bilirim, efendim. Ayrıca dilbilgisi ve şiirden de anlarım. Kuran’ın neredeyse yarısını ezberden okuyabilirim.” Yüzbaşı gülümsedi.</p>

  <p class="p14">“Fena değil. Peki ya savaş sanatı?”</p>

  <p class="p14">Tahir’in torunu bu soruya nasıl cevap vermesi gerektiğini bilemiyordu.</p>

  <p class="p14">“At binmeyi, ok atmayı bilirim. Ayrıca kılıç ve mızrak da kullanabilirim.”</p>

  <p class="p14">“Karın var mı?”</p>

  <p class="p14">Genç adam kıpkırmızı kesildi.</p>

  <p class="p14">“Hayır, efendim.”</p>

  <p class="p14">“Ahlak dışı herhangi bir şey yaptın mı?”</p>

  <p class="p14">“Hayır, efendim.”</p>

  <p class="p14">“Güzel.”</p>

  <p class="p14">Yüzbaşı Minuçehr çavuşa döndü.</p>

  <p class="p14">“Abuna! İbni Tahir’i Dai Ebu Soraka’ya götür. Ona oğlanı benim gönderdiğimi söyle. Eğer ciddi bir sahtekârlıkla karşı karşıya değilsek onun da çok memnun olacağına eminim.”</p>

  <p class="p14">İkisi birlikte eğilerek selam verip yüzbaşının odasından çıkıp yeniden avluya döndüler. Kırbaçlanan adamın bağlı olduğu direk boştu. Az önce olup bitenlerin tek kanıtı yerdeki birkaç damla kan damlasıydı. Az da olsa korkmuş olan İbni Tahir burada olduğu İçin kendisini artık daha güvende hissediyordu. Şehit Tahir’in torunu olmanın burada büyük itibar sağladığını net biçimde görebiliyordu.</p>

  <p class="p14">Orta avluya uzanan merdivenlere yöneldiler. Sağ taraflarında kışlaymış gibi gözüken alçak bir bina vardı. Çavuş binanın önünde durup sanki birilerini arıyormuşçasına çevresine bakındı.</p>

  <p class="p14">Esmer tenli, beyaz cübbeli, beyaz şalvarlı ve beyaz sarıklı genç bir adam yanlarından hızla geçiyordu ki çavuş onu durdurup nazik bir tavırla, “Yüzbaşı bu delikanlıyı Hürmetli Dai Ebu Soraka’ya götürmemi istedi,” dedi.</p>

  <p class="p14">“Gelin benimle,” dedi esmer tenli genç adam gülümseyerek. “Hürmetli Dai şu an bizlere şiir dersleri veriyor. Terastayız.” Sonra İbni Tahir’e dönüp, “Buraya fedai olmaya mı geldin?” diye sordu. “Burada çok şaşırtıcı şeylerle karşılaşacaksın. Ben de talebe Übeyde’yim.”</p>

  <p class="p14">İbni Tahir ne denilmek istendiğini tam olarak anlayamasa da çavuşla birlikte adamın peşine takıldı.</p>

  <p class="p14">Rastgele oraya buraya atılmış kilimlerle kaplı terasa çıktılar. Her biri tıpkı Übeyde gibi bembeyaz giysiler içinde yaklaşık yirmi kadar genç, kilimlerin üzerinde bağdaş kurarak oturuyorlardı. Dizlerinin üzerindeki yazı tahtalarına, karşılarında elinde bir kitapla oturan beyaz cübbeli yaşlı bir adam ne derse yazıyorlardı.</p>

  <p class="p14">Hoca yeni gelenleri görünce doğruldu. Aksi bir tavırla yüzünü buruşturarak, çavuşa döndü. “Ne işin var bu saatte burada? Dersin ortasındayız görmüyor musun?”</p>

  <p class="p14">Çavuş gergin bir tavırla öksürürken bu sırada talebe Übeyde mümkün olduğunca az dikkat çekmeye çalışarak yabancıyı büyük bir merakla süzen arkadaşlarının arasına ilişti.</p>

  <p class="p14">Abuna, “Dersinizi böldüğüm için affedin beni, Muhterem Dai,” dedi. “Yüzbaşı bu delikanlıyı sana getirip teslim etmemi istedi.” Yaşlı bilge hoca İbni Tahir’i tepeden tırnağa süzdü.</p>

  <p class="p14">“Kimsin sen, evlat? Ve de ne istiyorsun?”</p>

  <p class="p14">İbni Tahir hürmetle eğildi.</p>

  <p class="p14">“Adım Avni. Sava’da baş vezirin boynunu vurdurttuğu Tahir’in torunuyum. Beni Alamut’a İsmaili davasına hizmet etmek ve büyükbabamın öldürülmesinin intikamım almak maksadıyla babam gönderdi.”</p>

  <p class="p14">Yaşlı adamın yüzü aydınlandı. Kollarını açarak büyük bir içtenlikle onu kucakladı.</p>

  <p class="p14">“Ne mutlu seni bu kalede gören gözlere, Tahir’in torunu! Büyükbaban hem benim hem de efendimizin yakın dostuydu. Abuna, yüzbaşıya gidip teşekkür ettiğimi söyle. Ve siz gençler, yeni arkadaşınıza iyi bakın. Size İsmaili tarihini ve mücadelelerini bu gencin şanlı büyükbabası, İran’daki davamızın ilk şehidi Tahir’den bahsetmeden anlatmam mümkün değil zaten.”</p>

  <p class="p14">Çavuş her şey yolunda dercesine bir tavırla İbni Tahir’e göz kırpıp aşağı uzanan merdivenlere yöneldi. Dai Ebu Soraka genç adamın elini sıkıp ona babasıyla, yaşadığı yerle ilgili çeşitli sorular sorduktan sonra gelişini başkomutana bildireceğinin sözünü verdi. Sonra da yerde oturan talebelerden birine döndü. “Süleyman, İbni Tahir’i yatak odasına götürüp o hiçbir şeye yaramadığı için piyade askerlerin arasından uzaklaştırılan zavallının yerine yerleştir. Akşam namazına hazır olacak şekilde üstünü değiştirip temizlensin.” Süleyman derhal ayağa fırlayıp yaşlı adamın önünde eğildi. “Derhal, Muhterem Dai.”</p>

  <p class="p14">İbni Tahir’den kendisini izlemesini isteyip, aşağı kata doğru yöneldiler. Dar koridorun ortalarında bir yerde Süleyman bir perdeyi yana çekip İbni Tahir’den içeri girmesini istedi.</p>

  <p class="p14">Geniş bir yatak odasına girmişlerdi. Duvar kenarlarında yirmi kadar döşek göze çarpıyordu. İçleri kuru otlarla doldurulmuş bu yatakların üzerlerinde de at kılından yapılmış basit örtüler vardı. Yastık niyetine de at eyeri kullanıldığı görülüyordu. Yatakların üst kısmında duvara monte edilmiş, son derece intizamlı biçimde yerleştirilmiş raflar bulunuyordu. Toprak kaplar, seccadeler, yıkanma ve temizlik malzemeleri. Her bir yatağın ayakucunda içinde bir yay, okla dolu bir sadak ve bir mızrağın bulunduğu tahta bir silahlık vardı. Karşı taraftaki duvardaysa çok kollu üç bronz şamdan vardı. Her bir kola da mumlar yerleştirilmişti. Köşede bir yağ küpü bulunuyordu. Şamdanların altında yirmi tane ağır, eğri kılıç ve hemen yanlarında da bronz kabartmalarla desteklenmiş tahta kalkanlar göze çarpıyordu. Odanın on küçük, parmaklı penceresi vardı. Her şey kusursuz biçimde temiz ve derli toplu görünüyordu.</p>

  <p class="p14">“Boş olan yer burası,” dedi Süleyman yataklardan birini işaret ederek. “Eski sahibi birkaç gün önce geri gönderildi. Burada, yanında ben yatıyorum. Hamedan’lı Yusuf da diğer tarafında yatar. İçimizdeki en iri yan, en kuvvetli talebe odur.”</p>

  <p class="p14">“Buranın eski sahibinin geri gönderildiğini mi söyledin?” diye sordu İbni Tahir.</p>

  <p class="p14">“Evet. Fedai olmayı hak etmiyordu.”</p>

  <p class="p14">Süleyman raftan özenle katlanmış beyaz bir cübbe, beyaz bir şalvar ve beyaz bir sarık aldı.</p>

  <p class="p14">“Banyoya git,” dedi İbni Tahir’e.</p>

  <p class="p14">Yan tarafta içine su dolan büyükçe bir kumanın bulunduğu banyoya geçtiler. İbni Tahir çabucak yıkandı. Sonra da Süleyman’ın uzattığı giysileri hemen üzerine geçirdi.</p>

  <p class="p14">Yeniden yatak odasına döndüklerinde İbni Tahir, “Babam başkomutana selamlarını gönderdi. Sence onu ne zaman görebileceğim?” diye sordu.</p>

  <p class="p14">Süleyman kahkahayla güldü.</p>

  <p class="p14">“Bu düşünceyi çıkar aklından, dostum. Ben neredeyse bir seneden beri buradayım ama hâlâ onu görme şerefine nail olamadım. Talebelerden hiçbiri onu görmedi.”</p>

  <p class="p14">“Kalede değil mi?”</p>

  <p class="p14">“Ah, tabii ki burada. Ama kulesinden hiç çıkmaz. Zamanla onun hakkında daha çok şey öğreneceksin. Şaşkınlıktan ağzın açık kalacak, emin ol. Sava’h olduğunu söylemiştin değil mi? Ben de Kazvin’liyim.”</p>

  <p class="p14">Süleyman konuşurken Tahir de onu dikkatlice inceleme fırsatı bulmuştu. Ondan daha yakışıklı bir genç hayal etmek zordu doğrusu. Tıpkı servi ağaçları gibi ince, uzun ve sert bir yapısı vardı ama etkileyici yüz hatlarına sahipti. Teni esmerdi, yanakları güneşten ve rüzgârdan dolayı al al olmuştu. Kadifemsi kahverengi gözleriyle çevresine adeta bir kartal gururuyla bakıyordu. Bıyığı dudağının üstünde bir çizgi oluşturmuş ve çenesindeki sakalı daha yeni çıkmaya başlamıştı. Yüzünden, tavırlarından müthiş bir cesaret ve soğukkanlılık akıyordu adeta. Gülümsediğinde de sağlam, bembeyaz dişleri beliriyordu. İçten, sanki biraz tepeden bakarmış gibi bir tavırla ama bunu karşısındakini incitmeden yapmayı başararak gülümsüyordu. <span class="t19">T</span><span class="t19">ı</span><span class="t19">pk</span><span class="t19">ı</span> <span class="t19">Ş</span><span class="t19">ehname’deki pehlivanlar gibi</span> <span class="t22">diye dü</span><span class="t22">ş</span><span class="t22">ündü</span> <span class="t22">İ</span><span class="t22">bni Tahir.</span></p>

  <p class="p14">“Dikkat ettim de hepinizin otuz yaşında olduğunuzu belli eden sert yüz hatları var. Ama sakallarınıza bakınca en fazla yirmi yaşında olduğunuz anlaşılıyor.”</p>

  <p class="p14">Süleyman gülüp, “İki hafta geçince sen de böyle olacaksın,” diye cevap verdi. “Çiçek toplayıp, kelebek kovalamıyoruz herhalde burada.”</p>

  <p class="p14">“Bir şey sormak istiyorum,” diye atıldı İbni Tahir. “Biraz önce aşağıda kamçılanan direğe bağlı bir adam gördüm. Onun böylesi bir cezayı hak etmek için nasıl bir suç işlediğini öğrenmek istiyorum.” “Vahim bir suç işledi, dostum. Türkistan’a giden bir kervana eşlik etme vazifesi verilmişti ona. Kervandaki arabacılar İsmaili değillermiş ve yol boyunca şarap içmişler. Sonra buna da önermişler. O da Seyduna kesinlikle yasaklamış olmasına karşın ikramı kabul etmiş.”</p>

  <p class="p14">“Seyduna mı yasaklamış?” diye sordu İbni Tahir şaşkınlıkla. “Bu bütün müminleri kapsayan ve bizatihi peygamberin yasakladığı bir şey zaten!”</p>

  <p class="p14">“Henüz bunları anlayamazsın. Seyduna istediğini yasaklar, istediğini serbest bırakır. Biz İsmaililer de yalnızca ona itaat ederiz.” İbni Tahir bir hayli tedirgin olmuş, az da olsa gerilmişti. Konuyu biraz daha deşmeye karar verdi.</p>

  <p class="p14">“Biraz önce yatağımın eski sahibinin buradan gönderildiğini söyledin. O ne hata yapmıştı?”</p>

  <p class="p14">“Kadınlar hakkında konuştu, hem de edepsiz bir biçimde.”</p>

  <p class="p14">“Bu da mı yasak?”</p>

  <p class="p14">“Kesinlikle. Bizler seçkin bir birliğiz. Göreve başlayınca da yalnızca Seyduna’ya hizmet edeceğiz.”</p>

  <p class="p14">“Görevimiz ne olacak peki?”</p>

  <p class="p14">“Söyledim ya az önce. Fedai olacağız. Okulu bitirip, bütün imtihanları verince o mertebeye ulaşmış olacağız.”</p>

  <p class="p14">“Fedai nedir?”</p>

  <p class="p14">“Fedai bir an bile tereddüt etmeden kendisini başkomutanın uğruna feda etmeye adamış bir İsmaili mensubudur. Görevi sırasında ölürse şehit olur. Görevini tamamlayıp hayatta kalırsa da Dai mertebesine hatta bazen daha üst mertebelere yükselir.”</p>

  <p class="p14">“Tüm bunlar benim için yepyeni şeyler. Peki geçmemiz gereken imtihan çok mu zor sence?”</p>

  <p class="p14">“Elbette. Aksi takdirde her gün sabahın köründen akşamın karanlığına kadar talim yaptırmazlardı bize. Bir arkadaşımız talimde öldü. Beş kişi de piyade olarak görev yapmak istediklerini belirterek aramızdan ayrıldı.”</p>

  <p class="p14">“Kendilerini alçaltmak yerine neden Alamut’u terk edip gitmediler?”</p>

  <p class="p15">“Bak, Alamut basit bir yer değildir. Bir kere kaleye girdikten sonra öyle canın istediği zaman elini kolunu sallayarak dışarı çıkamazsın. Burası sırlarla dolu bir yer.”</p>

  <p class="p14">Diğer talebeler koşuşarak odaya daldılar. Öncesinde aptes alıp akşam namazına hazırlanmışlardı. İbni Tahir’den en az bir baş daha uzun olan iri yarı bir adam yanındaki yatağa adeta devrilircesine yattı.</p>

  <p class="p14">“Ben Hamedan’lı Yusuf. Kötü biri değilimdir ama seni peşin peşin uyarayım. Beni kışkırtma ve benimle alay etmeye kalkışma. Yoksa sana öteki yüzümü göstermek zorunda kalırım.”</p>

  <p class="p14">Az önce söylediklerini teyit etmek istercesine kuvvetli kollarım iki yana açarak gerindi.</p>

  <p class="p14">İbni Tahir gülümsedi.</p>

  <p class="p14">“Duyduğuma göre buradakilerin en irisi ve en güçlüsü senmişsin.”</p>

  <p class="p14">Dev adam anında doğruldu.</p>

  <p class="p14">“Sana bunu <span class="t19">kim</span> söyledi?”</p>

  <p class="p14">“Süleyman.”</p>

  <p class="p14">Hayal kırıklığına uğrayan Yusuf yeniden yatağına devrildi.</p>

  <p class="p14">Gençler birbirleriyle şakalaşıyorlardı. Übeyde, İbni Tahir’in yanına yaklaşıp Faslılara özgü dudaklarını oynattı.</p>

  <p class="p14">“İbni Tahir, gördüğün kadarıyla nasıl buldun burasını? Elbette daha yeni geldiğin için bir şey söylemen zor. Ama sana şunu söyleyeyim, kalede dört ay geçirince dışarıdaki hayatının yavaş yavaş buharlaşıp, yok olduğunu göreceksin. Tıpkı bana olduğu gibi.”</p>

  <p class="p14">“Şu kara kıçlı ne dedi duydunuz mu?” diye alay etti Süleyman. “Daha Alamut balından tatmaya yeni başlamış olmasına rağmen başkalarına ders vermeye kalkışıyor.”</p>

  <p class="p14">“Anlaşılan senin de bir derse ihtiyacın var, mankafa,” diye cevap verdi Übeyde öfkeyle.</p>

  <p class="p14">“Sakin olun, kardeşlerim,” diye kükredi Yusuf yatağından. “Yeni gelene kötü örnek olmayın.”</p>

  <p class="p14">Geniş omuzlu ve çarpık bacaklı genç bir adam, samimi bir ifadeyle İbni Tahir’e yaklaştı.</p>

  <p class="p14">“Ben Cafer, Rey şehrinden geliyorum,” diye tanıttı kendisini. “Bir senedir kaledeyim. Derslerle ilgili yardıma ihtiyacın olursa bana söylemen yeter.”</p>

  <p class="p14">İbni Tahir ona teşekkür etti. Ardından diğer talebeler birer birer kendilerini tanıtmaya koyuldular. Afan, Abdurrahman, Ömer, Abdullah, İbni Vakkas, Halfa, Sühayil, Üzeyid, Mahmut, Arslan… Son olarak sıra en ufak tefek olana gelmişti.</p>

  <p class="p14">“Ben Naim. Demavend yakınlarındanım.”</p>

  <p class="p14">Diğerleri kahkahayı bastı.</p>

  <p class="p14">“O dağdaki şeytanlardan biri olduğuna kuşku yok,” diye kızdırdı Süleyman onu.</p>

  <p class="p14">Naim öfkeli bir ifadeyle ona baktı.</p>

  <p class="p14">“Çok çalışıyoruz burada,” diye devam etti Naim. “Öğrenmemiz gereken çok şey var. Hocalarımızla tanıştın mı? Seni buraya kabul eden Muhterem Dai Ebu Soraka’dır. Tüm İslam topraklarını gezmiş ünlü bir âlim. Seyduna onu liderimiz olarak atadı. Bize peygamberin ve İsmaili davası uğruna canlarını veren mübarek şehitlerin yaşamlarını anlatır. Ayrıca Farsça dilbilgisi ve şiir dersleri verir.”</p>

  <p class="p14">“Şu gevezeye bakın hele! Daldaki en küçük kuş olduğuna bakmadan bıcır bıcır konuşup duruyor.”</p>

  <p class="p14">Süleyman kahkahayı basınca diğerleri de ona katıldı. Sonra konuşmayı sürdürdü.</p>

  <p class="p14">“Kısa zamanda hocalarımızla tanışacaksın, İbni Tahir. Yalnız bize kelam ilmi, cebir, Arapça dilbilgisi ve felsefe öğreten Dai İbrahim’in Seyduna’nın yakın dostu olduğunu aklından çıkarma. Öğrettiği her şeyi ezberlemen ve onunla ters düşmemen gerekiyor. Sonra Yunanlı el-Hekim var. Bir şeyler konuştuğun sürece zırvalasan bile anlayış gösterecektir. Yüzbaşı Minuçehr ise en ufak bir itiraza bile tahammül göstermez. Senden bir şey istediyse onu derhal yapmalısın. Emirlerini yerine getirirken ne kadar hızlı olursan o kadar gözüne girersin. Dai Abdülmelik genç bir hocadır ama Seyduna ona çok güvenir. Her türlü zorluğa ve acıya dayanabilecek derecede güçlü ve pişkindir. Dişini sıkıp, acıya tahammül etmesini bilmeyenlere hiç müsamaha göstermez. Ayrıca irademizi nasıl güçlendireceğimizi öğretir. Onunkiler kelam ilminden sonraki en önemli derslerdir.</p>

  <p class="p14">“Hey, küçük güvercinimizi korkutmayın,” diye müdahale etti Yusuf. “Dönüp kaçacak yoksa. Baksanıza yüzü bembeyaz kesildi.”</p>

  <p class="p14">İbni Tahir utancından kıpkırmızı oldu.</p>

  <p class="p14">“Kamım acıktı,” dedi. “Bütün gün boğazımdan tek lokma geçmedi.”</p>

  <p class="p14">Süleyman neşe dolu bir kahkaha attı.</p>

  <p class="p14">“Burada yepyeni bir oruç tutma yöntemiyle tanışacaksın, dostum. Hele bir Dai Abdülmelik’le tanış da.”</p>

  <p class="p14">Tam o sırada bir boru sesi işitildi.</p>

  <p class="p14">“Namaz vakti!” diye bağırdı Yusuf. Her biri raflarında katlı duran seccadelerini alıp hızlı adımlarla dama çıktılar. İbni Tahir de yatağının üstündeki raftan bir seccade alıp diğerlerinin peşine takıldı.</p>

  <p class="p14">Dai Ebu Soraka onları bekliyordu. Herkesin bir arada seccadelerini yere serdiğini görünce yüzünü batıya, kutsal şehirlere doğru dönerek namaza başladı. Duaları yüksek sesle okuyor, secdeye varıyor, yeniden doğrulup bir sonraki rekâta geçiyordu. Namaz bitince bağdaş kurup şu duayı okumaya koyuldu:</p>

  <p class="p14">“Ey Yüce Mehdi! Seni bekliyoruz. Bizi sahte krallardan, münafıklardan kurtar. Ey mübarek şehitlerimiz, Ali ve İsmail bizden şefaatinizi esirgemeyin.”</p>

  <p class="p14">Talebeler hocalarının söylediklerini kelimesi kelimesine tekrarladılar. Hava aniden kararmıştı. Diğer damlarda dua edenlerin boğuk sesleri işitiliyordu. İbni Tahir tuhaf bir şekilde ürperdiğini hissetti. Sanki şu an yaşadıkları gerçek değildi ve rüyadaydı. Ali’ye ve İsmail’e yöneltilmiş dualar vardı bir de. Bu, Alamut dışında ancak kapalı kapılar ardında gizlice yapılabilecek bir şeydi. Kafası karışmış, hayretler içinde kalmıştı.</p>

  <p class="p15">Yatak odasına dönüp seccadelerini raflara yerleştirdiler. Sonra da yemeğe gittiler.</p>

  <p class="p14">Yemek yatak odalarının hemen karşısındaki geniş bir salonda yeniyordu. Her bir talebenin duvar kenarında kendine ait yeri vardı. Bazıları hasır taburelere otururken bazıları da yere bağdaş kurmayı tercih etmişti. Talebelerden üçü dönüşümlü olarak yemekleri servis etme görevini üstleniyordu. Her bir talebeye buğday unundan ya da kuru incirden veya elma dilimlerinden yapılmış büyükçe bir dilim ekmek verildi. Kilden yapılmış bir sürahiyle herkese süt dağıtıldı. Talebelere haftada birkaç kez balık veriliyor, bir kez de dana, koyun ya da kuzu eti servis ediliyordu. Ebu Soraka yemeğin dağıtılmasını izleyip ardından da onlarla birlikte sofraya oturdu. Herkes büyük bir sessizlik içinde yemeğini yedi.</p>

  <p class="p14">Sonra küçük gruplara ayrıldılar. Bazıları tekrar dama çıkarken bazıları da surların arka tarafında gözden kayboldu.</p>

  <p class="p14">Yusuf’la Süleyman İbni Tahir’e kaleyi gezdirdiler.</p>

  <p class="p14">Gündüz hiç bitmeyecekmiş gibi gözüken koşturmaca artık sona ermiş gibiydi. Etraf öyle derin bir sessizliğe gömülmüştü ki çok uzaklardan kulağına gelen Şahrud’un sesi İbni Tahir’in içinde tuhaf bir özlem duygusu yaratmıştı. Gökyüzünde parıldayan minik yıldızlar haricinde zifiri karanlıktaydılar.</p>

  <p class="p14">Elinde yanan bir meşaleyle avluda dolaşan bir adam vardı. Bu sırada gerek binaların ön kısmında gerekse de üst sette yerlerini alan diğer meşaleli muhafızlar göze çarpmaya başlıyordu. Hiç kıpırdamadan yan yana upuzun bir sıra oluşturarak öylece duruyorlardı. Dağdan esen akşam esintisiyle hava bir hayli soğumuştu. Rüzgârda titreşen meşalelerin ışığıyla binaların, ağaçların ve insanların gölgeleri gizemli bir dansa başlamışlardı sanki. Etraflarını çepeçevre kuşatan kale duvarları artık görünmüyor, yalnızca bekçilerin meşalelerinin tuhaf ateşi seçiliyordu. Binalar, kuleler, kale burçlarındaki siperler gün ışığında göründüklerinden bütünüyle farklıydılar. Sanki daha bir büyümüş, hayal âlemine yaraşır hale gelerek iyiden iyiye yabancılaşmışlardı.</p>

  <p class="p14">Alttaki ve ortadaki setleri kuşatan sur boyunca ilerlediler.</p>

  <p class="p14">Biz oraya gidemiyor muyuz?” diye sordu İbni Tahir, meşale taşıyıcılarının gerisinde yükselen binaları işaret ederek.</p>

  <p class="p14">“Oraya yalnızca komutanlar gidebilir,” diye cevap verdi Süleyman. “Seyduna’yı koruyanlar dev cüsseli Mağribiler, yani hadımlardır. Onları yüce komutana Abbasi Halifesi hediye olarak gönderdi.”</p>

  <p class="p14">“Seyduna ona mı hizmet ediyor?”</p>

  <p class="p14">“Bunu pek bilmiyoruz,” diye karşılık verdi Süleyman. “Tam tersi de olabilir.”</p>

  <p class="p14">“Bu da ne demek?” diye sordu İbni Tahir şaşkın bir halde. “Seyduna Alamut’u halife adına ele geçirmemiş miydi?”</p>

  <p class="p14">“Öyle anlatanlar da var tabii,” dedi Yusuf. “Bu konuda herkes başka başka şeyler söylüyor. Sana tavsiyem çok fazla soru sorma.” “Kahire halifesinin İsmaililer dâhil bütün Şiilerin en üst makamı olduğunu sanıyordum.”</p>

  <p class="p14">Yusuf la Süleyman aynı anda, “Bizim tek efendimiz var o da Seyduna. Biz ondan başkasına itaat etmeyiz,” diye karşılık verdiler. Surların dibine oturdular.</p>

  <p class="p14">“Neden Efendimiz kendisini müminlere göstermiyor?” diye sordu İbni Tahir.</p>

  <p class="p14">“O mübarek bir zattır,” dedi Yusuf. “Bütün gün Kuran okuyup dua eder, bizlere talimatlar, emirler yazar.”</p>

  <p class="p14">“Onun kendisini bize neden göstermediğini sorgulamak bizim haddimize değil,” diye çıkıştı Süleyman. “Böyle olması gerekiyor, işte o kadar. Nedenini ondan başka kimse bilmiyor. Bilmesine de lüzum yok zaten.”</p>

  <p class="p14">“Ben tüm bunları çok farklı hayal etmiştim,” diye itiraf etti İbni Tahir. “Dışarıdaki insanlar İsmaili liderinin Alamut’ta büyük bir ordu topladığını ve bu orduyla sultam ve yalancı halifeyi yenilgiye uğratacağını düşünüyor.”</p>

  <p class="p14">“Alakası yok,” diye karşılık verdi Süleyman. “Seyduna’nın bizden asıl istediği, ona kayıtsız şartsız itaat etmemiz ve İsmaili davasına kendimizi adamamız.”</p>

  <p class="p14">“Siz bu kadar ilerleme kaydetmişken benim sizlere yetişebileceğimi düşünüyor musun?” diye sordu İbni Tahir endişeyle.</p>

  <p class="p14">“Hocalarının söylediği her şeyi tereddüt etmeksizin yaparsan kısa sürede ihtiyacın olan mertebeye erişirsin,” dedi Süleyman. “Yalnız, itaatin kolay bir şey olduğunu düşünmeyesin. İsyankâr şeytan içini vesveseyle doldurmaya başlayacak, bedenin yapmak istediklerine karşı koyma çabasına girecek, komutanlarının verdiği emirlere uymaman için aklına bir anda binlerce bahane üşüşmeye başlayacak: İşte o zaman bunların seni yolundan saptırmak isteyen iblisin işi olduğunu aklına getireceksin. Cesur ol ve içindeki bu direnci kır. Ancak o vakit Efendimizin elindeki güçlü bir kılıca dönüşebilirsin.”</p>

  <p class="p14">Birden bir boru sesi işitildi.</p>

  <p class="p14">“Yatma vakti,” dedi Yusuf ayağa kalkarken.</p>

  <p class="p14">Geri dönüp yataklarına gittiler.</p>

  <p class="p14">Oda birkaç mum ışığıyla aydınlanıyordu. Gençlerden bazıları üzerlerini değiştirirken bazıları da çoktan yataklarına girmişlerdi bile.</p>

  <p class="p14">Biraz sonra Ebu Soraka içeri girdi ve herkesin orada olup olmadığım kontrol etti. Sonra duvara kısa bir merdiven dayayıp yanan mumları söndürdü.</p>

  <p class="p19">Tam köşede duran yağ lambasıyla elindeki kısa mumu yaktı. Sonra yavaş adımlarla kapıya yöneldi. Mumun aleviyle tutuşmasın diye perdeleri dikkatlice çekti. Ayak sesleri giderek uzaklaşırken o da karanlıkta yitip gitti.</p>

  <p class="p14">Gençler sabahın erken saatinde kalk borusuyla uyandılar. Aptes aldılar, sabah namazını kıldılar ve sonra kahvaltı ettiler. Ardından eyerleriyle silahlarını alıp dışarı seğirttiler.</p>

  <p class="p14">Bir anda tüm kale ayaklanmıştı sanki. Talebeler atları ahırdan çıkarıp çift sıra halinde dizildiler. Her bir sıranın başına bir çavuş geçti. Yüzbaşı Minuçehr at binip, birliği denetledi. Sonra da ata bin emri verdi. Ardından köprünün indirilmesini istedi. Atlar büyük bir gürültüyle tahta köprüden geçip vadiye doğru yöneldiler.</p>

  <p class="p14">Gözetleme kulesinin önünden geçip geniş ovaya doğru ilerlediler. Aralarına yeni katılan biri olduğundan yüzbaşı, temel emirleri bir kez daha izah etti. Sonra da birliği ikiye bölüp farklı yönlere gitmelerini emretti.</p>

  <p class="p14">Önce savaş düzeni almalarını istedi. Gruplardan biri Türk diğeri Arap tarafı olacaktı. İbni Tahir hayatında ilk kez böylesi büyük bir saldırı tatbikatı görüyordu. Yüreği gururla doldu. Derken atlarından inip kılıçlarını çektiler. Mızrak savurup, ok attılar.</p>

  <p class="p14">Öğle namazı vakti yaklaşınca da kaleye dönüldü. İbni Tahir atının üzerinde doğru dürüst oturamayacak kadar yorulmuştu. Atlarından inip hayvanları ahıra götürünce Süleyman’a, “Bu savaş talimleri her gün yapılıyor mu?” diye sordu.</p>

  <p class="p14">Sanki hoş bir geziden dönmüşçesine dinç gözüken Süleyman kahkahayla gülerek cevap verdi. “Bu daha başlangıç, dostum. Dai Abdülmelik’in eline düşene dek bekle hele. Asıl zorluğu o zaman göreceksin.”</p>

  <p class="p14">“O kadar acıktım ki gözümün önünü bile göremiyorum,” diye söylendi İbni Tahir. “Bana yiyecek bir şeyler getiremez misin?”</p>

  <p class="p14">“Sabırlı ol. Günde üç defa yememize izin verilir. Daha fazlasına değil. Öğün aralarında bir şey yerken yakalanırsan o gördüğün şarap içen askere yaptıkları gibi bir direğe bağlayıp kamçılarlar seni.”</p>

  <p class="p14">Yatakhaneye dönüp silahlarını yerine yerleştirip temizlendikten sonra raflardan yazı malzemelerini alıp dama çıktılar.</p>

  <p class="p14">Rüzgârda cübbesinin etekleri uçuşan uzun boylu, zayıf bir adam onları bekliyordu. Avurtları çökmüş, gözleri çukurlaşmıştı. Kasvetli bakışlarla çevresini süzüyordu. İncecik burnuysa bir şahinin gagasını andırıyordu. Avına pençelerini geçiren yırtıcı bir kuş gibi ince, kemikli parmaklarıyla önündeki kâğıtları sıkıca tuttu. Bu Büyük Komutanın yakın dostu, eski mücahit Dai İbrahim’di. Önce talebelerle birlikte öğle namazını kıldı. Duaları belli belirsiz bir sesle, sanki mırıldanıyormuş gibi okuyordu. Ama Mehdi’ye yakarma bölümüne geldiğinde sesi adeta gümbürdeyen davulları andırırcasına yükseldi.</p>

  <p class="p14">Sonra ders başladı. Arapça dilbilgisini açıklamaya, tekdüze bir biçimde katı kurallarının altım çizerek ve Kuran’dan da örnekler vererek anlatmaya koyuldu. O anlatırken kamışlar da yazı tahtaları üzerinde büyük bir itaatle gıcırdıyordu. Talebeler, işitilme korkusuyla sanki nefes almaktan bile korkuyorlardı.</p>

  <p class="p14">İbni Tahir dersi dinlendirici bulmuştu. Dilbilgisinde zaten iyiydi. Bu yüzden işlenen dersin herhangi bir sıkıntı yaratmayacağı düşüncesiyle iyice rahatlamıştı.</p>

  <p class="p14">Dai İbrahim ders bitince sert bir tavırla başını sallayıp, bol cübbesini üzerine basıp takılmamak için büyük bir azametle toplayıp doğrularak aşağıya uzanan merdivenlere doğru yöneldi ve gözden kayboldu.</p>

  <p class="p14">Talebeler aralarında bir süre fısıldaştılar. Dai İbrahim’le merdivenlerde karşılaşma ihtimalini düşünerek biraz daha oyalandılar ve ardından birer birer avluya yöneldiler. Boylarına göre dizilerek iki sıra oluşturdular.</p>

  <p class="p14">Süleyman, İbni Tahir’e, “Şimdi Dai Abdülmelik’le tanışacaksın,” dedi. “Sana tavsiyem, dişlerini sık ve amaca odaklan. Onun talimlerinde bir arkadaşımız öldü biliyor musun? Allah’a ve Efendimizin bilgeliğine sığın.”</p>

  <p class="p14">Yusuf ilk sıranın başındaydı. Süleyman ortalarda bir yerlerde, İbni Tahir’se en sondaydı. İkinci sıranın başındaysa Übeyde bulunuyordu. Naim’se o sıranın sonuncu kişisiydi.</p>

  <p class="p14">Zayıf dev gibi bir adam hızlı adımlarla talebelerin yanına geldi. Köşeli suratı ve insanın içine işleyen sert bakışlarıyla bir hayli korkutucuydu. Talebelerin arasında İbni Tahir’i görünce, “Senin adın ne, yiğidim?” dedi.</p>

  <p class="p14">“Adım Avni. Sava’lı Tahir’in torunuyum.”</p>

  <p class="p14">“Güzel. Geldiğini birinden duydum. Umarım şanlı atalarına layık bir torun olursun.”</p>

  <p class="p14">Birkaç adım geri çekilip yüksek sesle emretti. “Ayağınızda ne varsa çıkarın! Herkes duvara!”</p>

  <p class="p14">Hepsi aynı anda sandaletlerini çıkardılar. Sonra sur boyunca koşup karşılarındaki duvara tırmanmaya koyuldular. Elleriyle duvarın yarıklarını bulup, basacak bir yer yer arayarak ağır ağır tırmanıyorlardı.</p>

  <p class="p14">Önündeki yüksek upuzun duvara bakan Tahir‘ in tüm cesareti bir anda buharlaşmıştı sanki. Nereden başlayacağını ve nasıl tırmanacağını bilmiyordu.</p>

  <p class="p14">Yukardan bir fısıltı işitti. “Bana elini ver.”</p>

  <p class="p14">Başını kaldırıp bakınca duvarda tutunacak bir yer bulan Süleyman’ın diğer elini kendisine uzattığını gördü.</p>

  <p class="p14">İbni Tahir uzatılan eli tuttu. Demir gibi güçlü koluyla Süleyman onu yukarı çekti.</p>

  <p class="p14">“İşte. Şimdi beni izle.”</p>

  <p class="p14">O da söyleneni yaptı. Birden kendini duvarın üstünde buluvermişti…</p>

  <p class="p14">Bu sırada diğerleri çoktan duvarın uçurum tarafından aşağı inmeye başlamışlardı. Çok aşağılarda çağlayan Şahrud gözüküyordu. İbni Tahir aşağı bakınca başı feci şekilde dönmeye başladı. “Düşeceğim,” dedi korkuyla.</p>

  <p class="p14">“Arkamdan ayrılma,” diye fısıldadı Süleyman ona sert ve emredici bir ses tonuyla.</p>

  <p class="p14">İnmeye başladı. Ayağını sağlam basacak bir yer bulduğu her anda İbni Tahir’e elini uzatıp, sonrasında da omzuyla destek oluyordu. Dişlerini sıkarak büyük bir dikkatle uçuruma doğru inmeyi sürdürdüler. Aşağı, nehir kıyısındaki kayalıklara ulaşıncaya dek İbni Tahir sonsuza dek bitmeyecek bu iniş diye düşündü.</p>

  <p class="p14">İbni Tahir nefes nefeseydi. Korkuyla dönüp arkasında yükselen duvara bir kez daha baktı. O kadar yukarıdan inmeyi başardığına inanamıyordu.</p>

  <p class="p14">Tam o sırada Abdülmelik duvarın üstünde belirdi. Bacaklarını iki yana açıp, “Herkes yerine,” diye emretti.</p>

  <p class="p14">Şimdi yeniden tırmanmaya başlamışlardı. İbni Tahir, Süleyman’a yakın durmaya çalışıyordu. O nereye basarsa o da aynı yere basıp, sonunda duvarın üstüne çıkmayı başardı. Ardından da iç kısma doğru hızla indi.</p>

  <p class="p14">Tüm talebeler nefes nefese kalmıştı. İbni Tahir, Süleyman’a teşekkür etmeye çalıştı ama Süleyman buna izin bile vermedi.</p>

  <p class="p14">Sandaletlerini giyip yeniden sıra oldular. ,</p>

  <p class="p14">“Bir dahaki sefer yanımıza bir halat alalım,” diye fısıldadı. “O zaman yıldırım hızıyla hareket ederiz.”</p>

  <p class="p14">Abdülmelik alaycı bir ifadeyle gülümseyip, “Bugün neyin var, Süleyman?” diye sordu. “Her zamanki gibi birinci bitiremedin? Tembelleşmeye mi başladın yoksa? Belki de cesaretin kırıldı biraz? Belki de yeni gelen baştan çıkardı seni? Kene gibi yapışmıştınız birbirinize. Şimdi ona yiğitliğini gösterme zamanı. Öne çık ve nefesini tut.”</p>

  <p class="p14">Süleyman, İbni Tahir’in karşısına geçip dudaklarını sımsıkı kenetledi. Direk karşıya bakıyor olmasına rağmen gözlerini sanki çok uzaktaki bir noktaya dikmiş gibiydi. İbni Tahir, Süleyman’ın nefes almayı kestiğini fark edince endişelenmeye başladı. Süleyman’ın yüzü kızarıyor, gözleri giderek ifadesizleşiyor, adeta yuvalarından fırlayacaklarmış gibi gözüküyordu. İbni Tahir artık çok korkuyordu. Üstelik bu acımasız cezaya kendisine yardım ettiği için çarptırılmıştı.</p>

  <p class="p14">Abdülmelik, Süleyman’ın karşısına geçti. Kollarını göğsünde kavuşturup genç talebeyi bilge bir tavırla süzmeye koyuldu. Süleyman artık boğuluyordu. Boyun damarları şişmiş, gözleri korkunç bir hal almıştı. Sonra bir gemi güvertesindeymişçesine sallanmaya başladı. Ardından da kesilen bir ağaç gövdesi misali yere devrildi.</p>

  <p class="p14">“Etkileyici,” diye takdir etti onu Abdülmelik.</p>

  <p class="p14">Süleyman’ın soluk sesi yeniden işitildi. Gözleri de hızla normale dönüyordu. Yavaşça doğrulup yerine döndü.</p>

  <p class="p14">“Pekâlâ, Übeyde! İrade kontrolünde sen ne kadar ilerledin görelim bakalım,” diye emretti Abdülmelik sıradakine.</p>

  <p class="p14">Übeyde’nin esmer yüzü bir anda kül grisine dönmüştü. Umutsuzca çevresine bakınıp, tedirgin adımlarla öne çıktı.</p>

  <p class="p14">Nefesini tuttu. Yüzünün rengi önce parlak kahverengiye dönüştü. Ardından da boğulma belirtileri göstermeye başladı.</p>

  <p class="p14">Abdülmelik onu kayıtsız bir ifadeyle süzüyordu. İbni Tahir onun karşısındakiyle sessizce alay ettiği kanaatindeydi. Übeyde kıvranarak usulca yere yığıldı.</p>

  <p class="p14">Abdülmelik korkunç bir ifadeyle sırıtıyordu. Sıradaki diğer talebeler de belli etmeden gülüştüler. Dai yerdeki genci ayağının ucuyla dürtüp sahte bir şefkatle, “Kalk ayağa, küçük güvercin,” dedi. “Ne oldu sana böyle?” Sonra daha sert bir tavırla ekledi. “Nasıldı?”</p>

  <p class="p14">Übeyde ayağa kalktı. Çekingen ve bitkin bir tavırla gülümsemeye çalıştı.</p>

  <p class="p14">“Bayıldım, muhterem Dai.”</p>

  <p class="p14">“İsmaililer yalancıyı nasıl cezalandırırlar?”</p>

  <p class="p14">Übeyde irkildi.</p>

  <p class="p14">“Nefesimi sonuna kadar tutamadım, muhterem Dai.”</p>

  <p class="p14">“Güzel. Kırbacı al ve kendi cezanı kendin ver.”</p>

  <p class="p14">Übeyde hocanın gelirken yanında getirdiği malzeme yığını arasından kısa, deri bir kırbaç bulup çıkardı. Üzerindeki uzun cübbesinin düğmelerini çözüp belden yukarısı çıplak kalacak şekilde omuzlarından aşağı indirdi. Sonra daha aşağı kaymaması için cübbenin kollarını göbek hizasında sımsıkı bağladı. Esmer omuzları biçimli ve kaslıydı. Kırbacı başının üzerinden savurup sırtına ilk darbeyi savurdu. İşitilen şaklama sesinin ardından esmer teninde kırmızı bir çizgi belirmişti. İnledi sonra da kırbaçlamayı sürdürdü.</p>

  <p class="p14">“Ne kadar nazlı bir genç bu böyle,” diye küçümsedi Abdülmelik. “Hadi daha hızlı, yiğidim!”</p>

  <p class="p14">Übeyde kırbacı yan tarafına doğru daha sert ve hızlı bir biçimde sallıyordu. Sonunda sanki aklını kaçırmış gibi kendisini parçalamak istercesine, hırsla kırbaçlamaya başladı. Kırbaç yaralı derisini adeta parçalıyordu. Sırtından süzülen kanla beyaz şalvarı ve cübbesi kıpkırmızı kesilmişti. Kendisini en amansız düşmanına işkence edercesine, acımasızca kırbaçlamayı sürdürdü.</p>

  <p class="p14">Sonunda Abdülmelik bir elini kaldırıp, “Kâfi!” diye bağırdı.</p>

  <p class="p14">Übeyde kırbacı bırakıp, inleyerek yere yığıldı. Abdülmelik, Süleyman’a arkadaşını banyoya götürüp temizleyip, yaralarını sarmasını emretti. Sonra da talebelere dönüp İbni Tahir’e bakarak konuşmaya başladı.</p>

  <p class="p14">“Size defalarca bu talimlerin anlamını ve amacını izah etmiştim. Ama bugün aranıza yeni biri daha katıldı. Bu yüzden aynı izahatı bir kez daha yapmam gerektiğini düşünüyorum. İnsanın ruhu, zihni ve tutkuları eğer o büyük engel olmasa bir kartal misali uçmasını sağlayabilirdi. Bu büyük engel tüm zaaflarıyla kendi vücudumuzdur. Bana yüksek hedefleri olmayan tek bir genç gösterin. Yine bu binlerce hedeften ancak bir tanesi gerçekleştirilebilir. Peki neden? Çünkü bedenimiz miskinliğe ve rehavete meyillidir. Hedefe giden yolda karşılaştığımız zorluklar onu korkutur. Basit tutkuları irademizi ve yüce arzularımızı yerine getirmemize mani olur. Bu basit tutkuları yenip, ruhumuzu sınırlarından kurtarıp özgürleştirmek talimlerimizin ana amacını teşkil eder. İradeyi güçlendirmek onu nihai ve işe yarar bir hedefe yönlendirmek. Bu büyük maharet isteyen şeyi yapmanın yegâne yolu da kişinin kendi kendini kurban etmesidir. Ancak o vakit kendi bedeninin zayıflıkları içine sıkışmış binlerce insandan ayrılıp kendi bedeni ve zayıflıkları konusunda ustalaşmış kişilere dönüşebiliriz. Hedefimiz budur! Ancak bu şekilde Efendimize hizmet edip onun emirlerini yerine getirebiliriz,”</p>

  <p class="p14">İbni Tahir can kulağıyla dinliyordu. Evet, öteden beri farkında olmaksızın o da hep bunu istemişti. Zayıflığını alt edip, çok daha büyük bir amaca hizmet etmeliydi. Az önce yaşadıkları artık ona zerre kadar korkutucu gelmiyordu. İşte bu yüzden Abdülmelik ona anlayıp anlamadığını sorunca son derece kendinden emin bir ifadeyle cevap verdi.</p>

  <p class="p14">“Anladım, muhterem Dai.”</p>

  <p class="p14">“Öne çık ve nefesini tut!”</p>

  <p class="p14">İbni Tahir bir an bile tereddüt etmeden öne çıktı. Tıpkı az önce Süleyman’ın yaptığı gibi gözlerini uzaklara dikip derin bir nefes aldı. Hem çevresindeki hem de içindeki her şey aniden derin bir sessizliğe bürünmüş gibiydi. Görüşü bulanıklaşmaya başladı. Damarlarının gerildiğini hissediyor, yeniden nefes almak istiyordu ama kendisini kontrol etmeyi başardı. Kulakları tuhaf biçimde çınlamaya başladı. Dizleri titriyordu. Bir an bilincini yitirir gibi oldu. Sonra gözleri karardı. Aklında, mecburum, nefesimi tutmaya mecburum, düşüncesiyle zifiri karanlığa teslim oldu. Yalpalandı ve yere devrildi. Yere kapaklandığı anda da nefes almaya başladı.</p>

  <p class="p14">“Nasıldı?” diye sordu Abdülmelik kahkahayla gülerek.</p>

  <p class="p14">İbni Tahir derhal ayağa kalktı.</p>

  <p class="p14">“Güzel, muhterem Dai,” karşılığını verdi İbni Tahir.</p>

  <p class="p14">“Bu çocukta iş var,” dedi. Sonra İbni Tahir’e dönerek ekledi. “Bu yalnızca kişinin bedeni üzerinde ne kadar kontrol sağlayabileceğini gösteren nefes talimlerine basit bir girişti. Esas talimler daha sonra başlayacak. Ama daha şimdiden kayda değer ilerleme gösterdiniz.”</p>

  <p class="p14">Übeyde’yle Süleyman gruba yeniden katıldılar.</p>

  <p class="p14">Abdülmelik yeni bir emir verdi. Talebelerden bazıları önceden kazılan bir çukurun üzerini açtılar. İçi kumla doldurulmuş, pek fazla derin olmayan dikdörtgen biçiminde bir çukurdu bu. Bu sırada geri kalan talebelerden bazıları da yakındaki binadan aldıkları içi kor haldeki kömürlerle dolu mangalları taşıyorlardı. Getirip kömürleri çukura döktüler. Kömürlerin ateşini harlandırmak için biraz yellediler. Sonra da Abdülmelik konuşmaya başladı.</p>

  <p class="p14">“Aralıksız talimlerle vücut üzerindeki kontrol öyle bir mertebeye ulaşır ki kişi yalnızca kendi zayıflıklarını değil tabiat kanunlarını bile alt etmeyi öğrenir… Yeni çocuk! Gözlerini aç da ne demek istediğimi gözlerinle gör.”</p>

  <p class="p14">Sandaletlerini çıkardı. Sonra da cübbesini dizlerine dek çekip, kemerini o şekilde bağladı. Sonra şalvarının paçalarını kıvırıp içi kor kömürle dolu çukurun başına yürüdü.</p>

  <p class="p14">“Düşüncelerine yoğunlaşıp, iradesini kontrol altına almaya çalışıyor,” diye fısıldadı İbni Tahir’in yanındakilerden biri fısıltıyla.</p>

  <p class="p14">İbni Tahir nefesini tutuyordu. Biri, “Şu an çok büyük şeyler görüyorsun, Tahir’in torunu,” dedi. “Dışarıdaki insanların hayal bile edemeyeceği şeyler bunlar.”</p>

  <p class="p14">Birden Abdülmelik yürümeye başladı. Ağır ağır, kor haldeki kömürlerin üzerine baştı. Sonra sanki yapraklarla dolu bir yolda yürüyormuşçasına rahat ve hızlı adımlarla karşıya yürüdü. Öbür tarafa ulaşınca da sanki bir rüyadan uyanmaya çalışıyormuşçasına başını iki yana salladı. Sonra yüzünde kendinden memnun bir ifadeyle talebelere dönüp onlara ayaklarının altını gösterdi. En ufak bir yanık izi bile yoktu.</p>

  <p class="p14">“İradesine hükmeden insan işte bunu yapar,” dedi. “Kim denemek ister?”</p>

  <p class="p14">Süleyman elini kaldırdı. ‘</p>

  <p class="p14">“Hep aynı kişi,” diye çıkıştı Abdülmelik sinirli bir tavırla.</p>

  <p class="p14">“O zaman ben deneyeyim,” diye konuştu Yusuf. Ama sesinde az da olsa bir tereddüt var gibiydi.</p>

  <p class="p14">“Korların üzerinde?” diye sordu Abdülmelik belli belirsiz bir gülümsemeyle.</p>

  <p class="p14">Yusuf tedirgin bir tavırla etrafına bakındı.</p>

  <p class="p14">“Bekle, levhayı kızdıralım orada yürürsün,” dedi Dai onu korumak istercesine.</p>

  <p class="p14">Tam o sırada Cafer denemek istediğini söyledi.</p>

  <p class="p14">“Aferin sana,” diye takdir etti onu Abdülmelik. “Ama önce bana iradeni kontrol altına almak için ne düşünmen gerektiğini söylemelisin.”</p>

  <p class="p14">Gücü her şeye kadir yüce Allah beni yanmaktan esirge. Ancak o şekilde yanmam,” diye karşılık verdi Cafer.</p>

  <p class="p14">“Güzel. Peki, kendine yeterince güveniyor musun?”</p>

  <p class="p14">“Evet, muhterem Dai,”</p>

  <p class="p14">“O zaman Allah’ın adıyla yürü hadi!”</p>

  <p class="p14">Cafer çukurun başına kadar yürüyüp, düşüncelerini yoğunlaştırarak iradesini kontrol altına almaya çabaladı. Talebeler birkaç kez yürümeye karar verir gibi olduğunu görmüşlerdi. Ama her seferinde vazgeçip biraz daha beklemeyi tercih ediyordu.</p>

  <p class="p14">Abdülmelik, “Kendini rahat bırak. Tüm korkularından sıyrıl ve büyük bir güvenle yürü! Kaderimiz Allah’ın elindedir.”</p>

  <p class="p14">Bu sözler üzerine Cafer adeta limandan ayrılan bir gemi misali hızlı adımlarla, en ufak bir sorunla karşılaşmadan kor ateşin üzerinde yürüdü. Karşıya geçince bir an afallamış gibi öylece durdu. Sonra yavaş yavaş omzunun üzerinden arkasına baktı. Arkada kıpkırmızı, dumanı tüten kömürlere bakınca solgun yüzünde mutlu bir gülümseme peyda oldu. Bir hayli rahatladığı net biçimde görülebiliyordu.</p>

  <p class="p14">“Hakikatten de cesur bir genç,” diye bağırdı Abdülmelik.</p>

  <p class="p14">İki sıra halinde bekleyen talebelerden fısıltı halinde takdir sesleri işitiliyordu.</p>

  <p class="p14">“Pekâlâ, Süleyman! Her ne kadar daha önce görmüş olsak da bize bir kez daha yiğitliğini göster.”</p>

  <p class="p14">Abdülmelik’in neşesi yerindeydi. Süleyman da büyük bir istekle öne çıktı. Kendini topladı ve kömürlerin üzerinde sanki bunu çok uzun zamandır yapıyormuş gibi rahat bir tavırla yürüyüp karşıya geçti.</p>

  <p class="p14">“Benim yapmama da izin ver,” dedi Yusuf öfkesi giderek artarken. Göğsünü şişirip, kaslarını gererek çukura doğru bir adım yaklaştı. Yoğunlaşmaya çalışıyor, bir taraftan da ezberlediği sözcükleri mırıldanıyordu. Ama için için de yanabileceği düşüncesiyle korkuyordu. İyice yaklaştı. Önünde uzanan kor ateşe baktı. Sonra kollarını soğuk bir suya dalmak isteyen ama bir türlü kendine tam manasıyla güvenemeyen bir yüzücü edasıyla açıp, geri çekildi.</p>

  <p class="p14">Abdülmelik gülümsedi.</p>

  <p class="p14">“Allah’ı düşün. Ondan yardım dile. Ve geri kalan her şeyi unut,” diye tavsiye etti ona. “Eğer O seninleyse korkacak ne var ki?”</p>

  <p class="p14">Sonunda kendi ikircikli tavrından bıkan Yusuf bir ayağını usulca korlara doğru uzattı. Ama ayağı değer değmez de acıyla bağırarak geri sıçradı.</p>

  <p class="p14">Arka taraftaki talebelerin kıs kıs güldüğü işitiliyordu.</p>

  <p class="p14">“Cesaretin yerinde ama iraden zayıf,” dedi Dai.</p>

  <p class="p14">Yusuf başını eğerek yerine döndü.</p>

  <p class="p14">“Ben deneyebilir miyim?” diye sordu İbni Tahir çekinerek.</p>

  <p class="p14">“Senin için daha vakit var, Tahir’in torunu,” diye cevap verdi Abdülmelik. “Ama inanıyorum ki günün birinde ilkler arasında olacaksın.”</p>

  <p class="p14">Talebeler kışladan büyük bir metal levha getirmişlerdi. Kor haldeki kömürleri bir kez daha yelleyip harlandırdıktan sonra levhayı üzerine yerleştirdiler.</p>

  <p class="p14">Abdülmelik talebelerden levhanın üzerinde yürümelerini istedi. Hepsi teker teker birinci, ikinci, üçüncü ve dördüncü turu başarıyla tamamladılar. Ancak levha giderek ısınıyor her seferinde tabanları biraz daha yanıyordu. Levha kıpkırmızı bir hal alınca Yusuf adeta aklını kaçırmışçasına levhanın üzerinden geçmeyi sürdürdü. Ayakları yanıp kavruluyor ama o az önce düştüğü durum yüzünden kendini cezalandırıyormuşçasına sebatla yapması istenileni yerine getirmeye çalışıyordu.</p>

  <p class="p14">İbni Tahir’in de ayaklan yanıyordu. Dişlerini sıkıp kendi kendine ayaklarım acımıyor demeye çalıştı ama bunun faydası olmamıştı. Yeterince yoğunlaşamıyordu. Alışık olmadığı bu zor görev tüm gücünü emmişti adeta. Bayılacağından korkuyordu.</p>

  <p class="p14">Sonunda Abdülmelik talimin sona erdiğini, malzemeleri kaldırabileceklerini söyledi. Sonra talebeler son kez iki sıra halinde durdular. Dai karşılarına geçip yüzünde sert bir ifadeyle talebeleri süzüp onlardan az önce görüp işittikleri şeyleri iyice düşünmelerini istedi. Sonra hafifçe bir baş selamı verip, aynen geldiği gibi, uzun, kararlı adımlarla çekip gitti.</p>

  <p class="p14">Talebeler Dai Ebu Soraka’nın ana dilleri olan Pehlevi dilindeki şiirler üzerine vereceği derse katılmak üzere dama geri döndüler. İbni Tahir ders başlar başlamaz bu alandaki bilgisini ortaya koymuştu. Her nazım türü için Firdevsi’den, Ansari’den ve diğer eski şairlerden örnekler vermişti. Ebu Soraka bir hayli memnundu. Onu diğerlerinin önünde uzun uzun övdü.</p>

  <p class="p14">“Savaş sanatı ve irade terbiyesi bir İsmaili Savaşçısı için elbette son derece lüzumludur. Ama ruhunu kelimelerle de eğitip, bu konuda ustalaşarak düşüncelerini etkileyici ve uygun biçimde ortaya koyabilme gücü de eşit derecede öneme haizdir. Senin gibi parlak bir talebe bulduğum için çok mutluyum, Tahir’in torunu.”</p>

  <p class="p14">İkindi namazı vakti gelince Ebu Soraka namazı hemen oracıkta kıldırdı. Ali’yle İsmail’e ettiği duaları henüz bitirmemişti ki bu derece yoğun talime alışık olmayan İbni Tahir kendinden geçti. Yanındaki Naim bir sonraki rekât için herkes ayağa kalktığında onun hâlâ yerde olduğunu görmüştü. Eğilip bakınca da yüzünün çöl kumu gibi sapsarı kesildiğini fark etti. Yusuf’la Süleyman’a seslendi. Onlar da derhal yoldaşlarının yanı başına geldiler. Biri hemen gidip koşarak <span class="t22">SU</span> getirdi. Bu sayede de kısa sürede İbni Tahir kendine geldi. Yusuf’la Süleyman onu yemek salonuna götürdüler. Artık yemek vakti gelmişti.</p>

  <p class="p14">İbni Tahir birkaç lokma bir şey yedikten sonra hemen kendini toplamıştı. Yusuf dostane bir tavırla sırtına vurdu.</p>

  <p class="p14">“Sakın üzülme,” dedi. “Kısa zamanda seri de güçlenecek, bir iki gün hiçbir şey yemeden de rahatlıkla durabileceksin ama bunun için çok çabalaman gerek. Oruç bizim son derece aşina öldüğümüz bir şeydir. Abdülmelik böyle istedi çünkü.”</p>

  <p class="p14">“Yanında getirdiğin eşeği ne yapalım?” diye sordu Ebu Soraka. “Burada kalsın,” diye cevap verdi İbni Tahir. “Babamın ona ihtiyacı yok. Burada işe yarayabilir.”</p>

  <p class="p15">“Nasıl istersen,” dedi hocası. “Bu arada artık evini düşünmemeyi öğrenmelisin. Dış dünyayla son bağın da koptu çünkü. Bundan sonra tüm varlığım Alamut davasına adayacaksın.”</p>

  <p class="p14">Yemekten sonra talebeler kısa bir süreliğine de olsa dinlenmek için odalarına şekildiler. Yataklarına uzanıp, sohbet ediyorlardı. İbni Tahir bir hayli bitkin olsa da kafasını kurcalayan birçok konuda bir şeyler öğrenme arzusuyla yanıp tutuşuyordu.</p>

  <p class="p14">“Askerlerle aramızdaki mertebe farkını merak ediyorum,” dedi. “Ayrıca Dai’lerle Yüzbaşı Minuçehr arasındaki farkı da öğrenmek istiyorum. Alamut’taki İsmail i rütbeleri nedir?”</p>

  <p class="p14">Yusuf’la Cafer sorusunu cevaplamaya koyuldular. “İsmaililer için her müminin kendine has Özel bir mertebesi vardır. Sıradan müminlere lasik adı verilir. Onların hemen üzerindeyse lasiklere doğruluğun temellerini öğreten bilinçli, militan müminler olan refikler vardır. Lasikler bu şekilde eğitilerek asker olurken refiklerse onların hemen bir üst rütbesindekiler olarak kalede onbaşı ve çavuş görevi yaparlar. Biz fedai talebelerinin de kendimize göre bir mertebesi vardır. Eğitim gördüğümüz müddetçe üstlerimiz olan tüm yetkililere itaat ederiz. Ama eğitimimiz bitince Efendimizden ya da önün tayin ettiği temsilcisinden başka kimseden talimat almayacağız. Bir Sonraki basamakta sen de biliyorsun zaten, birçok yüksek gerçeğe Vâkıf, İsmaili Öğretisini yayma çabasıyla çalışan dailer var. Kalenin komutanı Yüzbaşı Minuçehr de dailerle eşit mertebededir. Onların üzerindeyse büyük dailer bulunur. Dai’lerin daileri. Şu an üç tane büyük dai var. Kısa bir süre Önce Suriye’den gelen Büyük Dal Ebu Ali, adı büyük umut manasına gelen ve Rudbar kalesinin komutanı olan Büyük Dai Buzruk Ümid ve efendimiz adına Huzistan’daki Gonbadan Kalesi’ni ele geçiren Büyük Dai Hüseyin Alkeyni. Ve en tepede de tüm Ismaililerin lideri, Efendimiz, Hasan İbni Sabbah yer alır.”</p>

  <p class="p14">“Ne kadar zekice bir düzenleme,” dedi hayretler içinde kalan İbni Tahir.</p>

  <p class="p14">“Daha da Ötesi var. Mertebeler arasında bundan çok daha keskin ayrımlar bulunur.’ dedi Süleyman. “Örneğin Dai Abdülmelik Dai İbrahim’in biraz altında ama ondan daha genç olmasına rağmen Dai Ebu Soraka’nın biraz üzerindedir. Çünkü İsmaili davasına çok daha büyük katkıları olmuştur. Zaten mertebeler de bu biçimde belirlenir. Bizim aramızda bile farklılıklar vardır. Mesela sen kaleye daha henüz dün geldiğin için bizlerin bir basamak altında bulunuyorsun. Ama İsmaili davasına yapacağın her türlü katkı ya da imtihanlarda diğerlerine nazaran alacağın yüksek notlar senin başarılarına ve yeteneklerine uygun mertebeye yükseltilmeni sağlayacaktır,”</p>

  <p class="p14">“Tüm bu mertebe farklılıklarının özel bir manası var mı?” diye sordu İbni Tahir.</p>

  <p class="p14">“Hem de çok,” diye cevap verdi Süleyman. “Her şeyden önce bu şekilde her İsmaili yerini bilmiş olur. Kimden emir alacağını kime emir vereceğini bilir. Bu da her türlü muhtemel karışıklığa mani olur. Anladın mı şimdi?”</p>

  <p class="p14">“Evet, kesinlikle,” diye cevap verdi İbni Tahir.</p>

  <p class="p14">Boru sesi onları görevlerinin başına çağırıyordu. Öğleden sonra dam çok sıcak olduğu için bu seferki ders yemek salonunda yapılacaktı.</p>

  <p class="p14">Bu kez Ebu Soraka İslam’ın kökenleri üzerinde durup, İsmaili tarihinden bahsedecekti. Ancak yeni gelenin daha önce işlenen konular hakkında temel bilgi sahibi olması için talebelere eski derslere ilişkin birkaç soru yöneltti. Sonra da yeni konuyu anlatmaya başladı.</p>

  <p class="p14">“Peygamberin kızı Fatma’yı Ali’yle evlendirmiş olması onun kendisinden sonraki halife olarak Ali’yi seçtiğini ortaya koyar. Ama ölümünün ardından kayınpederi Ebu Bekir bu vasiyete karşı çıkıp düzenbaz bir tutumla kendisini halife seçtirdi. İşte o anda peygamberin inşa ettiği o muhteşem yapı ikiye ayrılmış oldu. Sol tarafta Ebu Bekir’i meşru halife kabul edenler vardır. Siyah bayrakları bulunur. Peygamberle ilgili miskin yalanlar ve sahte hikâyelerle dolu kanadı oluştururlar. Başkentleri Bağdat’tır. Abbasi soyundan gelen sahte halifelerce yönetilirler. Bu soy peygamberin amcası olan ve ancak müminlerin zafer kazanacağı kesinleşince türlü türlü diller dökerek peygambere inananlardan olduğuna ikna eden Abbas’a dayanmaktadır. Abbasilerin şu anki lideri, Yecüc ve Mecüc ülkesinden İran’ı işgal etmeye gelen göçebe halkın komutanı da olan, bir Selçuklu Türk’ü Melikşah’tır.</p>

  <p class="p14">“Sağ taraftaysa bizler yani Ali’yi tıpkı peygamberin kendisi gibi ilk meşru imam olarak kabul edenler bulunur. Bayrağımız beyazdır. Başkentimiz Kahire’dir. Şu an oradaki halife Ali’nin ve peygamberin kızı Fatma’nın soyundan gelmektedir.</p>

  <p class="p14">“Hilafeti gasp ederek ele geçiren Ebu Bekir’in ardından iki sahte imam daha gelmiştir. Ömer ve Osman. Osman ölünce halkın talebiyle Ali nihayet peygamberi temsil edeceği hilafet makamına sahip olmuştur. Ancak bu makama halk tarafından seçilerek gelmiş olsa da kısa süre sonra kiralık bir katil tarafından bıçaklanarak şehit edilmiştir. Yerine geçen oğlu Hasan da kısa süre içinde yerini Muaviye’ye terk etmek zorunda kalmıştır. Bu sırada halk aslında halifelik makamına Ali’yle Fatma’nın diğer oğlu Hüseyin’in getirilmesini istiyordu. Ama Hüseyin Kerbala vadisinde şehit edildi. O andan itibaren de peygamberle aralarında hakiki kan bağı bulunanlar çöllerde, dağlarda yaşamak zorunda kaldılar. Sahte imamlar ve suç ortakları onlara her yerde eziyet edip, ölümlerine neden oldu.</p>

  <p class="p14">Elbette doğrusunu ancak Allah bilir. Ama bizler için de bu mübarek şehitlerimizin yasını tutmak boynumuzun borcudur.</p>

  <p class="p14">“Ali ve Fatma’nın soyundan gelen meşru halifenin Kahire’de hüküm sürdüğünü söylemiştik. Biz onun halifeliğini tanıyoruz. Bundan kuşku yok elbette. Ama bazı haklarımızı da mahfuz tutuyoruz. Bu haklarımız bizim size zaman içinde öğreteceğimiz sırlarımızdır. Şimdilik peygamberden sonra gelen üçüncü meşru imam olan Hüseyin’den sonrakilerin isimlerini saymamız kâfidir. Dördüncü imam Hüseyin’in oğlu Ali Zeynel Abidin’di. Onun oğlu Muhammed Bekir beşinci imamdı. Akıncısıysa Cafer-i Sadıklı. Ama Cafer-i Sadık’ın iki oğlu olduğu için yedinci imam hususunda tartışmalar meydana geldi. Musa el-Kazım ve İsmail. Musa el-Kazım’ı yedinci imam olarak kabul edenler sonuncusu arkasından gelen ve gelecekte El Mehdi adıyla yeniden zuhur edeceğine imam Muhammed’le sona eren diğer beş imamı da kabul ederler. Gerçekten de El Mehdi gelecektir. Ama Musa el-Kazım’ın değil İsmail’in soyundan gelecektir. Buna inanıyoruz çünkü biz hakikati biliyoruz. Bu yüzden de sonuncusu ve en yüceleri İsmail olan yedi imamı kabul ediyoruz. Bu soyun bir kolunun Mısır’da egemen olmayı başardığı doğrudur. Ama diğer, daha büyük ve güçlü soyun temsilcileri nerede? Şu an için Kahire’dekilerin düzenbazlara karşı İslam’ın nihai zaferini kazanmasının yolunu açtığının farkındayız. Altı büyük peygamber, Âdem, Nuh, İbrahim, Musa, İsa ve Muhammed’den sonra yedinci ve en büyük peygamber El Mehdi olacaktır ve o da İsmail’in soyundan gelecektir. İşte biz onu bekleyip onun uğruna savaşıyoruz. Bir kez daha zikredeyim de iyice anlayın, Alamut Kalesi çok büyük sırlar barındırmaktadır.”</p>

  <p class="p14">İbni Tahir hayatında ilk kez İsmaili öğretisinin özünü işitmişti. Her şey ona son derece gizemli geliyor ve daha fazlasını öğrenmek için adeta can atıyordu.</p>

  <p class="p14">Ebu Soraka çıkınca yerine Müslüman olup el Hekim adını alan Yunanlı Theodoros geldi. Kısa boylu, şişman bir adamdı. Sivri bir sakalı ve incecik, simsiyah bıyıklan vardı. Pembe, tombul yanaklarıyla neredeyse kırmızı, dolgun halleriyle kadınlarınkine benzeyen dudaklarına dek uzanan düz burnu tam bir tezat teşkil ediyordu. Çenesi yuvarlak ve etliydi. Etrafa gülen gözlerle bakıyordu. Bu ifadesi de konuştuğu zaman ciddi mi olduğunu yoksa şaka mı yaptığını anlamayı güçleştiriyordu. Henüz bu mertebeye yükselmiş olmamasına karşın talebeler ona Dai diye hitap ederlerdi. Yüce komutanın onu Mısır’dan getirdiğini hepsi biliyordu. İyi eğitim almış bir hekimdi ve insan bedeninin yapısı ve işleyiş şekilleri de dâhil olmak üzere tıbbın farklı konularında dersler veriyordu. Kuran öğretileriyle Yunan felsefesi arasındaki uyumu göstermeye çalışan bir bilge olarak addedilirdi. Derslerinde hastalıklardan, zehirlerden ve ölüm biçimlerinden bahseder, sık sık da Yunan filozoflardan bilhassa da septik, kinik ve materyalist düşünürlerden alıntılar yapardı. Onu dinleyen talebeler şaşkınlıklarını gizleyemez ama çoğu da öğrettiklerinin kâfirce olduğu düşüncesine kapılırdı. Örneğin insanın yaradılışını Kuran, Yunan felsefesi ve kısmen de kendi düşüncelerinden derleyerek izah ederdi.</p>

  <p class="p14">“Allah, Âdem’i dört maddeden yaratmıştır. İlk olarak toprağı kullandı ancak toprak sertti ve kolayca ufalanıyordu. Toprağı toz haline getirerek ikinci element olan suyla karıştırdı. Bu toz ve su karışımını yoğurarak ona insan biçimini verdi. Ama bu figür çok dayanıksızdı ve her dokunuşta şekil değiştiriyordu. Bu yüzden üçüncü element olan ateşi yaratıp insan figürünün dış kabuğunu kuruttu. Böylece esnek bir tene sahip olmuştu. Ama çok ağırdı. Bu yüzden göğüs kısmına koyduklarından bir kısmını oradan aldı. Kalan boşluğun da sonra çökmemesi için orayı dördüncü element olan havayla doldurdu. Böylece insan vücudu tamamlanmış oldu. Artık dört temel elementten oluşan bir varlıktı insan. Toprak, su, ateş ve hava.</p>

  <p class="p14">“İnsan vücudunun yaşam kazanması için,” diye devam etti hekim, “Allah ona bir ruh üfledi. Bu ruhun kaynağı ilahi olduğu için de vücuttaki dört element ahenkli bir biçim kazanarak bütünleşti. Bu ahenkte meydana gelebilecek bir bozulma durumunda dört element yeniden ayrılır, ruh bedeni terk eder ve kaynağına, yani bizatihi Allah’a döner.</p>

  <p class="p14">“Bu elementlerin fonksiyonlarını kaybetmeleri doğal ve gizemli dediğimiz iki şekilde meydana gelir. Doğal fonksiyon kaybı dört farklı ölüm biçimine neden olur. Eğer vücut bir yaralanma neticesinde kan kaybederse su elementi azalmış olur ve sonuç ölümdür. Eğer birinin boğazını sıkarsak ya da bir şekilde nefes almasına mani olursak bu durumda da onu hava elementinden mahrum etmiş oluruz. Kişi boğularak can verir. Eğer donarsa ateş elementinden mahrum kaldığı için ölür. Eğer vücudu bir şeye çarparak parçalanırsa da toprak elementi dağılmış olur. Bu durumda da ölüm kaçınılmazdır.</p>

  <p class="p14">“Gizemli ya da tıbbi denilen ölümlerdeyse durum çok daha karmaşıktır. Zehir adını verdiğimiz birtakım gizemli doğal maddeler aracılığıyla gerçekleşir. Tabii bilimlerin konusu da zaten bu maddeleri öğrenmek ve aynı zamanda üretmektir. Her İsmaili bu bilgilerden faydalanarak…”</p>

  <p class="p14">Bu ders de İbni Tahir’i ziyadesiyle şaşırtmıştı. Zira bu onun için yepyeni bir şeydi. Diğer taraftan böyle bir konuyu öğrenmenin ne gibi bir faydası olabileceğini anlamakta da güçlük çekiyordu.</p>

  <p class="p14">Eğilerek selam veren Yunanlı gülümseyerek çıkarken Dai İbrahim bir kez daha talebelerin karşısındaki yerini aldı. Salona ölüm sessizliği çökmüştü adeta. İbni Tahir bu dersin de çok önemli olduğunu hissediyordu.</p>

  <p class="p14">Bu derste Dai İbrahim İsmaili öğretisinden bahsedecekti. Önce bir soru soruyor ardından da parmağıyla bir talebeyi işaret ederek ondan cevap vermesini istiyordu. Sorular ve cevaplar adeta havada uçuşuyordu.</p>

  <p class="p14">İbni Tahir kendini vererek büyük bir dikkatle dinledi.</p>

  <p class="p14">“Peri nedir?”</p>

  <p class="p14">“Zerdüşt tarafından cehenneme sürülmeden önce dünyada hüküm süren kötü dişi ruhlardır.”</p>

  <p class="p14">“Zerdüşt kimdir?”</p>

  <p class="p14">“Zerdüşt ateşe tapan sahte bir peygamberdir. Muhammed onu şeytanların arasına sürmüştür.”</p>

  <p class="p14">“Şeytanlar nerede yaşar?”</p>

  <p class="p14">“Demavend Dağı’nda.”</p>

  <p class="p14">“Kendilerini nasıl gösterirler?”</p>

  <p class="p14">“Dağın zirvesindeki dumanlarla.”</p>

  <p class="p14">“Başka?”</p>

  <p class="p14">“Bizim de duyabileceğimiz haykırışlarla.”</p>

  <p class="p14">“Selçuklular kimdir?”</p>

  <p class="p14">“Yecüc ve Mecüc ülkesinden İran’a hükmetmeye gelen Türklerdir.”</p>

  <p class="p14">“Nasıl varlıklardır?”</p>

  <p class="p14">“Yarı insan yan şeytandırlar.”</p>

  <p class="p14">“Nasıl?”</p>

  <p class="p14">“Kötü ruhlar insan ırkından kadınlarla çiftleştiler. Doğan çocuklardan ise Selçuklular türedi.”</p>

  <p class="p14">“Selçuklular neden Müslüman oldular?”</p>

  <p class="p14">“Gerçek amaçlarını gizlemek için.”</p>

  <p class="p14">“Gerçek amaçlan nedir?”</p>

  <p class="p14">“İslam’ı yok edip dünya üzerinde şeytanların hâkimiyetini tesis etmek.”</p>

  <p class="p14">“Bunu nereden anlıyoruz?”</p>

  <p class="p14">“Çünkü Bağdat’taki sahte halifeyi destekliyorlar.”</p>

  <p class="p14">“İsmaililerin İran’daki en azılı düşmanı kimdir?”</p>

  <p class="p14">“Sultanın baş veziri Nizamülmülk.”</p>

  <p class="p14">“Neden bu yegâne doğru öğretiye bu derece düşmanlık gösteriyor?”</p>

  <p class="p14">“Çünkü o bir dönek.”</p>

  <p class="p14">“En ağır suçu nedir?”</p>

  <p class="p14">“En ağır suçu Efendimizin başına on bin altın mükâfat koymuş olması.”</p>

  <p class="p14">İbni Tahir titredi. Anlatılanlar kesinlikle doğruydu. Büyükbabası Tahir’in başını da o vurdurtmuştu. Şimdi de İsmaililik hareketinin yüce liderine yöneltmişti nefretini.</p>

  <p class="p14">Bu sorular ve aldığı cevaplar sayesinde Dai İbrahim o ana dek anlattıklarını kısaca tekrar etmiş oldu. Sonra elini hafifçe sallayarak yeni derse geçeceğini işaret etti. Talebeler yazı tahtalarını derhal dizleri üzerine koyup yazı malzemelerini hazırladılar. Kendi sorduğu sorulara kendi cevaplar veren Dai İbrahim bu şekilde İsmaililerin büyük lideri hakkında bilmeleri gerekenleri birer birer izah etmeye koyuldu.</p>

  <p class="p14">Şaşkınlık içindeki İbni Tahir de söylenenleri kelimesi kelimesine yazıyordu.</p>

  <p class="p14">“Seyduna’ya müminler üzerindeki bu kudreti kim verdi? Dolaylı olarak Mısır halifesi Mustansır, dolaysız olarak da Allah.” “Bu gücün mahiyeti nedir? Bu güç tabii olanla tabiatüstü olanın birleşimidir.”</p>

  <p class="p14">“Nedir bu tabiatüstü güç? İstediği kişiyi cennete sokma yeteneğine ve hakkına sahiptir.”</p>

  <p class="p16">“Neden Seyduna gelmiş geçmiş tüm insanların en kudretlisidir? Çünkü Allah ona cennet kapılarını açacak anahtarı vermiştir.”</p>

  <p class="p14">Akşam namazı vaktinin gelişiyle dersler de sona ermiş oldu. Talebeler damda toplanıp o gün öğrendiklerini mütalaa etmeye koyuldular. İbni Tahir’in etrafında hararetli bir sohbet başlamıştı.</p>

  <p class="p14">“Abdülmelik’in derslerinde görüp işittiklerim benim için gayet açıktı,” dedi. “Ama Dai İbrahim’in, Allah’ın cennetin anahtarını Seyduna’ya verdiğine ilişkin sözlerini idrak etmekte zorlandım.” “Bunda zorlanacak ne var ki?” diye söz aldı Yusuf. “Seyduna bize öyle öğretiyor. Bize düşen de buna inanmak.”</p>

  <p class="p14">“Elbette ama bu söylenenleri olduğu gibi kabul etmeli miyiz yoksa ardında başka anlamlar mı aramalıyız onu anlayamadım,” diye fikrini söyledi İbni Tahir.</p>

  <p class="p14">“Başka anlamlar mı?” Yusuf sinirleniyordu. “Bize söylenen neyse onu kabul etmeliyiz. Hepsi bu.”</p>

  <p class="p14">“Ama bu yeni bir mucize anlamına gelir,” diye ısrar etti İbni Tahir. “Niye olmasın ki?” dedi Yusuf.</p>

  <p class="p14">“Niye mi olmasın?” diye karşılık verdi İbni Tahir. “Çünkü peygamber mucizelerin eski çağlarda kaldığını ifade etmişti. Kendi zamanında da kendisinden sonra da herhangi bir mucizenin gerçekleşmesine izin vermemişti.”</p>

  <p class="p14">Yusuf ne cevap vereceğini bilmiyordu.</p>

  <p class="p14">Cafer söz aldı. “Allah’ın Seyduna’ya cennetin anahtarını vermiş olmasını mucize olarak görmek mecburiyetinde değiliz. Zaten Peygamber miraç hadisesini ya da baş melek Cebrail’le görüşmesini mucize olarak telakki etmemiştir.”</p>

  <p class="p14">“Tamam, bu durumda bu hadisenin de Allah’ın Seyduna’ya bahşettiği bir lütuf olduğunu kabul edebiliriz,” diye devam etti İbni Tahir. “O zaman geriye sadece Allah’ın bu lütfu Efendimize nerede ve ne zaman bahşettiği meselesi kalıyor,”</p>

  <p class="p14">“Allah, Seyduna’ya yanan bir çalılık ya da duman haresi biçiminde tezahür etmiş olabilir,” diye fikir yürüttü Süleyman. “Daha önceki peygamberlere göründüğü gibi. Sina Dağı’nda Musa’ya on emir tabletlerini bu şekilde vermemiş miydi?”</p>

  <p class="p14">“Bunu anlıyorum,” dedi İbni Tahir. Merakı giderek artıyordu. “Ama böylesine muhteşem böylesine kudretli bir peygamberin yanı başında olduğumuzu idrak etmekte zorlanıyorum.”</p>

  <p class="p14">“Belki de kendini buna layık bulmuyorsundur?” dedi Süleyman gülümseyerek. ‘‘Eski zaman insanlarından ne eksiğimiz var ki bizim?”</p>

  <p class="p14">İbni Tahir sıkıntıyla etrafına baktı. Çevresindeki herkesin yüzünden derin bir inanmışlık okunuyordu. Hayır, aklını karıştıran ve onu şüpheye sevk eden hislerini anlamaları olanaklı değildi.</p>

  <p class="p14">“Bana kalırsa Süleyman’ın ileri sürdüklerinden çok daha fazlası var,” diye fikrini söyledi Cafer. “Allah’ın, Seyduna’yı, gönderdiği bir melek vasıtasıyla cennete aldırmış olması bana daha mümkün gibi geliyor. Cennetin anahtarını da orada vermiştir.”</p>

  <p class="p14">“Hangisini kabul edersek edelim,” diye konuşmayı sürdürdü İbni Tahir. “Bu sefer de bu anahtarın mahiyeti nedir sorusuyla karşı karşıya kalırız. Çünkü Allah’ın, cennetin ve orada verilen herhangi bir şeyin dünyamızı oluşturan her türlü maddeden farklı yapıda olması gerektiğini biliriz. Bu durumda nasıl oluyor da öbür dünyaya ait bir maddeden yapılmış bir nesne burada bu dünyada bulunabiliyor? Bu anahtarı duyularımızla kavrayabilir miyiz? Ve eğer kavrayabilirsek bu anahtar hâlâ cennete ait bir şey olabilir mi?”</p>

  <p class="p14">“Harika bir soru sordun, Tahir’in torunu,” dedi Yusuf sevinçle, ellerini memnun memnun ovuşturdu.</p>

  <p class="p14">“Bana kalırsa tartışmanın bu kısmı haddimizi aşıyor,” diye uyardı onları Naim.</p>

  <p class="p14">“Sana soran oldu mu, çekirge?” dedi Süleyman lafı onun ağzına tıkarak. “Sanki ne düşündüğünü merak ediyormuşuz gibi.”</p>

  <p class="p14">“Bu Kuranda da yazılıdır,” dedi Cafer. “Ölümden sonra müminler cennetle mükâfatlandırılacak, orada onlara dünya nimetlerinden sayısız miktarda verilecektir. Müminler bu dünyada bildikleri, hissettikleri mutluluğu aynen orada da tadacaklardır. Bu açıdan baktığımızda öbür dünyadaki nesnelerin buradakilerden çok da farklı olmayabileceği ortaya çıkıyor, Kısacası cennetin anahtarı dünyevi maddelerden yapılmış da olabilir.”</p>

  <p class="p14">O ana kadarki konuşulanları büyük bir dikkatle ama tek bir kelime bile etmeden dinleyen Übeyde şimdi sinsice gülümsüyordu.</p>

  <p class="p14">‘‘Bu Allah’ın anahtarı muammasını çözecek güzel bir açıklamam var,” dedi. “Cennetin kapısını açan bu anahtarın aramızda yaşamakta olan Seyduna’da olduğunu biliyoruz. Bu yüzden de cennet hangi maddeden yapılmış olursa olsun bu anahtar cennetin kapısını dünya tarafından açtığına göre dünyevi maddeden yapılmış olması son derece normaldir,”</p>

  <p class="p14">“Mükemmel açıkladın,” diye bağırdı Yusuf.</p>

  <p class="p14">“Çok akla yatkın bir izah,” diye kabullendi İbni Tahir.</p>

  <p class="p14">“Übeyde tilki gibi kurnaz,” diye kahkahayı bastı Süleyman, “Bunun doğru olup olmadığını Dai İbrahim’e sormalıyız,” diye endişesini belli etti Naim.</p>

  <p class="p14">“Böyle bir sual hiç hoş karşılanmaz,” diye karşı çıktı Süleyman.</p>

  <p class="p14">“Neden ki?” diye terslendi Naim.</p>

  <p class="p14">“Çünkü belki farkında değilsindir diye bir kez daha söyleyeyim, Dai İbrahim bizden yalnızca onun bize sorduğu suallere cevap vermemizi ister. Bu yüzden eğer böyle bir işe kalkışırsan, acemi çaylak, çok büyük bir hataya düşmüş olursun.”</p>

  <p class="p14">Diğer talebeler kahkahayı basarken Yusuf öfkeden kıpkırmızı kesilmişti. Ama bu tür münakaşaların son derece zevkli olduğunu öğrenmiş olan ve bu sefer de kendini bütünüyle konuşmanın gidişatına kaptıran Yusuf önce Süleyman’a öfkeyle bakıp, ardından arkadaşlarına döndü. “Hadi arkadaşlar, devam edin.”</p>

  <p class="p14">Ama tam o esnada talebeleri yatsı namazına çağıran borunun sesi işitildi.</p>

  <p class="p14">Akşam yemeğinden sonra bir hayli yorgun düşen İbni Tahir diğerlerine akşam gezmesinde eşlik etmemeyi yeğlemişti. Odasına<span class="t21">1</span>, çekilip yatağına uzandı.</p>

  <p class="p14">Uzunca bir süre gözlerini kapatmakta güçlük çekti. Alamut’a geldiği andan itibaren yaşadıkları gözünün önünden gitmiyordu: Evet, Dai Ebu Soraka şefkatiyle, Yüzbaşı Minuçehr de sertliğiyle ona az da olsa kale dışındaki eski hayatım hatırlatıyordu. Ama anlaşılması güç, kısmen saçma fikirleri varmış gibi gelen El-Hekim’le tarifi imkânsız kudretiyle Dai Abdülmelik ve hepsinden de öte gizemli ve bir o kadar da acımasız Dai İbrahim ona yepyeni bir dünyanın kapılarını açmışlardı. Daha ilk anda bu yeni dünyanın kendine has sert ve hızlı öğrenilmesi gereken kuralları olduğunu idrak etmiş, bu son derece düzenli, kendi içinde bütünlük taşıyan, kendi mantığını barındıran sağlam yapıyı mümkün olduğunca kavramıştı. Aslında bu dünyaya öyle yavaş yavaş, alışa alışa da girmemişti. Birdenbire içine çekilmişti ve şimdi de tam odasındaydı. Daha dün dışarıda oralarda bir yerlerdeydi. Oysa bugün tüm benliğiyle Alamut’taydı.</p>

  <p class="p14">Eski yaşamını geride bıraktığı için hüzünleniyordu. Artık o yaşama geri dönme yolunun sonsuza dek kapandığını bilmek bu hüznü katlıyordu. Ama bir taraftan da geleceğe ilişkin beklentileri, önünde uzanan gizemlere duyduğu merakı hüznünden katbekat güçlüydü. Arkadaşlarından hiçbir konuda geri kalmamaya kararlıydı.</p>

  <p class="p14">“Pekâlâ,” dedi kendi kendine neredeyse yüksek sesle. “Artık Alamut’tayım. Neden geriye bakayım ki?”</p>

  <p class="p14">Son bir kez daha yurdunu, babasını, annesini ve kız kardeşini gözünün önüne getirdi. Onlara sessizce veda ediyordu. Düşünceleri bulanıklaşırken kendisini bekleyen yeni şeylerin hayaliyle uykuya daldı.</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <h1 id="sigil_toc_id_1"><a id="ncx839"></a><a id="a35"></a><span class="th10">3</span></h1>

  <p class="p4">&nbsp;</p>

  <p class="p4">&nbsp;</p>

  <p class="p4">&nbsp;</p>

  <p class="p14">Halime yeni hayatına ve çevresindekilere kısa sürede alışmıştı. Açıklayamayacağı şekilde tuhaf olaylarla dolu bu yaşamında istediği her şeye sahip oluyordu. Herkesin sevgisini kazanmıştı, hayvanların bile. Hatta zaman zaman çocukça davranışlarıyla Apama’nın bile o solgun yüzünün gülmesine sebep olmuştu. Halime eline geçen bu fırsatı en iyi şekilde değerlendiriyordu. İstediği zamanlar çok iyi bir baş belası ve mızmız olabiliyor, her arzusunun yerine getirilmesini istiyordu fakat son derece mütevazı şeyler arzuladığı da bir gerçekti.</p>

  <p class="p14">İsteklerini karşılayan da genellikle Sara oluyordu. Halime’nin küçücük bir baş sallayışını dahi emir telakki ediyor, ona hizmet etme imkânı bulabildiği için büyük bir mutluluk duyuyordu. Sara köle olarak dünyaya gelmişti bu yüzden de Halime’nin her türlü şımarıklığına büyük bir sadakatle katlanıyordu. Ama Halime’nin diğer arkadaşlarına herhangi bir şekilde gösterdiği yakınlık Sara’yı tarifsiz üzüntülere sevk ediyordu.</p>

  <p class="p14">Gündüzleri durum buydu.</p>

  <p class="p14">Ama gece olup kızlar yataklarına gömülüp, Zeynep de uyuyunca Sara, Halime’nin yatağına sokuluyor, battaniyenin altına girip onu öpüp okşuyordu. Önceleri Halime elinden geldiğince ona karşı koymaya çalışmıştı. Ama zaman içinde o da buna alışmış, daha fazla müsamaha gösterir olmuştu. Sara’nın gün boyu sunduğu sayısız hizmetin karşılığını bu şekilde istiyor olabileceğine karar vermişti. Ancak Sara’nın hiç bitmeyen kıskançlığına tahammül etmekte zorlanıyordu. Belki de bu yüzden Sara’yı gözlerini kıskançlıkla üzerine diktiğini her yakalayışında çektiği acıyı körüklemek için elinden geleni ardına koymuyordu. Yalnız kaldıklarındaysa</p>

  <p class="p14">Sara ona olan kızgınlığını belli ettiği anda Halime onu bir daha yüzüne bile bakmamakla tehdit ediyordu.</p>

  <p class="p14">Görünüşe göre Sara karşılığı dayanılmaz bir kıskançlık olsa da birini sevmeye ve kendini bu sevdiği kişiye adayıp onun her dileğini yerine getirmeye büyük ihtiyaç hissediyordu. Oysa yaşam, sevinciyle dolu olan Halime’nin içi kıpır kıpırdı, adeta bir kuş ya’ da kelebek misali tazeliğinin ve güneşin tadım çıkarıyordu. Dünyanın kendi etrafında dönmesi, ilginin ve cazibenin merkezi oluşu da ona olağan geliyordu.</p>

  <p class="p14">Boş zamanlarında bahçelerde dolaşmaya çıkıyor, çiçeklere, tomurcukları birer birer açan güllere daha bir tutkun oluyor, odasını süslemek için çiçek topluyor, Ehrimen’le ve Suzan adlı ceylanla oynuyordu. Her yöne gidiyor, gizli yerleri keşfetmeye çalışıyordu. Bu gezilerinin sonucunda bahçelerin gerçekten de her yönden suyla kuşatılmış olduğunu kendi gözleriyle görmüştü. Suyun karşı tarafında da gözünün alabildiğince uzanan daha başka bahçelerle ağaçlık alanları seçebilmişti. Gerçek bir cennetin tam ortasında gibiydi.</p>

  <p class="p15">Çok geçmeden kertenkelelerin güneşlendiği ve Peri adlı sarı yılanın yaşadığı kayalığa kadar gitmeye bile cesaret edebildi. Her ne kadar kendi kendini Meryem’in haklı olduğuna ikna etmeye çabalıyorsa da yine de oraya belirli bir mesafeden fazla yaklaşmıyordu. “Sizler ne kadar hoş kertenkelelersiniz böyle,” diyordu. Hatta bir keresinde tıpkı Meryem’in yaptığı gibi Peri’yi saklandığı delikten çıkartmak için ıslık çalmıştı. Ama daha küçük yaratık başını yuvasından çıkartmadan oradan adeta uçarcasına kaçmış arkadaşlarının yanma dönünceye dek arkasına bile bakmaya cesaret edememişti.</p>

  <p class="p14">Bu gezilerinden birinde Adi’yle Mustafa onu gördüler. Onu biraz korkutmaya karar verip arkasından gizlice sokuldular. Ama Halime de tıpkı bir fare kadar tetikteydi. Duyduğu en ufak seste hemen geri döndü ve iki hadımın sinsice yaklaştıklarını fark edip hızla koşmaya başladı.</p>

  <p class="p14">Arkada kalan Adi, Mustafa’ya seslenerek, “Yakala onu! Yakala onu!” diye bağırdı.</p>

  <p class="p14">Mustafa birkaç adımda onu kıskıvrak yakalamıştı. Güçlü kollarıyla kavrayıp Adi’nin bulunduğu yere kadar taşıdı. Halime çırpınıyor, çığlıklar atıyordu. Hadımlarsa onun bu haline bakıp kahkahalar atarak eğleniyordu.</p>

  <p class="p14">“Hadi onu kertenkelelere yem olarak atalım,” dedi Mustafa.</p>

  <p class="p14">Halime öylesine bir çığlık attı ki hadımlar bile irkildiler.</p>

  <p class="p14">“Hayır, onu top yapıp oynayalım,” diye önerdi Adi. Birkaç adım geri çekilip kollarım iki yana açarak, “Fırlat onu bana,” dedi.</p>

  <p class="p14">“Kollarını bacaklarının arkasından geçir,” dedi Mustafa, Halime’ye. “İşte böyle! Ayak bileklerini sımsıkı tut!”</p>

  <p class="p14">Halime yaşadığı bu maceradan giderek zevk almaya başlamıştı. Mustafa’nın dediğini yaptığı anda adeta bir top gibi havaya fırlayıp kendini Adi’nin kollarında buldu. Sanki canlı canlı derisi yüzülüyormuş gibi çığlıklar atıyor ama korkuyla karışık aldığı zevkin sesine yansıdığını da hissediyordu.</p>

  <p class="p14">Bu çığlıkları işiten Ehrimen neler olup bittiğini görmek üzere yaklaştı. Adi’nin hemen yanı başında durup Halime’nin bir top misali bir o yana bir bu yana fırlatılışını izledi. Bu oyunun onun da hoşuna gittiği ortadaydı. Zira keyifle mırıldanmaya başladı.</p>

  <p class="p14">“Ne kadar yumuşak ve yuvarlak farkında mısın?” diye sordu Mustafa.</p>

  <p class="p14">Adi içtenlikle gülerek, “Yavru kedim, minik kurabiyem, ilim, irfan hasretimin ateşleyicisi. Ne kadar çabuk büyüyüp serpildin sen böyle!”</p>

  <p class="p14">Halime birkaç kez daha bu şekilde havada uçtuktan sonra aniden karşı kıyıdan hiddet dolu bağrışlar işitildi.</p>

  <p class="p14">“Apama!” dedi Mustafa irkilip Halime’yi derhal yere indirerek. Genç kız da hemen doğrulup çalılıkların arasına dalarak gözden kayboldu.</p>

  <p class="p14">“Sizi gidi melunlar! Ahlaktan yoksun hayvanlar!” Apama karşı kıyıdan avazı çıktığı kadar bağırıyordu. “Sizi Seyduna’ya şikâyet edeceğim. Sizi bir kez daha hadım etsin de görün. Ne hakla benim en güzel en nadide çiçeğimi, açılmamış gül goncamı ayaklarınızın altına alırsınız.”</p>

  <p class="p14">Hadımlar kahkahayı koyuverdiler.</p>

  <p class="p14">“Ne diye uluyorsun iğrenç, yaşlı köpek!” diye alay etti Adi. “Dur oraya bir gelelim de gör bak başını nasıl taşla eziyoruz. Seni kokuşmuş cadı. Şaşı köpek.”</p>

  <p class="p14">“Sizi kokuşmuş hadımlar,” diye kükredi Apama. “Demek canınız taze et çekti ha? Zamanında önünüzdeki işe yaramaz fazlalığı yok ettiği için Allah’a şükürler olsun. Sizi kırık boynuzlu kara şeytanlar! Ah, isteseniz bile bir şey yapamayacağınızı bilmek ne hoş!” Adi attığı kahkahalar arasında cevap verdi.</p>

  <p class="p14">“Seninle nasıl alay ettiğimizi göremiyor musun, yaşlı maymun. Ne ahmak şeysin sen böyle. Sen tek bir yaşlı köpek bana alıcı gözle bir baksın diye çırpınırken biz çoktan hayatın tadına doymuştuk.” Karşı konulmaz öfkesiyle Apama neredeyse kontrolünü kaybedecek haldeydi. Zıplayarak karşı kıyıya ulaşabilirmişçesine suyun kıyısına iyice yaklaştı. Bunu gören Adi hemen çalılıkların arasına gizlediği küreklerden birini kapıp suya hızla vurarak Apama’yı sırılsıklam etti.</p>

  <p class="p15">Yaşlı kadın öfkeden deliye dönüp feryat figan bağırırken hadımlar da katıla katıla gülüyorlardı. Adi küreği çalılıkların arasına fırlatıp Mustafa’yla birlikte koşarak oradan uzaklaştı. Bu sırada Apama yumruklarını sıkarak intikam yeminleri ediyordu.</p>

  <p class="p14">O an için de intikamını Halime’den aldı. Arkadaşlarının gözleri önünde onu içten pazarlıklı bir ahlaksız olmakla suçlayıp bu dünyada ve ahrette onu ne gibi cezaların beklediği birer birer saydı. Halime zaten uzun zamandır Sara’ya teslim olduğu için kendini ahlaksız olarak görüyor, bu yüzden masumane tavırlar takınarak Meryem’in gözlerinin içine rahatlıkla bakamıyordu. Bu yüzden de Apama’nın suçlamaları ona daha bir ağır gelmişti. Başını yere eğerek kulaklarına dek kıpkırmızı kesildi.</p>

  <p class="p14">Ama Apama gidince Meryem ona yaşlı kadının azarlarını çok fazla ciddiye almaması gerektiğini, neticede herkesin Apama’nın kötü huylu olduğunu ve hadımlardan ne derece nefret ettiğini bildiğini, zaten kızların hepsinin oynadığı 0501nun son derece masumane olduğunun farkında olduklarını söyleyerek rahatlatmıştı. Kendisine gösterilen bu derece büyük güveni aslında hiç hak etmediğini düşünen Halime bir hayli sarsılmıştı. Kimseye belli etmeden bir köşeye çekilerek kederli gözyaşlarına boğuldu. Kendi kendine bundan sonra Sara’ya teslim olmayacağına dair yeminler ediyordu. Ama eski alışkanlıkları bırakmak zordur. Bu nedenle de her şey eskisi gibi sürüp gitti.</p>

  <p class="p14">Günler uzarken akşamlar da buradaki gizem dolu hayatı daha bir gözler önüne serer olmuştu. Cırcırböceklerinin bahçelerde yankılanan seslerine onlara su kenarlarından cevap veren kurbağa vıraklamaları eşlik ediyordu. Aydınlık pencerelerin önünden geçen yarasalar sessizce uçuşan kanatlı böcekleri avlıyordu. Böyle akşamlarda kızların en çok hoşuna giden şeylerden biri de Fatma’nın kendilerine anlattığı masal ve efsaneleri dinlemekti.</p>

  <p class="p14">Fatma her açıdan eşsiz bir kızdı. Binlerce şey biliyor, büyük bir beceriyle de bu bildiklerini arkadaşlarına aktarıyordu. Yüz tane bilmece bildiğini söyleyip hepsinin cevaplarını arkadaşlarıyla paylaşmıştı ama buna rağmen hâlâ her gün yeni bir bilmeceyle çıkıp geliyordu. Arabistan’dan Mısır’a Suriye’den ta kuzey Türkistan’a kadar tüm uzak diyarlara özgü şarkıları biliyordu. Tüm bunların yanında başka bildiği şeyler de vardı. Mesela hadımların ormanın derinliklerinde camdan yüksekçe bir bina inşa ettiklerini söylüyordu. Bu binanın içinde dalları binayı kırarak nehre doğru adeta salkım söğütler gibi uzanan dut ağaçları yetiştirdiklerini anlatıyordu. Bu ağaçlardaki kozalaklarından sağlanan ipeğin de bahçelerdeki tüm kızları giydirmeye yeteceğini sık sık yinelemekten zevk alıyordu.</p>

  <p class="p14">Kızların en çok hoşuna giden şeylerden biri de Fatma’nın kendilerine <span class="t19">Binbir Gece Masallar</span><span class="t19">ı</span>‘ndan ya da Firdevsi’nin Şehname’sinden bir şeyler anlatmasıydı. Hikâye anlatmakta gerçekten de Şehrazat’tan geri kalır yanı yoktu. Arada bir hikâyelerin belirli yerlerini unutsa bile kendi hayal gücü sayesinde herhangi bir zorlukla karşılaşmıyordu. Hatta bazı hikâyeleri tamamıyla kendi uyduruyordu.</p>

  <p class="p14">Anlattıkları arasında kızları en çok etkileyeni de Ferhat’la Şirin’in hikâyesiydi. Bu hikâyeyi her dinlediklerinde akıllarına Meryem geliyor, Fatma’ya hikâyeyi tekrar tekrar anlattırmaktan bıkmıyorlardı. Hepsi çok etkileniyor, Halime her seferinde gözyaşlarına boğuluyordu, Meryem gibi Şirin de bir zamanlar Hıristiyan’dı. Öylesine muhteşem bir güzelliği yardı ki bahçelerde yürüyüşü sırasında çiçekler bile utanç ve kıskançlıkla başlarını eğerlerdi. İran’ın en kudretli Şahı Hüsrev Perviz’le evlenmişti, Tüm ülke yeni kraliçenin bir kâfir olduğunu öğrenince isyan etti. Ama şah onu herkesi karşısına alacak kadar çok seviyordu. Ayrıca Hüsrev Perviz güçlü bir hükümdar olduğu kadar zeki bir adamdı da. Dünyevi güzelliğin ne derece geçici bir şey olduğunun bilincindeydi. Bu yüzden de sevdiği kadının güzel yüzü ve eşsiz vücudunun mermerden bir heykelini yapması için zamanın <span class="t19">en tan</span><span class="t19">ı</span><span class="t19">nm</span><span class="t19">ı</span><span class="t19">ş</span> <span class="t19">heykelt</span><span class="t19">ı</span><span class="t19">ra</span><span class="t19">ş</span><span class="t19">ı</span> <span class="t19">Ferhat’</span><span class="t19">ı</span> görevlendirdi. Genç sanatçı her gün kraliçenin cennete yaraşır güzelliğine bakarak çalışırken sonunda karşı konulmaz bir aşk ateşiyle yanmaya başladı. Nereye gitse, ne yapsa, geçe gündüz demeden, her yerde bu meleğimsi yüzü görür olmuştu.</p>

  <p class="p14">Sonunda tutkusuna daha fazla direnemedi. Heykel her geçen gün kraliçeye daha bir benziyor, heykeltıraşın ses tonu yüreğindeki fırtınayı ele veriyordu. Ve günün birinde şah da durumu fark etti, Büyük bir kıskançlıkla kılıcına davrandı ama Şirin kendisini heykeltıraşın önüne siper ederek adamı korudu. Yarattığı eserin yüzü suyu hürmetine de Hüsrev Perviz heykeltıraşın hayatını bağışladı ama onu ömrünün sonuna dek Bisütün Dağları’nda sürgüne gönderdi. Orada Ferhat karşılık bulamadığı aşk acısıyla meczuba döndü. Acısı ve tutkusu onu çekiç ve keskisiyle dağa Şirin’in dev bir heykelini yapmaya sevk etti. Günümüzde bile orada hamamından çıkan tanrıça misali bir kraliçenin heykeli görülebilmektedir. Kraliçenin hemen önünde de şahın atı Şebdiz göze çarpar.</p>

  <p class="p14">Bunu öğrenen şah bir süre sonra Bisütün Dağları’na kraliçenin öldüğüne ilişkin yalan bir haber salar, Ferhat için artık yaşamanın bir manası kalmamıştır. Bu tahammülsüz acı karşısında göğsünü baltayla ikiye ayırır. Yere düşen bir ucunda heykeltıraşın yüreği bulunan balta bir süre sonra yeşermeye, çiçek açmaya başlar. Sonunda da meyve verir. Bu meyve nardır, İkiye ayrıldığında tıpkı ikiye yarılmış kanayan bir yaraya benzeyerek Ferhat’ın hatırasını yaşatır. Bu nedenledir ki günümüzde nara Ferhat’ın elması dedikleri de olur.</p>

  <p class="p14">Kızlar hikâyeyi fal taşı gibi açılmış gözlerle dinlediler. Sadece Meryem gözleri tavanda, hiç etkilenmemiş bir ifadeyle duruyordu. Şaşırtıcı derecede kupkuru gözlerini sanki çok uzaklara dikmiş gibiydi. O gece onunla aynı odayı paylaşan Fatma’yla Cada Meryem’in sabaha kadar yatağında dönüp durduğunu işittiler.</p>

  <p class="p14">İstemeden düelloda öz oğlu Suhrab’ı öldüren İranlı kahraman Rüstem’in, Ali Baba ve kırk haramilerin ve Alaaddin’in sihirli lambasının hikâyelerini de severek dinliyorlardı. Ayrıca Fatma’nın Kuran’dan alıntılayıp kendi tarzıyla yeniden biçimlendirdiği hikâyelere de bayılıyorlardı. Ne zaman Kıtfır’ın karısı Züleyha’nın Yusuf’a nasıl âşık olduğunu anlatmaya koyulsa herkes hemen arkadaşları Züleyha’ya bakarak gülümsüyordu. Fatma’nın hikâyesinde Mısırlı kız alçak bir günahkâr değil yalnızca genç Yusuf’un gözlerine bakmaya cesaret edemediği samimi bir âşık olarak resmediliyordu. Zaten Fatma’nın her bir hikâyesinde kızlar kendilerinden bir bölüm buluyorlar, mutlaka kahramanlardan birini kendileriyle özdeşleştiriyorlardı.</p>

  <p class="p14">Arada sırada enfes yiyecek ve içeceklerin dağıtıldığı şölenler veriliyordu. O günlerde Meryem çevresine mutluluk saçarken Apama daha bir çekilmez oluyordu. Kızlar arasında Meryem’in bu şölenlerin iznini arkadaşlarını sevindirme gayesiyle bizzat Seyduna’dan aldığına dair söylentiler dolaşırdı. Tüm yiyecek içeceği hazırlamak zorunda kalan Apama da iyice çileden çıkardı.</p>

  <p class="p14">Böyle zamanlarda hadımlar balık avlama görevi üstlenirdi. Moad’la Mustafa da sabahın erken saatlerinde oklarını ve atmacalarını alarak kuş avına çıkarlardı. Kayıklarına binip nehir boyunca ilerleyip sık ormanların Elbruz Dağı’nın eteklerindeki yalçın kayalıklara uzandığı bölgelere dek giderlerdi. Bu nokta avcılar için tam manasıyla bir cennetti.</p>

  <p class="p14">Böyle günlerin birinde Halime, Meryem’e açık arazideki bu ava katılıp katılamayacağını sormuş ama karşılığında böyle bir yolculuğun bir kız için çok tehlikeli olabileceği cevabını almıştı. Ama isterse kümes hayvanlarının bulunduğu adaya tavuk ve yumurta getirmek üzere gidecek Adi’ye eşlik edebileceğini söylemişti.</p>

  <p class="p14">Adi, Halime’yi kayığına bindirip avcıların da gittikleri güzergâhta bir süre ilerledi. Çok geçmeden ırmağın kollara ayrıldığı bölüme gelince diğer yöne sapıp küreklere asılarak evcil çiftlik hayvanlarının bulunduğu adaya yöneldi.</p>

  <p class="p14">Harikulade bir sabahtı. Güneş henüz vadiye ulaşmamış olsa da ışıkları dağ yamaçlarıyla karla kaplı tepelerde pırıl pırıl parlıyordu. Yüzlerce kuş aynı anda cıvıldıyor, bazıları suyun tadım çıkartıyor, çevrede uçuşuyor bazen de balık yakalamak amacıyla suya dalıyordu. Kıyı boyunca uzun sazlıklar, yaban süsenleri ve su zambakları göze çarpıyordu. Kamına dek suyun içine girmiş bir akbalıkçıl uzun gagasını dibe daldırmıştı. Yaklaşan kayığı fark edince başını sudan asil bir hareketle çıkardı. Tüylerini kabartıp döndü, ağır ağır kıyıya doğru yürümeye koyuldu.</p>

  <p class="p14">Halime çevresine büyük bir mutlulukla bakıyordu.</p>

  <p class="p14">“Korkmadı,” dedi. “Sadece kahvaltısı sırasında rahatsız ettiğimiz için kızdı.”</p>

  <p class="p14">“Evet, bahçelerde yaşayan tüm hayvanlar gayet evcildir,” diye onayladı Adi. “Hiç kimse onlara zarar vermez.”</p>

  <p class="p14">Artık onlarla hiç ilgilenmeden gagasıyla tüylerini temizlemeye koyulan balıkçılın yanından geçtiler.</p>

  <p class="p14">Sağda solda uçuşan bir böceği yakalamak için suda sıçrayan balıklar vardı. Yusufçuklar suyun üzerinde uçuşuyordu. Tüm bu hareketli ortamın kendine has olağanüstü bir yanı var gibiydi.</p>

  <p class="p14">“Ne kadar harika!” diye sevinçle haykırdı Halime.</p>

  <p class="p14">“Evet, güzeldir,” dedi Adi dalgın bir tavırla. “Ama özgürlük burada olmaktan çok daha güzeldir.”</p>

  <p class="p14">Halime şaşırmıştı.</p>

  <p class="p14">“Özgürlük mü dedin? Burada özgür değil miyiz ki?”</p>

  <p class="p14">“Sen kadın olduğun için anlamıyorsun. Sana şu kadarını söyleyeyim; çölde açlıktan ölmekte olan bir çakal kafesteki kamı tıka basa tok bir aslandan daha mutludur.”</p>

  <p class="p14">Halime ne demek istediğini anlayamayarak başım iki yana salladı.</p>

  <p class="p14">“Biz kafeste miyiz ki?” diye sordu.</p>

  <p class="p14">Adi gülümsedi.</p>

  <p class="p14">“Laf olsun diye söyledim,” dedi. “Boş ver gitsin. Geldik zaten.”</p>

  <p class="p14">Kayığı kıyıya çekip, karaya çıktılar. Salkım söğütlerle kavaklar arasında zorlukla seçilebilen dar bir yolda ilerlemeye koyuldular. Sonunda tuhaf bitkilerle nadir bulunan çiçeklerin bulunduğu geniş bir yamaca ulaştılar. Ardından da çiftlik hayvanlarının seslerinin yankılandığı geniş bir otlağa vardılar.</p>

  <p class="p14">Halime ürkek bir tavırla Adi’nin elini tuttu. İleride içi telaşla çırpınıp bir o yana bir bu yana koşturan hayvanların bulunduğu kafesler vardı. Biraz daha yaklaştıklarındaysa içerideki kuşlar ürkerek kendilerini sağa sola atmaya başladılar. İki büyük leopar öfkeli sesler çıkartarak üzerlerine yöneldi.</p>

  <p class="p14">Halime korkudan tir tir titriyordu. Adi yanında getirdiği büyük sepeti yere koyup hayvanlara yiyecek verdi. Bir süre sonra da hayvanlar yavaş yavaş sakinleşerek önlerindekini yemeye koyuldular.</p>

  <p class="p14">“Normalde bunu Moad’la Mustafa yapar,” dedi Adi. “Ama bugün ava gittikleri için iş başa düştü.”</p>

  <p class="p14">Fundalığın arkasında ilk anda gözükmeyen uzun, yayvan bir tavuk kümesi bulunuyordu. Adi eğilip kümesten topladığı yumurtaları sepete yerleştirmeye koyuldu.</p>

  <p class="p14">“Şimdi biraz uzaklaş buradan bakalım,” dedi tuhaf biçimde gülümseyerek. “Görmemen gereken bir şey yapmak zorundayım.”</p>

  <p class="p14">Halime derhal kafeslere arkasını döndü. Bu sırada Adi birkaç tavuk, ördek ve kazı boğuvermişti. Hayvanların çığlıklarıyla tüyleri ürperen Halime elleriyle kulaklarını sıkı sıkı kapattı.</p>

  <p class="p14">Adi geri döndü. İçi az önce öldürdüğü hayvanlarla dolu çuvalı omzuna attı. Sonra da Halime’ye ilerideki hayvanları işaret etti.</p>

  <p class="p14">“Eğer şu iki leopar Ehrimen gibi serbest olsalardı beni parça parça ederlerdi değil mi?” diye sordu Halime endişeyle.</p>

  <p class="p14">“Belki. Belki de kaçıp giderlerdi. Leoparlar insanlardan korkar.”</p>

  <p class="p14">“O zaman neden kafeste tutuluyorlar?”</p>

  <p class="p14">“Seyduna yavrularına ihtiyaç duyuyor çünkü. Bu hayvanlar çift olarak yaşıyorlar. Seyduna bizden av hayvanı yetiştirmemizi istiyor. Çok önemli dostları var. Onlara hediye olarak gönderiyor bu yavrulan.”</p>

  <p class="p14">“Leopar yavrularının kedi yavrularına benzedikleri doğru mu?”</p>

  <p class="p14">“Evet, öyle. Yalnız leopar yavrulan daha sevimli ve komiktirler.”</p>

  <p class="p14">“Ben de bir tane isterim.”</p>

  <p class="p14">“Eğer uslu olursan sana bir tane veririm. Büyüyünceye kadar ona bakarsın.”</p>

  <p class="p14">“Seyduna buna izin verir mi sahiden?”</p>

  <p class="p14">Adi gülümsedi.</p>

  <p class="p14">“Çok güçlü dostların var senin.”</p>

  <p class="p14">Halime kızardı. Adi’nin bu sözlerle Meryem’i kastettiğinin farkındaydı.</p>

  <p class="p14">“Neden Apama senden nefret ediyor?” diye sordu.</p>

  <p class="p14">“Ah, bütün dünyadan nefret eder. Ama Seyduna’dan da korkar. Yalnız benden nefret etmesinin özel bir nedeni var. Şöyle ki… Bunu nasıl söyleyeceğimi bilemiyorum.”</p>

  <p class="p14">“Söylese Adi, hadi söyle.”</p>

  <p class="p14">“Aslında aptalca bir şey. Yalnız, bu konuda kimseye bir şey anlatma. Bak, Apama bu bahçelere ilk geldiğinde sürekli Seyduna’yla ne kadar yakın olduğunu anlatıp böbürlendikçe böbürleniyordu. Seyduna’nın kendisini Kabil’de nasıl ona kaptırdığını ve bu aşkın ne kadar uzun sürdüğünü ballandıra ballandıra anlatıyor, artık büyük kudret sahibi olan Seyduna’nın onu sırf bu yüzden kaleye getirdiğini aklımızdan çıkarmamamız gerektiğini söylüyordu. Ukalaca davranıyor, tepeden tırnağa ipeklere bürünüyor, mücevherlerle bezeniyor, yüzünü boyayıp etrafa gizem dolu gülücükler saçarak neredeyse herkesi yerin dibine sokuyordu. Seyduna’yı Mısır’daki günlerinden beri tanıyan, düşmanları karşısında gövdesini siper eden beni bile azarladı. Bunun asıl sebebi de şu; onu bir gün son derece doğal bir ihtiyacını giderirken yakaladım. O günden itibaren bana karşı eskisinden bile saçma sapan davranmaya başladı. Ben ne söylese gülüyorum artık. Ama onun bana sayısız lanetler yağdırmadığı bir gün bile yok. Gördüğüm şeyi herkese anlattığımdan şüphe ediyor. Bu yüzden günün birinde hepimiz geberip gitsek mutlu olacak. Zaten Seyduna’dan öyle çok korkuyor olmasaydı bizi şimdiye dek çoktan zehirlemişti.”</p>

  <p class="p14">“Gerçekten bu kadar kötü mü?”</p>

  <p class="p14">“Kötü çünkü en büyük acıyı yine kendisi çekiyor olsa da gururunun kölesi olmuş durumda. Yaşlanmak istemiyor ama yaşlı olduğunu da gayet iyi biliyor,”</p>

  <p class="p14">Ormanın biraz daha içine doğru yürüyüp maymun kafeslerinin bulunduğu yere geldiler. Halime kafeslerde bir o yana bir bu yana atlayarak muziplikler yapan maymunları görünce çığlığı bastı.</p>

  <p class="p14">“Bir de ayımız vardı,” dedi Adi. “Ama çok fazla yediği için Seyduna öldürülmesini istedi. Ayrıca küçük bir sığır sürümüz, bir dişi devemiz, dört atımız ve birkaç tane de eşeğimiz var. Bunların yanında kedi köpek de besliyoruz. Ama bizden başka hiç kimse bu adaya gelemiyor. Bunu Apama’nın isteği üzerine Seyduna emretti.”</p>

  <p class="p14">“Seyduna bahçeleri ziyarete gelir mi?”</p>

  <p class="p14">“İşte bunu sana söyleyemem, güzel çocuk.”</p>

  <p class="p14">“Nasıl biri olduğunu bilmek isterdim.”</p>

  <p class="p14">“Tarifi zor aslında. Sakallı, heybetli bir adam.”</p>

  <p class="p14">“Yakışıklı mı?”</p>

  <p class="p14">Adi kahkahayı bastı.</p>

  <p class="p14">“Bunu daha önce hiç düşünmedim, küçük kedicik. Ama çirkin değil o kesin. Ben onu daha ziyade korkutucu olarak tanımlamayı yeğlerim.”</p>

  <p class="p14">“Uzun boylu mu?”</p>

  <p class="p14">“Pek sayılmaz. Benden bir baş kadar kısadır.”</p>

  <p class="p14">“O zaman çok güçlü olmalı.”</p>

  <p class="p14">“Hiç sanmıyorum. Bir yumrukta onu yere serebilirim.”</p>

  <p class="p14">“O zaman neden bu kadar korkutucu? Çok büyük bir ordusu mu var?”</p>

  <p class="p14">“Pek sayılmaz. Ama Mısır’da yalnız bir yabancı olduğu zamanlarda bile çevresine öylesine korku salıyordu ki halife bir gece derdest edilip ülkeden atılmasını buyurmuştu. Aslında düşmanları onu öldürebilirlerdi ama buna cesaret edemediler.”</p>

  <p class="p14">“Garip, çok garip,” diye düşündü Halime yüksek sesle. “Sultan’la dost mu?”</p>

  <p class="p14">“Hayır. Sultan onun en azılı düşmanıdır.”</p>

  <p class="p14">“Ne? Ya sultan bize saldırırsa? O zaman halimiz nice olur?” “Endişelenme. Öyle bir şeye kalkışırsa kanlar içinde evine dönmek zorunda kalır. Tabii başını omuzlarının üzerinde tutmayı başarabilirse.”</p>

  <p class="p14">“Seyduna’nın çok mu karısı var?”</p>

  <p class="p14">“Çok fazla soru soruyorsun. Bildiğim kadarıyla bir oğlu var. Ayrıca sanırım senin gibi iki de küçük maymunu olması lazım.” Halime gücenmiş bir ifadeyle baktı.</p>

  <p class="p14">“Sence beni görse hakkımda ne düşünürdü?” diye sordu kısmen de olsa kendi kendine.</p>

  <p class="p14">Adi güldü.</p>

  <p class="p14">“Şu anda kafası bambaşka düşüncelerle dolu…”</p>

  <p class="p14">“Saf ipekten kırmızı giysiler giyiyordur herhalde.”</p>

  <p class="p14">“Duruma göre değişir bu. Onu yünden dokunmuş basit bir paltoyla gördüğüm de oldu.”</p>

  <p class="p14">“İnsanlar onu tanımasın diye öyle giyindiğine eminim. O bir kral değil mi?”</p>

  <p class="p14">“Kraldan da öte. O bir peygamber.”</p>

  <p class="p14">“Muhammed gibi mi? Muhammed’in çok yakışıklı olduğunu ve çok sayıda karısı olduğunu duymuştum. Hatta bazıları çok da gençmiş.”</p>

  <p class="p14">Adi artık kahkahalara boğulmuştu.</p>

  <p class="p14">“Ah, seni gidi meraklı yaratık! Aklına neler de geliyor böyle!” “Kadınlar ondan korkar mı?”</p>

  <p class="p14">“Çoğu korkar. Mesela Apama onun yanında tam bir süt dökmüş kediye dönüşür.”</p>

  <p class="p14">“Ne yapıyor da korkmalarına neden oluyor?”</p>

  <p class="p14">“Hiçbir şey. Zaten asıl korkutucu olan da bu ya. İnsanları korkutmak için bir şey yapmasına gerek yok.”</p>

  <p class="p14">“O zaman son derece kötü ve kaba biri.”</p>

  <p class="p14">“Hayır, kesinlikle değil. Gülüp şaka yapmayı sever. Ama durup şöyle bir gözlerinin içine bakarsa dizlerinin bağı çözülür.”</p>

  <p class="p14">“Gözleri çok mu korkunç?”</p>

  <p class="p14">“Hayır, bilmem. Ama artık soru sormayı kes. Neden herkes ondan bu derece korkuyor bilmiyorum. Ama günün birinde onun karşısına çıkarsan sanki her düşünceni hatta kimselerle paylaşmadıklarını bile bildiği hissine kapılacaksın. Sanki yüreğinin derinliklerinde gizli olanı görüyormuş gibi. Bu yüzden de ondan bir şey saklamaya veya olduğundan daha farklı görünmeye çalışmanın bir manası olmayacaktır. Zira onu gördüğün anda seni senden daha iyi tanıdığı hissine kapılacaksın.”</p>

  <p class="p14">Halime ürperirken yanaklarının kıpkırmızı kesildiğini hissediyordu.</p>

  <p class="p14">“Onunla karşılaşmak istediğimden artık o kadar da emin değilim. Böyle insanlar gerçekten de çok korkutucudurlar.”</p>

  <p class="p14">“Deminden beri ben de bunu anlatıyorum ya! Şimdi sepetimizi alıp eve dönelim. Bu arada benim küçük ceylanım o tatlı dilini dudaklarının içinden fazla çıkarma sakın. Burada konuştuklarımız hakkında bir balık kadar sessiz ol.”</p>

  <p class="p15">“Söz veriyorum, Adi,” dedi Halime, ve kayığa kadar onun peşi sıra yürüdü.</p>

  <p class="p14">O akşam kızlar büyük salondaki havuz başında toplandılar. İçeride tam bir şenlik havası hâkimdi. Salon her zamankinden iki kat fazla sayıda mum ve gaz lambasıyla aydınlatılmıştı. Her bir köşede renkli alevler göze çarpıyordu. Oda baştan aşağı rengârenk çiçeklerle bezenmişti.</p>

  <p class="p14">Apama’nın üç yardımcısı kızlara yiyecek ve içecek servisi yaptı. Bronz tabaklarda kızarmış kuş, limonlanmış ızgara balık, meyve ve kurabiye dağıtıldı. Toprak testilerden kızların kana kana içtiği şaraplar dolduruldu. Fısıltı halinde başlayan konuşmalara kahkahalar ve neşe dolu şakalaşmalar eşlik etti. Bir süre olup biteni izleyen Apama sonunda öfkesine yenik düştü.</p>

  <p class="p14">“Tüm bunların sorumlusu sensin,” diye Meryem’e bağırdı.</p>

  <p class="p14">“Merak etme, Apama,” diye cevap verdi Meryem gülerek.</p>

  <p class="p14">Apama kendi kendine söylenerek hızlı adımlarla salonu terk etti.</p>

  <p class="p14">“Rezalet! Rezalet!”</p>

  <p class="p14">Bu sırada önce Esad’la Adi ardından da Moad’la Mustafa yemeğe katıldılar. Onlar da rahatça yiyip içtiler. Böylece şölene herkes iştirak etmiş oldu.</p>

  <p class="p14">Fatma, “Hadi gösteri başlasın,” diye bağırınca herkes neşeyle el çırptı.</p>

  <p class="p14">Kızlar ezberlerinden beyitler okumaya koyuldular. Bazıları Kuran’dan bölümler okuyor, diğerleriyse başta Ensari olmak üzere çeşitli şairlerin sözlerini tekrar ediyordu. Fatma’ysa kendi şiirlerini okuyordu.</p>

  <p class="p14">Kısa süre sonra Zeynep’le ritmik bir atışmaya giriştiler. Onların bu becerilerini daha önce hiç görmemiş olan hadımlar gülmekten çatlayacak hale gelmişlerdi. Adi sevinçle kutladı onları. Yüzü gurur ve mutluluktan parlıyordu.</p>

  <p class="p14">Şiir zamanı bitince sıra dansa geldi. Fatma’yla birkaç arkadaşı enstrümanlarını alınca Meryem, Halime ve Züleyha dansa başladı. Bir süre sonra diğerlerinin oturmasıyla Züleyha dansı tek başına sürdürdü. Önceleri yavaş ancak sonra çanın her bir vuruşuyla daha bir kıvrak hareketlerle raks ediyordu. Sonunda havuzun kenarına sıçrayıp herkesin nefesinin kesilmesine neden olacak derecede büyük bir hızla etrafında dönmeye başladı. Ardından adeta fırtınaya tutulmuşçasına büyük bir hızla kendini minderlerin üzerine fırlattı.</p>

  <p class="p14">Kızlar büyük bir hayranlık içinde çığlık çığlığa onu izlediler. Halime koşup, büyük bir istekle onu kucakladı. Hadımlar kadehlerini doldurup Züleyha’nın şerefine içtiler.</p>

  <p class="p14">Şarap etkisini göstermeye başlamıştı. Şarkılar söyleyip, Öpüşerek birbirlerine sarılıyorlardı. Şakalaşıyor, birbirlerini kızdırıp, gülüşüyorlardı. Bu çılgınlığım kraliçesi de daha birinci kadehi bitirir bitirmez başı dönmeye başlayan Halime’ydi. Kendisinin görünmez kanatlara sahip bir kelebek olduğuna inanarak bir o yana bir bu yana koşturup duruyordu. Bir süre sonra da Züleyha’nın az önce yaptığı dansı kıskanmanın neden olduğu istekle müzisyenlerden kendisi için çalmalarını istedi. Ardından da Züleyha’nın hareketlerim taklit ederek etrafında dönüp durmaya koyuldu. Herkes kahkahalarla gülüyordu ama Halime bu tepkileri giderek daha muhteşem bir kelebek haline dönüştüğü biçiminde yorumluyordu.</p>

  <p class="p14">Sonunda o da havuzun kenarına zıpladı. Arkadaşları çığlık çığlığa bağırırken Meryem de onu yakalamak için atıldı ama çok geç kalmıştı. Dengesini kaybeden Halime havuzu boyladı.</p>

  <p class="p14">Bir ânda herkes havuzun etrafında toplanmıştı. Adi güçlü kollarıyla uzanıp kızı havuzdan çıkardı. Halime bir yandan öksürerek zorlukla nefes almaya çalışıyor bir yandan da korkuyla Meryem’e bakıyordu. Aynı anda hem gülmeye hem de ağlamaya başladı. Meryem onu azarlayıp, odasına götürdü, bir havluya sarıp elbiselerini değiştirdi. Geri döndüklerinde Halime bir süreliğine sakinleşmiş gibiydi. Ama birkaç kadeh şaraptan sonra eski cesaretini yeniden kazandı. Hole doğru yönelip çana birkaç kez vurarak herkesi susturdu.</p>

  <p class="p14">“Dostlarım, ailem,” diye başladı Adi’yi taklit etmeye çalışarak. “İşte karşınızda şarap başına vurmuş genç ve sevimli Halime.”</p>

  <p class="p14">Kızlar ve hadımlar kahkahalara boğuldu.</p>

  <p class="p14">“Halime, yapma,” dedi Meryem. “Uzatma.”</p>

  <p class="p14">“Sadece herkesten özür dilemek istiyorum,”’ diye cevap verdi Halime gücenmiş bir ifadeyle.</p>

  <p class="p14">Meryem ayağa kalkıp Halime’nin koluna girerek yerdeki minderlerin üzerine oturmasını sağladı. Halime oturur oturmaz kendisini müthiş derecede savunmasız hissetmiş, gözyaşlarına boğulmuştu. Meryem’in ellerine sarılıp parmaklarını teker teker öpmeye koyuldu.</p>

  <p class="p14">Sara bütün gece arka planda kalmaktan kendini kurtaramamıştı. Normalde günün bu saatlerinde Halime’yle yalnız kalırdı. Bu yüzden de onu büyük bir kıskançlıkla izlemişti. Bütün gece boyunca Halime yüzüne bile bakmamıştı. Şimdi de Meryem’in yanında oturuyor, onun parmaklarını öpüyordu. Sonra Halime bir an için dönüp Sara’ya bakınca kızın umutsuzluk ve kıskançlıkla dolu bakışlarım yakaladı. Küstahça gülümseyip Meryem’in saçlarını, yüzünü, boynunu okşamaya koyuldu. Sonra yüzünü bira, daha yaklaştırıp ona sarıldı ve tutkuyla dudaklarını öpmeye başladı.</p>

  <p class="p14">Bütün bunlar Sara için cehennem işkencesinden farksızdı. Kadehleri birer birer dolduruyor boşaltıyordu. Sonunda da daha fazla tahammül edemeyerek gözyaşları içinde kalkıp kendini dışarı attı.</p>

  <p class="p14">Halime, Meryem’i arkasında bırakarak onun peşinden koştu. Vicdanı sızlamıştı. Sara’yı teselli etmek istiyordu.</p>

  <p class="p14">İşte o an Meryem tüm olup bitenleri anlamıştı, yüzünden kan çekilmiş bir halde öfkeyle ayağa kalktı.</p>

  <p class="p14">Sesini bir hayli yükselterek “Sara! Halime! Buraya gelin!” diye bağırdı.</p>

  <p class="p14">Kızlar başlarını öne eğip korkuyla onun yanma sokuldular.</p>

  <p class="p14">“Neler oluyor burada?”</p>

  <p class="p14">Halime, Meryem’in ayaklarına kapanıp, bacaklarına sarılarak ağlamaya başladı.</p>

  <p class="p14">“Demek öyle,” dedi Meryem kupkuru bir sesle.</p>

  <p class="p14">“Hayır, hayır, benim suçum değil!” diye bağırdı Halime. “Beni Sara baştan çıkardı!”</p>

  <p class="p14">Meryem, Halime’yi iterek uzaklaştırdı ve Sara’nın yanma yürüyüp yüzüne sert bir tokat patlattı. Sara hiçbir şey söyleyemeden yere yığıldı.</p>

  <p class="p14">Meryem her ikisine de arkasını döndü. Çevresindekilerin yarı korkmuş yarı eğleniyormuş gibi gözüken yüz ifadelerini görünce belli belirsiz gülümsedi.</p>

  <p class="p14">“Sara!” diye bağırdı. “Derhal eşyalarını toplayıp koridorun sonundaki penceresiz odaya taşın. Kendini toplayana dek orada kalacaksın. Hadi kalk ve git. Seni bu gece daha fazla görmek istemiyorum!”</p>

  <p class="p14">Halime, Sara’yı böyle acımasızca ele verdiği için kendisini çok kötü hissediyordu. Sara ayağa kalkıp mahzun bakışlarla Halime’yi süzerek sessizce koridorda gözden kayboldu.</p>

  <p class="p14">Halime dizleri üzerinde Meryem’e bakıp yaşlı gözlerle af dilercesine ellerini uzatmıştı.</p>

  <p class="p14">“Sana gelince, küçük günahkâr,” dedi. “Sen de benim odama taşınacaksın. Böylece gözüm hep üzerinde olacak. Bakalım yeniden doğru yolu bulabilecek misin? Safiye ve Cada, siz de Zeynep’in odasında boşalan yerlere geçin.”</p>

  <p class="p14">O anda Halime cehennemin kapılarının açılıp onu içine çekmek üzere olduğunu hissetti. Bir an için duyduklarına inanamamış ama sonra yavaş yavaş cesaretini toplayıp başını kaldırınca arkadaşlarının gülen yüzlerini görmüştü. Hatta kendi de gözyaşları arasında belli belirsiz gülümsemeyi başarmıştı.</p>

  <p class="p14">Hadımlar fark ettirmeden ortadan kaybolmuşlardı.</p>

  <p class="p14">“Yatma zamanı,” dedi Meryem.</p>

  <p class="p14">Kızlar birer birer odalarına çekildiler.</p>

  <p class="p14">Halime ne yapacağını bilmez hale eşikte dikiliyordu.</p>

  <p class="p14">“Ne duruyorsun orada?” diye çıkıştı Meryem sertçe. “Git eşyalarını toplayıp buraya getir.”</p>

  <p class="p14">İşte Halime ancak o anda durumu anlamıştı. Evet, o bir günahkârdı. Gözden düşmüş, lanetlenmiş biriydi. Meryem’in gözünde de küçülmüştü. Ama tüm bunlara rağmen en inanılmaz hediyeye kavuşmuştu. Artık Meryem’in odasında uyuyacak onunla aynı havayı soluyacak, her an onun varlığını hissedecekti. Ayrıca sırlara ilk elden ulaşma imkânına sahip olacaktı!</p>

  <p class="p15">Arkadaşlarının kendisine gülerek baktıklarını belli belirsiz de olsa fark etmişti. Birbirlerine Halime’nin ne kadar güzel ve sevimli olduğunu fısıldayıp ona küçük öpücükler gönderiyorlardı. Eski odasına eşyalarını toplamaya giderken Halime onlara ters ters bakmakla yetinmişti. Zeynep, Cada ve Safiye onun toplanmasına yardım ettiler. Dayanılmaz bir utanç içindeydi ve bu yüzden başı hep öne eğikti Halime’nin. Yüzünde de hüzünlü bir ifade vardı. Onların yardımıyla Meryem’in odasına yerleşip çabucak soyundu, hemen battaniyenin altına girip uyuyormuş gibi yaptı. Ama kulakları en ufak bir ses bile duymaya hazırdı aslında. Sonunda Meryem geldi. Halime onun elbiselerini çıkarıp, sandaletlerinin bağcıklarını çözüşünü duyabiliyordu. Sonra — sanki kalbi duracaktı — Meryem’in yatağa yaklaşan ayak seslerini işitti. Meryem’in üzerindeki bakışlarını hissediyorsa da gözlerini açmaya cesaret edememişti. Sonra tüm mutluluğunu katlayacak biçimde alnında usulcacık bir öpücük hissetti. Bütün bedenini saran bir ürpertiyle titredi ve hemen ardından da uykuya daldı.</p>

  <p class="p14">Bu, Halime için muhteşem günlerin başlangıcıydı. Artık eskisi kadar vicdan azabı çekmiyordu. Suçu ortaya çıkıp cezasını çektiğini düşündüğünden yüreği yeniden eskisi gibi mutlulukla dolmuştu. Ama hâlâ arkadaşlarına karşı tavırlarında biraz tutuktu. Hepsi arada sırada ona gülümseyip, şaka yollu baştan çıkarmaya çalışıyorlarmışçasına hareketlerde bulunuyorlardı. Böyle durumlarda Halime de o küçücük yumruğunu sıkıp onlara doğru sallayarak ters ters bakıyordu. Artık yeniden burnu havada davranmaya başlamış, eski cüretkârlığını bile aşmıştı. Artık küçük günahkâr suçlamasına maruz kalmak umurunda bile değildi.</p>

  <p class="p14">Sara ondan kaçıyordu. Halime de onunla karşılaştığında bir tuhaf oluyordu. Birçok defa Sara’nın gözlerinin ağlamaktan kan çanağına döndüğünü fark etmişti. Yemeklerde kızın acı dolu, sitemkâr bakışlarını üzerinde hissediyordu. Bir gün, sonunda yeterli cesareti toplayarak Sara’nın yanına sokuldu. “Sara, sana ihanet etmek istemediğimi biliyorsun. Hakikaten istemedim bunu. Kelimeler ağzımdan öyle çıkıverdi işte.”</p>

  <p class="p14">Sara’nın yanaklarından yaşlar süzülmeye, dudakları titremeye başlamıştı. Bir şey söyleyecekmiş gibi oldu ama ağzını açamadı. Elleriyle yüzünü kapatıp koşarak yanından uzaklaştı.</p>

  <p class="p14">Aslında Halime için Meryem’le aynı odada kalma şansı bulmanın neden olduğu mutluluğun yanında bu üzüntüler devede kulaktı. Kendini artık bütünüyle Meryem’in hizmetine adamıştı. Yalnızca kendisi yüzünden Meryem’den uzaklaşan Cada’yla Safiye için üzülüyordu. Bu bir yumurtanın iki sarısı gibi birbirlerine benzeyen ikizler belki de bahçedeki kızlar arasında en alçakgönüllü ve uysal olanlarıydı. Onları iyi tanıyıncaya dek, uzun süre karşılaştığında hangisinin Cada hangisinin Safiye olduğunu anlamakta hep zorluk çekmişti. Zaten onların da yaptıkları tek şaka birbirlerinin yerine geçmekti. Bu şakalarına gözlerinden yaş gelene dek gülerlerdi. Meryem’in odasını terk etmek zorunda kaldıkları için çok üzüldükleri belliydi ama sonunda Zeynep’e bağlanmışlar, kısa sürede de yedikleri içtikleri ayrı gitmez olmuştu.</p>

  <p class="p14">Halime, Zeynep ve Sara’yla aynı odada kaldığı günlerde hep gecenin gelmesinden korkmuştu. Şimdiyse tam tersine havanın kararmasını dört gözle bekliyordu. Odasında kaldığı ikinci akşam Meryem ona, “Bana hiçbir şey sorma. Kimseye de bir şey anlatma. Benim görevim hepinize göz kulak olmak hepsi bu,” demişti.</p>

  <p class="p14">Bu gizemli sözler Halime’nin merakını daha da körüklemekten başka bir işe yaramamıştı. Ama o an için sessizce izlemekten başka bir şey yapamazdı. Meryem hep herkes yattıktan sonra geliyordu. Halime önceden yatakları hazırlıyor, ardından üzerini değiştirip yatağına giriyor ve uyumuş numarası yapıyordu. Ama aslında her seferinde gözlerini yarı aralayarak onun odaya girişini, adeta kendinden geçmiş bir halde soyunup, mumu söndürüşünü izliyordu. Sonra Meryem kendisine doğru geliyor ve alnına usulca bir öpücük konduruyordu. Meryem işte ancak bu öpücükten sonra huzur dolu bir uykuya dalabiliyordu.</p>

  <p class="p14">Bir keresinde gece yarısı bir gariplik hissederek uyandı. Korkmuştu. Meryem’e seslenmek niyetindeydi. Ama onun yatağının boş olduğunu gördü. Tuhaf bir şekilde ürperdi.</p>

  <p class="p14">“Nereye gitti ki?” diye sordu kendi kendine. <span class="t19">Belki de di</span><span class="t19">ğ</span><span class="t19">er k</span><span class="t19">ı</span><span class="t19">z</span><span class="t19">lara bakmaya gitmi</span><span class="t19">ş</span><span class="t19">tir</span> diye düşündü. <span class="t19">Hay</span><span class="t19">ı</span><span class="t19">r,</span> <span class="t19">ş</span><span class="t19">u an Seyduna‘n</span><span class="t19">ı</span><span class="t19">n yan</span><span class="t19">ı</span><span class="t19">nda</span> diye cevap verdi içindeki ses.</p>

  <p class="p14">Seyduna’nın yanında mı? Bu düşünce ruhundaki merak kapılarını ardına kadar açmıştı. Kendisini bir zavallı gibi hissediyordu. Yatağının içinde büzülüp, nefesini tutarak beklemeye koyuldu. Bir yandan da kulaklarını dört açmış dinliyordu.</p>

  <p class="p14">Ama Meryem ortalıkta yoktu. Uykusu tamamen kaçmıştı. Gizem ateşinin içinde harlanmasıyla düşünmeye daha bir odaklanmıştı. Korkuyor ama bir yandan da merakının neden olduğu ürperişlerden keyif alıyordu. Yıldızlar soluklaşmaya, güneşin ilk ışıklarını gören kuşların sesleri işitilmeye başlamıştı. Sonunda eşikteki perde hafifçe kenara çekildi. Meryem üzerinde samur bir kürkle adeta hayalet misali sessizce içeri süzüldü. Önce Halime’ye şöyle bir baktı, ardından kürkünün önünü açıp omuzlarından aşağı bıraktı. Yatağındaki geceliğini giyip, sandaletlerini çıkardı ve kendini uykuya teslim etti.</p>

  <p class="p14">Halime sabahleyin gonk sesini duyduğu vakte kadar gözünü bile kırpmamıştı. Sonra tam o esnada içi geçiverdi. Aniden irkilip uyandığında her zamanki gibi başucunda durup gülümseyen Meryem’i gördü.</p>

  <p class="p14">“Gece uykunda dönüp durdun,” dedi Meryem. “Kötü rüyalar görmüş olmalısın.”</p>

  <p class="p16">O an Halime yaşadıklarının rüya olup olmadığını gerçekten de söyleyecek halde değildi. Kendisini bir hayli yorgun hissederek yataktan kalktı. O gün hiç kimseyle göz göze gelmek istemiyordu.</p>

  <p class="p14">O geceden sonra Meryem’in Halime’ye olan güveni giderek artmaya başladı. Boş vakitlerde Halime’ye yazma öğretiyor, okuma pratiği yaptırıyordu. İkisi de birlikte vakit geçirmekten hoşlanıyor gibiydiler. Halime herhangi bir öğretmenin karşısında utanarak saklayacağı her türlü yeteneğini rahatlıkla Meryem’e sergiliyor bu sayede de çok hızlı ilerliyordu. Meryem de övgülerini hiç esirgemiyordu ondan. Bazen Halime’yi heveslendirmek için çocukluk yıllarından, Halep’teki baba ocağından, Hıristiyanlarla Yahudiler arasındaki çatışmalardan, açık denizlerden, çok uzak diyarlardan gelmiş gemilerden bahsediyordu. Böyle böyle birbirlerine daha yakın oldular, tıpkı bir abla ve kardeş gibi.</p>

  <p class="p14">Bir akşam Meryem odaya girip soyunduktan sonra Halime’ye dönerek, “Uyuyormuş numarası yapmayı kes. Buraya gel,” dedi.</p>

  <p class="p14">“Ne? Oraya mı? Ben mi?” diye sordu şaşkın haldeki Halime.</p>

  <p class="p14">“Yoksa istemiyor musun? Hadi gel. Sana anlatacaklarım var.”</p>

  <p class="p14">Tepeden tırnağa titreyen Halime yatağından çıkıp Meryem’in yanına ilişti. Heyecanım belli etmekten korktuğu için Meryem’e dokunmamaya gayret ederek yatağın ucuna yatmıştı. Ama Meryem onu tutup yanma çekti. Ancak o zaman Halime de rahat hareket edecek cesareti bulmuş oldu.</p>

  <p class="p14">“Sana hayatımın hüzünlü dönemlerini anlatmak istiyorum,” diye başladı Meryem. “Babamın Halep’li bir tüccar olduğunu söylemiştim zaten. Çok zengindi. Nadide mallarla dolu gemileri çok uzaklara kadar giderdi. Çocukken canımın çektiği her şeye sahip olabiliyordum. Değerli taşlarla süslü ipek giysiler giyerdim. Ayrıca emrimde üç de hizmetkârım vardı. Emretmeye alışkındım. Bu yüzden de herkesin emirlerime itaat etmesini son derece normal bir şey olarak görüyordum.”</p>

  <p class="p14">“Kim bilir ne kadar mutluydun o zamanlar!” diye iç çekti Halime.</p>

  <p class="p14">“Aslında mutlu değildim desem bana inanır mısın?” diye karşılık verdi Meryem. “En azından bugün dönüp baktığım zaman öyle düşünüyorum. Her dileğim derhal yerine getirilirdi. Peki, neler dilerdim dersin? Yalnızca parayla yerine getirilecek dilekler. Kızların yüreklerindeki o gizli, o sessiz sırlar içimde, derinliklerde kalmaya mahkûmdu. Gördüğün gibi insan kudretinin sınırlarım daha çok küçük yaşlarda fark etmiştim. Sonra, daha on dördümde bile değilken babamın başına birbiri ardına felaketler gelmeye başladı. Önce annemin vefatıyla babam derin bir kedere boğuldu. Artık hiçbir şeyle ilgilenmiyor gibiydi. İlk karısından üç oğlu vardı ve onlar da kendi başlarına ticaretle uğraşıyorlardı. İçlerinden biri tüm servetini yitirince diğer iki kardeş ona bakmakla yükümlü oldular. Gemilerini Afrika kıyılarına yollayıp, satıştan elde edilecek paralarım beklemeye koyuldular. Ama bir süre sonra patlak veren bir fırtınayla gemilerinin sulara gömüldüğü haberini aldılar. Babalarının yanma dönmek zorunda kalmışlardı. Babam onlara kol kanat gererken, Frenk krallığına daha fazla sayıda gemi yolladı. Ama bu gemiler korsanların saldırısına uğradı. Kısacası bir gecede tüm malımızı mülkümüzü kaybetmiş olduk.”</p>

  <p class="p14">“Ah, keşke en baştan fakir doğsaymışsınız,” diye feryat etti Halime.</p>

  <p class="p14">Meryem gülümseyerek Halime’yi koynuna çekip devam etti.</p>

  <p class="p14">“Bu talihsizlikler iki yıllık bir zaman zarfında başımıza geldi. Sonra Halep’in en zengin adamı kabul edilen Musa babamı ziyarete geldi. Ona, ‘Bak Simeon - babamın adıydı bu - senin paraya benimse bir eşe ihtiyacım var.’ Babam onunla alay ederek, ‘Saçmalama,’ dedi. ‘Oğlun bile kızımın babası olacak yaşta. Bence evlilik yerine artık ölümü düşünmeye başlasan daha iyi olur.’ Musa’nınsa vazgeçmeye hiç niyeti yoktu. Çünkü o zamanlar bütün kasabada benim Halep’in en güzel kızı olduğum söylenirdi. ‘Sana istediğin kadar borç veririm,’ dedi adam. ‘Sadece Meryem’i ver bana. Benim yanımda mutlu olacak emin ol.’ Babam tüm bu konuşmaları şakalaşma olarak kabul ediyordu. Ama baba bir ana ayrı; kardeşlerim bunu öğrenince babamı Musa’nın teklifini kabul etmesi için sıkıştırmaya başladılar. Babam gerçekten de umutsuz bir durumdaydı. Diğer taraftan iyi bir Hıristiyan’dı da. Bu yüzden çocuğunu bir Yahudi’ye vermek istemiyordu. Ama talihsizlikler üst üste gelince sonunda pes edip Musa’nın karısı olmamı kabul etti. Bu konuda kimse bana bir şey sormamıştı. Bir gün aralarında bir anlaşma imzaladılar. Sonra da Yahudi’nin evine gönderildim.”</p>

  <p class="p14">“Zavallı, zavallı Meryem,” dedi Halime gözyaşları içinde.</p>

  <p class="p14">“Aslında kocam kendince beni seviyordu. Ah, benden nefret etmesi, ya da hiç olmazsa bana karşı ilgisiz olması için neler vermezdim. Beni müthiş kıskanıyor, odama kilitliyordu. Çünkü onu itici bulduğumun farkındaydı. Ona karşı hep soğuk davranıyordum. Öfkeden dişlerim sıkarak beni hançerlemekle tehdit ediyordu. Hatta birkaç kez kendini bunu gerçekten yapacak derecede kaybettiğini görür gibi oldum. Öyle anlarda ondan gerçekten çok korkardım.”</p>

  <p class="p14">Meryem bundan sonraki anlatacakları için gücünü toplamak istercesine sustu. Halime birazdan kendisiyle bir sır paylaşılacağım sezerek tepeden tırnağa ürperdi. Ateş gibi yanan yanağını Meryem’in göğsüne yaslayıp, nefesini tutarak beklemeye koyuldu.</p>

  <p class="p14">“Kocamın,” diye kaldığı yerden anlatmaya koyuldu Meryem. “Benim gururumu derinden zedeleyen bir alışkanlığı vardı. Karısı olmamdan kısa bir süre sonra gücünü kuvvetini yitirmeye başlamıştı. Birlikte iş yaptığı insanlara benim vasıflarımı, güzelliğimi övüyor, fiziksel özelliklerimi anlatıp duruyor, benim kocam olmakla, bu muhteşem güzelliğin tek sahibi olmakla övünüp duruyordu. Herkesin kendisini kıskanmasını istediği açıkça ortadaydı. Gerçekten de bunları anlattığı insanlar vasıflarımı, güzelliklerimi dinlerken kıskançlıktan bembeyaz kesiliyorlar, o da bundan müthiş haz alıyordu. Halime, böyle bir şeyden ne derece tiksinip rahatsız olduğumu gayet iyi anlıyorsundur eminim. Ondan iğreniyordum. Yanına gitmek zorunda olduğum geceler kendimi idama gidiyormuş gibi hissediyordum. Ama o gülüyor, çaylak adını taktığı genç arkadaşlarıyla alay ediyordu. Arada da, ‘Ah, parayla her şey mümkün tatlım,’ diyordu. ‘Yaşlı bir kadın ne derece yakışıklı olursa olsun parasız bir erkeğe dönüp ikinci kez bakmaz.’ Tüm bu sözleri beni çileden çıkartıyor, öfkemi katlıyordu. Ah keşke o acemi çaylaklardan birini tanıyor olsaydım. İşte o zaman Musa’ya kendi kendini kandırmaktan öteye gitmediğini gösterebilirdim. Sonra günün birinde asla hayal bile edemeyeceğim bir şey gerçekleşti. Hizmetçilerimden biri elime küçük bir mektup tutuşturuverdi. Mektubu açıp okumaya başlayınca daha ilk kelimelerle yüreğim yerinden çıkacakmış gibi atmaya başlamıştı. Bugün bile mektubu kelimesi kelimesine hatırlıyorum. Dinle bak mektupta neler yazıyordu.”</p>

  <p class="p14">Halime artık tüm benliğiyle dikkat kesilmiş, heyecanla dinliyordu.</p>

  <p class="p14">“Mektup şöyle başlıyordu. ‘Şeyh Muhammed’den Halep’in gülü, geceye mutluluk katıp dünyayı aydınlatan ay ışığı Meryem’e. Seni seviyorum. Güzelliğini, endamını anlatıp duran iğrenç zindancın Musa’dan adını ilk duyduğum andan beri tutkunum sana. Nasıl ki şarap bir kâfirin başını döndürüp kendinden geçirirse sen de beni benden alıyorsun. Ah, gümüşi ay ışığım. Çöllerde senin güzelliğini hayal ederek, senin o muhteşem varlığını gözümün önüne getirerek kaç gece geçirdiğimi bir bilsen! Bir an bile aklımdan çıkmıyorsun. Mesafelerin hislerimi azaltacağını sanmıştım. Oysa tam tersine hislerim mani olamayacağım seviyeye geldi. Şimdi sana yüreğimi sunuyorum. Halep’in gülü, Şeyh Muhammed’in ölümden korkan bir erkek olmadığını bil. Ve senin soluduğun havayı solumak için burada. Ebediyen! ’</p>

  <p class="p14">“İlk anda bunun bir tuzak olduğunu düşündüm. Mektubu bana getiren hizmetçimi çağırıp ondan her şeyi dürüstçe anlatmasını istedim. Kız gözyaşları içinde bana çölde yaşayan bir adamın mektubu bana iletmesi karşılığında verdiği gümüş parayı gösterdi. Bu çöl adamının nasıl biri olduğunu merak ediyordum. Genç ve yakışıklı olduğunu öğrendim. Vücuduma bir heyecan dalgası yayıldı. Daha o anda Muhammed’e abayı yakar gibi olmuştum. Elbette diye düşündüm, eğer genç ve yakışıklı olmasa bana böylesi bir mektup yazmaya cüret edebilir miydi? Sonra birden ya beni görünce hayal kırıklığına uğrarsa diye endişelenmeye başladım. Mektubu belki de yüz defa okudum. Gündüzleri mektubu koynumda saklıyor, geceleriyse dikkatle sandığımda gizliyordum. Sonra ilkinden daha tutkulu ve çok daha güzel ikinci bir mektup aldım. Artık gizli aşığıma delicesine tutulmuştum. Sonunda Muhammed bir gece penceremin önündeki terasta buluşmayı teklif etti. Demek ki yaşadığım yeri, evimi gayet iyi biliyordu. Ah, Halime. O an neler hissettiğimi sana nasıl açıklayabilirim bilmiyorum. O gün belki on defa fikrimi değiştirdim. Gitsem mi gitmesem mi? Doluya koysam almıyor boşa koysam dolmuyordu. Sonunda gitmemeye karar verdim. Ve bu kararıma buluşma saati gelinceye kadar bağlı kaldım. Ama sonra sanki gizli bir emre itaat ediyormuşçasına vakit gelince avluya yöneldim. Muhteşem bir geceydi. Yalnızca küçücük yıldızların titreştiği, karanlık, aysız bir gece. Hem terliyor hem de aynı anda üşüyordum. Terasta bir süre öylece bekledim. Bir taraftan da düşünüp duruyordum. <span class="t19">Ya tüm bunlar bir</span> <span class="t19">ş</span><span class="t19">akaysa? Sak</span><span class="t19">ı</span><span class="t19">n Musa’y</span><span class="t19">ı</span> <span class="t19">ve beni küçük dü</span><span class="t19">ş</span><span class="t19">ürmek için biri böyle bir oyun oynam</span><span class="t19">ı</span><span class="t19">ş</span> <span class="t19">olmas</span><span class="t19">ı</span><span class="t19">n?</span> Tam o sırada birinin fısıldadığını işittim. ‘Korkma. Benim. Şeyh Muhammed.’ Gri cübbeli bir adam parmaklıkların üzerinden adeta yıldırım hızıyla sıçrayıp daha ne olup bittiğini anlayamadan beni kollarına aldı. O an içimde yepyeni dünyalar doğdu. Sonsuzluğu görmüştüm sanki. Onunla gelmek isteyip istemediğimi sormadı bile. Beni belimden tutup yukarı çıkmak için kullandığı merdivenden bahçeye indirdi. Bahçe duvarının diğer tarafında bir grup atlının beklediğini gördüm. Beni onlara uzatıp, duvarı tırmandı. Sonra da yanıma gelip beni atının eyerine oturttu. Zifiri karanlıkta dörtnala şehirden uzaklaştık.”</p>

  <p class="p14">“Sonra ne oldu?” diye sordu Halime soluk soluğa. “Çok ama çok talihliymişsin, Meryem!”</p>

  <p class="p14">“Ah, ne olur böyle konuşma, Halime. Sonra olanları hatırlayınca kalbim parça parça oluyor. Gece boyunca ilerledik. Tepelerde ay yükselmiş etrafımızı yavaş yavaş aydınlatmaya başlamıştı. Hani bir peri masalı dinlerken insan hem korkar hem de kendini tuhaf derecede mutlu hisseder ya ben de tam o ruh hali içindeydim. Uzunca bir süre beni kollarının arasında tutan atlının yüzüne bakmaya cesaret edemedim. Neden sonra rahatlayıp, gözlerimi onunkilere çevirdim. Adeta bir kartalı andıran bakışlarını önümüzde uzayıp giden yola dikmişti. Ama bana bakınca o sert ifade bir anda bir ceylanın yumuşacık, sımsıcak bakışlarına dönüştü. Ona âşık olmuştum. Onun uğruna o an orada canımı verebilirdim. Muhteşem bir adamdı. Şeyh</p>

  <p class="p14">Muhammed. O benimdi. Simsiyah bıyıklan, gür sakallan vardı. Ve de kıpkırmızı dudakları. Ah, Halime! Daha yolda onun kadını oldum… Bizi üç gün takip ettiler. Üvey ağabeylerimle kocamın oğlu çok sayıda adam toplamıştı. Daha sonra, benim kaçtığımı anlayınca bütün hizmetçileri sorguya çektiklerini öğrendim. Muhammed’in bana yazdığı mektubu bulmuşlar. Kocam Musa’ya çektiği acılar ve hissettiği utanç yüzünden inme inmiş. Her iki aile mensupları hemen toplanıp atlarına atladıkları gibi peşimize düşmüşler. Arkamızdan yaklaşan atlıları fark ettiğimizde çölde bir hayli yol kat etmiştik. Muhammed’in yalnızca yedi adamı vardı. Ona beni atmasını, böylece atının daha hızlı gideceğini söylediler. Ama o böyle bir teklifi dinlemeye bile yanaşmadı. Atlan değiştik. Ama buna rağmen peşimizdekiler giderek yaklaşıyordu. Sonra Muhammed arkadaşlarına dönüp, takipçilerimize doğru yönelmelerini söyledi. Beni yere indirdi. Kılıcını çekti ve yedi arkadaşıyla birlikte saldırıya geçti. Çok kanlı bir mücadele oldu. Üvey kardeşlerimden biri ölmüştü. Tıpkı Muhammed gibi. Bunu görünce kederle çığlık çığlığa bağırarak kaçmaya başladım. Ama beni hemen yakaladılar. Beni atın eyerine Muhammed’in cesedini de atın kuyruğuna bağladılar.”</p>

  <p class="p14">“Korkunç, korkunç,” diye inledi Halime elleriyle yüzünü kapatarak.</p>

  <p class="p14">“Sana o an neler hissettiğimi anlatamam. Yüreğim adeta taşlaşmıştı. İçimde yalnızca tek bir duygu vardı. İntikam duygusu. Beni bekleyen utanç verici hadiselerdense bütünüyle bihaberdim. Halep’e vardığımızda kocam ölüm döşeğindeydi. Buna rağmen beni görünce gözlerinin feri geldi. O an gözüme adeta bir şeytan gibi gözükmüştü. Oğlu beni kocamın yatağına bağlayıp kırbaçladı. Dişlerimi sıkıp hiç sesimi çıkarmadım. Musa ölünce biraz olsun rahatladım. En azından ilk intikamımı almış sayılırdım.</p>

  <p class="p14">“Ondan sonra bana yaptıklarınıysa kısaca anlatacağım. Yeterince işkence ettiklerine kanaat getirince beni Basra’ya götürüp köle pazarında sattılar. İşte böylece Efendimizin eline geçmiş oldum. Ve o da bana Yahudilerden ve Hıristiyanlardan benim adıma intikam alacağına söz verdi.”</p>

  <p class="p14">Halime uzunca bir süredir sessizdi. Meryem gözünde bir tanrıçaya dönüşmüştü adeta. Onun dostluğu sayesinde kendisinin de tarifi imkânsız ölçüde geliştiğini hissediyordu.</p>

  <p class="p14">Sonunda, “Hıristiyanlarla Yahudilerin küçük çocukları yedikleri doğru mu?” diye sorabildi.</p>

  <p class="p14">Meryem düşünceleri arasında dalıp gitmişti. Birden hatıralarından sıyrılıp kahkahayla güldü.</p>

  <p class="p14">“Yapmazlar diyemem,” dedi. “Çünkü bunu yapabilecek derecede kalpsizdirler.”</p>

  <p class="p14">“Yüreklerinde hakikati taşıyanların yanında olduğumuz için ne mutlu bize! Meryem, söylesene sen hâlâ Hıristiyan mısın?” “Hayır, değilim.”</p>

  <p class="p14">“Peki, Yahudi misin?”</p>

  <p class="p14">“Hayır, Yahudi de değilim.”</p>

  <p class="p14">“O zaman sen de benim gibi hak yolundasın.”</p>

  <p class="p14">“Tıpkı söylediğin gibi, tatlı çocuk.”</p>

  <p class="p14">“Seyduna seni çok seviyor mu?”</p>

  <p class="p14">“Bana soru sorma demiştim sana,” dedi Meryem kızmış gibi yaparak. “Ama sana bir sürü şey anlattığıma göre bunu da anlatacağım. Beni seviyor olma ihtimali var evet. Ama bana ihtiyacı olduğu kesin.”</p>

  <p class="p14">“Sana ihtiyacı mı var? Anlayamadım.”</p>

  <p class="p14">“O yalnız biri. Konuşabileceği, içini dökebileceği kimsesi yok.” “Sen onu seviyor musun?”</p>

  <p class="p14">“Bunu senin anlaman çok zor. O benim gözümde Şeyh Muhammed değil. Ama kesinlikle Musa da değil elbette. O büyük bir peygamber ve ben de ona hayranım.”</p>

  <p class="p14">“Çok yakışıklı olmalı.”</p>

  <p class="p14">“Aptal kedicik! Böyle sorular sorarak kendi kıskançlık duygularını mı körüklemek istiyorsun?”</p>

  <p class="p14">“Ah, her şeye rağmen yine de sen talihli bir insansın, Meryem,” dedi Halime yüreğinin derinliklerinden kopup gelen samimiyetiyle.</p>

  <p class="p14">“Sus artık, cırcırböceği. Artık geç oldu. Uyuman lazım. Yatağına dön.”</p>

  <p class="p14">Ona bir öpücük verdi. Halime de kalkıp yatağına yöneldi. Ama uzun çok uzun bir süre uyku tutmadı. Kafasında Meryem’in anlattıklarını kurup duruyordu. Muhammed’in Meryem’i atma attığı gibi kaçırışını düşününce adamın nefesiyle bıyıklarının yanaklarına temasını hisseder gibi oluyordu.</p>

  <p class="p15">Çok hoş bir histi bu. Birden irkilerek uyandı. Etrafın kimsenin kendisini göremeyeceği kadar karanlık oluşuna sevinmişti. Ama sonra atın kuyruğuna bağlanıp çekilen Muhammed’in cesedi gözünün önünde canlanınca yüzünü yastıklara gömerek ağladı. Uyuyana kadar da gözyaşları dinmedi.</p>

  <p class="p14">Çok da uzun bir zaman geçmemişti ki tuhaf bir tiksintiyle irkilmesine yol açan bir olaya tanık oldu. Her zamanki gibi bahçelerde gezinip etrafa bakınıyordu. Birden çalılıkların arasında garip fısıldaşmalar duyar gibi oldu. Sessizce o tarafa yöneldi. Sara’yla hadım Mustafa otların üzerine yatmış Apama’nın derslerinde sık sık anlattığı şeyleri yapıyorlardı. Tepeden tırnağa ürpermişti. Oradan uzaklaşmak istiyordu ama sanki gizli bir güç onu bulunduğu yere çivilemişti. Nefesi kesilmişti adeta. Gözünü yerdeki çiftten alamıyordu. Kalkıp gittikleri ana dek de orada öylece bekledi.</p>

  <p class="p14">Gördüklerimi Meryem’e anlatmalı ondan artık yeni bir sır daha saklamamalıyım diye düşündü. Ama Sara’ya zaten daha önce bir kez ihanet etmişti. Hayır, aynı şeyi bir kez daha yapamazdı. En iyisi hiçbir şey görmemiş gibi yapmaktı. Zaten bu tamamen tesadüfen şahit olduğu bir olaydı.</p>

  <p class="p14">Sonra gerçekten de kimseye bir şey söylemeyince zaman içinde giderek rahatladığını hissetti. Artık yeniden Sara’nın gözlerine bakabiliyordu. Sessizliğiyle ona olan eski borcunu ödemişti.</p>

  <p class="p17">&nbsp;</p>
</body>
</html>
