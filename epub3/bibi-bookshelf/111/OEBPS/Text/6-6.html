<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-6.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x6-6.html" xml:lang="en-GB">
    <div class="Basic-Text-Frame-1">
      <p class="arabaslik-orta" id="toc_marker-2-6">Altıncı Bölüm</p>

      <p class="paragraf para-style-override-9"/>

      <p class="orta">Pyotr Stepanoviç Çok Yoğun</p>

      <p class="paragraf para-style-override-9"/>

      <p class="x2030"><span>I</span></p>

      <p class="paragraf para-style-override-9"/>

      <p class="paragraf para-style-override-19"><span>Yuliya Mihaylovna’nın mürebbiyeler için düzenlemeyi düşündüğü etkinliğin günü belirlenmiş, hatta kesinleşmişti, ancak von Lembke her gün daha da artan bir şekilde hüzünlü, dalgın, düşünceliydi; tuhaf, uğursuz denebilecek birtakım önsezilerle doluydu içi ve bu durum Yuliya Mihaylovna’yı dehşetli rahatsız ediyordu. Aslında işler pek de yolunda gitmiyordu. Eski, yumuşak huylu valimizin pek de sorunsuz, düzenli bir yönetim bıraktığı söylenemezdi. Bölgede kolera salgını başlamıştı; bazı yerlerde hayvanlara kıran girmişti; yaz boyunca kentler, köyler art arda çıkan yangınlarla kül olmuştu; halkta bunların sabotaj olduğu yolunda yakınmalar başlamıştı. Soygun olmayan gün yoktu, eskiye göre bir kat artmıştı hırsızlıklar. Ama bugüne dek mutlu bir yaşam süren Andrey Antonoviç’in huzurunu bozan daha önemli, daha ciddi başka nedenler olmasaydı, tüm bunlar yine de sıradan olaylar olarak nitelenebilirdi.</span></p>

      <p class="paragraf para-style-override-19"><span>Yuliya Mihaylovna’yı en fazla şaşırtan şeyse, kocasının her gün biraz daha suskunlaşması ve –tuhaftır–, içine kapanmasıydı. Başkalarından gizleyecek nesi olabilirdi ki onun? Karısına hemen hiç karşı çıkmaz, tam bir boyun eğişle o ne derse yapardı. Örneğin onun ısrarıyla vali olarak kendisinin yetkilerini artıran, yasadışı sayılabilecek birkaç karar almıştı. Yine aynı şekilde birkaç da suça göz yumma olayı yaşanmıştı</span><span class="char-style-override-9">: y</span><span>argılanmaları ve Sibirya’ya sürülmeleri gereken kimileri, sırf Yuliya Mihaylovna öyle istiyor diye cezalandırılmak bir yana neredeyse ödüllendirilmişlerdi. Başvurulara, şikâyet dilekçelerine yanıt vermemek neredeyse artık kanıksanmıştı. Bütün bunlar daha sonra ortaya çıktı. Von Lembke karısının önüne koyduğu her kâğıdı imzaladığı gibi, kendisi devlet yetkisini kullanırken karısının işlere karışmasına da ses çıkarmıyordu. Buna karşılık bazen durup dururken, “hiç yoktan” şahlanacağı, başkaldıracağı tutuyor ve Yuliya Mihaylovna’yı çok şaşırtıyordu. Herhalde birbirini izleyen boyun eğme günlerinden sonra küçük isyan anlarıyla kendini ödüllendirme gereksinimi duyuyordu. Sezgileri güçlü olmasına karşın Yuliya Mihaylovna ne yazık ki bu soylu insanın ruhundaki inceliğin farkına varamadı; ne yazık ki bambaşka şeylerle uğraştı, bu yüzden de nice anlamsız şey oldu.</span></p>

      <p class="paragraf para-style-override-19"><span>Bunları anlatmaya kalkışmayacağım; zaten elimden de gelmez. Devlet yönetimiyle ilgili yanlışlar üzerine değerlendirmelerde bulunmak bana düşmez; onun için bu konuyu bütünüyle bir yana bırakıyorum. Bu öyküyü anlatmaya başlarken aslında düşündüğüm şeyler bambaşkaydı. İlimize atanan soruşturma komisyonu herhalde pek çok şeyi açığa çıkaracaktır, bunun için bir süre beklemek gerekiyor. Yine de bazı açıklamalarda bulunmam kaçınılmaz.</span></p>

      <p class="paragraf para-style-override-19"><span>Şimdilik yeniden Yuliya Mihaylovna’ya dönüyor ve oradan devam ediyorum. Zavallı kadın (ona gerçekten çok acıyorum) o kadar can attığı, içinin gittiği şan şöhret gibi şeylere daha kentimize geldiği ilk günden kendini bütünüyle verdiği o tuhaf ve aşırı sayılabilecek hal ve hareketler içine hiç girmeden de bir şekilde erişebilirdi. Ama düş gücünün aşırılığından mı, ilk gençliğinde çok ve art arda düş kırıklıkları yaşamasından mı bilinmez, yaşamı ve yazgısı değişir değişmez kendini yeryüzüne özel görevle gelmiş bir varlık, hatta neredeyse alnına kutsal yağ sürülmüş</span> <span>gibi görmeye başladı; büyüleyici bir dili, üstün bir dil yetisi olduğunu sandı. Felaket de tam buradan geldi; çünkü dil, kadınların süs olsun diye başlarına iliştirdikleri bir takma saç topuzu değildir. Ama gelin de bu gerçeği kadınlara anlatın! Ona yalakalık eden herkes amacına ulaşıyor, dolayısıyla da herkes ona yaranmakta, yalakalık etmekte birbiriyle yarışıyordu. Zavallı kadın kendini bir anda bin bir çeşit düzenin içinde buluverdi; oysa o kendisinin son derece değişik, özgün biri olduğu kanısındaydı. Vali karısı olarak kentimizde bulunduğu kısa süre içinde saflığından çok yararlananlar oldu. Kafası bağımsızlık-özgürlük etiketi altında yer alan çelişik, karmakarışık şeylerle doluydu</span><span class="char-style-override-9">: B</span><span>üyük toprak sahipleri, demokratlar, valinin yetkilerinin artırılması, yeni kurumlar ve yeni düzen, aristokratlar, sosyal içerikli serbest düşünceler, aristokrat salonlarının hoşgörüden uzak katı kuralları, çevresini kuşatan gençlerin neredeyse meyhane laubalilikleri... bunların tümü aynı anda hoşuna gidiyordu Yuliya Mihaylovna’nın. Çevresine</span> <span class="char-style-override-11">mutluluk saçtığını</span><span>, uzlaşmazları uzlaştırdığını, kendisine yönelik tapınma derecesindeki sevginin etrafında herkesi, her şeyi birleştirip kaynaştırdığını düşlüyordu. Gözdeleri vardı ve Pyotr Stepanoviç de bunlardan biriydi</span><span class="char-style-override-9">: G</span><span>izlemeye gerek görmediği kaba yaltaklanmaları, Yuliya Mihaylovna’nın çok hoşuna gidiyordu. Ondan hoşlanmasının oldukça tuhaf, ama zavallı kadının karakterini ortaya koyan bir başka nedeni de Pyotr Stepanoviç’in devlete karşı düzenlenecek bir komployu ona önceden haber vereceğine inanmasıydı! İnanılır gibi değil ama gerçek. İlimizin devlete karşı hazırlanan bir komplonun merkezi olduğu gibi bir düşünceye kaptırmıştı kendini her nasılsa. Pyotr Stepanoviç de kimi durumlarda susarak, kimi durumlardaysa her anlama gelebilecek imalarda bulunarak ondaki bu tuhaf düşüncenin kökleşmesine yardımcı oluyordu. Yuliya Mihaylovna onun Rusya’nın bütün devrimcileriyle ilişkisi olduğuna ama aynı zamanda da kendisine taptığına inanıyordu. Devlete karşı bir komployu açığa çıkarmak, böylece Petersburg’un minnet duygularını kazanmak, buna bağlı olarak kocasının meslekte yükselmesini güvence altına almak, “sevecenlik” göstererek etkilediği gençliğin uçuruma yuvarlanmasını önlemek... bütün bu düşünceler Yuliya Mihaylovna’nın fantastik kafasında bir arada yer alabiliyordu. Pyotr Stepanoviç’i kurtarmış, büyülemiş, kendine bağlamışsa (nedense bundan pek emindi), öbürlerini de kurtarırdı. Hiç kimse uçuruma yuvarlanmayacaktı; onları kurtaracak, seçip ayıracak, haklarında olumlu raporlar düzenleyecek ve yüce adaletin onları bağışlamasını sağlayacak, böylece de tarih ve tüm Rus liberalizmi onun adını kutsayacaktı. Beri yandan komployu da açığa çıkarmış olacağı için bir taşla iki kuş vurmuş olacaktı.</span></p>

      <p class="paragraf para-style-override-19"><span>Ama yine de şu düzenlediği etkinlikler sırasında Andrey Antonoviç’in böyle somurtmaması, güler yüzlü olması gerekiyordu. Ne yapıp edip içini rahatlatmalı ve onu neşelendirmeliydi. Bunun için Pyotr Stepanoviç’i gönderdi ona; delikanlının, bir şekilde kocasını içinde bulunduğu bezginlikten kurtarmanın yolunu bulacağını umuyordu. Kimbilir, Pyotr Stepanoviç birinci ağızdan bazı haberler bile verebilirdi ona. Delikanlının becerisine tam güven duyuyordu. Pyotr Stepanoviç ne zamandır Bay von Lembke’nin çalışma odasına hiç girmemişti. Odaya daldığı an, hastanın kendini özellikle berbat hissettiği bir andı.</span></p>

      <p class="paragraf para-style-override-20"/>

      <p class="x2030"><span>II</span></p>

      <p class="paragraf para-style-override-20"/>

      <p class="paragraf para-style-override-19"><span>Von Lembke içinden çıkamadığı bir olayla karşı karşıyaydı. İlçelerimizden birinde (Pyotr Stepanoviç’in geçenlerde eğlenmek için gittiği ilçe) bir asteğmen, komutanı tarafından azarlanmıştı. Olay bütün bölüğün önünde geçmişti. Petersburg’dan yeni gelmiş gencecik bir delikanlıydı asteğmen; ufak tefek, tombalak, al yanaklı bir şey olmasına karşın pek az konuşurdu, yüzü asık, ciddi, azametliydi. Aşağılanmaya dayanamamış ve bütün bölüğü hayretler içinde bırakan bir çığlık kopararak vahşi bir hayvan gibi başını önüne eğip var gücüyle komutanın üzerine atılmıştı; dişlerini omzuna şiddetle geçirdiği komutanın üzerinden güçlükle kaldırmışlardı. Çıldırdığına hiç kuşku yoktu genç asteğmenin, en azından son zamanlardaki davranışları böyle bir şeyi düşündürtecek tuhaflıklarla doluydu. Örneğin oturduğu evin sahibine ait iki tasviri pencereden fırlatıp atmış, ayrıca bunlardan birini baltayla parçalamıştı; evindeki meyilli, yüksekçe masanın üzerine Voght’un, Moleschott’un, Buchner’in yapıtlarını sıralamış, her birinin önüne de birer kandil yakmıştı.</span><span class="dipnot char-style-override-8"><a class="footnote-link" href="#footnote-225-42" id="footnote-225-42-backlink">42</a></span> <span>Evinde bulunan kitapların çokluğuna bakılırsa okumuş biriydi. Cebinde elli bin frankı olsa o da herhalde Bay Herzen’in kitaplarından birinde pek sevimli bir mizahla sözünü ettiği şu “kadet” gibi Markiz Adaları’nın yolunu tutardı.</span><span class="dipnot char-style-override-8"><a class="footnote-link" href="#footnote-225-43" id="footnote-225-43-backlink">43</a></span> <span>Tutuklandığında hem üzerinde, hem de evinde en korkunç bildirilerden bulunmuştu.</span></p>

      <p class="paragraf para-style-override-19"><span>Aslında bildiriler tek başlarına ciddiye alınmaya bile değen şeyler değildi. Ne bildiriler gördük biz! Kaldı ki yeni bile değillerdi bunlar, altı hafta kadar önce X ilinde dağıtılan bildirilerin tıpkısıydı. Bir buçuk ay kadar önce o ilin bir ilçesine gitmişken il merkezine de uğrayan Liputin, bu bildirilerden orada da gördüğünü söylüyordu. Ancak, Andrey Antonoviç’in asıl canını sıkan, Şpigulin kardeşlere ait fabrikanın müdürünün, asteğmenin üzerinde bulunan bildirilerin paket halinde o gece kendi fabrikalarına da bırakıldığını polise bildirmiş olmasıydı. Bildirilerin paketi daha açılmadığından işçilerden bir teki bile bildiriyi görmemişti. Aslında üzerinde durmaya değmez, saçma sapan bir olaydı ama Andrey Antonoviç’i uzun uzun düşündürdü. Olay ona hem tatsız, hem de karmaşık görünüyordu.</span></p>

      <p class="paragraf para-style-override-19"><span>Hem kentimizde, hem de değişik çeşitlemeleriyle başkent gazetelerinde büyük gürültü koparan “Şpigulin Skandalı”na denk düşmüştü bu olay. Üç hafta önce fabrika işçilerinden birinin Asya kolerasına yakalanıp ölmesi, onun hemen ardından birkaç kişinin daha hastalanması üzerine kentte herkesi bir korkudur almıştı, çünkü kolera komşu ilden bize doğru ilerliyordu. Bu davetsiz konuğa karşı kentimizde mümkün olan bütün sağlık önlemlerinin alınmış olduğunu da belirtmeliyim. Ama Şpigulinler yüksek çevrelerle ilişkileri sağlam milyonerler oldukları için fabrikalarında bu konuyu pek önemsememişlerdi. Bunun üzerine birdenbire hastalığın yuvasının bu fabrika olduğu, özellikle de işçilerin kaldıkları yerlerin belki yıllardır temizlik yüzü görmediği ve dışarıdan gelen bir salgın olmasaydı bile, buradan bir salgının başlayabileceği söylentileri çıktı. Kuşkusuz gereken bütün önlemler hemen alındı ve bunların gecikmeden uygulamaya geçirilmesiyle de Andrey Antonoviç canla başla ilgilendi. Üç haftada fabrika tertemiz edildiyse de, Şpigulinler nedense fabrikanın kapısına kilit vurdular. Şpigulin kardeşlerden biri zaten sürekli Petersburg’da yaşardı, öbürü de valiliğin temizlik emrinden sonra fabrikayı kapatıp Moskova’ya gitti. Fabrika müdürü işçilerin hesaplarını kesmeye başladı ve bu işte büyük bir dolandırıcılık yaptığı ortaya çıktı. Haklarının yendiği, paraların eksik ödendiği gerekçesiyle işçilerden sızlanmalar, şikâyetler yükseldi; hatta aptallık edip polise bile başvuranlar oldu, ancak her şeye karşın işçiler sakindiler ve fazla gürültü koparmamışlardı. Fabrika müdürünün Andrey Antonoviç’e bildirileri getirmesi de tam bu sırada oldu.</span></p>

      <p class="paragraf para-style-override-19"><span>Valinin çalışma odasına aileden biriymiş gibi daldı Pyotr Stepanoviç; ne olsa Yuliya Mihaylovna’nın görevlendirmesiyle buradaydı. Onu görmesiyle yüzü asılan von Lembke, somurtarak masasının önünde öylece kaldı. Ondan önce odasında bir aşağı bir yukarı gezinerek, özel kaleminden Blum ile görüşüyordu; Yuliya Mihaylovna’nın bütün diretmelerine karşın Petersburg’dan yanında getirdiği somurtkan, bildiğinden şaşmayan Alman kökenli bir memurdu Blum. Pyotr Stepanoviç’in içeri dalmasıyla memur kapıya doğru yürüdüyse de dışarı çıkmadı. Hatta Pyotr Stepanoviç’e valiyle memur anlamlı bir şekilde bakışmışlar gibi geldi.</span></p>

      <p class="paragraf para-style-override-19"><span>— Hah, gizemli valimizi sonunda yakaladım! –dedi gülerek Pyotr Stepanoviç ve elini masaya yayılmış bildirilerin üzerine koydu;– Bakıyorum koleksiyonunuz zenginleşiyor?</span></p>

      <p class="paragraf para-style-override-19"><span>Öfkeden kan beynine sıçradı Andrey Antonoviç’in, yüzü çarpıldı.</span></p>

      <p class="paragraf para-style-override-19"><span>— Bırakın, ellemeyin! –diye bağırdı öfkeden titreyerek.– Sakın ha bayım... sakın ha...</span></p>

      <p class="paragraf para-style-override-19"><span>— Ne oluyor yahu? Yoksa kızıyor musunuz bana?</span></p>

      <p class="paragraf para-style-override-19"><span>— Bundan böyle bayım, sizin sans façon</span><span class="dipnot char-style-override-8"><a class="footnote-link" href="#footnote-225-44" id="footnote-225-44-backlink">44</a></span> <span>hareketlerinize göz yummaya hiç niyetim yok ve size hatırlatmak isterim ki...</span></p>

      <p class="paragraf para-style-override-19"><span>— İşe bak! Galiba gerçekten kızıyor!</span></p>

      <p class="paragraf para-style-override-19"><span>— Susun, susun! –diye bağırdı von Lembke ayaklarını yere vurarak,– ve sakın...</span></p>

      <p class="paragraf para-style-override-19"><span>Tanrı bilir iş nereye varacaktı. Çünkü –ve ne yazık ki– Pyotr Stepanoviç’in, hatta Yuliya Mihaylovna’nın bile bilmediği bir durum vardı. Son günlerde karısını Pyotr Stepanoviç’ten kıskanmaya başlayan zavallı Andrey Antonoviç’in sinirleri perişandı; yalnızken, özellikle de geceleri acılar içinde kıvranıyordu.</span></p>

      <p class="paragraf para-style-override-19"><span>— Ben de saf saf, iki gün eve kapanıp gece yarılarına dek romanınızı okuyan, bununla yetinmeyip, kitapla ilgili düşüncelerinizi öğrenmek için sizi görmek isteyen biri olarak, resmi kurallara uymadan bu odaya girebilirim diye düşünmüştüm, –dedi Pyotr Stepanoviç biraz gönül koymuş gibi ama daha çok gururla.– Yuliya Mihaylovna beni her zaman büyük bir içtenlikle karşılar. Ama sizin şu tepkinizi bilmem ki nasıl anlamalı? Bu arada... buyurun romanınız! –Bunu söylerken masanın üzerine kalın bir boru gibi kıvrılıp, mavi bir kâğıda sarılmış, ağırca defteri bıraktı.</span></p>

      <p class="paragraf para-style-override-19"><span>Lembke kızardı, şaşırdı; sevincini güçlükle bastırarak:</span></p>

      <p class="paragraf para-style-override-19"><span>— Nerede buldunuz? –diye sordu sakınarak.</span></p>

      <p class="paragraf para-style-override-19"><span>— Hiç akla gelir mi</span><span class="char-style-override-9">: b</span><span>oru gibi kıvrıktı ya, eve gidince komodinin üzerine atmışım anlaşılan, meğer yuvarlanıp arkaya düşmüş! Ancak önceki gün döşeme tahtalarını temizlerken buldular. Doğrusu, başıma büyük iş açtınız!</span></p>

      <p class="paragraf para-style-override-19"><span>Lembke ciddi bakışlarını yere çevirdi.</span></p>

      <p class="paragraf para-style-override-19"><span>— Sayenizde iki gecedir gözümü kırpmadım! Önceki gün buldular, ben de hemen okumaya başladım; gündüzleri hiç zamanım olmadığı için iki gece başımı kaldırmadan okuyup bitirdim. Nasıl desem... pek hoşuma gitmedi</span><span class="char-style-override-9">: d</span><span>üşüncesi bana göre değil. Neyse işin bu yanını boş verin, ben elbette eleştirmen değilim ama siz ne yapmışsınız azizim, hoşlanmadım diyorum ama sonuna kadar okumaktan da kendimi alamadım! Dördüncü ve beşinci bölümler biraz şey gibi geldi... şey... şey... lanet olsun, her neyse işte! Ama azizim, o ne mizah öyle!.. Gülmekten bir hal oldum! Doğrusu güldürmeyi iyi beceriyorsunuz... sans que cela paraisse.</span><span class="dipnot char-style-override-8"><a class="footnote-link" href="#footnote-225-45" id="footnote-225-45-backlink">45</a></span> <span>Dokuzuncu, onuncu bölümler hep aşk üzerine; benim hiç anlamadığım bir iş! Ancak, yine de etkileyici; İgrenev’in mektubunu okurken gözyaşlarımı zor tuttum, her ne kadar büyük incelikle çizilmiş bir tipse de... Aslında duygusal bir mektup bu ama aynı zamanda siz bu duygulardaki sahteliği de göstermek istemişsiniz sanki, değil mi? Nasıl, doğru mu tahminim? Ancak, kitabın sonu için sizi evire çevire dövmeyi düşündüğümü gizlemeyeceğim. Nedir burada bize örnek gösterdiğiniz şey? Yüceltilen aile mutluluğu</span><span class="char-style-override-9">: ç</span><span>ok çocuk yapmak, çok para kazanmak, karşılıklı sevgi saygı, huzur dolu bir hayat! Doğrusu okuru büyülüyorsunuz, nitekim ben de elimden bırakamadım; ancak romanınızın berbatlığı da tam burada! Halk, bildiğiniz halk, yani ahmak; dolayısıyla akıllı insanların onu aydınlatması gerek, sizse onu... Neyse, bu kadar yeter, hoşça kalın! Bir dahaki sefere böyle kızgın olmayın! Aslında size iki kelime önemli bir şey söylemek için gelmiştim ama hiç havanızda değilsiniz...</span></p>

      <p class="paragraf para-style-override-19"><span>Andrey Antonoviç romanını masadan alıp meşe kitap dolabına kilitlemiş, hatta o arada kendilerini yalnız bırakması için Blum’a göz kırpmayı bile başarmıştı. Üzgün, sarkmış bir yüzle odadan çıktı Blum.</span></p>

      <p class="paragraf para-style-override-19"><span>—</span> <span class="char-style-override-11">Havamda olmadığımı</span> <span>da nereden çıkardınız, ben yalnızca... birtakım tatsızlıklar... –diye mırıldandı Lembke kaşlarını çatarak; ama artık öfkeli değildi, hatta geçip masasına oturmuştu.– Oturun ve anlatın bakalım bana söyleyeceğiniz şu iki kelimeniz neymiş. Sizi epeydir görmedim Pyotr Stepanoviç... yalnız rica etsem de bir daha deminki gibi dalmasanız içeri... insanın bin bir işi olabiliyor...</span></p>

      <p class="paragraf para-style-override-19"><span>— Ama ben hep böyleyim...</span></p>

      <p class="paragraf para-style-override-19"><span>— Biliyorum ve kötü bir niyetinizin olmadığına da inanıyorum... ama insanın öyle zamanları oluyor ki... telaş, koşuşturma... Oturun lütfen.</span></p>

      <p class="paragraf para-style-override-19"><span>Pyotr Stepanoviç geçip kanepeye yayıldı, hemen ardından da bacaklarını altına alıp bağdaş kurdu.</span></p>

      <p class="paragraf para-style-override-20"/>

      <p class="x2030"><span>III</span></p>

      <p class="paragraf para-style-override-20"/>

      <p class="paragraf para-style-override-19"><span>Başıyla masanın üzerindeki bildiri yığınını göstererek:</span></p>

      <p class="paragraf para-style-override-19"><span>— Şu uyduruk şeyler yüzünden mi telaş içindesiniz? –dedi.– İstediğiniz kadar getireyim ben size bu kâğıt parçalarından; ilk kez X ilinde müşerref olmuştum bunlarla!</span></p>

      <p class="paragraf para-style-override-19"><span>— Orada bulunduğunuzda?</span></p>

      <p class="paragraf para-style-override-19"><span>— Eh, haliyle; orada değilken nasıl olsun! En yukarısında bir de balta resmi vardı. İzin verir misiniz (uzanıp masadan bir bildiri aldı); evet, bunda da var aynı balta.</span></p>

      <p class="paragraf para-style-override-19"><span>— Evet balta... gördüğünüz gibi balta.</span></p>

      <p class="paragraf para-style-override-19"><span>— Ne yani, balta mı korkuttu sizi?</span></p>

      <p class="paragraf para-style-override-19"><span>— Hayır balta korkutmadı. Aslında korkmuş da değilim. Ama bu... öyle bir iş ki, içinde başka işler var.</span></p>

      <p class="paragraf para-style-override-19"><span>— Nasıl başka işler? Fabrikaya getirilmiş olmaları mı başka iş? Ha-ha. Biliyor musunuz, sizin bu fabrikanın işçileri yakında kendi bildirilerini kendileri yazacaklar.</span></p>

      <p class="paragraf para-style-override-19"><span>Von Lembke gözlerini onun gözlerine dikti:</span></p>

      <p class="paragraf para-style-override-19"><span>— Nasıl yani?</span></p>

      <p class="paragraf para-style-override-19"><span>— Öyle işte. Gözünüzü üzerlerinden ayırmayın. Çok yuf-ka yürekli bir insansınız Andrey Antonoviç; roman falan da yazıyorsunuz. Burada ise eski usullere başvurmak gerek.</span></p>

      <p class="paragraf para-style-override-19"><span>— Eski usuller ne demek? Bu nasıl tavsiye? Fabrika tertemiz oldu; emrettim temizlediler.</span></p>

      <p class="paragraf para-style-override-19"><span>— İşçiler arasında isyan var. Şöyle esaslı bir sopadan geçirin hepsini, bakın nasıl kuzu gibi oluyorlar.</span></p>

      <p class="paragraf para-style-override-19"><span>— İsyan mı? Ne saçma! Emrettim, temizlediler işte fabrikayı.</span></p>

      <p class="paragraf para-style-override-19"><span>— Çok yumuşak başlısınız Andrey Antonoviç, çook!</span></p>

      <p class="paragraf para-style-override-19"><span>— Birincisi hiç de dediğiniz gibi yumuşak başlı değilim, ikincisi... –Yeniden alınır gibi oldu von Lembke; zaten genç adamla kendini zorlayarak, sadece yeni bir şey öğrenebilir miyim diye konuşuyordu.</span></p>

      <p class="paragraf para-style-override-19"><span>— Aa, eski bir tanıdık daha! –diyen Pyotr Stepanoviç onun sözünü kesti; masada, kâğıt ağırlığının altında duran bir başka kâğıt ilişmişti gözüne; bu da bir bildiriydi, yalnız yurtdışında basılmıştı ve şiir biçimindeydi.– Ah, bunu ezbere biliyorum</span><span class="char-style-override-9">: “</span><span>Aydın İnsan”. Bir bakalım, evet, “Aydın İnsan”mış. Bu insanla Avrupa’dayken tanışmıştım. Nereden buldunuz bunu?</span></p>

      <p class="paragraf para-style-override-19"><span>— Avrupa’da mı gördüm dediniz? –dedi von Lembke; yüreği oynamıştı.</span></p>

      <p class="paragraf para-style-override-19"><span>— Dört beş ay kadar önce.</span></p>

      <p class="paragraf para-style-override-19"><span>— Ne de çok şey görmüşsünüz Avrupa’da! –dedi von Lembke ona anlamlı bir bakış fırlatarak.</span></p>

      <p class="paragraf para-style-override-19"><span>Pyotr Stepanoviç onu dinlemedi bile, kâğıdı açtı, yüksek sesle okumaya başladı:</span></p>

      <p class="paragraf para-style-override-19"/>

      <p class="siir-baslik">AYDIN İNSAN</p>

      <p class="paragraf para-style-override-19"><span>Soylu değil, bir halk çocuğuydu</span></p>

      <p class="paragraf para-style-override-19"><span>Ama çarın kinini ve boyarların öfkesini</span></p>

      <p class="paragraf para-style-override-19"><span>Hep ensesinde hissetti.</span></p>

      <p class="paragraf para-style-override-19"><span>Yine de mahkûm edip kendini</span></p>

      <p class="paragraf para-style-override-19"><span>Zulme, acıya, işkenceye</span></p>

      <p class="paragraf para-style-override-19"><span>Anlattı durdu halka ne olduğunu</span></p>

      <p class="paragraf para-style-override-19"><span>Kardeşliğin, eşitliğin, özgürlüğün.</span></p>

      <p class="paragraf para-style-override-19"/>

      <p class="paragraf para-style-override-23"><span>İsyan ateşleri tutuşturdu ve sonra</span></p>

      <p class="paragraf para-style-override-19"><span>Kaçtı çarın zindanından,</span></p>

      <p class="paragraf para-style-override-19"><span>Kaçtı kerpetenden, kamçıdan, cellattan.</span></p>

      <p class="paragraf para-style-override-19"><span>Kaçıp yad ellere gitti.</span></p>

      <p class="paragraf para-style-override-19"><span>Smolensk’ten Taşkent’e kadar çarın</span></p>

      <p class="paragraf para-style-override-19"><span>Boyunduruğundan kurtulmak için</span></p>

      <p class="paragraf para-style-override-19"><span>İsyana hazır bütün bir halk</span></p>

      <p class="paragraf para-style-override-19"><span>Gözlüyordu o öğrencinin yolunu.</span></p>

      <p class="paragraf para-style-override-19"/>

      <p class="paragraf para-style-override-23"><span>Bekliyordu tekmil insanlar onu:</span></p>

      <p class="paragraf para-style-override-19"><span>İtirazsız ardından gitmek için,</span></p>

      <p class="paragraf para-style-override-19"><span>Boyarlığa son vermek için,</span></p>

      <p class="paragraf para-style-override-19"><span>Çarlığı yok etmek,</span></p>

      <p class="paragraf para-style-override-19"><span>Toprakları herkesin yapmak ve</span></p>

      <p class="paragraf para-style-override-19"><span>Sonsuzcasına toprağa gömmek için</span></p>

      <p class="paragraf para-style-override-19"><span>Eski dünyaya ait her şeyi:</span></p>

      <p class="paragraf para-style-override-25"><span>Kiliseyi, evliliği, aileyi!</span><span class="dipnot char-style-override-8"><a class="footnote-link" href="#footnote-225-46" id="footnote-225-46-backlink">46</a></span></p>

      <p class="paragraf para-style-override-19"><span>Şiiri okuyup bitiren Pyotr Stepanoviç:</span></p>

      <p class="paragraf para-style-override-19"><span>— O subayın üzerinde mi bulundu bu da? –dedi.</span></p>

      <p class="paragraf para-style-override-19"><span>— Onu da mı tanıyorsunuz yoksa?</span></p>

      <p class="paragraf para-style-override-19"><span>— Elbette. Tam iki gün ne biçim eğlendik kendisiyle! Kafayı oynatmasa şaşardım.</span></p>

      <p class="paragraf para-style-override-19"><span>— Belki de kafayı falan oynatmamıştır?</span></p>

      <p class="paragraf para-style-override-19"><span>— Onun için mi insanları ısırmaya başladı?</span></p>

      <p class="paragraf para-style-override-19"><span>— Şimdi bir dakika</span><span class="char-style-override-9">: s</span><span>iz bu şiiri yurtdışında gördüğünüzü söylüyorsunuz; ardından aynı şiir burada bir subay üzerinde bulunuyor...</span></p>

      <p class="paragraf para-style-override-19"><span>— Ne yani, çok mu karışık geldi size? Yoksa benim ağzımı mı arıyorsunuz Andrey Antonoviç? –Birden ciddileşti, büyük bir gururla ve azametli bir tavırla sürdürdü sözlerini:–Yurtdışından ülkeme dönünce orada tanık olduğum şeylerle ilgili bazı kimselere bazı açıklamalar yaptım ve açıklamalarım yeterli bulundu. Yoksa kentinizi varlığımla mutlu etmem mümkün olabilir miydi? Bu anlamda görevimin bittiğini düşünüyor, kendimi kimseye hesap vermek zorunda görmüyorum. Görevim bitti derken, muhbirlik gibi bir görevden söz ediyor değilim. O sırada başka türlü davranamazdım. Olup bitenlerin içyüzünü bilenler Yuliya Mihaylovna’ya yazdıkları tavsiye mektuplarında benim dürüst, onurlu bir insan olduğumu belirtmişlerdir. Neyse bütün bunların canı cehenneme, ben aslında size önemli bir şey söylemek için gelmiştim; şu baca temizleyicisi kılıklı memurunuzu göndermekle çok iyi ettiniz. Gerçekten çok önemli bir ricam olacak sizden Andrey Antonoviç.</span></p>

      <p class="paragraf para-style-override-19"><span>— Rica mı? Buyurun, sizi dinliyorum; doğrusu meraklandırdınız beni. Şunu da ekleyeyim</span><span class="char-style-override-9">: b</span><span>eni sürekli şaşırtıyorsunuz Pyotr Stepanoviç.</span></p>

      <p class="paragraf para-style-override-19"><span>Von Lembke heyecanlanmıştı. Pyotr Stepanoviç bacak bacak üstüne attı.</span></p>

      <p class="paragraf para-style-override-19"><span>— Petersburg’da tam bir açıksözlülükle hemen her şeyi anlattım. Ama bir iki şey üzerine... ki bunlardan biri şudur (parmağıyla “Aydınlık İnsan”a vurdu) bir şey söylemedim; çünkü her şeyden önce, sözü edilmeye değer bir şey değildi; ikincisi de sadece bana sorulanlara yanıt verdim. Sorulmayan şeyler üzerine kendiliğimden bir şeyler söyleyip gevezelik etmeyi hiç sevmem. Koşulların köşeye sıkıştırdığı dürüst bir insanla bir alçak arasındaki farkı da burada görürüm. Neyse, konumuz bu değil. Şimdi... şimdi bu salaklar... yani bu saatten sonra bile... her şey gün yüzüne çıkmış, her şey sizin elinize geçmiş durumda ve görebildiğim kadarıyla sizden bir şey gizleyebilmek de olanaksız... çünkü her şeyi görüyor, seziyorsunuz; sizi önceden anlayabilmek çok zor; oysa bu salaklar hâlâ aynı aptallıklarını sürdürüyorlar... Ben de işte... yani... kısacası bunlardan biri... bir aptal... hatta bir kaçık için bağış dilemeye, insanseverliğinize sığınarak gençliği ve sürdürdüğü bütün o acılı hayat adına onu bağışlamanızı dilemeye geldim... –Birden kaba bir alay ve sabırsızlıkla,– Yalnızca yazdığınız romanlarda kalmıyordur umarım insanseverliğiniz! –diyerek tamamladı sözlerini.</span></p>

      <p class="paragraf para-style-override-19"><span>Kısacası, doğrucu bir insan olduğu hemen anlaşılıyordu konuğun; ne var ki biraz beceriksizdi, rol yapmayı da pek bilmiyordu ama bu da insan sevgisinin aşırılığına ya da aşırı nezaketine bağlanabilirdi; ama en önemlisi kavrayışı biraz kıt gibiydi; bunu derin bir sezgiyle ta ne zaman anlamıştı von Lembke; hele şu son hafta boyunca çalışma odasında yalnız kaldığı geceler, bu kadar kavrayışsız birinin Yuliya Mihaylovna üzerindeki anlaşılmaz başarısını düşünüp düşünüp ne küfürler savurmuştu.</span></p>

      <p class="paragraf para-style-override-19"><span>— Kimin için ricacısınız ve... bütün bu söyledikleriniz ne anlama geliyor? –diye sordu vali biraz tepeden, ama daha çok merakını gizlemeye çalışır bir tavırla.</span></p>

      <p class="paragraf para-style-override-19"><span>— Bu... bu... hey Tanrım! Size güvendim diye de suçlayacak değiller herhalde! Sizi soylu, mert... en önemlisi de zeki, anlayışlı bir insan olarak görmek de suç değil ya! Lanet olsun!..</span></p>

      <p class="paragraf para-style-override-19"><span>Zavallı kendine hâkim olamıyor gibiydi.</span></p>

      <p class="paragraf para-style-override-19"><span>— Ne olur bana yardım edin... şimdi burada onun adını size vermekle, aslında onu ihbar etmiş olacağım, öyle değil mi? Onu ele vermiş olacağım?</span></p>

      <p class="paragraf para-style-override-19"><span>— İyi ama bana onun adını söylemezseniz ben nereden, nasıl bilebilirim onun kim olduğunu?</span></p>

      <p class="paragraf para-style-override-19"><span>— Yine haklısınız; karşınızdakine aman vermeyen bir mantığınız var!.. Lanet olsun! Lanet olsun! Şu “Aydınlık İnsan”... şu “öğrenci” kim biliyor musunuz</span><span class="char-style-override-9">: Ş</span><span>atov! İşte söyledim!</span></p>

      <p class="paragraf para-style-override-19"><span>— Şatov mu? Nasıl yani Şatov?</span></p>

      <p class="paragraf para-style-override-19"><span>— Şiirde sözü edilen “öğrenci” Şatov! Kendisi bu kentte oturuyor. Eski bir köle. Hani şu tokat atan.</span></p>

      <p class="paragraf para-style-override-19"><span>Lembke gözlerini kısarak:</span></p>

      <p class="paragraf para-style-override-19"><span>— Ha, tamam, bildim! –dedi.– Bildim! İyi ama neyle suçlanıyor ki? Daha da önemlisi, siz neden dolayı bağışlanmasını istiyorsunuz onun?</span></p>

      <p class="paragraf para-style-override-19"><span>Pyotr Stepanoviç yavaş yavaş çileden çıkıyordu:</span></p>

      <p class="paragraf para-style-override-19"><span>— Onu kurtarmanızı istiyorum sizden, anlasanıza! Kendisini sekiz yıldır tanıyorum... dostuyum... ya da dostuydum... ama geçmişte olup bitenler için size hesap verecek değilim... –elini şöyle bir salladı,– aslında... üzerinde durmaya bile değmez. Hepsi üç buçuk kişi, hadi dış ülkelerdekileri de katalım, on kişiyi zor bulurlar. Ama burada önemli olan, benim sizin insanseverliğinize ve zekânıza güvenmiş olmam! Siz elbette işin içyüzünü hemen anlayacak ve öylece de ortaya koyacaksınız; yani söz konusu olanın, yaşadığı felaketlerin... dikkat buyurun, felaketler diyorum... yaşadığı bitmez tükenmez felaketlerin sonucu olarak zihinsel sağlığını kaybetmiş birinin aptalca hayalleri olduğunu... devlete karşı komplo gibi bir şeyin kesinlikle söz konusu olmadığını... görecek ve ona göre davranacaksınız.</span></p>

      <p class="paragraf para-style-override-19"><span>Tıkanır gibi oldu, soluk soluğa kalmıştı.</span></p>

      <p class="paragraf para-style-override-19"><span>Lembke pek azametli bir edayla:</span></p>

      <p class="paragraf para-style-override-19"><span>— Hım, şu baltalı bildirinin onun başının altından çıktığı ortada, –dedi.– yine de... hem burada, hem de X ve ilçelerinde bu bildiriyi tek başına nasıl dağıtabildi? Asıl önemlisi de bildiriyi nereden, kimlerden aldı?</span></p>

      <p class="paragraf para-style-override-19"><span>— Söyledim ya size, bunlar hepi topu beş altı... en çok on kişiler, nereden bileyim ben?</span></p>

      <p class="paragraf para-style-override-19"><span>— Bilmiyor musunuz?</span></p>

      <p class="paragraf para-style-override-19"><span>— Nereden bileyim yahu?</span></p>

      <p class="paragraf para-style-override-19"><span>— Ama Şatov’un onlardan biri olduğunu biliyorsunuz?</span></p>

      <p class="paragraf para-style-override-19"><span>— Eh! –Pyotr Stepanoviç, sorgulayıcısının feraset ve zekâ-<br/>
      sından kendini korumak ister gibi elini salladı.– Pekâlâ size her şeyi anlatacağım. Bildiriler hakkında hiç, ama hiçbir şey bilmiyorum. Lanet olsun! Hiçbir şey ne demektir biliyorsunuz herhalde? Burada kuşkusuz şu asteğmen, sonra bir kişi... başka bir kişi daha... ayrıca belki Şatov... ve belki bir kişi daha vardır; anlayacağınız ciddiye alınamayacak, zavallı birkaç kişi! Ama ben buraya Şatov için geldim. Kurtarılması gerek, çünkü şu şiir onun; o yazdı ve yurtdışında da o bastırdı; işte kesin olarak bildiğim her şey bu kadar! Bildiriler konusunda ise hiçbir şey bilmiyorum.</span></p>

      <p class="paragraf para-style-override-19"><span>— Şiir onunsa bildiriler de kuşkusuz onundur. Peki, Bay Şatov’dan kuşkulanmak için elinizde herhangi bir kanıt var mı?</span></p>

      <p class="paragraf para-style-override-19"><span>Pyotr Stepanoviç sabrı tükenmiş bir insanın bıkkınlığıyla cüzdanından çıkardığı bir pusulayı masanın üzerine attı:</span></p>

      <p class="paragraf para-style-override-19"><span>— Buyurun size kanıt!</span></p>

      <p class="paragraf para-style-override-19"><span>Lembke pusulayı açtı, altı ay kadar önce buradan yazılıp yurtdışına gönderilmiş iki satırlık bir şeydi bu:</span></p>

      <p class="paragraf para-style-override-19"/>

      <p class="paragraf para-style-override-19"><span>“‘Aydınlık İnsan’ı burada basamam; burada hiçbir şey basamam, yurtdışında bastırın.</span></p>

      <p class="paragraf para-style-override-21"><span>İ. Şatov”</span></p>

      <p class="paragraf para-style-override-19"/>

      <p class="paragraf para-style-override-19"><span>Lembke gözlerini dikip Pyotr Stepanoviç’e baktı. Varvara Petrovna haklıydı</span><span class="char-style-override-9">: v</span><span>alinin gözleri bazen gerçekten de koyun gözünü andırıyordu.</span></p>

      <p class="paragraf para-style-override-19"><span>— Şimdi bunun anlamı şu, –diye atıldı Pyotr Stepanoviç,– altı ay kadar önce burada yazdı bu şiiri, ama burada... bir gizli basımevinde falan bastırma olanağını bulamadı; o yüzden de yurtdışında bastırılmasını istiyor... Herhalde yeterince açık her şey?</span></p>

      <p class="paragraf para-style-override-19"><span>— Evet, açık olmaya açık da, yine de yeterince açık olmayan bir şey var, –dedi vali kurnaz alaylı bir sesle,– şiirin yurtdışında bastırılmasını kimden istiyor?</span></p>

      <p class="paragraf para-style-override-19"><span>— Kimden olacak Kirillov’dan! Pusula yurtdışında yaşayan Kirillov’a yazılmış... Bilmiyor olamazsınız! Benim karşımda hiçbir şeyden haberi olmayan biri rolünü oynamanız çok can sıkıcı; aslında bu şiir işini ta ne zamandır bildiğinizden eminim! Bilmeseniz masanızın üzerinde ne arasın! Yoksa kendi kendine yürüyerek mi geldi o bildiriler oraya? Niye bana eziyet ediyorsunuz anlamıyorum?</span></p>

      <p class="paragraf para-style-override-19"><span>Mendilini çıkarıp son derece sinirli bir hareketle alnındaki teri sildi.</span></p>

      <p class="paragraf para-style-override-19"><span>— Belki bildiğim birkaç şey vardır, –dedi Lembke ustaca bir kaçamakla.– Peki bu Kirillov kim oluyor?</span></p>

      <p class="paragraf para-style-override-19"><span>— Buraya yeni gelmiş bir mühendis, Stavrogin’in düello tanığıydı; manyağın, delinin biri. Şu sizin asteğmen gerçekten de... yalnızca alkole bağlı bir hezeyan içinde olabilir, ama bu herif resmen deli! Bakın, resmen deli diyorum ve sözümün arkasındayım! Ah, Andrey Antonoviç, hükümet bunların nasıl tipler olduğunu bir bilse parmağını bile oynatmazdı onlar için</span><span class="char-style-override-9">: h</span><span>epsi zırdeli bu heriflerin. İsviçre’deyken kongrelerine falan katıldığım için hepsini tanıma fırsatım oldu.</span></p>

      <p class="paragraf para-style-override-19"><span>— Buradaki eylemleri oradan yönetiyorlar değil mi?</span></p>

      <p class="paragraf para-style-override-19"><span>— Kim yönetecek? Hepi topu üç buçuk kişi bunlar! Şöyle bir yüzlerine bakmak bile insanı sıkıntıdan bunaltır. Sonra buradaki eylemler derken... şu dağıtılan birkaç bildiriyi mi kastediyorsunuz? Kimler var bu işin içinde</span><span class="char-style-override-9">: ş</span><span>u alkolden delirmiş asteğmenle iki üç üniversite öğrencisi! Akıllı bir insansınız; buyurun size bir soru</span><span class="char-style-override-9">: n</span><span>iye şöyle aklı başında, doğru dürüst kimse yok aralarında... niye hepsi çoluk çocuk, bilemediniz üniversite öğrencisi? Artlarına belki bir milyon köpek saldılar, peki kaç kişi yakalayabildiler? Yedi! Yalnızca yedi! Diyorum size</span><span class="char-style-override-9">: s</span><span>ıkıntıdan patlar insan bunların arasında.</span></p>

      <p class="paragraf para-style-override-19"><span>Lembke dikkatle dinliyordu, ama yüzünde boş laflara karnımız tok diyen bir ifade vardı.</span></p>

      <p class="paragraf para-style-override-19"><span>— Bir dakika... pusulanın yurtdışına yollandığını söylüyorsunuz, ama üzerinde adres falan yok; bunun yurtdışında Bay Kirillov’a gönderildiğini nereden biliyorsunuz? Bir de... pusulanın gerçekten Şatov tarafından yazıldığı nereden belli?</span></p>

      <p class="paragraf para-style-override-19"><span>— Hemen şimdi Şatov’un bir el yazısıyla pusulayı karşılaştırın. Valilik bürolarında herhalde kendisine ait bir el yazısı örneği vardır değil mi? Kirillov’a gelince, pusulayı bana gösteren o.</span></p>

      <p class="paragraf para-style-override-19"><span>— Ve siz de bunu...</span></p>

      <p class="paragraf para-style-override-19"><span>— Elbette ne sanmıştınız? Daha neler gösterildi bana yurtdışında! Hatta şu şiiri de Herzen’in Şatov için yazdığını söylediler; Şatov’un Avrupa’da sürttüğü sıralar... tanışmalarının anısına ve bir de... lanet olsun... galiba... tavsiye yerine geçmek üzere. Şatov da, işte Herzen’in benim hakkımdaki duygu ve düşündükleri, diyerek şiiri gençler arasında dağıtıyor.</span></p>

      <p class="paragraf para-style-override-19"><span>Sonunda işin özünü kavrayan Lembke:</span></p>

      <p class="paragraf para-style-override-19"><span>— Vay canına! –dedi.– Ben de, hadi bildirileri anladık ama bu şiir neyin nesi, deyip duruyordum!</span></p>

      <p class="paragraf para-style-override-19"><span>— Oysa her şey apaçık. Lanet olsun, niye çenemi tutamayıp size bütün bunları anlattım bilmiyorum! Bakın</span><span class="char-style-override-9">: Ş</span><span>atov’a dokunmayın, geri kalanlara, hatta Şatov’un da oturduğu Filippovlar’ın evinde gizlenmekte olan Kirillov da dahil bütün ötekilere ne isterseniz yapın... Şeytan görsün yüzlerini! Yeniden karşılarına çıktım ya, o yüzden hiçbiri beni sevmez. Siz bana Şatov’u verin, ben de geri kalan hepsini size aynı tabak içinde sunayım. Size yararlı olabilirim Andrey Antonoviç! Bu süprüntülerin topunun dokuz on kişiyi geçmediğinden eminim. Ben de kendi adıma peşlerindeyim. Üçünü zaten ortaya çıkarmış durumdayız</span><span class="char-style-override-9">: Ş</span><span>atov, Kirillov ve şu asteğmen. Ötekileri şimdilik yalnızca</span> <span class="char-style-override-11">izliyorum</span><span>... pek miyop olduğum da söylenemez. X ilinde bildirilerle yakalanan iki üniversite öğrencisi, sonra bir lise öğrencisi; soylu ailelerden yirmili yaşlarda iki delikanlı, bir öğretmen ve altmış yaşlarında, alkolden zihni perişan bir emekli binbaşı... hepsi bu! İnanın, hepsi bu! Bu kadar az olmaları aslında herkesi şaşırtıyor. Ama altı güne ihtiyacım var. Hesabını yaptım</span><span class="char-style-override-9">: t</span><span>am altı gün... ne bir gün önce, ne bir gün sonra. Elle tutulur bir sonuç almak istiyorsanız altı gün daha dokunmayın onlara; sonra hepsini birden bohçalayıp getireceğim size. Ama dediğimi yapmaz da harekete geçerseniz, ürküp hepsi bir yana kaçar. Sizden yalnızca Şatov’u istiyorum. Ben Şatov’un peşindeyim. Aslında yapılacak en iyi iş onu gizlice buraya çağırıp dostça konuşmak, gözündeki perdeyi kaldırmak. Herhalde hemen ayaklarınıza kapanıp ağlayacaktır! Sinirli, mutsuz bir insan; karısı Stavrogin’le fingirdeşiyor. Şöyle sevecen yaklaşın kendisine, kendiliğinden her şeyi açıklayacaktır. Yalnız altı gün sabredeceksiniz. En önemlisi de Yuliya Mihaylovna’ya hiçbir şey söylemek yok... Sır tutabilir misiniz?</span></p>

      <p class="paragraf para-style-override-19"><span>— Nasıl? –dedi Lembke gözlerini fincan gibi açarak,– Yuliya Mihaylovna’ya bütün bunlardan hiç söz etmediniz mi yani?</span></p>

      <p class="paragraf para-style-override-19"><span>— Kime? Yuliya Mihaylovna’ya mı? Tanrı yazdıysa bozsun! Ah Andrey Antonoviç! Onun dostluğuna çok değer verdiğim, kendisine çok saygı duyduğum, vs. bunların hepsi doğru... ama ne ona açık veririm, ne onunla ters giderim; çünkü sizin de bildiğiniz gibi onunla ters gitmek tehlikelidir. Belki pek küçük bir iki şey söylemiş olabilirim, çünkü böyle şeyleri seviyor; ama şimdi size olduğu gibi ona da açılmak, tek tek isimler falan vermek... asla! Peki şu anda size niye anlattım bütün bunları? Çünkü ne de olsa bir erkeksiniz, ciddisiniz, yıllar yılı devlete hizmet etmenin deneyimlerine sahip, görmüş geçirmiş bir insansınız. Bu tür durumlarda atacağınız her adımı, Petersburg yıllarının deneyimleriyle önceden bildiğinize eminim. Ama size andığım şu iki adı Yuliya Mihaylovna’ya söylemiş olsaydım herhalde hemen davulu boynuna asıp çalmaya başlardı. Buradan Petersburg’a parmak ısırtacak şeyler yapmak istiyor... İçi içine sığmayan, ateşli bir kadın!</span></p>

      <p class="paragraf para-style-override-19"><span>Bu sözlere sevinmişe benzeyen Andrey Antonoviç:</span></p>

      <p class="paragraf para-style-override-19"><span>— Evet, doğrusu kendisi biraz ataktır, –dedi ama bir yandan da bu cahil herifin Yuliya Mihaylovna hakkında böylesine senlibenli bir dille konuşma cesareti göstermesine de canı sıkılmıştı.</span></p>

      <p class="paragraf para-style-override-19"><span>Beri yandan Pyotr Stepanoviç de Lembke üzerindeki başarısını yeterli bulmamış olacak ki, ona tam boyun eğdirmek için biraz daha pohpohlaması gerektiğini düşünerek:</span></p>

      <p class="paragraf para-style-override-19"><span>— Evet tam dediğiniz gibi</span><span class="char-style-override-9">: A</span><span>tak, –diye onayladı valiyi.– Harika bir kadın, sonra edebi de... gelgelelim, serçeleri hemen ürkütür. Değil altı gün, altı saat bile sabredemez. Eh, Andrey Antonoviç, siz siz olun, bir kadından altı gün sürecek bir şey istemeyin! Deneyimli biri olduğumu, yani bu konularda deneyimli olduğumu herhalde siz de kabul edersiniz. Biz de elbette kendimize göre bir şeyler biliyoruz, bilmek durumundayız. Ben laf olsun diye ya da şımarıklığımdan istemedim sizden o altı günü; iş öyle gerektirdiği için istedim.</span></p>

      <p class="paragraf para-style-override-19"><span>— Ben... duydum ki... –dedi Lembke düşüncesini açıkça dile getirmekte zorlanır gibi,– Avrupa’dan döndüğünüzde orada yapıp ettiklerinizden pişmanlık duyduğunuzu belirtmişsiniz.</span></p>

      <p class="paragraf para-style-override-19"><span>— Bir şeyler oldu işte.</span></p>

      <p class="paragraf para-style-override-19"><span>— Kuşkusuz beni ilgilendirmeyen işlere burnumu sokma heveslisi değilim; ancak siz burada bugüne dek, örneğin din, toplumsal kurumlar ve nihayet hükümet üzerine daha başka bir dille konuşuyordunuz...</span></p>

      <p class="paragraf para-style-override-19"><span>— Daha kimbilir neler üzerine, neler neler söylemişimdir, ne çıkar bundan! Şimdi de aynı şeyleri söylüyorum; ancak bu düşüncelerin o ahmakların sandıkları gibi uygulanması gerekmiyor. Yani insanların omuzlarını ısıracaksınız da ne olacak? Hatırlarsanız önceki konuşmamızda siz de düşüncelerimi doğru bulmuş, bana hak vermiş, yalnız henüz zamanın erken olduğunu söylemiştiniz.</span></p>

      <p class="paragraf para-style-override-19"><span>— Doğru bulduğum düşünceleriniz de, zamanın henüz erken olduğunu söylemem de bu konuya ilişkin değildi.</span></p>

      <p class="paragraf para-style-override-19"><span>— Her sözünüzü nasıl da hesaplayarak konuşuyorsunuz, ha-ha! –Pyotr Stepanoviç neşelenmişti.– Şimdi bana kulak verin azizim, sizinle bir şekilde tanışmamız, oturup konuşmamız gerekiyordu; işte ben kendi usulümce gelip konuştum. Ben yalnız sizinle değil herkesle böyle tanışır, konuşurum. Belki de huyunuzu suyunuzu, nasıl biri olduğunuzu iyice anlamam gerekiyordu.</span></p>

      <p class="paragraf para-style-override-19"><span>— Nasıl biri olduğumu anlayacaksınız da ne olacak?</span></p>

      <p class="paragraf para-style-override-19"><span>— Ne bileyim ne olacak? –dedi Pyotr Stepanoviç yine gülerek.– Biliyor musunuz saygıdeğer Andrey Antonoviç, zeki olmasına zekisiniz ama daha</span> <span class="char-style-override-11">oraya</span> <span>ulaşmış değil zekânız, herhalde ulaşamayacak da. Bilmem anlatabiliyor muyum? Yurda dönüşümde her ne kadar gereken yerlere gereken açıklamaları yaptıysam da, doğrusu ya, belli inançları olan birinin, inançları doğrultusunda niçin çaba gösteremeyeceğini anlayabilmiş değilim... ama bilin ki,</span> <span class="char-style-override-11">orada</span> <span>hiç kimse sizin nasıl biri olduğunuzu anlamamı istemedi benden; daha sonra da</span> <span class="char-style-override-11">oradan</span> <span>benzeri bir görev almadım. Kabul edersiniz ki, şu demin andığım ilk iki adı size değil doğrudan</span> <span class="char-style-override-11">oraya</span><span>, yani ülkeye dönünce açıklamalar yaptığım yere bildirebilirdim. Öte yandan bu işten maddi çıkar sağlamak gibi bir amacım olsaydı şu yaptıklarımı yapmam hiç akılcı olmazdı; çünkü sonuçta başarı benim değil sizin olacak; bana değil, size gönül borcu duyulacak; parsayı da siz toplayacaksınız. –Son derece ağırbaşlı, asil bir tavırla ekledi:– Benim tek düşündüğüm Şatov... ben yalnızca onun başına bir iş gelmemesi için çabalıyorum... eski dostluğumuz adına... Ama</span> <span class="char-style-override-11">oraya</span> <span>raporunuzu yazmak üzere kaleminizi elinize aldığınızda içinizden benim için de övgü içeren bir şeyler yazmak gelirse buna karşı çıkmam, he-he! Adieu</span><span class="char-style-override-11">,</span> <span>gereğinden çok oturdum... –koltuktan kalkıp keyifli, kendinden hoşnut bir tavırla ekledi:– ve korkarım çenemi de pek tutamadım!</span></p>

      <p class="paragraf para-style-override-19"><span>Pyotr Stepanoviç’in son sözlerinin olumlu etkisinden olacak, yüzünde sevecen bir gülümsemeyle yerinden doğrulan von Lembke de:</span></p>

      <p class="paragraf para-style-override-19"><span>— Tersine, durumun açıklık kazanması beni çok sevindirdi, –dedi.– Bu hizmetinizi takdir ediyorum; ayrıca çabalarınızı yukarıya gereğince yansıtabilmek için elimden geleni yapacağımdan emin olabilirsiniz...</span></p>

      <p class="paragraf para-style-override-19"><span>— Altı gün... bu altı gün çok önemli... parmağınızı bile oynatmamalısınız bu altı gün içinde, sizden tek istediğim bu.</span></p>

      <p class="paragraf para-style-override-19"><span>— Hayhay.</span></p>

      <p class="paragraf para-style-override-19"><span>— Takdir edersiniz ki size engel olamam, esasen bu haddim de değil. Ama elbette eliniz kolunuz bağlı duracak da değilsiniz, en azından izleyeceksiniz onları; benim tek ricam, kuşları ürkütüp zamanından önce yuvadan kaçırmamanız... bu konuda da en büyük güvencem deneyimleriniz ve zekânız. –Sonra, aklı bir karış havada bir yeniyetmenin düşüncesizliğiyle, ama alabildiğine neşeli, densizce bir laf etti:– Herhalde artlarına salacağınız kıyamet kadar av köpeği vardır elinizde, he-he!</span></p>

      <p class="paragraf para-style-override-19"><span>— Sandığınız gibi değil, –dedi Lembke zarif bir kaçamakla,– Gençler nedense hep böyle düşünür, sayısız gizli görevlimiz varmış gibi... Bu arada, aklıma gelmişken</span><span class="char-style-override-9">: m</span><span>adem bu Kirillov Stavrogin’in düello tanığıydı, o zaman Bay Stavrogin de...</span></p>

      <p class="paragraf para-style-override-19"><span>— Ne olmuş Stavrogin’e?</span></p>

      <p class="paragraf para-style-override-19"><span>— Bu kadar yakın dostlarsa... diyordum?</span></p>

      <p class="paragraf para-style-override-19"><span>— Ah hayır, hayır! Zekisiniz ama bakın burada da yanıldınız. Hatta beni şaşırtmaya da başladınız. Bu konuda az çok bilgi sahibi olduğunuzu düşünüyordum. Hım, Stavrogin tam tersi... tam tersi... avis au lecteur.</span><span class="dipnot char-style-override-8"><a class="footnote-link" href="#footnote-225-47" id="footnote-225-47-backlink">47</a></span></p>

      <p class="paragraf para-style-override-19"><span>— Gerçekten mi? –dedi Lembke kuşkulu.– Ama nasıl olur? Yuliya Mihaylovna Petersburg’dan ulaşan bilgilere göre onun buraya kulağına bir şeyler fısıldanarak yollanmış olabileceğini söylemişti...</span></p>

      <p class="paragraf para-style-override-19"><span>Pyotr Stepanoviç birden altını çize çize kaçamak bir yanıt verdi:</span></p>

      <p class="paragraf para-style-override-19"><span>— Bu konuda bildiğim bir şey yok. Hiçbir şey bilmiyorum. Kesinlikle hiçbir şey bilmiyorum.</span> <span class="char-style-override-11">Adieu. Avis au lecteur</span><span>!</span></p>

      <p class="paragraf para-style-override-19"><span>Hızla kapıya doğru yürüdü.</span></p>

      <p class="paragraf para-style-override-19"><span>— Durun bir dakika Pyotr Stepanoviç, –diye bağırdı ardından Lembke,– son bir şey daha... sonra sizi tutmayacağım.</span></p>

      <p class="paragraf para-style-override-19"><span>Masanın çekmecesini açıp bir zarf çıkardı.</span></p>

      <p class="paragraf para-style-override-19"><span>— Buyurun size bir örnek daha... bu da aynı türden... böylelikle de size ne denli güvendiğimi göstermiş oluyorum. E, ne düşünüyorsunuz?</span></p>

      <p class="paragraf para-style-override-19"><span>Zarfın içinde Lembke’ye yazılmış, valinin de dün eline geçen, tuhaf, imzasız bir mektup vardı. Pyotr Stepanoviç kızgınlıkla şu satırları okudu:</span></p>

      <p class="paragraf para-style-override-19"/>

      <p class="paragraf para-style-override-19"><span>“Ekselansları!</span></p>

      <p class="paragraf para-style-override-19"><span>Mevkiiniz size böyle seslenmemi gerektiriyor. En üst düzey devlet görevlilerine ve vatana karşı bir suikastı ihbar ediyorum size; evet, iş doğrudan oraya vardığı için vatana karşı da bir suikast bu. Ben de yıllardır bu işlerin içindeydim. Bu da bir tür dinsizliktir. Bir ayaklanma hazırlığı var; ortalıkta binlerce bildiri dolaşıyor ve eğer büyüklerimiz zamanında önlem almazlarsa bu bildirilerin her birinin ardından dili dışarıda yüz kişi koşar. Çünkü öyle şeyler vaat ediliyor ki! Halk ahmaktır, ayrıca votkayı da unutmamak gerek; suçluyu suçsuzdan ayırt edemez halk, hepsinin işini bitirir. İki taraftan da korkuyorum, pişmanlık içindeyim ve iki tarafa da katılmadım, çünkü durumum bunu gerektiriyor. Vatanın, kiliselerin, kutsal tasvirlerin kurtulması için biri ihbarda bulunsa derseniz, bunu ancak ben yapabilirim. Ancak bir şartım var</span><span class="char-style-override-9">: Ü</span><span>çüncü Şubeden hemen bağışlandığımı bildiren bir telgraf çekilecek; telgraf yalnız benim için olacak, öbürleri varsın hesap versin! İşaret olarak her akşam saat yedide kapıcının küçük penceresinde bir mum yakın. Bunu görünce inanacağım ve başkentten uzatılan bağışlayıcı eli öpmeye geleceğim. Yalnız bana bir de maaş bağlanmalı, yoksa nasıl yaşayabilirim? Bu işten pişman olmayacaksınız, çünkü yıldız nişanı takacak hükümet göğsünüze. Yalnız çok sessiz olmalısınız, yoksa kellemi uçururlar.</span></p>

      <p class="paragraf para-style-override-19"><span>Ekselanslarının bastıkları yerleri öpmeye hazır,</span></p>

      <p class="paragraf para-style-override-19"><span>Pişman olmuş bir özgür düşünceli, incognito.”</span></p>

      <p class="paragraf para-style-override-19"/>

      <p class="paragraf para-style-override-19"><span>Von Lembke mektubun dün akşam kapıda kimsenin bulunmadığı bir anda kapıcı odasına bırakıldığını söyledi.</span></p>

      <p class="paragraf para-style-override-19"><span>— E, ne düşünüyorsunuz? –diye sordu Pyotr Stepanoviç kaba sayılabilecek bir tavırla.</span></p>

      <p class="paragraf para-style-override-19"><span>— Eğlenmek için yazılmış pespaye bir yazı.</span></p>

      <p class="paragraf para-style-override-19"><span>— En akla yakın olasılık bu. Sizi aldatamazlar.</span></p>

      <p class="paragraf para-style-override-19"><span>— Öylesine ahmakça bir mektup ki, başka bir şey düşünebilmek zor.</span></p>

      <p class="paragraf para-style-override-19"><span>— Buna benzer başka mektup aldınız mı?</span></p>

      <p class="paragraf para-style-override-19"><span>— Evet, iki kez daha, yine imzasız.</span></p>

      <p class="paragraf para-style-override-19"><span>— Eh, imzasız olacak elbette. Peki mektubun üslubu ve yazı aynı mıydı?</span></p>

      <p class="paragraf para-style-override-19"><span>— Üslup da, yazı da farklıydı.</span></p>

      <p class="paragraf para-style-override-19"><span>— Yine böyle soytarıca mıydı?</span></p>

      <p class="paragraf para-style-override-19"><span>— Evet, soytarıca ve... son derece iğrençti.</span></p>

      <p class="paragraf para-style-override-19"><span>— Daha önce de aldığınıza göre bu da öncekiler gibi bir şey o zaman, değil mi?</span></p>

      <p class="paragraf para-style-override-19"><span>— Herhalde; çünkü hepsi birbirinden daha düzeysiz, daha ahmakça... Eğitimli bir insan bu denli budalaca şeyler yazamaz.</span></p>

      <p class="paragraf para-style-override-19"><span>— Evet, öyle.</span></p>

      <p class="paragraf para-style-override-19"><span>— Peki ya birisi gerçekten bir ihbarda bulunmak istiyorsa?</span></p>

      <p class="paragraf para-style-override-19"><span>— Hiç sanmam, –diye kestirip attı Pyotr Stepanoviç soğukça.– Üçüncü şubeden telgraf çekilmesini, aylık bağlanmasını istemeler falan... ciddi olmadığı besbelli!</span></p>

      <p class="paragraf para-style-override-19"><span>— Haklısınız, –dedi Lembke utanmış.</span></p>

      <p class="paragraf para-style-override-19"><span>— İsterseniz bunu bana verin... kimin yazdığını bulayım size. Önce bunu bulup ortaya çıkarırım, sonra ötekileri.</span></p>

      <p class="paragraf para-style-override-19"><span>— Alın, –dedi von Lembke biraz kararsız.</span></p>

      <p class="paragraf para-style-override-19"><span>— Başka kimseye gösterdiniz mi?</span></p>

      <p class="paragraf para-style-override-19"><span>— Olur mu hiç, kimseye göstermedim.</span></p>

      <p class="paragraf para-style-override-19"><span>— Yuliya Mihaylovna’ya demek istemiştim?</span></p>

      <p class="paragraf para-style-override-19"><span>— Tanrı yazdıysa bozsun! Siz de... Tanrı aşkına siz de göstermeyin! –diye bağırdı Lembke korkuyla.– Çok sarsılır ve... bana da dehşetli içerler.</span></p>

      <p class="paragraf para-style-override-19"><span>— Evet, herhalde ilk size yüklenecektir</span><span class="char-style-override-9">: h</span><span>ak etmişsiniz ki böyle şeyler yazabiliyorlar size, diyecektir. Malum, kadın mantığı! Haydi hoşça kalın. Bakarsınız üç gün içinde bile bulup getirebilirim mektubu yazanı. Anlaşmamızı unutmayın!</span></p>

      <p class="paragraf para-style-override-20"/>

      <p class="x2030"><span>IV</span></p>

      <p class="paragraf para-style-override-20"/>

      <p class="paragraf para-style-override-19"><span>Pyotr Stepanoviç belki aptal değildi, ama Kürek mahkûmu Fedka’nın onunla ilgili, “O, birini yaratır; sonra da yarattığıyla birlikte yaşar,” saptaması pek yerindeydi. Nitekim von Lembke’nin de yanından en azından altı günlüğüne onun içini rahatlattığından emin olarak ayrılmıştı; ekmek kadar, su kadar gerekliydi çünkü bu altı günlük süre. Ama yanılıyordu, çünkü her şey en başından Andrey Antonoviç’i çok saf biri gibi görmesine ve bunun asla değişmeyecek bir kanı olarak zihnine yerleşmesine dayanıyordu.</span></p>

      <p class="paragraf para-style-override-19"><span>İçini kuşkular kemiren her insan gibi Andrey Antonoviç de kendisini bilinmezlikten kurtaracak çıkış yollarına dört elle ve büyük bir sevinçle sarılanlardandı. Olayların akışının aldığı bu yeni yön, her ne kadar başka bir sürü telaş, kaygı, karmaşa yaratıyor gibi olsa da, başlangıçta onu bayağı rahatlattı, hatta sevindirdi. En azından eski kuşkuları yok olup gitmişti. Şu son günlerde öylesine yorgun düşmüş, kendini öylesine umarsız, bitkin hissetmeye başlamıştı ki, ruhu artık yalnızca huzur istiyordu. Ama heyhat! İşte yine bütün huzuru kaçmıştı! Petersburg’da geçirdiği uzun yıllar ruhunda silinmez izler bırakmıştı. “Yeni kuşak”ın resmî, hatta gizli tarihine yabancı sayılmazdı</span><span class="char-style-override-9">: m</span><span>eraklı bir insandı, dağıtılan bütün bildirileri biriktirirdi. Ancak tek bir şey anladığı yoktu bunlardan. Hele şimdi bir orman içine düşmüş gibiydi</span><span class="char-style-override-9">: b</span><span>ütün içgüdüleri ona tek bir şey duyumsatıyordu</span><span class="char-style-override-9">: P</span><span>yotr Stepanoviç’in sözlerinde, bilinen bütün biçimlere, yerleşmiş bütün kurallara ters düşen, tutarsız bir şeyler vardı; kafası iyice karıştığında kendi kendine “bu yeni kuşakla işler nereye varacak, her şey nasıl sonuçlanacak şeytan bilir” deyip duruyordu.</span></p>

      <p class="paragraf para-style-override-19"><span>Tam o anda, sanki bilerek, Blum başını uzattı kapıdan. Pyotr Stepanoviç’in ziyareti süresince hemen oralarda bir yerlerde beklemişti. Blum aslında Andrey Antonoviç’in uzaktan akrabasıydı, ama Lembke bu gerçeği ömrü boyunca büyük bir titizlikle ve korkuyla gizledi. Bu önemsiz ve değimsiz kişiye burada birkaç satırla da olsa yer verdiğim için okurlardan beni bağışlamalarını dilerim. Blum, Almanların o tuhaf “kara bahtlılar” türündendi ama çok yeteneksiz oluşundan değil de kimbilir neden. “Kara bahtlı” Almanlar bir efsane değil gerçektirler, hatta Rusya’da bile vardır bunlardan ve tümüyle kendilerine özgüdürler. Andrey Antonoviç yaşamı boyunca Blum’a karşı dokunaklı bir acıma duygusuyla dolu oldu ve her yerde ona elinden geldiğince arka çıktı, kendisinin başarıları ölçüsünce ona hep maiyetinde küçük bir yer buldu; ama Blum nerede çalıştıysa şansı hiç yaver gitmedi. Ya atandığı görev kaldırıldığı için açıkta kaldı, ya amiri değişti ya da bir defasında olduğu gibi, başkalarıyla birlikte az kalsın mahkemeye düşecekti. Düzenli biriydi ama biraz aşırı düzenliydi; kendisine zarar verecek kadar da asık suratlı ve karamsardı. Kızıl saçlı, uzun boylu ve hafif kamburdu; üzgün, bezgin, aşırı duygusal bir adamdı. En alt düzeyde bir memur olmasına bakmadan yerli yersiz her şeye karşı çıkar, inat eder, haksız yere öküz gibi diretirdi. Karısı ve çok sayıdaki çocuklarıyla birlikte Andrey Antonoviç’e yıllardır perestişe varan bir saygıyla bağlıydı. Andrey Antonoviç’ten başka kimse de sevmezdi onu. Yuliya Mihaylovna onu ilk gördüğünde üzerine bir çarpı çektiyse de kocasının inadını yenemedi. Evliliklerinin ilk kavgası da böylece oldu; üstelik düğünlerinden hemen sonra, balayının daha ilk günlerinde, o zamana dek utandırıcı akrabalığı Yuliya Mihaylovna’dan özenle gizlenen Blum’un birden ortaya çıkıvermesiyle. Andrey Antonoviç yalvardı, yakardı, Blum’un bütün öyküsünü, onunla ta çocukluk yıllarına giden dostluklarını pek duygusal bir dille anlattıysa da, Yuliya Mihaylovna’yı izleri sonsuza dek silinmeyecek bir biçimde aşağılandığı görüşünden caydıramadı, hatta birkaç kez ayılıp bayılmasını bile önleyemedi. Ancak von Lembke de geri adım atmadı; Blum’u bırakmak şöyle dursun, hiç yanından ayırmayacağını öyle kararlılıkla savundu ki Yuliya Mihaylovna şaşırdı ve ister istemez Blum’un varlığına katlanmak zorunda kaldı. Şu var ki, akrabalık bugüne dek olduğundan çok daha büyük bir özenle gizlenecek, hatta Blum’un adı, baba adı değiştirilecekti; çünkü nedense Blum’un da adı Andrey, baba adı Antonoviç’ti. Böylece Blum kentimizde Alman bir eczacı dışında kimselerle tanışamadı, görüşemedi, kimselere gidip gelemedi; hep olduğu gibi yalnız, tutumlu bir yaşam sürdü. Öte yandan Andrey Antonoviç’in edebi günahlarından nicedir haberi vardı Blum’un. Romanın gizli okuma oturumlarına bir o çağrılır, kımıldamadan aralıksız altı saat oturup gülmemek, uyumamak için büyük çaba harcayarak romanı dinlerdi. Evine döndüğünde de uzun bacaklı, sıska karısıyla birlikte, velinimetlerinin bahtsızlığına, Rus edebiyatına düşkünlüğüne yazıklanırdı.</span></p>

      <p class="paragraf para-style-override-19"><span>Andrey Antonoviç içeri giren Blum’un yüzüne acıyarak baktı.</span></p>

      <p class="paragraf para-style-override-19"><span>— Rica ederim beni yalnız bırak Blum, –dedi çabucak az önce Pyotr Stepanoviç’in gelişiyle kesilen konuşmalarına yeniden dönmesini önlemek için.</span></p>

      <p class="paragraf para-style-override-19"><span>Ancak Blum kamburunu çıkarmış, küçük küçük adımlarla Andrey Antonoviç’e gitgide daha çok yaklaşırken saygılı tavrını hiç bozmadan, inat etmeyi sürdürdü:</span></p>

      <p class="paragraf para-style-override-19"><span>— Kimseye hiçbir şey sezdirmeden, sessiz sedasız kalkılabilir bu işin altından. Çok geniş yetkilerinizin olduğunu unutmayın.</span></p>

      <p class="paragraf para-style-override-19"><span>— Blum, bana öyle bağlısın, öylesine bana hizmet aşkıyla dolusun ki sana baktığımda elimde olmadan korkuya kapılıyorum.</span></p>

      <p class="paragraf para-style-override-19"><span>— Her zaman nükteli şeyler söylersiniz; sözlerinizin verdiği hazla yatar, rahatça uyursunuz, ama böylelikle kendinize zarar veriyorsunuz.</span></p>

      <p class="paragraf para-style-override-19"><span>— Şu anda iyice anlamış bulunuyorum ki bu farklı bir durum Blum, hem de çok farklı!</span></p>

      <p class="paragraf para-style-override-19"><span>— Şu zaten kuşkulandığınız madrabaz, kötü delikanlının sözlerinden sonra mı? Edebi yeteneğinizi öven yaltakça sözleriyle sizi alt etti.</span></p>

      <p class="paragraf para-style-override-19"><span>— Hiçbir şey anladığın yok Blum. Düşündüğün şey tümüyle saçma. Orada hiçbir şey bulamayız, üstelik öyle bir gürültüsü olur ki bu işin, maskara oluruz herkese; sonra Yuliya Mihaylovna...</span></p>

      <p class="paragraf para-style-override-19"><span>Sağ eli kalbinin üstünde, ona kararlılıkla yaklaşmayı sürdüren Blum:</span></p>

      <p class="paragraf para-style-override-19"><span>— Her aradığımızı bulacağımızdan hiç kuşkum yok. Sabah erkenden ani bir baskın yaptık mı tamamdır; elbette kendisine karşı son derece nazik davranarak ve yasalara titizlikle uyarak. Gençler, –Lyamşin ve Telyatnikov– daha önce birçok kez gidip geldikleri için istediğimiz her şeyi bulacağımıza güvence veriyorlar. Bay Verhovenskiy’i kimsenin umursadığı yok artık. Müteveffa generalin eşi Bayan Stavrogina da bundan böyle kendisinin korumasında olmadığını ve artık iyiliklerinden de yararlanamayacağını yüzüne söylemiş. Her namuslu, onurlu insan –bu lanet kentte böyleleri hâlâ varsa tabii– dinsizliğin de, bütün sosyalist öğretilerin de kaynağının her zaman o ev olduğuna inanır. Ev yasak kitap dolu, Rıleyev’in</span> <span class="char-style-override-11">Düşünceler</span><span>’i, Herzen’in bütün kitapları... Evdeki yasak kitapların kabataslak bir listesi var bende, hani ne olur ne olmaz diye...</span></p>

      <p class="paragraf para-style-override-19"><span>— Ah Tanrım, bu kitaplar herkeste var be Blum; ne kadar safsın zavallı dostum!</span></p>

      <p class="paragraf para-style-override-19"><span>Blum velinimetinin sözlerini duymadı bile:</span></p>

      <p class="paragraf para-style-override-19"><span>— Pek çok da bildiri var evde, –diye sürdürdü.– Bizim burada dağıtılan bildirilerin asıllarına ait izleri orada bulacağımızdan kesin eminim. Şu genç Verhovenskiy’e hiç ama hiç güvenmiyorum, son derece kuşku verici biri.</span></p>

      <p class="paragraf para-style-override-19"><span>— Babayla oğlu bir tutma. Araları iyi değil; oğul babasıyla herkesin içinde alay ediyor.</span></p>

      <p class="paragraf para-style-override-19"><span>— Rol yapıyorlar.</span></p>

      <p class="paragraf para-style-override-19"><span>— Blum, canıma okumaya yemin mi ettin! Ne olursa olsun adam burada önemli biri, en azından bunu düşün! Profesör, sonra ünlü bir insan, öyle bir yaygara koparır ki tüm kente rezil oluruz... Yuliya Mihaylovna da çiğ çiğ yer bizi!</span></p>

      <p class="paragraf para-style-override-19"><span>Blum’un dinlediği yoktu. Eliyle göğsüne vura vura:</span></p>

      <p class="paragraf para-style-override-19"><span>— Doçent... yalnızca bir doçent... üstelik emekli, –diyordu.– Hiçbir yararlık göstermemiş işinde, ne nişan, ne madalya almış! Devlet düşmanı düşüncelere sahip olduğu kuşkusuyla da işine son verilmiş. Yine de hep polisin gizli gözetimi altında olmuş; şu anda da izlendiğine kuşku yok. Kentte ortaya çıkan bu karışıklıkları bastırmak zorundasınız, bu sizin göreviniz. Sizse tam tersine, gerçek suçluya göz yumuyor, böylece de görevinizi savsaklıyorsunuz.</span></p>

      <p class="paragraf para-style-override-19"><span>Bitişik odadan karısının sesini duyan von Lembke:</span></p>

      <p class="paragraf para-style-override-19"><span>— Yuliya Mihaylovna! –diye bağırdı.– Toz ol Blum!</span></p>

      <p class="paragraf para-style-override-19"><span>Blum bir an ürperdi ama belli etmedi. Her iki elini birden kalbine daha da kuvvetle bastırarak:</span></p>

      <p class="paragraf para-style-override-19"><span>— Ama izin verin efendim, arz edeyim, –diye yeniden başlayacak oldu.</span></p>

      <p class="paragraf para-style-override-19"><span>— Toz ol dedim sana! –diye bağırdı Andrey Antonoviç dişlerini gıcırdatarak.– Git ne istersen yap... sonra... hey Tanrım!</span></p>

      <p class="paragraf para-style-override-19"><span>Kapı perdesi aralandı ve Yuliya Mihaylovna göründü. Blum’u görmesiyle birlikte olduğu yerde kaldı; bu adamın yalnızca orada bulunuşu bile kendisi için bir hakaretmiş gibi içerlemiş, ama alabildiğine kibirli bir ifadeyle Blum’u süzdü. Blum bir şey söylemeden derin bir saygıyla yerlere kadar eğilerek selamladı Yuliya Mihaylovna’yı, sonra saygıdan hep öyle iki büklüm, kolları iki yana doğru hafif açık, ayaklarının ucuna basarak kapıya yürüdü.</span></p>

      <p class="paragraf para-style-override-19"><span>Blum, Andrey Antonoviç’in son isterik haykırışını, ondan yapılmasını ısrarla isteyip durduğu şeyi yapma, bu konuda bildiği gibi davranma izni olarak mı anladı, yoksa işin başarıyla sonuçlanacağına duyduğu aşırı güvenle, doğrudan doğruya velinimetinin yararına olacağını düşünerek bu kez inançlarına ve vicdanına aykırı mı davranıyordu bilinmez ama aşağıda da göreceğimiz gibi, amirle memuru arasındaki bu konuşmadan herkesin diline düşen, çoğu kişiyi güldüren, Yuliya Mihaylovna’nın tepesini attıran ve neden olduğu tüm bu sonuçlarla da Andrey Antonoviç’in aklını büsbütün karıştırarak işlerin en hassas olduğu bir anda onu acıklı bir kararsızlığa yönelten beklenmedik bir şey çıktı.</span></p>

      <p class="x2030"><span>V</span></p>

      <p class="paragraf para-style-override-20"/>

      <p class="paragraf para-style-override-19"><span>Pyotr Stepanoviç için yoğun bir gündü. Von Lembke’den doğruca Bogoyavlenskiy Sokağı’nın yolunu tuttu, ama tam Bıkov Sokağı’nda, Karmazinov’un evinin önünden geçerken birden durup gülümsedi ve eve yöneldi. Kapıda “sizi bekliyorlar” diye karşılanmasına çok şaşırdı, çünkü geleceğini haber vermemişti.</span></p>

      <p class="paragraf para-style-override-19"><span>Ama büyük yazar gerçekten de onu bekliyordu, hem de dünden, hatta önceki günden beri. Çünkü dört gün önce Yuliya Mihaylovna’nın düzenlediği şenlikte okumayı düşündüğü “Merci”nin elyazmalarını vermişti ona. Böyle yüce bir yapıtı herkesten önce ona vermekle karşısındakine büyük onur kazandırdığını, gururunu okşayan bir davranışta bulunduğunu düşünüyordu. Bu herkese tepeden bakan, her önüne geleni yanına yaklaştırmayan, burnu büyük, şımarık, “neredeyse devlet büyüğü” yazarın, kendisine yılışıp durduğunu, dalkavukça yakınlaşma çabaları içinde olduğunu nicedir görüyordu Pyotr Stepanoviç; hatta onun kendisini Rusya’daki tüm gizli devrimci hareketlerin, hadi önderi demeyelim ama en azından bütün sırlarını bilen ve Rus gençliği üzerinde tartışılmaz etkiye sahip olan bir iki kişiden biri olarak gördüğünün de farkındaydı. “Rusya’nın en zeki insanı”nın düşüncelerini ve ruh halini çok merak ediyordu Pyotr Stepanoviç ama bazı nedenlerle onunla yakınlaşmaktan kaçınmıştı.</span></p>

      <p class="paragraf para-style-override-19"><span>Büyük yazar, aynı zamanda sarayda mabeyinci olan ilimiz toprak sahiplerinden biriyle evli kız kardeşinin evinde kalıyordu; karıkoca ünlü akrabalarına perestişe varan bir saygı duyar, onunla böbürlenirlerdi; ama onun bu ziyaretinde her ikisi de yazık ki Moskova’dalardı; o yüzden de büyük yazarı karşılama onuru, nicedir o evde yaşadığı için tüm yönetimini üstlenerek evin artık kâhyası gibi olan, mabeyincinin yoksul ve yaşlı uzak akrabası hanıma kalmıştı. Bay Karmazinov’un gelişinden sonra evde herkes parmak uçlarında yürümeye başlamıştı. Yaşlı kadın hemen her gün Moskova’ya mektup yazıp konuğun o geceyi nasıl geçirdiğini, hangi yemekleri yemek lütfunda bulunduğunu bildiriyordu. Hatta bir kez belediye başkanının verdiği bir yemekten dönen yazarın bir kaşık ilaç içtiğini bildiren bir telgraf bile çekti Moskova’ya. Konuk her ne kadar ona pek kibar davranıyorsa da, yaşlı kadın yine de konuğun odasına çok seyrek girebiliyordu; tavırları sanki soğuk gibiydi yazarın ve zorunlu olmadıkça pek bir şey konuşmuyordu.</span></p>

      <p class="paragraf para-style-override-19"><span>Pyotr Stepanoviç girdiğinde yarım bardak kırmızı şarap eşliğinde sabah köftelerini yiyordu Karmazinov. Daha önceki ziyaretlerinde de yazarı hep sabah köftesini yerken bulmuştu Pyotr Stepanoviç ve Karmazinov bir kez olsun onu sofraya buyur etmediği gibi, onun yanında köftesini yemeyi sürdürmüştü. Köfteleri bitince küçük bir fincanla kahve sunuldu yazara. Fraklı, eldivenli, ayaklarına hiç ses çıkarmayan, yumuşacık çizmeler giymiş bir uşak hizmet ediyordu kendisine.</span></p>

      <p class="paragraf para-style-override-19"><span>“Oo,” diyerek yerinden doğrulan Karmazinov, bir yandan da peçeteyle ağzını silerek çok sevinmiş bir yüzle Ruslara (ama özellikle de ünlü, tanınmış olanlarına) özgü alışkanlık gereği öpüşmek için konuğuna doğru ilerledi. Ama Pyotr Stepanoviç önceki deneyimlerinden onun öpüşme hamlesi yaptığında yanağını uzattığını bildiğinden bu kez kendisi de onun gibi yaptı, böylece de dudaklar değil, yanaklar birbiriyle buluştu. Bunu fark etmemiş gibi yapan Karmazinov yeniden yerine otururken konuğuna da zarif bir el hareketiyle karşısındaki koltuğu gösterdi; Pyotr Stepanoviç hemen yayıldı gösterilen koltuğa.</span></p>

      <p class="paragraf para-style-override-19"><span>Ev sahibi her zamankinin tersine:</span></p>

      <p class="paragraf para-style-override-19"><span>— Kahvaltı etmediyseniz buyurmaz mıydınız? –diye sordu konuğuna, karşısındakinden incelikli bir olumsuz yanıt beklediğini açıkça belli eder bir tonla.</span></p>

      <p class="paragraf para-style-override-19"><span>Ama hemen kabul etti öneriyi Pyotr Stepanoviç. Hakarete uğramışçasına bir şaşkınlık gölgesiyle karardı ev sahibinin yüzü, ama yalnızca bir an sürdü bu; sinirli bir hareketle zili çalıp uşağı çağırdı, son derece eğitimli bir insan olmasına karşın sanki ondan tiksiniyormuş gibi pek kaba bir sesle, neredeyse bağırarak, bir kahvaltı daha getirmesini emretti uşağa. Sonra konuğuna dönüp bir kez daha sordu:</span></p>

      <p class="paragraf para-style-override-19"><span>— Köfte mi, kahve mi; ne istiyorsunuz?</span></p>

      <p class="paragraf para-style-override-19"><span>— Köfte de, kahve de... emredin, şarap da getirsinler, müthiş aç hissediyorum kendimi, –dedi Pyotr Stepanoviç sakince ama dikkatle ev sahibinin üzerindeki giysiyi incelerken.</span></p>

      <p class="paragraf para-style-override-19"><span>Bay Karmazinov’un üzerinde cekete benzer sedef düğmeli, tuhaf, kısacık bir ev giysisi vardı; o kadar kısaydı ki üzerindeki şey, irice göbeğiyle oldukça çıkık poposunu büsbütün ortaya çıkarmıştı; ama zevkler ve renkler tartışılmaz demişler. İçerisi sıcak olmasına karşın dizlerinde yere kadar uzanan kareli bir yün battaniye vardı.</span></p>

      <p class="paragraf para-style-override-19"><span>— Rahatsız mısınız? –diye sordu Pyotr Stepanoviç.</span></p>

      <p class="paragraf para-style-override-19"><span>Yazar o ince, çiğ sesiyle her kelimeyi okşar gibi tek tek vurgulayarak ve soylulara özgü zarif bir pelteklikle:</span></p>

      <p class="paragraf para-style-override-19"><span>— Değilim ama buranın iklimin beni hasta edeceğinden korkuyorum, –dedi,– sizi dün bekliyordum.</span></p>

      <p class="paragraf para-style-override-19"><span>— Neden? Öyle bir söz mü verdim?</span></p>

      <p class="paragraf para-style-override-19"><span>— Yok vermediniz, ama konuşmam sizdeydi ya... Nasıl, okudunuz mu?</span></p>

      <p class="paragraf para-style-override-19"><span>— Konuşma mı? Ne konuşması?</span></p>

      <p class="paragraf para-style-override-19"><span>Başından aşağı kaynar sular döküldü sanki Karmazi-nov’un.</span></p>

      <p class="paragraf para-style-override-19"><span>— Yanınızda getirmişsinizdir herhalde? –dedi derin bir kaygıyla; kahvesini içmeyi bile unutmuş, dehşet içinde Pyotr Stepanoviç’e bakıyordu.</span></p>

      <p class="paragraf para-style-override-19"><span>— Ha, şu “Bonjour”u diyorsunuz?..</span></p>

      <p class="paragraf para-style-override-19"><span>— “Merci”.</span></p>

      <p class="paragraf para-style-override-19"><span>— Her neyse. Unuttum gitti zaten. Okumadım çünkü hiç zamanım yoktu. Bilmem ki nereye koydum... ceplerimde de yok. Herhalde masamın üzerinde kaldı. Üzülmeyin buluruz.</span></p>

      <p class="paragraf para-style-override-19"><span>— Hemen şimdi birini göndereyim evinize. Kaybolabilir, hatta çalabilirler de.</span></p>

      <p class="paragraf para-style-override-19"><span>— Kim ne yapsın Tanrı aşkına! Hem niye o kadar korktunuz ki? Bizim Yuliya Mihaylovna, her yapıtınızın birkaç kopyası olduğunu söylüyor</span><span class="char-style-override-9">: b</span><span>iri yurtdışındaki noterinizde, biri Petersburg’da, biri de Moskova’da saklanırmış bu kopyaların. Sonra, ayrıca bir kopyayı da bir banka kasasına mı ne yolluyormuşsunuz?</span></p>

      <p class="paragraf para-style-override-19"><span>— Ama ya Moskova’da bir yangın çıkar ve benim yazım da Moskova’yla birlikte yanarsa? Hayır, iyisi mi hemen birini yollayayım size ben!</span></p>

      <p class="paragraf para-style-override-19"><span>— Durun! İşte burada! –Pytor Stepanoviç arka cebinden birkaç kâğıt çıkardı.– Biraz ezilip büzülmüş! İşe bakın, o zaman sizden nasıl aldıysam, yeni mendilimle birlikte arka cebime sokuşturmuşum, orada öylece kalmış! Unutup gitmişim.</span></p>

      <p class="paragraf para-style-override-19"><span>Karmazinov kapar gibi aldı kâğıtları, büyük bir özenle düzeltti, sayfaları tek tek saydı, inceledi, sonra şimdilik hep gözünün önünde durması için saygıyla masaya, hemen önüne bıraktı.</span></p>

      <p class="paragraf para-style-override-19"><span>— Galiba okumakla aranız pek iyi değil? –diye tısladı kendini tutamayıp.</span></p>

      <p class="paragraf para-style-override-19"><span>— Evet, pek iyi değildir.</span></p>

      <p class="paragraf para-style-override-19"><span>— Buna Rus edebiyatı da mı dahil?</span></p>

      <p class="paragraf para-style-override-19"><span>— Durun hele, bir zamanlar bir şeyler okumuştum... “Yolda” mı, “Yola çıkmak” mı, yoksa “Yolağzında” mı? Çok oluyor. Pek hatırlayamıyorum. Beş yıl falan önceydi. Hiç zamanım yok okumaya.</span></p>

      <p class="paragraf para-style-override-19"><span>Bir sessizlik oldu.</span></p>

      <p class="paragraf para-style-override-19"><span>— Buraya gelir gelmez, herkesi sizin olağanüstü akıllı bir insan olduğunuza inandırdım ve şimdi sanırım herkes size tapıyor.</span></p>

      <p class="paragraf para-style-override-19"><span>Pyotr Stepanoviç alabildiğine sakin:</span></p>

      <p class="paragraf para-style-override-19"><span>— Teşekkür ederim, –diye karşılık verdi.</span></p>

      <p class="paragraf para-style-override-19"><span>Kahvaltıyı getirdiler. Pyotr Stepanoviç kurt gibi atıldı köftelerin üzerine, bir anda hepsini silip süpürdü, şarabını içti, kahvesini yudumlamaya başladı.</span></p>

      <p class="paragraf para-style-override-19"><span>Karmazinov köftesinden kalan son lokmaları, kahvesinin son yudumları eşliğinde yerken, bir yandan da göz ucuyla konuğunu süzüyor, “Bu cahil, sözümdeki iğnelemeyi fark etmemiş olamaz,” diye düşünüyordu. “Kâğıtları da coşkuyla okuduğuna eminim; yalan söylüyor okumadım diye. Ama belki de yalan söylemiyordur da hakiki bir aptaldır. Zaten bence dâhinin hafif aptalı makbuldür. Hem belki zamane dâhisi böyle oluyordur? Aman, her ne haltsa!”</span></p>

      <p class="paragraf para-style-override-19"><span>Oturduğu kanepeden kalktı, her kahvaltıdan sonra yaptığı yürüyüş yerine geçmek üzere, oda içinde aşağı yukarı dolaşmaya başladı.</span></p>

      <p class="paragraf para-style-override-19"><span>— Daha ne kadar buralardasınız? –diye sordu Pyotr Stepanoviç sandalyesinde sigarasını tüttürürken.</span></p>

      <p class="paragraf para-style-override-19"><span>— Aslında topraklarımı satmak için geldim; daha ne kadar burada kalacağım kâhyama bağlı.</span></p>

      <p class="paragraf para-style-override-19"><span>— Siz sanki savaştan sonra bir salgın hastalık tehlikesi gördüğünüz için geldiniz buraya değil mi?</span></p>

      <p class="paragraf para-style-override-19"><span>— Yok canım, tam ondan olduğu söylenemez, –dedi Karmazinov yine kelimeleri tek tek vurgulayıp dönüşlerde sağ ayağını hafifçe ama canlı, çevik bir şekilde sallayarak; sonra pek masum sayılmayacak bir gülümsemeyle sürdürdü:– Aslında olabildiğince uzun yaşamak istiyorum. Rus soylularının çok çabuk yıpranıveren bir yanları var; her açıdan böyle. Bense olabildiğince geç yıpranmak istiyorum, o nedenle de bir daha dönmemek üzere Avrupa’ya yerleşmek gibi bir niyetim var. Hem iklim daha iyi orada, hem yapılar taştan, hem her şey çok daha sağlam. Ben yaşadığım sürece Avrupa da ayakta durur herhalde, ne dersiniz?</span></p>

      <p class="paragraf para-style-override-19"><span>— Ne bileyim ben?</span></p>

      <p class="paragraf para-style-override-19"><span>— Hım. Orada da Babil</span> <span>yıkılırsa eğer, bu öyle böyle bir yıkılma olmaz (her ne kadar benim yaşam sürem içinde Avrupa’nın başına bir şey gelmeyeceğini ve kıtanın ayakta kalacağını düşünüyorsam da, bu konuda sizinle aynı fikirdeyim); oralarla karşılaştırınca, bizim Rusya’da yıkılacak taş üstünde taş yok. Dolayısıyla bizde taşlar devrilmez, her şey birden çamur deryası içinde dağılır gider. Kutsal Rusya’nın bir şeylere karşı koyma gücü dünyadaki bütün ülkelerden daha azdır. Basit halk, bir tür Rus tanrısı sayesinde iyi kötü ayakta durabiliyor gibi görünüyorsa da, son gelen haberlere göre Rus tanrısı da pek güvenilir değil</span><span class="char-style-override-9">: k</span><span>öylü reformuna bile güçlükle karşı koyabildi ve bu karşı koyuş onu çok sarstı. Sonra demiryolları var... siz varsınız... yok, ben artık Rus tanrısına hiç inanmıyorum.</span></p>

      <p class="paragraf para-style-override-19"><span>— Ya Avrupa tanrısına?</span></p>

      <p class="paragraf para-style-override-19"><span>— Hiçbirine inanmıyorum. Rus gençliği önünde bana kara çaldılar. Rus gençlik hareketine kendimi hep yakın hissetmiş, ondaki her hareketi, yönelimi hep onaylayarak izlemişimdir. Burada yayınlanmış bildiriler var, onları gösterdiler bana. Bu bildirilere hep kuşkuyla bakıyorlar, çünkü bildirilerin biçimleri korkutuyor onları; yine de herkes onların müthiş gücü konusunda aynı düşünceyi paylaşıyor, bu gücü tam anlamış, algılayabilmiş olmamalarına karşın. Her şey ne zamandır bir bir yıkılmakta ve hepimiz tutunabilecek hiçbir şeyimizin olmadığını biliyoruz. Bu yüzden de bu gizem dolu propagandanın başarıya ulaşacağından ve Rusya’nın şu dünyada hiçbir dirençle karşılaşmadan akla gelebilecek her şeyin olabileceği bir ülke olduğundan hiç kuşku duymuyorum. Her yıl daha çok zengin Rus’un yurtdışına sıvışmasının nedenini de çok iyi anlıyorum. Yalnızca içgüdüleriyle hareket ediyor insanlar. Batan gemiden ilk farelerin kendilerini dışarı atması gibi. Kutsal Rusya, yüksek tabakalarını kibirli dilencilerin oluşturduğu, büyük kitlelerininse ayakta zor duran derme çatma kulübelerde yaşadığı, yoksul... tehlikelerle dolu, ahşap bir ülke. Gösterilecek her çıkış yoluna gözü kapalı atılır, yeter ki bu ona etraflıca anlatılmış olsun, buna aklı yatırılsın. Bir tek, elindeki sopayı karanlıkta sağa sola savurarak kendi adamlarını telef etmekle uğraşan hükümet hâlâ karşı buna. Mahkûmiyet hükmü verilmiş, her şey karara bağlanmış. Bu haliyle geleceği falan yok bu ülkenin. Ben Alman oldum ve bundan da onur duyuyorum.</span></p>

      <p class="paragraf para-style-override-19"><span>— Bir dakika, demin bildirilerden söz ettiniz; onlar hakkındaki düşünceniz nedir, her şeyi anlatın bana.</span></p>

      <p class="paragraf para-style-override-19"><span>— Herkesi korkuttu bildiriler; bu da onların büyük bir gücü olduğunu gösteriyor. Yalanı–dolanı ortaya çıkardılar, tutunabileceğimiz, dayanabileceğimiz hiçbir şeyin olmadığını gösterdiler. Herkes susarken, bildiriler bağırıyor. Bu güne dek görülmemiş ölçüde gözü kara oluşlarını, gözlerini kırpmadan gerçeğin gözünün içine bakmalarını da en büyük başarıları olarak görüyorum. Gözünü kırpmadan gerçeğin gözünün içine bakmak yalnızca Rus gençliğine özgü bir yetidir. Yok, Avrupalılar henüz bu denli gözü kara değiller</span><span class="char-style-override-9">: o</span><span>rada saltanat taştan olduğu için tutunabilecek, dayanabilecek bir şey var. Benim görebildiğim kadarıyla Rus devrimci düşüncesinin özü, onur kavramının yadsınmasında yatıyor ve bunun böylesine korkusuzca, yüreklice dile getirilmesi de benim doğrusu hoşuma gidiyor. Hayır, Avrupalılar bunu anlamaktan henüz uzaklar; bizim insanımızınsa hiç zorlanmadan, en kolay, en çabuk kavrayabileceği şeydir bu; peynir ekmek gibi. Rus insanı için onur, gereksiz bir yükten başka bir şey değildir. Tarihi boyunca üzerinde hep bir yük gibi taşımıştır çünkü onuru. Doğrudan doğruya ve açıkça yapılmış bir “onursuz olma hakkı” çağrısıyla insanımızı kandırmak hiç zor olmayacaktır. Ben eski kuşaktanım; o yüzden de hâlâ onurdan yanayım. Ama bendeki bir alışkanlık. Belki de korkaklık... eski şekillere bağlılık. Herkes bir şekilde kendi yüzyılının insanı olmalı, kendi yüzyılını yaşamalı.</span></p>

      <p class="paragraf para-style-override-19"><span>Birden sustu. “Habire ben konuşuyorum,” diye düşündü, “ama o susup izliyor. Oysa kendisine açıkça bir soru sormam için geldi buraya. Pekâlâ, soracağım o zaman beklediği soruyu.”</span></p>

      <p class="paragraf para-style-override-19"><span>— Yarın değil öbür gün vereceği balo için hazırladığınız sürprizi belki öğrenebilirim diye gönderdi Yuliya Mihaylovna da beni buraya, –dedi birden Pyotr Stepanoviç.</span></p>

      <p class="paragraf para-style-override-19"><span>— Gerçekten de esaslı bir sürpriz olacak bu. Herkes şaşıracak... –dedi Karmazinov çalımla.– Ama kusura bakmayın, size de açamam sırrımı.</span></p>

      <p class="paragraf para-style-override-19"><span>Pyotr Stepanoviç ısrarcı olmadı.</span></p>

      <p class="paragraf para-style-override-19"><span>— Şatov diye biri varmış burada, –dedi büyük yazar ağız arar gibi,– inanır mısınız, hâlâ görmedim kendisini!</span></p>

      <p class="paragraf para-style-override-19"><span>— Çok iyi bir insandır. Ne olmuş Şatov’a?</span></p>

      <p class="paragraf para-style-override-19"><span>— Hiç, kulağıma bir şeyler çalındı da... Stavrogin’e tokat atmış galiba?</span></p>

      <p class="paragraf para-style-override-19"><span>— Evet.</span></p>

      <p class="paragraf para-style-override-19"><span>— Stavrogin için ne düşündüğünüzü sorabilir miyim?</span></p>

      <p class="paragraf para-style-override-19"><span>— Ne bileyim? Zamparanın teki!</span></p>

      <p class="paragraf para-style-override-19"><span>Karmazinov Stavrogin’den nefret ederdi; çünkü Stavrogin tümüyle onu görmezden geliyor, yoksayıyordu.</span></p>

      <p class="paragraf para-style-override-19"><span>— Bu zampara, –dedi kıs kıs gülerek,– bildirilerde yazılanlar bir gün gerçekleşecek olursa, herhalde ipe ilk çekilenlerden biri olur?</span></p>

      <p class="paragraf para-style-override-19"><span>— Bakarsınız daha önce bile çekilir, –dedi Pyotr Stepanoviç.</span></p>

      <p class="paragraf para-style-override-19"><span>Karmazinov’un gülmesi dondu yüzünde, ciddi bir sesle:</span></p>

      <p class="paragraf para-style-override-19"><span>— Öyle de olması gerekir, –dedi.</span></p>

      <p class="paragraf para-style-override-19"><span>— Daha önce de söylemiştiniz bunu... ve ben de kendisine aktardım.</span></p>

      <p class="paragraf para-style-override-19"><span>— Gerçekten söylediniz mi bunu ona? –dedi Karmazinov yine gülerek.</span></p>

      <p class="paragraf para-style-override-19"><span>— O da kendisinin ipe çekilmesine karşılık, sizin de herhalde esaslı bir sopa yiyeceğinizi söyledi; hem de öyle namus için, onur kazandıran türden değil, köylülerin dövüldüğü gibi, etlerinizi dağıtmacasına...</span></p>

      <p class="paragraf para-style-override-19"><span>Pyotr Stepanoviç şapkasını aldı, yerinden kalktı. Onunla vedalaşmak için Karmazinov iki elini birden uzattı; konuğunun ellerini bırakmayıp elleri arasında tutarak:</span></p>

      <p class="paragraf para-style-override-19"><span>— Bütün bu tasarımların hayata geçmesi, –dedi özel bir tonlamayla ve sesini de pek bir tatlılaştırarak,– hani bir gün gerçekleşecek olurlarsa diye soruyorum... ne zaman olur bu?</span></p>

      <p class="paragraf para-style-override-19"><span>— Ne bileyim ben? –dedi Pyotr Stepanoviç oldukça kaba bir tavırla.</span></p>

      <p class="paragraf para-style-override-19"><span>Karşılıklı durmuş, birbirlerinin gözünün içine bakıyorlardı.</span></p>

      <p class="paragraf para-style-override-19"><span>— Canım yaklaşık olarak diyorum. Yakın mı? –dedi Karmazinov büsbütün tatlılaştırdığı bir sesle.</span></p>

      <p class="paragraf para-style-override-19"><span>— Topraklarınızı satacak zamanınız olur... buradan sıvışmaya da zaman bulursunuz, –diye homurdandı birden Pyotr Stepanoviç öncekinden de kaba.</span></p>

      <p class="paragraf para-style-override-19"><span>Daha bir inatla, daha bir dik baktılar birbirlerinin gözlerine.</span></p>

      <p class="paragraf para-style-override-19"><span>Bir dakika kadar sürdü sessizlik.</span></p>

      <p class="paragraf para-style-override-19"><span>— Gelecek mayısta başlar, Pokrov Yortusu’na doğru her şey sona erer,</span> <span>–dedi Pyotr Stepanoviç.</span></p>

      <p class="paragraf para-style-override-19"><span>Karmazinov onun ellerini sıkarken:</span></p>

      <p class="paragraf para-style-override-19"><span>— İçtenlikle teşekkür ederim size, –dedi duygulu bir sesle.</span></p>

      <p class="paragraf para-style-override-19"><span>“Gemiden tüyecek zamanın olacak fare!” diye düşünüyordu Pyotr Stepanoviç yolda yürürken. ‘Bu neredeyse devlet adamı zekâlı’ herif bile böylesine inanarak gününü ve saatini sormaya başladıysa ve benden aldığı bilgi karşısında böyle saygıyla teşekkür ediyorsa, kendimizden kuşku duyamayız. (Gülümsedi.) Hım. Aslında belki de en az aptal olanlarından sayılır bu... Gemiden kaçan bir fare yalnızca. Ama böylesi ele vermez adamı!”</span></p>

      <p class="paragraf para-style-override-19"><span>Doğruca Bogoyavlenskaya Sokağı’na, Filippov’un evine yöneldi.</span></p>

      <p class="x2030"><span>VI</span></p>

      <p class="paragraf para-style-override-20"/>

      <p class="paragraf para-style-override-19"><span>Pyotr Stepanoviç önce Kirillov’a uğradı. Her zaman olduğu gibi yalnızdı Kirillov, odanın ortasında jimnastik yapıyordu</span><span class="char-style-override-9">: b</span><span>acaklarını iki yana açmış, kollarını özel bir biçimde başının üzerinde döndürüyordu. Yerde bir top duruyordu. Sabah çayı masanın üzerinde soğumuştu. Pyotr Stepanoviç bir dakika kadar eşikte durdu.</span></p>

      <p class="paragraf para-style-override-19"><span>— Sağlığınıza çok önem verdiğinizi görüyorum! –dedi neşeyle, neredeyse bağırarak.– A, ne güzel bir top bu! Oo, ama sıçrıyor! Jimnastik için mi bu da?</span></p>

      <p class="paragraf para-style-override-19"><span>Kirillov ceketini giydi.</span></p>

      <p class="paragraf para-style-override-19"><span>— Evet, o da sağlığım için, –diye homurdandı soğukça.– İçeri buyurun.</span></p>

      <p class="paragraf para-style-override-19"><span>— Geçerken uğramıştım. Ama hadi biraz oturayım. Sağlık önemli tabii ama ben buraya anlaşmamızı anımsatmaya geldim, –dedi Pyotr Stepanoviç, sonra beceriksizce konuyu değiştirdi:– Süremiz “bir bakıma” dolmak üzere.</span></p>

      <p class="paragraf para-style-override-19"><span>— Hangi anlaşma?</span></p>

      <p class="paragraf para-style-override-19"><span>— Nasıl hangi anlaşma? –dedi Pyotr Stepanoviç telaşlı, hatta korkmuş gibi.</span></p>

      <p class="paragraf para-style-override-19"><span>— Ortada ne bir anlaşma, ne de yükümlülük var; beni bağlayacak herhangi bir söz vermedim ben; yanlışınız var.</span></p>

      <p class="paragraf para-style-override-19"><span>Pyotr Stepanoviç yerinden fırladı:</span></p>

      <p class="paragraf para-style-override-19"><span>— Ne yaptığınızı sanıyorsunuz siz?</span></p>

      <p class="paragraf para-style-override-19"><span>— Özgürlüğümü kullanıyorum.</span></p>

      <p class="paragraf para-style-override-19"><span>— Hangi özgürlüğünüzü?</span></p>

      <p class="paragraf para-style-override-19"><span>— Eski özgürlüğümü.</span></p>

      <p class="paragraf para-style-override-19"><span>— Yani ne anlamalıyım şimdi bundan? Eski düşüncelerinizi savunduğunuzu mu?</span></p>

      <p class="paragraf para-style-override-19"><span>— Öyle. Yalnız anlaşma diye bir şey yok, olmadı da; hiçbir yükümlülük almadım üzerime. Özgürdüm, şimdi de özgürüm.</span></p>

      <p class="paragraf para-style-override-19"><span>Kirillov iğrenir gibi konuşuyordu; çok sertti sözleri.</span></p>

      <p class="paragraf para-style-override-19"><span>— Peki, peki, özgür iradenizle karar verdiniz; yeter ki değişip durmasın şu özgür kararınız, –rahatlayan Pyotr Stepanoviç yeniden oturdu.– Kelimelere takılıp kalmayın. Son zamanlarda vara yoğa kızar oldunuz; beni ziyaretinize gelmekten alıkoyan da bu. Yine de ihanet etmeyeceğinizi biliyordum.</span></p>

      <p class="paragraf para-style-override-19"><span>— Sizden hiç hoşlanmıyorum; ihanet, sadakat gibi şeyleri de kabul etmiyorum ama içiniz rahat olsun.</span></p>

      <p class="paragraf para-style-override-19"><span>— Ama biliyorsunuz, –yeniden telaşlandı Pyotr Stepanoviç,– yeniden yanlışa düşmemek için daha açık, anlaşılır, aklı başında bir dil tutturmalıyız. Konu böylesine hassasken sizin sözleriniz çok savruk. İzin verirseniz konuşabilir miyim?</span></p>

      <p class="paragraf para-style-override-19"><span>— Konuşun, –diye kestirip attı Kirillov ve gözlerini uzak bir noktaya dikti.</span></p>

      <p class="paragraf para-style-override-19"><span>— Bir zamanlar canınıza kıyacaktınız... yani böyle bir düşünceniz vardı. Yanılmıyorum değil mi?</span></p>

      <p class="paragraf para-style-override-19"><span>— Düşüncem değişmiş değil.</span></p>

      <p class="paragraf para-style-override-19"><span>— Çok güzel. O arada, buna sizi kimsenin zorlamadığını da biliyorsunuz değil mi?</span></p>

      <p class="paragraf para-style-override-19"><span>— Elbette! Ne aptalca şeyler bunlar!</span></p>

      <p class="paragraf para-style-override-19"><span>— Dediğiniz gibi olsun; aptalca konuşuyorum evet. Sizi böyle bir şeye zorlamak aptalca bir şey olurdu kuşkusuz. Devam ediyorum</span><span class="char-style-override-9">: B</span><span>ir önceki yapısında siz de örgütün üyesiydiniz; ve örgüt üyelerinden birine açılarak niyetinizden söz ettiniz.</span></p>

      <p class="paragraf para-style-override-19"><span>— Açılmadım, dosdoğru söyledim.</span></p>

      <p class="paragraf para-style-override-19"><span>— Öyle olsun. Zaten “açılmak” burada biraz komik kaçıyor değil mi? Evet, dosdoğru söylediniz... Güzel!</span></p>

      <p class="paragraf para-style-override-19"><span>— Hayır güzel falan değil! Geveleyip durmayın. Size hesap vermek zorunda değilim! Siz benim düşüncelerimi anlayamazsınız! Canıma kıymak istiyorum, çünkü böyle bir düşüncem var, çünkü ölüm korkusu diye bir şey yaşamak istemiyorum; çünkü... sizin bunun nedenini bilmeniz gerekmiyor, size ne bütün bunlardan! Çay ister misiniz... yalnız iyice soğumuş gibi. Durun size başka bardak getireyim.</span></p>

      <p class="paragraf para-style-override-19"><span>Gerçekten de Pyotr Stepanoviç uzanıp oradaki çaydanlığı almış, bir bardak aranıyordu. Kirillov dolaptan temiz bir bardak çıkardı.</span></p>

      <p class="paragraf para-style-override-19"><span>— Az önce Karmazinov’da kahvaltıdaydım, –dedi konuk,– onun bitmez tükenmez sözlerini dinledim, terledim; sonra buraya koştum, yine terledim; susuzluktan geberiyorum.</span></p>

      <p class="paragraf para-style-override-19"><span>— İçin, soğuk çay iyidir.</span></p>

      <p class="paragraf para-style-override-19"><span>Kirillov oturdu; gözleri yine uzakta bir noktaya takılıp kalmıştı.</span></p>

      <p class="paragraf para-style-override-19"><span>— Benim kendimi öldürmemden örgüte nasıl bir yarar sağlanabileceği düşüncesi ortaya atıldı örgütte, –diye sürdürdü yine aynı sesle.– Siz burada bir haltlar karıştırıp da suçlular aranmaya başlayınca ben canıma kıyacağım ve ardımdan bütün olanları ben yaptım, suçlu benim diye bir mektup bırakacağım, böylece siz kurtulacaksınız, en azından kimse bir yıl sizden kuşkulanmayacak.</span></p>

      <p class="paragraf para-style-override-19"><span>— Hatta bir gün! Tek bir günün bile değeri var!</span></p>

      <p class="paragraf para-style-override-19"><span>— Öyle olsun. Bunda kararlıysam, bir süre bekleyip bekleyemeyeceğimi sordular bana. Bekleyebilirim, dedim, örgüt ne kadar beklememi isterse o kadar beklerim. Benim için hiç fark etmez.</span></p>

      <p class="paragraf para-style-override-19"><span>— Evet, yalnız arkanızda bırakacağınız mektubu birlikte yazacağımıza ve Rusya’ya döndükten sonra benim emrimden çıkmayacağınıza... yani yalnız bu işle ilgili olarak benim emrimde olmaya da söz vermiştiniz, geri kalan her şeyde elbette özgürsünüz, –dedi Pyotr Stepanoviç pek sevecen bir sesle.</span></p>

      <p class="paragraf para-style-override-19"><span>— Söz vermedim, razı oldum; çünkü fark etmez benim için.</span></p>

      <p class="paragraf para-style-override-19"><span>— Hayhay, öyle olsun... onurunuza dokunmak gibi bir şey aklımın köşesinden geçmese de...</span></p>

      <p class="paragraf para-style-override-19"><span>— Onurla ilgisi yok bunun.</span></p>

      <p class="paragraf para-style-override-19"><span>— Ama biliyorsunuz sizin için yüz yirmi taler yol parası toplandı ve siz bu parayı aldınız.</span></p>

      <p class="paragraf para-style-override-19"><span>Kirillov kızardı:</span></p>

      <p class="paragraf para-style-override-19"><span>— Hiç de değil. Para onun için değildi. Bu iş için para alınmaz!</span></p>

      <p class="paragraf para-style-override-19"><span>— Bazen alınabiliyor.</span></p>

      <p class="paragraf para-style-override-19"><span>—</span> <span>Yalan söylüyorsunuz. Petersburg’a gelince durumu açıklayan bir mektup yazdım. Sonra da yüz yirmi talerin tamamını sizin elinize saydım. Yani ben parayı geri verdim, tabii bu para hâlâ sizde değilse eğer.</span></p>

      <p class="paragraf para-style-override-19"><span>— İyi canım, bir şey demedik, para yollandı. Önemli olan düşüncenizde bir değişiklik olup olmadığı.</span></p>

      <p class="paragraf para-style-override-19"><span>— Hiçbir değişiklik yok. Sizden işaret geldiği anda gerekeni yapacağım. Geldi mi yoksa zamanı?</span></p>

      <p class="paragraf para-style-override-19"><span>— Az kaldı... Unutmayın, o gece mektubu birlikte yazacağız.</span></p>

      <p class="paragraf para-style-override-19"><span>— Gece ya da gündüz, fark etmez. Bildiri işini üstlenmem gerektiğini söylemiştiniz?</span></p>

      <p class="paragraf para-style-override-19"><span>— Başka bazı şeyleri daha.</span></p>

      <p class="paragraf para-style-override-19"><span>— Her şeyi üstlenmem.</span></p>

      <p class="paragraf para-style-override-19"><span>Pyotr Stepanoviç yine telaşlandı:</span></p>

      <p class="paragraf para-style-override-19"><span>— Neleri üstlenmezsiniz?</span></p>

      <p class="paragraf para-style-override-19"><span>— İstemediğim şeyleri. Bu kadar yeter. Bu konuda daha fazla konuşmak istemiyorum.</span></p>

      <p class="paragraf para-style-override-19"><span>Pyotr Stepanoviç dişini sıktı, konuyu değiştirdi.</span></p>

      <p class="paragraf para-style-override-19"><span>— Tamam, konuyu değiştiriyorum. Bu akşam bizimkilere gelecek misiniz? Virginskiy’in isim gününü kutlamak için toplanılıyor.</span></p>

      <p class="paragraf para-style-override-19"><span>— İstemiyorum.</span></p>

      <p class="paragraf para-style-override-19"><span>— Lütfen gelin. Gelmeniz gerek. Hem somut varlığınızla, hem de yüzünüzle etkilemelisiniz onları... Trajik bir ifadesi var yüzünüzün.</span></p>

      <p class="paragraf para-style-override-19"><span>— Öyle mi buluyorsunuz? –diye gülümsedi Kirillov.– Pekâlâ geleceğim, ama yüzüm için değil. Kaçta geleyim?</span></p>

      <p class="paragraf para-style-override-19"><span>— Olabildiğince erken, altı buçuk gibi. İçeri girip bir yere oturun ve orada kaç kişi olursa olsun, kimseyle konuşmayın. Kâğıt kalem almayı da unutmayın yanınıza.</span></p>

      <p class="paragraf para-style-override-19"><span>— O niye o?</span></p>

      <p class="paragraf para-style-override-19"><span>— Benim için hiç fark etmez demez misiniz hep? Bu benim sizden özel ricam. Kimseyle konuşmayacak, yalnızca oturup dinleyeceksiniz; arada bir de not alıyormuş gibi yapacaksınız; isterseniz resim çizin.</span></p>

      <p class="paragraf para-style-override-19"><span>— Ne saçmalık! Niçin?</span></p>

      <p class="paragraf para-style-override-19"><span>— Canım sizin için nasılsa hiçbir şey fark etmez... benim için hiç fark etmez, demez misiniz hep?</span></p>

      <p class="paragraf para-style-override-19"><span>— İyi de niçin?</span></p>

      <p class="paragraf para-style-override-19"><span>— Söyleyeyim niçin olduğunu</span><span class="char-style-override-9">: ö</span><span>rgütün müfettişi Mos-kova’dan bir türlü yola çıkamadı, ben de oradakilerden kimilerine belki müfettiş de aramızda olacak demiştim. Sizi müfettiş sanacaklar, üç haftadır burada olmanız da kafalarını daha bir karıştıracak.</span></p>

      <p class="paragraf para-style-override-19"><span>— Nasıl bir dümen bu? Moskova’da bizim örgütün müfettişi falan yok ki.</span></p>

      <p class="paragraf para-style-override-19"><span>— Yoksa yok! Size ne bundan? Elinize mi yapışır yanınıza bir kâğıt kalem alsanız? Nasılsa siz de örgüt üyesisiniz.</span></p>

      <p class="paragraf para-style-override-19"><span>— Onlara müfettiş olduğumu söyleyin; orada hiç konuşmadan, sessizce oturacağım, ama kâğıt kalem istemiyorum.</span></p>

      <p class="paragraf para-style-override-19"><span>— İyi de niye?</span></p>

      <p class="paragraf para-style-override-19"><span>— İstemiyorum.</span></p>

      <p class="paragraf para-style-override-19"><span>Pyotr Stepanoviç’in tepesi attı, hatta öfkesinden yüzü yeşil bir renk aldı ama yine kendini tuttu, ayağa kalkıp şapkasına uzandı.</span></p>

      <p class="paragraf para-style-override-19"><span>—</span> <span class="char-style-override-11">O...</span> <span>sizde mi? –dedi zor duyulur bir sesle.</span></p>

      <p class="paragraf para-style-override-19"><span>— Bende.</span></p>

      <p class="paragraf para-style-override-19"><span>— İyi. Yakında çıkaracağım onu. Hiç tedirgin olmayın.</span></p>

      <p class="paragraf para-style-override-19"><span>— Tedirgin falan olduğum yok. Yalnızca gece yatmaya geliyor. Kocakarı hastanede yatıyor, gelini öldü; iki gündür yalnızım. Çitte tahtası düşmüş bir yer var, orayı gösterdim, kimse görmeden oradan süzülüveriyor.</span></p>

      <p class="paragraf para-style-override-19"><span>— Yakında çıkaracağım onu buradan.</span></p>

      <p class="paragraf para-style-override-19"><span>— Gece kalabileceği bir sürü yer olduğunu söylüyor.</span></p>

      <p class="paragraf para-style-override-19"><span>— Atıyor! Arıyorlar onu burada olduğunu bilen yok, güvende sayılır. Yoksa siz oturup onunla konuşuyor musunuz?</span></p>

      <p class="paragraf para-style-override-19"><span>— Evet, bütün gece. Size ne küfürler ediyor! İncil okudum ona, çay verdim. Nasıl can kulağıyla dinledi!</span></p>

      <p class="paragraf para-style-override-19"><span>— Lanet olsun! Hıristiyan yapacaksınız herifi!</span></p>

      <p class="paragraf para-style-override-19"><span>— Zaten inançlı bir Hıristiyan. Hiç merak etmeyin</span><span class="char-style-override-9">: ö</span><span>ldürmeye hazır. Kimi öldürmesini istiyorsunuz?</span></p>

      <p class="paragraf para-style-override-19"><span>— Hayır o iş için değil; başka bir iş için gerekli bana... Peki, Şatov’un haberi var mı Fedka’dan?</span></p>

      <p class="paragraf para-style-override-19"><span>— Şatov’u görmüyorum, konuşmuyorum da.</span></p>

      <p class="paragraf para-style-override-19"><span>— Kızıyor mu size?</span></p>

      <p class="paragraf para-style-override-19"><span>— Yok, ne o bana kızıyor, ne ben ona kızıyorum. Rastlaşınca başımızı çeviriyoruz. Amerika’da yeterince uzun bir süre burun burunaydık.</span></p>

      <p class="paragraf para-style-override-19"><span>— Sizden çıkıp ona uğrayacağım.</span></p>

      <p class="paragraf para-style-override-19"><span>— Siz bilirsiniz.</span></p>

      <p class="paragraf para-style-override-19"><span>— Saat on gibi, oradan çıkınca Stavrogin’le size uğrarız belki.</span></p>

      <p class="paragraf para-style-override-19"><span>— Buyurun gelin.</span></p>

      <p class="paragraf para-style-override-19"><span>— Konuşacağım önemli bir şey var onunla... Şu... topunuzu bana versenize... ne yapacaksınız onu artık? Ben de başlayacağım jimnastiğe. Hem para da veririm size onun için.</span></p>

      <p class="paragraf para-style-override-19"><span>— Para istemez, alın sizin olsun.</span></p>

      <p class="paragraf para-style-override-19"><span>Pyotr Stepanoviç topu arka cebine soktu.</span></p>

      <p class="paragraf para-style-override-19"><span>— Stavrogin aleyhine tek kelime bir şey duyamayacaksınız benden, –dedi Kirillov konuğunu geçirirken; beriki onun yüzüne şaşkın şaşkın baktı ama bir şey söylemedi.</span></p>

      <p class="paragraf para-style-override-19"><span>Kirillov’un bu son sözleri çok şaşırtmıştı Pyotr Stepano-viç’i; henüz tam anlamını kavradığı söylenemezdi bu sözün ama merdivenlerden çıkarken yüzündeki hoşnutsuz ifadenin yerine sevecen bir ifade kondurmaya çabaladı. Evdeydi Şatov ama biraz rahatsızdı; üzerini çıkarmadan yatağına uzanmıştı.</span></p>

      <p class="paragraf para-style-override-19"><span>Pyotr Stepanoviç daha eşikten bağırdı:</span></p>

      <p class="paragraf para-style-override-19"><span>— Ne terslik! Ciddi mi hastalığınız?</span></p>

      <p class="paragraf para-style-override-19"><span>Yüzündeki sevecenlik bir anda kaybolmuştu, gözleri hınçla, kinle yanıyordu şimdi.</span></p>

      <p class="paragraf para-style-override-19"><span>Şatov biraz sinirle doğruldu yattığı yerde:</span></p>

      <p class="paragraf para-style-override-19"><span>— Hasta falan değilim, –dedi,– yalnızca başım...</span></p>

      <p class="paragraf para-style-override-19"><span>Hem böyle bir konuk, hem bu kadar beklenmedik bir ziyaret onu şaşırtmış, hatta korkutmuş gibiydi.</span></p>

      <p class="paragraf para-style-override-19"><span>— Ben de sağlıklı olmanızı gerektiren bir iş için gelmiştim! –dedi Pyotr Stepanoviç çabuk çabuk, her şeye hâkim bir edayla.– İzin verir misiniz oturayım. Siz de yine yatağınıza oturun, işte böyle. Doğum gününü kutlama bahanesi altında bugün bizimkiler Virginskiy’de toplanıyorlar; toplantıya başka bir anlam verileceğini sanmıyorum, gerekli bütün önlemler alındı. Ben Nikolay Stavrogin’le birlikte geleceğim. Sizin şimdiki düşünce yapınızı bildiğime göre, sizi oraya gitmeye zorlamak istemezdim... yani bizi ihbar edeceğinizi düşündüğümüz için değil, sırf size eziyet etmiş olmamak için. Ama oraya sizin de gelmenizi gerektirecek bazı gelişmeler oldu. Yani örgütün sizi ne şekilde salıvereceğini ve elinde bulundurduklarınızı kime teslim edeceğinizi görüşüp kesin karara bağlayacağınız kişiler de bulunacak orada. Kimseye bir şey sezdirmeyiz; ben sizi uzak bir köşeye götürürüm; kalabalık olacak, herkesin her şeyi bilmesine hiç gerek yok. Sizin için ne diller döktüğümü bir bilseniz! Ama şimdi galiba onların da aklı yattı; elbette, baskı makinesini ve bütün öteki belgeleri vermeniz koşuluyla. O zaman dört yönün dördü de sizin</span><span class="char-style-override-9">: h</span><span>angisine isterseniz gidebilirsiniz!</span></p>

      <p class="paragraf para-style-override-19"><span>Şatov kaşlarını çatarak, öfkeyle dinledi bu sözleri. Az önceki asabi korkusundan iz kalmamıştı.</span></p>

      <p class="paragraf para-style-override-19"><span>— Kimin nesi olduklarını şeytanın bile bilmediği adamlara hesap vermek zorunda değilim ben, –diye kestirip attı.– Kimsenin de bana sen artık özgürsün deme hakkı yoktur, kimse bana özgürlüğümü bağışlayamaz.</span></p>

      <p class="paragraf para-style-override-19"><span>— Pek öyle değil. Size güvenildi, pek çok şey emanet edildi. Canınız istediği zaman hadi bana hoşça kal diyemezsiniz. Sonra düşüncenizi açıkça bildirmediğiniz için onları ikircikli bir durumda bıraktınız.</span></p>

      <p class="paragraf para-style-override-19"><span>— Buraya gelir gelmez her şeyi açıkça bildiren bir mektup yazdım kendilerine.</span></p>

      <p class="paragraf para-style-override-19"><span>— Hayır, yeterince açık değildi mektubunuz, –dedi Pyotr Stepanoviç sakince.– Örneğin ben size “Aydınlık İnsan”ı yolladım, burada basmanız ve bastıklarınızı sizden istenene kadar burada bir yerde gizlemeniz için; aynı şekilde iki de bildiri yollamıştım. Ne dediği anlaşılmayan, kesinlikten uzak bir mektupla geri yolladınız onları.</span></p>

      <p class="paragraf para-style-override-19"><span>— Açık açık basmayı reddettim.</span></p>

      <p class="paragraf para-style-override-19"><span>— Pek öyle değil. “Basamam” diyordunuz yalnızca, nedenini açıklamıyordunuz. “Basamam” demek, “basmak istemiyorum” demek değildir. Maddi nedenlerle basamayacağınız düşünülebilirdi. Nitekim bunu onlar da böyle anladı ve örgütle ilişkinizi koparmak istemediğinizi düşündüler; yani size yine güvenip bir şeyler emanet edebilecekler, böylece de kendi konumlarını tehlikeye sokmuş olacaklardı. Şimdi burada sizin için söylenen şey, bizi ihbar etmek için önemli birtakım bilgiler elde etmeye çalıştığınız, yani bizi aldattığınız. Ben var gücümle sizi savundum ve lehinize bir kanıt olarak, yazdığınız şu iki satırlık mektubu gösterdim. Ama sonra mektuba yeniden bir göz attığımda, pek de açık olmadığını ve insanın kafasını karıştırdığını fark ettim.</span></p>

      <p class="paragraf para-style-override-19"><span>— Demek bu kadar özen gösterdiniz o mektubu saklamak için?</span></p>

      <p class="paragraf para-style-override-19"><span>— Mektubu saklamış olmamdan ne çıkar; şimdi de bende o mektup.</span></p>

      <p class="paragraf para-style-override-19"><span>Şatov büyük bir öfkeyle bağırdı:</span></p>

      <p class="paragraf para-style-override-19"><span>— Kimde olursa olsun, umurumda değil! Şeytan herif! Sizin o ahmaklar da varsın kendilerini ihbar ettiğimi düşünsünler, umurumda değil! Bana ne yapabileceğinizi merak ediyorum.</span></p>

      <p class="paragraf para-style-override-19"><span>— Üzerinize bir çarpı konulur ve devrimin ilk başarısında ipe çekilirsiniz.</span></p>

      <p class="paragraf para-style-override-19"><span>— İktidarı ele geçirip Rusya’ya boyun eğdirdiğiniz zaman yani?</span></p>

      <p class="paragraf para-style-override-19"><span>— Alay etmeyin. Sizi savundum diyorum. Öyle ya da böyle, bugün oraya gelmenizi ve kendinizi göstermenizi salık veririm size. Sahte bir gurur yüzünden onca boş söze ne gerek var! Dostça bir ayrılık dururken... Çünkü öyle ya da böyle baskı makinesini, harfleri, eski belgeleri teslim etmeniz gerekecek, bizim de orada konuşacağımız konu bu.</span></p>

      <p class="paragraf para-style-override-19"><span>— Geleceğim, –diye homurdandı Şatov, başını öne eğip düşünceye daldı. Pyotr Stepanoviç, oturduğu yerden göz ucuyla onu süzüyordu.</span></p>

      <p class="paragraf para-style-override-19"><span>— Stavrogin gelecek mi? –diye sordu Şatov birden kafasını kaldırarak.</span></p>

      <p class="paragraf para-style-override-19"><span>— Kesinlikle.</span></p>

      <p class="paragraf para-style-override-19"><span>— He-he!</span></p>

      <p class="paragraf para-style-override-19"><span>Bir dakika kadar sustular. Şatov, yüzünde iğrenir gibi bir ifade, sinirli sinirli gülümsüyordu.</span></p>

      <p class="paragraf para-style-override-19"><span>— Peki benim burada basmak istemediğim sizin şu iğrenç “Aydınlık İnsan”ınız basıldı mı?</span></p>

      <p class="paragraf para-style-override-19"><span>— Basıldı.</span></p>

      <p class="paragraf para-style-override-19"><span>— Onu Herzen’in kendi elleriyle sizin için yazdığına lise öğrencilerini inandırmak için mi?</span></p>

      <p class="paragraf para-style-override-19"><span>— Herzen kendisi yazdı.</span></p>

      <p class="paragraf para-style-override-19"><span>Üç dakika kadar süren bir sessizlik daha oldu. Sonunda Şatov oturduğu yataktan kalktı.</span></p>

      <p class="paragraf para-style-override-19"><span>— Defolun buradan, sizin gibi biriyle oturmak istemiyorum.</span></p>

      <p class="paragraf para-style-override-19"><span>— Gidiyorum, –dedi Pyotr Stepanoviç neredeyse sevinçle ve hemen yerinden doğruldu.– Tek bir şey daha</span><span class="char-style-override-9">: K</span><span>irillov galiba pek yalnız bahçedeki evde... Hizmetçisi falan da yok?</span></p>

      <p class="paragraf para-style-override-19"><span>— Pek yalnız! Defolun, sizin gibi biriyle aynı odada bulunamam.</span></p>

      <p class="paragraf para-style-override-19"><span>Merdivenlerden inerken, neşe içinde “İşte şimdi tam kıvamına geldin dostum!” diye düşündü Pyotr Stepanoviç. Akşam yine böyle kıvamında olacaksın, bana da bu aralar senin tam böyle olman gerekiyor. İşe bak</span><span class="char-style-override-9">: k</span><span>örün istediği bir göz, Rus tanrısı iki tane birden veriyor!</span></p>

      <p class="paragraf para-style-override-19"/>

      <p class="x2030"><span>VII</span></p>

      <p class="paragraf para-style-override-19"/>

      <p class="paragraf para-style-override-19"><span>O gün biraz fazla koşuşturmuş ve galiba başarılı sonuçlar da elde etmişti ki, hoşnutluğu, akşam saat tam altıda Nikolay Vsevolodoviç’e gittiğinde de yüzünden okunuyordu. Ama hemen bırakmadılar onu ev sahibinin yanına; çünkü az önce gelen Mavrikiy Nikolayeviç’le görüşüyordu Nikolay Vsevolodoviç. Bu haber bir anda yüzünü bulutlandırdı. Tam onların kapandıkları çalışma odasının dibinde bir sandalyeye oturup konuğun çıkmasını beklemeye başladı. İçeriden sesler geliyor, ama ne dedikleri anlaşılmıyordu. Ziyaret uzun sürmedi; az sonra bir gürültü duyuldu; çok yüksek, sert bir sesti bu; hemen ardından kapı açıldı, bembeyaz bir yüzle Mavrikiy Nikolayeviç çıktı, Pyotr Stepanoviç’i fark etmeden yürüyüp gitti. Pyotr Stepanoviç hemen odaya daldı.</span></p>

      <p class="paragraf para-style-override-19"><span>İki “rakip”in bu pek kısa süren ve içinde bulunulan koşullar düşünüldüğünde gerçekleşmesi olanaksız gibi görünen ama yine de gerçekleşen görüşmelerinden burada ayrıntılarıyla söz etmem gerek.</span></p>

      <p class="paragraf para-style-override-19"><span>Görüşme şöyle oldu</span><span class="char-style-override-9">: N</span><span>ikolay Vsevolodoviç öğle yemeğinden sonra çalışma odasındaki kanepede hafiften kestiriyordu ki, Aleksey Yegoroviç beklenmedik konuğun gelişini haber verdi. Konuğun adı söylenince kulaklarına inanamadı Nikolay Vsevolodoviç, hatta fırlarcasına kalktı yerinden. Ama hemen sonra dudaklarında zafer kazanmışçasına gururlu, aynı zamanda da biraz şaşkınca, kuşkulu bir gülümseme belirdi. İçeri giren Mavrikiy Nikolayeviç’i çok şaşırttı ev sahibinin yüzündeki bu anlamlı gülümseme ve geri dönüp gitsin mi, yoksa kalsın mı karar veremeyerek bir an öylece odanın ortasında dikildi. Ama yüzünün ifadesini çarçabuk değiştiren ev sahibi bu kez ciddi bir şaşkınlık ifadesiyle ona doğru birkaç adım attı. Konuk kendisine uzatılan eli sıkmadı; ne ev sahibinin oturmasını, ne de buyur edilmeyi bekledi ve beceriksizce bir sandalye çekip ev sahibinden önce oturdu. Nikolay Vsevolodoviç demin uzandığı kanepeye yanlamasına oturdu, gözlerini Mavrikiy Nikolayeviç’e dikip sessizce beklemeye başladı.</span></p>

      <p class="paragraf para-style-override-19"><span>— Mümkünse Lizaveta Nikolayevna’yla evlenin, –dedi birden Mavrikiy Nikolayeviç bir bağışta bulunur gibi.</span></p>

      <p class="paragraf para-style-override-19"><span>İlginçtir</span><span class="char-style-override-9">,</span> <span>ses tonundan bunun rica mı, tavsiye mi, taviz mi, emir mi olduğunu anlamak mümkün değildi.</span></p>

      <p class="paragraf para-style-override-19"><span>Nikolay Vsevolodoviç hâlâ susuyordu; ama konuk da söylemek için geldiği her şeyi söylemiş olacak ki, gözlerini ev sahibinin gözlerine dikmiş susuyor, bekliyordu.</span></p>

      <p class="paragraf para-style-override-19"><span>— Yanılmıyorsam (ki yanıldığımı sanmıyorum çünkü bu kesin), Lizaveta Nikolayevna ve siz nişanlısınız? –diye mırıldandı sonunda Stavrogin.</span></p>

      <p class="paragraf para-style-override-19"><span>— Sözlü ve nişanlıyız, –diye onayladı Mavrikiy Nikolayeviç sertçe.</span></p>

      <p class="paragraf para-style-override-19"><span>— Siz... kavga mı ettiniz? Bağışlayın Mavrikiy Nikolayeviç.</span></p>

      <p class="paragraf para-style-override-19"><span>— Hayır beni “sevip sayıyor”; bunlar onun kendi sözleri... ve onun sözleri her şeyden değerlidir.</span></p>

      <p class="paragraf para-style-override-19"><span>— Buna kuşku yok.</span></p>

      <p class="paragraf para-style-override-19"><span>— Ama bilin ki kilisede kutsal evlilik tacının altındayken bile, siz çağırdığınız anda, beni bırakır, herkesi bırakır, size koşar.</span></p>

      <p class="paragraf para-style-override-19"><span>— Kutsal evlilik tacının altındayken?</span></p>

      <p class="paragraf para-style-override-19"><span>— Evlendikten sonra da.</span></p>

      <p class="paragraf para-style-override-19"><span>— Yanılıyor olmayasınız?</span></p>

      <p class="paragraf para-style-override-19"><span>— Hayır. Size karşı duyduğu o sürekli, içten ve dolu dolu nefretin altından son derece içten, ölçüsüz bir aşk ve çılgınlığın ışıkları çakıyor! Öte yandan bana duyduğu aşkın altından da her an, yine büyük bir içtenlikle duyduğu müthiş bir nefretin ışıkları parıldıyor. Bu benim daha önce tasavvur bile edemeyeceğim bir... bir metamorfoz!</span></p>

      <p class="paragraf para-style-override-19"><span>— Buraya gelip de bana Lizaveta Nikolayevna’yla evlenmemi nasıl önerebildiğinizi anlayamıyorum? Böyle bir şeye hakkınız var mı? Yoksa o mu yetkilendirdi sizi?</span></p>

      <p class="paragraf para-style-override-19"><span>Mavrikiy Nikolayeviç kaşlarını çattı, bir an başını önüne eğdi, sonra birden:</span></p>

      <p class="paragraf para-style-override-19"><span>— Boş sözler bunlar, –diye mırıldandı.– Zafer kazanmışlığın sevinciyle, öç almak için söylenmiş sözler! Söylenemeyenleri, satır aralarında gizli olanları anladığınızdan eminim; o küçük kendini beğenmişliklere, kibre, övünmeye gerek var mı? Size bu kadarı yetmedi mi? Her şeyin tek tek, adlı adınca söylenmesini mi istiyorsunuz? Önünüzde alçalmam sizin için bu kadar gerekliyse hayhay, adlı adınca söyleyelim her şeyi</span><span class="char-style-override-9">: b</span><span>öyle bir şeye elbette hakkım yok; yetkilendirme de olacak şey değil... Lizaveta Nikolayevna’nın hiçbir şeyden haberi yok; yalnızca nişanlısı kalan son aklını da yitirdi ve tam tımarhanelik oldu... Üstelik de her şeyin üstüne tüy diker gibi kendi ayaklarıyla size bunu bildirmeye geldi. Dünyada onu mutlu edebilecek tek kişi sizsiniz, onu mutsuz edebilecek tek kişi de ben. Onun üzerinde hak iddia ediyorsunuz, gözünüz hep onun üzerinde ama nedense evlenmiyorsunuz onunla. Bu, Avrupa’dayken başlayan sevgililer arası olağan bir dargınlıksa ve bu dargınlığın giderilmesi için benim kurban edilmem gerekiyorsa buyurun, ben buna da hazırım. O çok mutsuz ve ben de buna katlanamıyorum. Sözlerim size verilmiş izin de değildir, emir de; dolayısıyla onur kırıcı bir durumla karşı karşıya değilsiniz. Kilisede, kutsal evlilik tacının altında benim yerimde olmayı isteseydiniz, bunu benden hiçbir izin almadan yapabilirdiniz, benim de böyle çılgın gibi buraya gelmeme gerek kalmazdı. Kaldı ki Lizaveta Nikolayevna’yla evliliğimiz, benim şu adımımdan sonra tümüyle olanaksız hale gelmiştir. Bir alçak olarak onu kiliseye götürecek değilim herhalde. Şu anda burada yaptığım şey ve onu belki de en amansız düşmanı olan size teslim etmem öyle bir alçaklık ki, buna herhalde asla katlanamayacağım.</span></p>

      <p class="paragraf para-style-override-19"><span>— Bizim evlenmemizden sonra canınıza mı kıyacaksınız yoksa?</span></p>

      <p class="paragraf para-style-override-19"><span>— Hayır, herhalde epey sonra olur bu. Onun bembeyaz gelinliğini kanımla niye kirleteyim! Hem bakarsınız hiç kıymam canıma; ne şimdi, ne de sonra.</span></p>

      <p class="paragraf para-style-override-19"><span>— Beni rahatlatmak için söylüyorsunuz bunları herhalde?</span></p>

      <p class="paragraf para-style-override-19"><span>— Sizi rahatlatmak için mi? Fazladan akacak birkaç damla kanın sizin için ne anlamı olabilir ki?</span></p>

      <p class="paragraf para-style-override-19"><span>Rengi uçmuştu ama gözleri kor gibi yanıyordu. Bir dakikalık bir sessizlik oldu.</span></p>

      <p class="paragraf para-style-override-19"><span>— Size sorduğum sorular için beni bağışlayın, –diye Stavrogin yeniden başladı.– Bunlardan bazılarını size sormaya hiç hakkım yoktu; ama şu soruyu sormanın da kesinlikle hakkım olduğu kanısındayım</span><span class="char-style-override-9">: L</span><span>izaveta Nikolayevna’ya olan duygularım konusunda neye dayanarak böyle bir sonuç çıkartıyorsunuz? Bu duyguların şiddetinden bile o kadar eminsiniz ki, buraya gelerek bana böylesine riskli bir öneride bulunmayı göze alabiliyorsunuz?</span></p>

      <p class="paragraf para-style-override-19"><span>— Nasıl? –dedi Mavrikiy Nikolayeviç; hatta bir an bütün bedeni ürperir gibi oldu.– Can atmadınız mı onu elde etmek için? Can atmıyor musunuz? Tek isteğiniz bu değil mi?</span></p>

      <p class="paragraf para-style-override-19"><span>— Kusura bakmayın; bir kadına olan duygularımı o kadın dışında kimseye söyleyemem; hiç kimseye. Bu da benim yaratılışımın bir tuhaflığı. Buna karşılık, geri kalan bütün gerçekleri söylemeye hazırım size</span><span class="char-style-override-9">: b</span><span>en evliyim, bu nedenle de evlenmem ya da evlenmeye “can atmam” söz konusu olamaz!</span></p>

      <p class="paragraf para-style-override-19"><span>Mavrikiy Nikolayeviç o kadar şaşırdı ki, kımıltısız bakışları Stavrogin’in yüzünde, oturduğu koltuğun arkalığına doğru yığılıverdi.</span></p>

      <p class="paragraf para-style-override-19"><span>— Bu hiç aklıma gelmemişti, –diye mırıldandı neden sonra.– Ama siz o sabah evli olmadığınızı söylemiştiniz... ben de inandım evli olmadığınıza...</span></p>

      <p class="paragraf para-style-override-19"><span>Yüzünde renk diye bir şey kalmamıştı; birden var gücüyle masaya bir yumruk indirdi.</span></p>

      <p class="paragraf para-style-override-19"><span>— Böylesi bir itiraftan sonra da Lizaveta Nikolayevna’yı rahat bırakmaz ve onu mutsuz edecek olursanız, bastonumla bir duvar dibinde köpek gibi gebertirim sizi.</span></p>

      <p class="paragraf para-style-override-19"><span>Yerinden fırlayıp hışım gibi çıktı odadan. O çıkar çıkmaz odaya dalan Pyotr Stepanoviç ev sahibini umulmadık bir ruh halinde buldu.</span></p>

      <p class="paragraf para-style-override-19"><span>— A, siz misiniz! –dedi Stavrogin içeri giren konuğuna; sonra da kahkahalarla gülmeye başladı; Pyotr Stepanoviç’in meraktan çatlarcasına heyecanlı hali olsa gerekti onu böylesine güldüren. –Kapıyı mı dinliyordunuz? Bir dakika, niye gelmiştiniz? Ha, bir söz vermiştim size... hah, hatırladım</span><span class="char-style-override-9">: “</span><span>Bizimkiler”e gidecektik! Gidelim. Harika, harika! Şu anda bundan daha yerinde bir şey olamazdı!</span></p>

      <p class="paragraf para-style-override-19"><span>Şapkasını aldı, hemen çıktılar.</span></p>

      <p class="paragraf para-style-override-19"><span>— “Bizimkiler”i göreceğiniz için şimdiden gülmeye başla-<br/>
      dınız! –</span><span>dedi şen bir tavırla Pyotr Stepanoviç adımlarını tuğla kaplı kaldırımda yol arkadaşına uydurmaya çalışırken</span><span class="char-style-override-9">: b</span><span>eriki farkında olmadan kaldırımın tam ortasında yürüyor ve onu bazen çamur içindeki yola inmek zorunda bırakıyordu.</span></p>

      <p class="paragraf para-style-override-19"><span>— Ne gülmesi! –diye neşeli gür bir sesle karşılık verdi Stavrogin,– Tersine orada çok ciddi insanların toplandığını biliyorum.</span></p>

      <p class="paragraf para-style-override-19"><span>— “Asık suratlı sersemler” demiştiniz bir gün onlar için.</span></p>

      <p class="paragraf para-style-override-19"><span>— Asık suratlı sersemler bazen büyük keyif verirler insana.</span></p>

      <p class="paragraf para-style-override-19"><span>— Anlıyorum, Mavrikiy Nikolayeviç’i kastediyorsunuz. Demin de nişanlısını size bırakmak için geldi herhalde? Bunu sezdirmeden ona benim telkin ettiğimden haberiniz var mı peki? Hem zaten bırakmayacak olursa zorla alırız, öyle değil mi?</span></p>

      <p class="paragraf para-style-override-19"><span>Pyotr Stepanoviç tehlikeli bir oyun oynadığının farkındaydı kuşkusuz ama heyecanlıyken bilinmezlik içinde kıvranmaktansa tehlikeye dalmayı yeğlerdi.</span></p>

      <p class="paragraf para-style-override-19"><span>Nikolay Vsevolodoviç’in verdiği tek karşılık gülmek oldu bu söze.</span></p>

      <p class="paragraf para-style-override-19"><span>— Hâlâ bana yardım etmek istiyor musunuz? –diye sordu sonra.</span></p>

      <p class="paragraf para-style-override-19"><span>— Ne zaman isterseniz! Ama bu işin içinden çıkmanın harika bir yolu var!</span></p>

      <p class="paragraf para-style-override-19"><span>— Bilirim ben sizin o harika yollarınızı!</span></p>

      <p class="paragraf para-style-override-19"><span>— Yok, bilemezsiniz! Ama bu şimdilik bir sır. Yalnız unutmayın, sır para demektir!</span></p>

      <p class="paragraf para-style-override-19"><span>— Biliyorum, hatta fiyatını bile biliyorum, –diye homurdandı kendi kendine Stavrogin ama gerisini getirmedi, sustu.</span></p>

      <p class="paragraf para-style-override-19"><span>— Nedir fiyatı? Ne dediniz? –diye sordu Pyotr Stepanoviç yüreği oynamış bir halde.</span></p>

      <p class="paragraf para-style-override-19"><span>— Dedim ki</span><span class="char-style-override-9">:</span> <span>Sırrınızın da sizin de canınız cehenneme! Daha iyisi siz bana toplantıya kimlerin geleceğini söylesenize. Bir isim günü kutlamasına gittiğimizi biliyorum, ama tam olarak kimlerin geleceğini bilmiyorum.</span></p>

      <p class="paragraf para-style-override-19"><span>— Aklınıza kim gelirse! Kirillov bile geliyor!</span></p>

      <p class="paragraf para-style-override-19"><span>— Yani bütün hücrelerin bütün üyeleri mi?</span></p>

      <p class="paragraf para-style-override-19"><span>— Bir anda nereye gidiverdiniz! Daha tek bir hücre bile kurulmuş değil burada!</span></p>

      <p class="paragraf para-style-override-19"><span>— Bu kadar bildiriyi nasıl dağıttınız o zaman?</span></p>

      <p class="paragraf para-style-override-19"><span>— Gittiğimiz yerde dört hücre üyesi var. Ötekiler sıralarının gelmesini bekliyor, o arada da yarışırcasına birbirlerini bana ispiyonluyorlar. Hepsi güvenilir. Örgütlenip sonra dört yana salıverilecek iyi birer malzeme hepsi. Tüzüğü kendi ellerinizle yazmış insansınız, size anlatmama gerek yok!</span></p>

      <p class="paragraf para-style-override-19"><span>— Pek iyi gitmiyor galiba işler?</span></p>

      <p class="paragraf para-style-override-19"><span>— İyi gitmiyor mu? Bundan iyisi can sağlığı! Hadi sizi biraz güldüreyim</span><span class="char-style-override-9">: ü</span><span>niforma müthiş etkileyici. Dünyada üniformadan daha güçlü bir şey yok bence. Kafamdan birtakım rütbeler, görev unvanları uyduruyorum</span><span class="char-style-override-9">: y</span><span>azmanlık, gözcülük, başkanlık, mali işler sorumluluğu, kayıt işleri sorumluluğu, bunların yanındakiler, altındakiler... çok hoşlarına gidiyor, müthiş benimsiyorlar. İkinci güçlü silahım, duygu tellerine dokunmak. Bizde arada bir onu bunu ısıran asteğmenler gibi terslikler çıksa da sosyalizmin daha çok duygu planında ilerlediğinin farkında mısınız? Sonra üçkâğıtçılar geliyor. Ama haklarını yemeyelim, iyi insanlardır bunlar, hatta bazen yararları dokunur ama zaman alırlar, gözünü üzerlerinden ayırmaya gelmez. Gelelim sonuncu ve en önemli güce</span><span class="char-style-override-9">: b</span><span>u, insanın kendi düşüncelerinden utanma duygusudur; her şeyi birbirine tutturan çimento yani. Güç diye ben buna derim! Bu “cicim”ler uğraşır, didinirler ve sonunda hiçbirinin kafasında kendi düşüncesi kalmaz! Hatta ayıp sayarlar böyle bir şeyi!</span></p>

      <p class="paragraf para-style-override-19"><span>— Öyleyse siz niye uğraşıyorsunuz?</span></p>

      <p class="paragraf para-style-override-19"><span>— Ortalık yerde ağzını açmış yatan birini nasıl görmezden gelir de soymazsınız? Yoksa başarıya ulaşacağımızdan kuşkunuz mu var? Aah ah, inanç var ama istek de olmalı insanda! Başarıya da böyleleriyle ulaşılır! Biliyor musunuz, tek bir sözümle kendilerini ateşe atar bunlar; liberalliğiniz bu kadar mı sizin demem yeter! Merkez komitesi ve ona bağlı, her yeri sarmış “sayısız kollar” hikâyeleriyle burada herkesi aldattım diye sitem etmez mi bir de budalalar! Siz bile bir kez başıma kakmıştınız. Oysa yalan neresinde bunun</span><span class="char-style-override-9">: s</span><span>iz ve ben merkez komitesiyiz; kollara gelince, çekin çekebildiğinizce, çoğaltın çoğaltabildiğinizce!</span></p>

      <p class="paragraf para-style-override-19"><span>— Biri de işe yarar takımından olsa bari!</span></p>

      <p class="paragraf para-style-override-19"><span>— Onlar malzememiz. İşe yarayacaklardır.</span></p>

      <p class="paragraf para-style-override-19"><span>— Peki, benden hâlâ umudunuz var mı?</span></p>

      <p class="paragraf para-style-override-19"><span>— Olmaz olur mu</span><span class="char-style-override-9">: s</span><span>iz başsınız, tepedeki güç; ben olsa olsa sizin yanınızda yazmanınız olarak yer alabilirim. Biz var ya, biz aslında kürekleri akçaağaçtan, yelkenleri ipekten, kıç güvertesini güzel bakire Lizaveta Nikolayevna’nın taçlandırdığı bir kayığa kurulmuş, süzülüyoruz... hani, şarkıdaki gibi... lanet olsun, nasıldı o şarkı?</span></p>

      <p class="paragraf para-style-override-19"><span>— İşte böyle takılır kalırsınız! –diyerek bir kahkaha attı Stavrogin.– Ben size daha güzel bir masal anlatayım mı</span><span class="char-style-override-9">: ş</span><span>imdi siz, yok hücreler, yok onları oluşturacak kadrolar diye birtakım parmak hesapları yapıyorsunuz değil mi? Sözünü ettiğiniz bütün o memuriyet rütbeleri, duygu telleri iyi bir tutkaldır evet, ama buyurun size çok daha esaslı bir numara</span><span class="char-style-override-9">: h</span><span>ücre üyelerinden dördünü, beşincinin kendilerini ihbar edeceğine inandırır ve onların hep birlikte beşinciyi ortadan kaldırmalarını sağlarsanız, akıttıkları kanla bu dört kişiyi sımsıkı birbirine bağlamış olursunuz... Artık kölenizdir bunlar, size başkaldırmak, hesap sormak şöyle dursun, ağızlarını açmaya cesaret edemezler önünüzde, ha-ha-ha!</span></p>

      <p class="paragraf para-style-override-19"><span>“Ama sen... sen... hesabını vereceksin bu sözlerinin” diye geçirdi içinden Pyotr Stepanoviç. “Hem de bu akşam... iyice ileri gitmeye başladın!”</span></p>

      <p class="paragraf para-style-override-19"><span>Tam böyle ya da buna çok yakın bir şeyler düşünebilirdi Pyotr Stepanoviç. Ama artık Virginskiy’in evinin oralardaydılar.</span></p>

      <p class="paragraf para-style-override-19"><span>— Beni herhalde yurtdışından gelmiş, Enternasyonal’le bağlantılı, müfettiş falan gibi tanıttınız onlara? –dedi Stavrogin birden.</span></p>

      <p class="paragraf para-style-override-19"><span>— Hayır müfettiş olduğunuzu söylemedim; müfettiş siz değilsiniz; yurtdışından gelmiş, örgütle ilgili önemli gizleri bilen, kurucu üye rolünü verdim size. Gece bir şeyler söyleyeceksiniz herhalde?</span></p>

      <p class="paragraf para-style-override-19"><span>— Bunu da nereden çıkardınız?</span></p>

      <p class="paragraf para-style-override-19"><span>— Artık konuşmak zorundasınız.</span></p>

      <p class="paragraf para-style-override-19"><span>Stavrogin şaşırarak yolun ortasında durdu; bir fenerin ışığına yakındılar; Pyotr Stepanoviç küstahça bir sükûnetle karşıladı onun kendisine yönelen bakışlarını. Stavrogin yere tükürdü, yeniden yürümeye başladı. Sonra:</span></p>

      <p class="paragraf para-style-override-19"><span>— Ya siz, siz konuşacak mısınız? –dedi.</span></p>

      <p class="paragraf para-style-override-19"><span>— Hayır, ben sizi dinleyeceğim.</span></p>

      <p class="paragraf para-style-override-19"><span>— Ne haliniz varsa görün! Ama biliyor musunuz, harika bir şey getirdiniz aklıma!</span></p>

      <p class="paragraf para-style-override-19"><span>Pyotr Stepanoviç irkildi:</span></p>

      <p class="paragraf para-style-override-19"><span>— Ne?</span></p>

      <p class="paragraf para-style-override-19"><span>— Orada belki konuşurum, ama sonrasında size esaslı bir kötek atarım!</span></p>

      <p class="paragraf para-style-override-19"><span>— Kötek deyince... bugün Karmazinov’a sizin onun için, tam kötek harcı, hem de öyle böyle değil, köylüler gibi etlerini paralamacasına dövülecek bir adam, dediğinizi söyledim.</span></p>

      <p class="paragraf para-style-override-19"><span>— İyi de ben böyle bir şey söylemedim ki, ha-ha!</span></p>

      <p class="paragraf para-style-override-19"><span>— Boş verin. Se non è vero...</span><span class="dipnot char-style-override-8"><a class="footnote-link" href="#footnote-225-48" id="footnote-225-48-backlink">48</a></span></p>

      <p class="paragraf para-style-override-19"><span>— Teşekkür ederim, candan teşekkür ederim size!</span></p>

      <p class="paragraf para-style-override-19"><span>— Karmazinov bir de şöyle diyor</span><span class="char-style-override-9">: b</span><span>izim öğreti, özünde onurun yadsınmasına dayanıyormuş; Rus insanını ardımız sıra sürüyüp götürmenin en kolay yolu, ona onursuz olmanın onun için bir hak olduğunu açık açık söylemekmiş.</span></p>

      <p class="paragraf para-style-override-19"><span>— Harika sözler! Altın değerinde sözler! –diye bağırdı Stavrogin.– Tam on ikiden vurmuş! Onursuz olma hakkı... hepsi koşup bize gelecek, tek kişi kalmamacasına! Baksanıza Verhovenskiy, sakın siz üst düzey bir gizli polis olmayasınız?</span></p>

      <p class="paragraf para-style-override-19"><span>— Aklına böyle bir soru takılan ya da böyle bir şeye inanan biri bunu açığa vurmaz.</span></p>

      <p class="paragraf para-style-override-19"><span>— Biliyorum elbette, ama şurada biz bizeyiz.</span></p>

      <p class="paragraf para-style-override-19"><span>— Hayır, şimdilik üst düzey bir polis değilim. Bu kadar yeter. Geldik. Yüzünüzün ifadesini değiştirin Stavrogin; ben onların yanına her gelişimde yüzüme bir ifade veririm. Biraz daha asın yüzünüzü, hah bu kadar yeter. Başka bir şey gerekmiyor. Görüyorsunuz, ne kadar kolay!</span></p>

      <p class="paragraf para-style-override-19"/>

      <p class="paragraf para-style-override-19"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-42-backlink" id="footnote-225-42">42</a> <span>K. Vogt, Y. Moleschott ve L. Buchner’in doğal bilimlerle ilgili kitapları, 1860’ların radikal yönelişli gençleri için materyalist dünya görüşünün İncilleri niteliğindeydi.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-43-backlink" id="footnote-225-43">43</a> <span>Herzen’in</span> <span class="char-style-override-11">Bıloye i Dumi</span> <span>kitabında sözünü ettiği, Markiz Adalarında bir “sosyal koloni” kurmak amacıyla Rusya’yı terk eden toprak sahibi P.A. Bahmetyev kastediliyor.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-44-backlink" id="footnote-225-44">44</a> <span>Senli benli, teklifsiz. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-45-backlink" id="footnote-225-45">45</a> <span>Belli etmeden. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-46-backlink" id="footnote-225-46">46</a> <span>N. P. Ogarev’in, “Öğrenci” başlıklı şiirinin parodisi.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-47-backlink" id="footnote-225-47">47</a> <span>Okura hatırlatma. (Fr.) Buradaki anlamı: Uyarılmıştınız.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-48-backlink" id="footnote-225-48">48</a> <span>İtalyanca bir özdeyişin başlangıç sözleri:</span> <span class="char-style-override-11">Se non è vero, è ben trovato</span> <span>(doğru değilse de, iyi bir buluş).</span></p>
        </div>
      </div>
    </div>
  </div>
</body>
</html>
