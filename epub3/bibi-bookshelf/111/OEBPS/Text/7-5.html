<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-5.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x7-5.html" xml:lang="en-GB">
    <div class="Basic-Text-Frame-7">
      <p class="arabaslik-orta-2" id="toc_marker-3-5">Beşinci Bölüm</p>

      <p class="paragraf-3 para-style-override-9"/>

      <p class="orta-3">Yolcu</p>

      <p class="paragraf-3 para-style-override-9"/>

      <p class="x2030-3"><span>I</span></p>

      <p class="paragraf-3 para-style-override-20"/>

      <p class="paragraf-3 para-style-override-19"><span>Liza’nın yaşadığı felaket ve Marya Timofeyevna’nın ölümü Şatov’u kahretmişti. Onu sabah bir ara gördüğümü ve aklı pek başında değilmiş gibi geldiğini daha önce söylemiştim. Kısa konuşmamız sırasında dün akşam saat dokuz gibi (yani yangından üç saat önce) Marya Timofeyevna’ya uğradığını anlattı. Sabah da cesetleri görmeye gitmişti, ama bildiğim kadarıyla kimseye herhangi bir ifade vermemişti.</span></p>

      <p class="paragraf-3 para-style-override-19"><span>Akşama doğru içinde kopan dayanılmaz bir fırtınayla... bir an gidip her şeyi açıklama isteği duydu... kesinlikle eminim bundan. Nedir bu</span> <span class="char-style-override-11">her şey</span> <span>diye sorulsa, herhalde kendisi de yanıtlayamazdı. Öte yandan böyle bir ifadeyle kendini ele verme dışında elde edebileceği hiçbir şey yoktu. Cinayetlerle ilgili, yalnızca kendisinin güvenilir bulduğu bulanık birtakım kuşkuların ötesinde elinde hiçbir somut kanıt yoktu. Ama o kendini feda etmeye hazırdı, yeter ki, “şu alçakla” tepelensindi. Pyotr Stepanoviç aslında bayağı doğru anlamıştı onun bu coşkulu yanını; bu yüzden de yeni korkunç planını yarına ertelemekle büyük riske girdiğini kendisi de biliyordu. Buna karşın tehlikeyi göze almasının nedeni, hep olduğu gibi kendine duyduğu aşırı güven ve başta Şatov olmak üzere bütün bu “insancıklar”a duyduğu nefretti. Daha Avrupa’dayken söylediği gibi, “mızmız budalalığından” dolayı ne zamandır nefret ediyordu Şatov’dan. Onun gibi saf birinin hakkından kolayca gelebileceğinden emindi; bunun için onu gün boyunca gözden yitirmemek ve ilk tehlike anında yolunu kesmek yeterliydi. Ancak tam anlamıyla sürpriz bir gelişme, bir süreliğine de olsa “alçaklar”ın kurtulmalarını sağladı...</span></p>

      <p class="paragraf-3 para-style-override-19"><span>Akşam saat sekiz sularında (bu tam da</span> <span class="char-style-override-11">bizimkiler</span><span>in Erkel’de toplandıkları ve geciken Pyotr Stepanoviç’i heyecanla, öfkeyle bekledikleri saatti) Şatov mumu yakmadığı için karanlık odada, yatağına uzanmış yatıyordu</span><span class="char-style-override-9">: h</span><span>afiften başı ağrıyor, titriyordu. Bir karar veriyor, sonra bundan cayıyor, kararsızlık içinde bocalayıp durduğu için kendine kızıyor ve tasarladıklarının hiçbiriyle hiçbir şey elde edemeyeceğini sezmek onu kahrediyordu. Yavaş yavaş kendinden geçerek hafif bir uykuya daldı ve bir an karabasan gibi bir düş gördü</span><span class="char-style-override-9">: b</span><span>irileri onu yatağına iplerle sımsıkı bağlamıştı, o böyle kımıldamasına bile olanak vermeyen sıkı bağlar altında yatarken, dışarıda kıyamet kopuyor, çitlere, aşağıdaki anakapıya, bahçede Kirillov’un oturduğu ek yapının kapısına ve nihayet yukarıda kendisinin kapısına şiddetle vuruluyordu. Birden gözlerini açıp yatağında doğruldu. Şaşılacak şey</span><span class="char-style-override-9">: k</span><span>apısı şu anda da çalınıyordu; gerçi düşünde gördüğü gibi şiddetle çalınmıyordu kapı; ama sık vuruşlarla, inatla çalınıyor ve tuhaf, “acılı” bir ses, ama yakınır gibi değil, tersine sabırsız ve sinirli bir ses duyuluyor, bu sese ara sıra aşağıdan gelen daha sakin, daha normal bir başka ses karışıyordu. Fırlayıp kalktı yatağından, camı açıp başını uzatarak, korkudan buz gibi olmuş bir sesle bağırdı:</span></p>

      <p class="paragraf-3 para-style-override-19"><span>— Kim o?</span></p>

      <p class="paragraf-3 para-style-override-19"><span>Sert, kararlı bir karşılık geldi aşağıdan:</span></p>

      <p class="paragraf-3 para-style-override-19"><span>— Eğer Şatov’sanız, lütfen açıkça ve dürüstçe söyleyin bana</span><span class="char-style-override-9">: b</span><span>eni evinize almayı kabul ediyor musunuz?</span></p>

      <p class="paragraf-3 para-style-override-19"><span>Bu, o’ydu! Tanımıştı sesi Şatov.</span></p>

      <p class="paragraf-3 para-style-override-19"><span>— Marie!.. Sen misin?</span></p>

      <p class="paragraf-3 para-style-override-19"><span>— Evet, ben, Marya Şatova... ve inanın, arabacıyı bir dakika daha bekletmem mümkün değil.</span></p>

      <p class="paragraf-3 para-style-override-19"><span>— Hemen... bir mum yakayım...–diye kısık sesle bağırdı Şatov ve kibrit bulmak için atıldı. Böyle durumlarda hep olduğu üzere kibrit bulamadı. O arada şamdanı yere devirdi ve aşağıdan yine sabırsızlanma sesleri gelince her şeyi bir yana bırakıp kapıyı açmak için dik merdivenlerden yıldırım gibi aşağı indi.</span></p>

      <p class="paragraf-3 para-style-override-19"><span>— Lütfen çantamı tutar mısınız; ben de şu salağın parasını vereyim? –Marya Şatova’nın cılız sesi karşıladı onu aşağıda ve yelken bezinden, el yapımı, oldukça hafif, Dresden işi, ucuz, kabaralı yol çantasını eline tutuşturdu. Sonra öfkeyle arabacıya doğru atıldı:– Hakkınız olandan fazla para aldığınızı söylemek zorundayım size. Kentin çamurlu sokaklarında beni fazladan bir saat daha dolaştırdıysanız bunun suçlusu sizsiniz; bu aptal sokağı ve evi bilmiyorsanız ben ne yapayım? Şu otuz kapiğinizi alın ve başka zırnık vermeyeceğimi de bilin!</span></p>

      <p class="paragraf-3 para-style-override-19"><span>— Hanım, bana Voznesenskaya Sokağı diyen kendinizsiniz, oysa burası Bogoyavlenskaya Sokağı</span><span class="char-style-override-9">: V</span><span>oznesenskaya nere, bura nere! İğdiş aygırım nasıl ter içinde kaldı, bir bakın!</span></p>

      <p class="paragraf-3 para-style-override-19"><span>— Voznesenskaya ya da Bogoyavlenskaya... Buralı olduğunuza göre tüm bu saçma adları benden daha iyi bilmeniz gerekir. Kaldı ki ben size en başta Filippov’un evine gideceğiz demiştim ve siz de evi bildiğinizi söylemiştiniz. Yine de ısrar ediyorsanız, yarın buyurun mahkemeye verin beni... ama lütfen şimdi rahat bırakın!</span></p>

      <p class="paragraf-3 para-style-override-19"><span>— İşte size beş kapik daha! –diye atıldı Şatov, cebinden çıkardığı beşliği adama uzatırken.</span></p>

      <p class="paragraf-3 para-style-override-19"><span>— Sakın bu işe karışayım demeyin, çok rica ediyorum sizden! –dedi Madam</span> <span>Şatova öfkeyle. Ama arabacı o arada “iğdişini” dehlemişti bile. Şatov da ziyaretçisini elinden tutup kapıdan içeri çekti.</span></p>

      <p class="paragraf-3 para-style-override-19"><span>— Çabuk Marie, çabuk... Boş verin bütün bunları... ah, nasıl da ıslanmışsın. Yavaş olun, burada merdiven var... Ah, ışık olmaması ne kötü! Merdivenler çok dik... sıkı tutun, sıkı! İşte benim odacığım! Karanlık için kusura bakma. Şimdi yakarım mumu!</span></p>

      <p class="paragraf-3 para-style-override-19"><span>Şamdanı yerden kaldırdı, ama kibriti uzun süre bulamadı. Bayan Şatova odanın ortasında kımıldamadan duruyordu.</span></p>

      <p class="paragraf-3 para-style-override-19"><span>— Şükür bulabildim! –diye bağırdı sonunda mumu yakıp küçük odayı aydınlatan Şatov.</span></p>

      <p class="paragraf-3 para-style-override-19"><span>Marya Şatova kaçamak bakışlarla odayı gözden geçiriyordu.</span></p>

      <p class="paragraf-3 para-style-override-19"><span>— Berbat bir yerde yaşadığınızı duymuştum ama doğrusu bu kadarını tahmin etmiyordum, –dedi küçümser bir edayla ve yatağa doğru yürüdü.– Ah, yorulmuşum! –diyerek kendini sert yatağın üzerine bitkince bıraktı.– Lütfen yol çantamı şöyle bırakın, kendiniz de bir sandalyeye oturun. Daha doğrusu ne istiyorsanız yapın, ama böyle dikilip durmayın. Evinizde çok kalmayacağım... bir iş bulana dek... Çünkü burada kimseyi tanımıyorum ve param da yok. Ama varlığım size sıkıntı verecekse, sizden çok rica ediyorum, bunu hemen şimdi, açıkça söyleyin; dürüst bir insansanız bunu böyle yaparsınız. Her şeye karşın yarın bazı eşyalarımı satıp otel parası ödeyebilirim; yalnız lütfen beni otele kadar siz götürün... Ah, nasıl, nasıl yorgunum!</span></p>

      <p class="paragraf-3 para-style-override-19"><span>— Oteli nereden çıkarıyorsun şimdi Marie! –dedi Şatov tepeden tırnağa titreyerek.– Otele gerek yok. Ne oteli? Hem niçin, niçin?</span></p>

      <p class="paragraf-3 para-style-override-19"><span>Yalvarırca ellerini kavuşturmuştu.</span></p>

      <p class="paragraf-3 para-style-override-19"><span>— Otele gerek yok diyorsanız, yine de durumu açıklığa kavuşturmalıyız. Şunu unutmayın Şatov, sizinle Cenevre’de iki hafta evli kaldık... belki bundan birkaç gün daha fazla. Üç yıl önce de hiçbir tartışma yaşamadan ayrıldık. Eski aptallıkları yeniden yaşamak için döndüğümü sanmanızı istemem. Bir iş bulup çalışmak için döndüm. Bu kente gelmemin hiçbir özel nedeni yok. Benim için hangi kent olsa fark etmez. Bir şeylerden pişmanlık duyduğum için döndüğümü sanmayın, lütfen böyle bir saçmalık yapmayın.</span></p>

      <p class="paragraf-3 para-style-override-19"><span>— Ah Marie! Ne gerek var bu sözlere... ne gerek var! –diye anlaşılmaz bir şeyler mırıldandı Şatov.</span></p>

      <p class="paragraf-3 para-style-override-19"><span>— Eh, madem bu kadar ileri düşüncelisiniz, madem bunu bile bağışlayabiliyorsunuz, o zaman doğruca evinize gelmemin nedeninin de, sizi hiçbir zaman bir alçak gibi görmemem... en azından bütün öbür... alçaklardan çok daha iyi biri olduğunuzu düşünmem olduğunu söylemeliyim.</span></p>

      <p class="paragraf-3 para-style-override-19"><span>Gözleri kor gibi yanıyordu. Birtakım “alçaklar”ın elinden çok çekmiş olmalıydı.</span></p>

      <p class="paragraf-3 para-style-override-19"><span>— Ve lütfen, şu anda size iyi bir insan olduğunuzu, sizinle alay etmek için söylemediğimi de bilin. Size süsleyip püslemeden doğruca gerçeği söyledim. Dayanamam süslü konuşmalara. Neyse, aslında bunların hepsi saçma. Her zaman beni kendinizden bıktırmayacak kadar zeki biri olduğunuzu düşünmüşümdür... Ah, yeter, yorgunum!</span></p>

      <p class="paragraf-3 para-style-override-19"><span>Üzgün, yorgun bakışlarla uzun uzun baktı Şatov’a. Şatov onun birkaç adım ötesinde ayakta duruyor, ürkekçe, ama gözlerinde daha önce görülmeyen yepyeni bir ışıltıyla dinliyordu onu. Bu güçlü ve üzeri hep dikenlerle kaplı, kendisine kolay ulaşılamayan adam birden yumuşamış, ışıklar saçmaya başlamıştı. Beklenmedik, olağanüstü denebilecek şeyler gelişiyordu ruhunda. Evliliklerinin üç yıl önce sona ermiş olması, üç yıllık ayrılık yüreğinden hiçbir şey eksiltmemişti. Belki de bu üç yıl boyunca hep onu, kendisine bir zamanlar “seni seviyorum” diyen o değerli varlığı düşleyip durmuştu. Şatov’u yakından tanıyan biri olarak, bir kadının kendisine “seni seviyorum” diyebileceğini aklının ucundan bile geçirmemiş biri olduğunu söyleyebilirim onun. Erdemi ve utangaçlığı, ilkelliğe varacak düzeydeydi; kendini inanılmaz çirkin bulur, kendi yüzünden, karakterinden iğrenir ve kendini ancak panayır çadırlarında sergilenen ürkünç yaratıklara, canavarlara benzetirdi. Bütün bunların sonucu olarak da inançlarına fanatik denilebilecek düzeyde bağlı, onurunu her şeyin üstünde tutan, karamsar, gururlu, öfkeli, konuşmayı pek sevmeyen, suskun biriydi. Ama işte kendisini hepi topu iki haftacık seven (bundan hiç, ama hiç kuşku duymamıştı!), kendisinden her zaman üstün bildiği ve her şeyini, ama</span> <span class="char-style-override-11">her şeyini</span> <span>bağışladığı (bu konuda herhangi bir kuşku ya da sorun olmak şöyle dursun, hatta kendisini onun önünde suçlu görmesi gibi tam tersi bir durum vardı) o biricik varlık, Marya Şatova, birdenbire yeniden onun evinde, tam karşısındaydı... anlaşılmaz bir şeydi bu! Öylesine şaşkın, öylesine altüst olmuş durumdaydı ki, bu onun için öylesine korkunç ve aynı zamanda öylesine mutluluk verici bir olaydı ki, bir türlü kendine gelemiyor, belki de bunu istemiyor... kendine gelmekten korkuyordu. Bu bir düştü. Ama o üzgün bakışlarıyla kendisine bakınca, onca sevdiği varlığın acı çektiğini, hatta belki de incinmiş olduğunu fark etti. Kalbi duracak gibi oldu. İçinde derin bir acıyla onun yüz çizgilerine dalıp gitti</span><span class="char-style-override-9">: o</span> <span>ilk gençliğin ışıltısı solup gitmişti bu yorgun yüzde. Aslında, elbette hâlâ güzeldi, hele onun gözünde, eskiden olduğu gibi yine güzeller güzeliydi (Yirmi beş yaşlarında, sağlıklı, güçlü, boyu normalin üzerinde –Şatov’dan daha uzundu– gür, koyu kumral saçlı, oval yüzü solgun, kocaman, kara gözleri tutkuyla kıvılcımlanan bir kadındı). Ama geçmişten çok iyi bildiği o hafif, uçarı, saf canlılığı gitmiş, yerine asık bir yüz, sinirlilik, gerginlik ve belli ki hâlâ alışamadığı için kendini bile rahatsız eden, hayal kırıklığına benzer, ahlak kurallarını küçümseyen bir sinizm gelip yerleşmişti üzerine. Ama en önemlisi hasta olmasıydı; Şatov bunu apaçık görüyordu. Ondan o kadar çekinmesine karşın, birden gidip iki elini birden yakaladı:</span></p>

      <p class="paragraf-3 para-style-override-19"><span>— Marie... biliyor musun... sen belki de çok yorgunsun, Tanrı aşkına bana kızma... lütfen... hiç değilse bir çayı geri çevirme... Bir fincan çay çok iyi gelir şimdi sana... Lütfen geri çevirme!</span></p>

      <p class="paragraf-3 para-style-override-19"><span>— Canım niye geri çevireyim, elbette kabul ederim... Hiç değişmemişsiniz, yine eskisi gibi çocuksunuz. Varsa çayınız hadi verin. Ne kadar küçük bu yaşadığınız yer! Hem ne kadar da soğuk!</span></p>

      <p class="paragraf-3 para-style-override-19"><span>— Gidip hemen odun getireyim... odunum var! –Odanın içinde dönüp duruyordu.– Odun... yani çay... hemen şimdi getiriyorum... –Elini salladı, deli gibi kasketine atıldı.</span></p>

      <p class="paragraf-3 para-style-override-19"><span>— Nereye gidiyorsunuz? O zaman evde çayınız yok?</span></p>

      <p class="paragraf-3 para-style-override-19"><span>— Olacak, şimdi olacak... şimdi her şey olacak... ben...</span></p>

      <p class="paragraf-3 para-style-override-19"><span>Raftan tabancasını aldı.</span></p>

      <p class="paragraf-3 para-style-override-19"><span>— Şimdi bu tabancayı satar... ya da rehine bırakırım...</span></p>

      <p class="paragraf-3 para-style-override-19"><span>— Bu ne saçmalık! Kimbilir ne kadar sürer o iş! Madem hiç paranız yok, alın şunları, sanıyorum seksen kapik var orada; bütün param. Eviniz tam bir tımarhane.</span></p>

      <p class="paragraf-3 para-style-override-19"><span>— İstemez, senin parana gerek yok, gidip şimdi alır gelirim. Tabancayı satmadan da hallederim.</span></p>

      <p class="paragraf-3 para-style-override-19"><span>Doğruca Kirillov’a gitti. Pyotr Stepanoviç’le Liputin’in Kirillov’u ziyaretlerinin iki saat kadar öncesinde oluyordu bütün bunlar. Şatov’la Kirillov aynı avluya bakan iki evi paylaşmalarına karşın hemen hiç görüşmezlerdi; rastlantıyla karşılaştıklarında da ne selamlaşır, ne de konuşurlardı</span><span class="char-style-override-9">: A</span><span>merika’da uzun bir süre birlikte sırtüstü yattıklarındandır belki.</span></p>

      <p class="paragraf-3 para-style-override-19"><span>— Kirillov sizde çay hiç eksik olmaz; biraz çayla semaverinizi verebilir misiniz?</span></p>

      <p class="paragraf-3 para-style-override-19"><span>Bütün gece hep yaptığı gibi odada aşağı yukarı dolaşmakta olan Kirillov birden durdu, evine neredeyse koşarak dalan adamın yüzüne dikkatle baktı ama hiç şaşırmışa benzemiyordu.</span></p>

      <p class="paragraf-3 para-style-override-19"><span>— Çay var, şeker var, semaver de var. Ama semavere hiç gerek yok, demlikte çay henüz çok sıcak. Oturun için.</span></p>

      <p class="paragraf-3 para-style-override-19"><span>— Kirillov, sizinle Amerika’da birlikteydik... Karım geldi... şu anda evimde... Bana biraz çay... ve semaverinizi verin.</span></p>

      <p class="paragraf-3 para-style-override-19"><span>— Karınız geldiyse semaversiz olmaz tabii. Ama semaver sonraki iş. Bende iki tane var. Şimdilik masadan demliği alın. Sıcaktır, çok sıcak. Gerekli olan her şeyi alın</span><span class="char-style-override-9">: ş</span><span>ekeri alın, hepsini alabilirsiniz. Ekmeği de alın... Ekmek çok... hepsini alın. Biraz dana etiyle... bir ruble de para var. Onları da alın.</span></p>

      <p class="paragraf-3 para-style-override-19"><span>— Verin dostum. Yarın öderim! Ah, Kirillov!</span></p>

      <p class="paragraf-3 para-style-override-19"><span>— İsviçre’deki karınız mı? Pek güzel. Siz de koşup doğruca bana geldiniz, bu da güzel.</span></p>

      <p class="paragraf-3 para-style-override-19"><span>— Kirillov! –diye bağırdı demliği koltuk altına sıkıştırıp, şekerle ekmeği de iki eline alan Şatov.– Şu... şu korkunç hayallerinizden ve tanrıtanımaz sayıklamanızdan vazgeçseniz... öyle... öyle harika bir insan olurdunuz ki Kirillov!</span></p>

      <p class="paragraf-3 para-style-override-19"><span>— Karınızı İsviçre’de olanlardan sonra da sevdiğiniz belli. Bu iyi. İsviçre’den sonra hâlâ sevmeniz. Çay yine gerekirse, yine gelin. Gece boyunca istediğiniz zaman gelebilirsiniz, ben hiç uyumam. Semaverim de hep hazırdır. Şu bir rubleyi de alın. Hemen karınızın yanına dönün. Ben kalıp düşüneceğim; sizi ve karınızı.</span></p>

      <p class="paragraf-3 para-style-override-19"><span>Çayın çabucak gelmesine sevinmiş gibiydi Marya Şatova, hemen çaya saldırdı, ancak semaver için koşturmaya falan hiç gerek yoktu, çünkü ancak yarım fincan çay içebildi, ekmek olarak da bir dilimin ucundan küçücük bir parça yedi, dana etini de sinirli bir hareketle ve iğrenirce geri çevirdi.</span></p>

      <p class="paragraf-3 para-style-override-19"><span>— Hastasın sen Marie, bütün bunlar hep hasta olduğundan, –dedi Şatov çekinerek, karısının çevresinde ürkekçe dört dönerken.</span></p>

      <p class="paragraf-3 para-style-override-19"><span>— Elbette hastayım. Lütfen oturun. Söylesenize, olmayan çayı nereden buldunuz?</span></p>

      <p class="paragraf-3 para-style-override-19"><span>Şatov kısaca Kirillov’u anlattı. Zaten Marie de bir şeyler duymuştu onun hakkında.</span></p>

      <p class="paragraf-3 para-style-override-19"><span>— Biliyorum, şu deli; ah, lütfen yeter; dünya aptallarla dolu! Amerika’da birlikteydiniz değil mi? Biliyorum, yazmıştınız.</span></p>

      <p class="paragraf-3 para-style-override-19"><span>— Evet... Paris’e yazmıştım.</span></p>

      <p class="paragraf-3 para-style-override-19"><span>— Bu kadar yeter, lütfen başka bir şeyden söz edelim. Siz slavcı mısınız?</span></p>

      <p class="paragraf-3 para-style-override-19"><span>— Ben... şeyden değil... Rus olamadığım için slavcı oldum, –dedi Şatov yaptığı zoraki şakanın yersizliğinden utanan birinin çarpık gülümsemesiyle.</span></p>

      <p class="paragraf-3 para-style-override-19"><span>— Ne yani, Rus değil misiniz siz?</span></p>

      <p class="paragraf-3 para-style-override-19"><span>— Değilim.</span></p>

      <p class="paragraf-3 para-style-override-19"><span>— Saçmalık bütün bunlar. Yalnız, rica ediyorum, artık otursanız? Sürekli çevremde dönüp duruyorsunuz! Yoksa benim sayıkladığımı mı düşünüyorsunuz? Belki o da olacaktır. Evde iki kişi olduğunuzu söylemiştiniz, doğru mu?</span></p>

      <p class="paragraf-3 para-style-override-19"><span>— Evet iki... bir de aşağıda...</span></p>

      <p class="paragraf-3 para-style-override-19"><span>— Ve ikisi de akıllı mı akıllı! Aşağıda ne var? Aşağıda dediniz demin?</span></p>

      <p class="paragraf-3 para-style-override-19"><span>— Hiçbir şey yok.</span></p>

      <p class="paragraf-3 para-style-override-19"><span>— Nasıl hiçbir şey yok? Bilmek istiyorum.</span></p>

      <p class="paragraf-3 para-style-override-19"><span>— Ben yalnızca bu avluda iki hane olduğumuzu söylemek istemiştim... Önceleri Lebyadkinler de alt katta otururlardı.</span></p>

      <p class="paragraf-3 para-style-override-19"><span>— Dün gece bıçaklanıp öldürülenler? –dedi Marie heyecanla.– Duydum. Daha kente geldiğim anda duydum. Bir de yangın olmuş galiba?</span></p>

      <p class="paragraf-3 para-style-override-19"><span>— Evet, Marie, evet... ve şu anda alçakları bağışlayarak belki ben de büyük bir alçaklık yapıyorum,– bunları söylerken yerinden fırlayıp, kollarını öfkeyle yukarı kaldırarak yeniden odada dolaşmaya başlamıştı.</span></p>

      <p class="paragraf-3 para-style-override-19"><span>Ama Marie tam anlayamadı onun sözlerini. Çünkü dalgın dinliyordu; bir soru soruyor, ancak yanıtı dinlemiyordu.</span></p>

      <p class="paragraf-3 para-style-override-19"><span>— Doğrusu büyük marifetler sergileniyor sizin burada! Ah, ne kadar bayağı bütün bunlar! Her şey ne kadar bayağı, herkes ne kadar alçak! Sizden çok rica ediyorum, lütfen artık bir otursanız! Böyle sinirlerimi bozuyorsunuz! – Başını güçsüzce yastığa bırakıverdi.</span></p>

      <p class="paragraf-3 para-style-override-19"><span>— Tamam Marie, dolaşmayacağım... Biraz uzansa mıydın acaba Marie?</span></p>

      <p class="paragraf-3 para-style-override-19"><span>Marie karşılık vermedi; takatsizce gözlerini kapadı. Yüzü solgun, ölü yüzü gibiydi. Sonra bir anda uykuya daldı. Şatov çevresine bakındı, mumu düzeltti, bir kez daha tedirgin, kaygılı, Marie’nin solgun yüzüne baktı. Ellerini önünde kavuşturup sıktı, sonra usulca odadan çıktı. Dışarıda, merdivenlerin en üst basamağında, yüzü duvara dayalı, sessiz, kımıltısız, on dakika kadar durdu. Aşağıdan sesler gelmeseydi herhalde daha uzun süre böyle duracaktı. Biri usul usul ve dikkatle merdivenleri çıkıyordu. Şatov, bahçe kapısını örtmediğini anımsadı.</span></p>

      <p class="paragraf-3 para-style-override-19"><span>— Kim o? –diye sordu neredeyse fısıltıyla.</span></p>

      <p class="paragraf-3 para-style-override-19"><span>Yabancı, karşılık vermeden, ağır ağır basamakları çıkmayı sürdürdü. En üste çıkınca durdu; karanlıkta yüzünü seçmek mümkün değildi.</span></p>

      <p class="paragraf-3 para-style-override-19"><span>— İvan Şatov? –diye sordu birden ihtiyatla.</span></p>

      <p class="paragraf-3 para-style-override-19"><span>Şatov evet dedi, hemen ardından da onun içeri girmesini engellemek için elini ileri uzattı, ama adam onun elini tutup sıktı; Şatov, eli iğrenç bir sürüngene dokunmuş gibi ürperdi.</span></p>

      <p class="paragraf-3 para-style-override-19"><span>— Buradan öteye geçmeyin, –diye fısıldadı çabuk çabuk,– içeri girmeyin, sizi şu anda kabul edemem. Karım döndü, burada. Gidip mum getireyim.</span></p>

      <p class="paragraf-3 para-style-override-19"><span>Mumu getirince karşısında ismini bilmediği, ama yüzünü bir yerlerden hatırladığı gencecik bir subayın durduğunu gördü.</span></p>

      <p class="paragraf-3 para-style-override-19"><span>— Erkel, –diye tanıttı kendini beriki.– Virginskiyler’de görmüştünüz beni.</span></p>

      <p class="paragraf-3 para-style-override-19"><span>— Hatırladım. Oradaydınız ve not tutuyordunuz. Bakın, –birden taşkın bir öfkeyle subayın üstüne yürüdü, ama hep önceki gibi fısıldayarak konuşuyordu,– demin elimi sıkarken avcuma bir işaret yaptınız. Ama benim umurumda bile değil bütün bu işaretler! İtiraf etmeyeceğim... istemiyorum... Şu anda alaşağı ederim sizi şu merdivenden, biliyorsunuzdur herhalde bunu?</span></p>

      <p class="paragraf-3 para-style-override-19"><span>— Hayır bilmiyorum, hiçbir şey bilmiyorum, neden böyle öfkelendiğinizi de anlamıyorum, –dedi konuk, öfkeli olmayan, hatta neredeyse safça denilebilecek bir tavırla.– Size iletmem gereken bir şey var, geliş nedenim bu; en önemlisi de yitirecek hiç zamanım yok. Sizde size ait olmayan bir baskı makinesi var ve bildiğiniz gibi bu baskı makinesinden siz sorumlusunuz. Size bu makineyi yarın akşam saat tam yedide Liputin’e vermenizi iletme emri aldım. Sizden bundan başka hiçbir zaman hiçbir şey istenmeyeceğini de iletmem emredildi.</span></p>

      <p class="paragraf-3 para-style-override-19"><span>— Hiçbir şey?</span></p>

      <p class="paragraf-3 para-style-override-19"><span>— Kesinlikle hiçbir şey. İsteğiniz kabul edildi, artık üye değilsiniz. Bunu özellikle iletmem emredildi.</span></p>

      <p class="paragraf-3 para-style-override-19"><span>— Kimdi size bu emri veren?</span></p>

      <p class="paragraf-3 para-style-override-19"><span>— Bana işareti öğretenler.</span></p>

      <p class="paragraf-3 para-style-override-19"><span>— Siz... Avrupa’dan mı geliyorsunuz?</span></p>

      <p class="paragraf-3 para-style-override-19"><span>— Bu... bu, sanırım sizi ilgilendirmez?</span></p>

      <p class="paragraf-3 para-style-override-19"><span>— Lanet olsun! Madem böyle bir emir aldınız, niçin daha önce gelmediniz?</span></p>

      <p class="paragraf-3 para-style-override-19"><span>— Uymam gereken başka yönergeler vardı, üstelik yalnız da değildim.</span></p>

      <p class="paragraf-3 para-style-override-19"><span>— Yalnız olmamanızı anlıyorum. Lanet olsun! Peki niçin Liputin kendisi gelmedi?</span></p>

      <p class="paragraf-3 para-style-override-19"><span>— Yarın akşam saat altıda ben gelip sizi alacağım ve oraya birlikte gideceğiz. Liputin, siz ve ben, üçümüzden başka kimse olmayacak.</span></p>

      <p class="paragraf-3 para-style-override-19"><span>— Verhovenskiy?</span></p>

      <p class="paragraf-3 para-style-override-19"><span>— Hayır, o olmayacak. Verhovenskiy yarın saat on birdeki öğle treniyle kentten ayrılıyor.</span></p>

      <p class="paragraf-3 para-style-override-19"><span>— Biliyordum! –diye mırıldandı Şatov öfkeden kudurmuş gibi kendi kalçasına bir yumruk indirerek.– Kaçıyor, rezil herif!</span></p>

      <p class="paragraf-3 para-style-override-19"><span>Heyecandan içi içini yiyerek düşünceye daldı. Erkel onu dikkatle izliyor, ses çıkarmadan bekliyordu.</span></p>

      <p class="paragraf-3 para-style-override-19"><span>— Nereye, nasıl götüreceksiniz makineyi? O öyle hop diye koltuk altına alınıp götürülecek bir şey değil ki!</span></p>

      <p class="paragraf-3 para-style-override-19"><span>— Bir yere götürmeyeceğiz. Siz yerini göstereceksiniz, biz de gerçekten orada mı, değil mi bakacağız. Aslında yerini genel olarak biliyoruz, ama tam gömülü olduğu noktayı bilmiyoruz. Orayı gösterdiğiniz başka birileri oldu mu?</span></p>

      <p class="paragraf-3 para-style-override-19"><span>Şatov karşısındakine baktı.</span></p>

      <p class="paragraf-3 para-style-override-19"><span>— Siz... siz... daha bir çocuksunuz, aptal bir çocuk... mezbahaya giden bir koyun... Onlara da tam böyleleri gerekli! Hadi artık, çekin gidin! Yeter! O alçak hepinizi oyuna getirdi, sonra da kaçtı gitti.</span></p>

      <p class="paragraf-3 para-style-override-19"><span>Erkel sakin, yüzü pırıl pırıl, öylece duruyordu; sanki hiçbir şey anlamamış gibiydi.</span></p>

      <p class="paragraf-3 para-style-override-19"><span>— Kaçtı! Verhovenskiy kaçtı! –dedi Şatov öfkeyle dişlerini gıcırdatarak.</span></p>

      <p class="paragraf-3 para-style-override-19"><span>— Daha burada, gitmedi... yarın öğleyin gidecek, –dedi Erkel yumuşacık bir sesle ve tam bir inandırıcılıkla.– Ben aslında baskı makinesi olayında tanık olarak bulunmasını özellikle rica etmiştim, çünkü aldığım emirlerin hepsi doğrudan onunla ilgili (küçük, deneyimsiz bir çocuk gibi saf saf anlatıyordu sırlarını genç subay). Ama gitmesi gerektiğini söyleyerek kendisi bunu kabul etmedi. Anladığım kadarıyla gerçekten çok acelesi var.</span></p>

      <p class="paragraf-3 para-style-override-19"><span>Şatov bu saf delikanlıya bir kez daha acıyarak baktı, ama sonra, “buldun acıyacak adamı!” diye düşünmüş gibi elini salladı ve:</span></p>

      <p class="paragraf-3 para-style-override-19"><span>— Pekâlâ, –dedi,– geleceğim. Artık çekin arabanızı, hadi, marş!</span></p>

      <p class="paragraf-3 para-style-override-19"><span>— Saat tam altıda buradayım, –dedi Erkel kibarca başını eğip Şatov’u selamlayarak; sonra ağır ağır merdivenleri indi.</span></p>

      <p class="paragraf-3 para-style-override-19"><span>— Salak! –diye bağırdı arkasından, kendini tutamayan Şatov.</span></p>

      <p class="paragraf-3 para-style-override-19"><span>— Ne? –dedi delikanlı aşağıdan.</span></p>

      <p class="paragraf-3 para-style-override-19"><span>— Yok bir şey, gidebilirsiniz!</span></p>

      <p class="paragraf-3 para-style-override-19"><span>— Bir şey dediniz gibi geldi de...</span></p>

      <p class="x2030-3"><span>II</span></p>

      <p class="paragraf-3 para-style-override-20"/>

      <p class="paragraf-3 para-style-override-19"><span>Erkel, kafasında kendine ait tek bir düşünce bulunmayan, buna karşılık kafası boyun eğdiği kişilerin düşünceleriyle dolu “küçük aptal”lardandı. “Ortak dava”ya, yani aslında Pyotr Verhovenskiy’e fanatikçe, çocukça denebilecek bir bağlılığı vardı ve her ne yapıyorsa onun verdiği talimatlara göre yapıyordu. O gece</span> <span class="char-style-override-11">bizimkiler</span><span>in toplantısında ertesi gün kimin ne yapacağıyla ilgili görev bölümü yapılırken kendisine habercilik görevini veren Pyotr Stepanoviç, bir ara onu bir kenara çekip on dakika kadar özel konuşma fırsatı bulmuştu. Hep başkasının iradesine boyun eğmeye susamış (kendisine sorsanız ortak davaya, yüce amaca hizmetin gereğini yerine getiriyordu) bu kıt akıllı, sığ delikanlı için başkasının emirlerini uygulamak bir ihtiyaçtı. Aslında ortak davanın da bir önemi yoktu, çünkü Erkel gibi küçük fanatikler için, bir düşünceye hizmetle, bu düşüncenin somutlaştığını, ifadesini bulduğunu sandıkları kişiye hizmet arasında bir fark yoktur. Duygusal, sevecen ve iyi yürekli Erkel, Şatov’un çevresini kuşatan katillerin en duygusuzu olabilir, kişisel hiçbir derdi olmamasına karşın, gözünü kırpmadan onun öldürülmesine katılabilirdi. Örneğin kendisine Şatov’u sıkı bir şekilde izlemesi emredilmişti. Şatov merdivenlerin başında, heyecanından (muhtemelen farkında olmadan) karısının geldiğini açıkladığında, Erkel içgüdüsel bir kurnazlığın etkisiyle bu gelişme onu hiç ilgilendirmiyormuş gibi yapmış, gerçekteyse Şatov’un karısının dönüşünün Şatov’un işini bitirme planlarının başarıya ulaşmasını önemli derecede etkileyeceğini düşünmüştü.</span></p>

      <p class="paragraf-3 para-style-override-19"><span>“Alçaklar”ın Şatov’dan ve Şatov’un tasarladığı plandan kurtulmalarını sağlayan gerçekten de bu gelişme oldu. Karısının gelişi Şatov’u heyecanlandırmış, şaşırtmıştı; her zamanki uyanıklığı, kılı kırk yaran ihtiyatı kalmamıştı. Şu anda bambaşka şeylerle dolu olan kafasına, kendi güvenliğiyle ilgili bir düşüncenin takılabilmesi olanaksızdı. Hatta tersine, Pyotr Verhovenskiy’in yarın kaçacağına büyük bir coşkuyla inandırmıştı kendini, çünkü bu onun kuşkularıyla birebir örtüşen bir gelişmeydi. Odasına girince yine köşeye oturdu, dirseklerini dizlerine dayayıp elleriyle yüzünü kapadı. Acı düşüncelerle yüreği yanıyordu.</span></p>

      <p class="paragraf-3 para-style-override-19"><span>Bir ara başını kaldırdı, parmak uçlarına basarak karısının yanına gitti, ona bakmaya başladı</span><span class="char-style-override-9">: “</span><span>Tanrım! Yarın kesinlikle ateşlenecek, sabah erkenden yükselmeye başlar ateşi, hatta belki şimdi bile yükselmiştir. Esaslı üşütmüş. Bu lanet iklime alışkın değil ki... sonra üçüncü sınıf vagonda yolculuk; her yanda fırtına, yağmur; paltosuna palto demeye bin şahit ister; giysi olarak da bir şeyi yok gibi. Nasıl bırakırım onu böyle umarsız! Yol çantası nasıl da küçücük, kırışık ve hafif, on funt bile gelmez! Zavallı kimbilir neler çekti, ne acılar yaşadı! Çok da gururlu, hiç yakınmıyor, sızlanmıyor. Ama çok sinirli, çok sinirli! Hastalıktan tabii</span><span class="char-style-override-9">: m</span><span>elek bile hastalandı mı sinirli olur. Alnı nasıl da kuru, ateş gibi yanıyor sanki... Gözlerinin altı morarmış... yine de... bu oval yüz ne kadar güzel, bu gösterişli saçlar ne kadar...”</span></p>

      <p class="paragraf-3 para-style-override-19"><span>Birden gözlerini başka yana çevirdi; onda mutsuz, yardıma muhtaç, acılar içinde bir kadından başka birini görmenin yalnızca düşüncesinden bile korkmuş gibi yatağın yanından uzaklaştı</span><span class="char-style-override-9">: “</span><span>Bu neyin</span> <span class="char-style-override-11">umutlanması</span> <span>böyle! Ah, ne alçak, ne aşağılık bir yaratık şu insanoğlu!” Yeniden köşesine gitti, oturdu, elleriyle yüzünü kapadı ve yeniden düşlere, anılara daldı, yeniden birtakım umutlar uç verdi gönlünde.</span></p>

      <p class="paragraf-3 para-style-override-19"><span>“Ah nasıl yorgunum, nasıl yorgunum!” diye cılız inleyişini hatırladı onun. “Tanrım, böyle bir anda nasıl bırakırım onu! Bütün parası da seksen kapik! Küçücük ve eski para çantasını olduğu gibi uzattı. İş aramaya gelmiş</span><span class="char-style-override-9">: b</span><span>uradaki işlerden ne anlar, Rusya’dan ne anlar onlar? Kendi yarattıkları düş dünyalarında yaşayan saf çocuklar bunlar! Zavallı kadın, Rusya’nın onun Avrupa’dayken kurduğu hayallere benzememesine kızıyor. Ah mutsuz, masum varlıklar! Fakat burası da gerçekten soğuk...”</span></p>

      <p class="paragraf-3 para-style-override-19"><span>Karısının soğuktan yakınması üzerine odun getirip sobayı yakma sözü verdiğini hatırladı. “Odun var, getirebilirim, yeter ki o uyanmasın. Aslında yapabilirim bunu. Şu dana etini ne yapmalı? Belki kalkınca yemek ister. Neyse, o sonraki iş. Kirillov bütün gece uyumuyor. Acaba üzerine ne örtsem? Nasıl da derin uyuyor; ama besbelli üşüyor, ah, çok üşüyor!”</span></p>

      <p class="paragraf-3 para-style-override-19"><span>Bakmak için yeniden yatağın başına gitti; elbisesinin eteği biraz açılan Marie’nin sağ bacağı dizine kadar görülüyordu. Birden başını öte yana çevirdi, panik içinde üzerindeki kalın paltoyu çıkarıp, çıplak kısma bakmamaya çalışarak karısının üzerine örttü. Kendisi sırtında eprimiş bir ceketle kaldı.</span></p>

      <p class="paragraf-3 para-style-override-19"><span>Sobayı yakması, odanın içinde parmak uçlarına basarak aşağı yukarı dolaşması, uyuyan karısını seyretmesi, köşeye oturup hayallere dalması, sonra gidip yeniden uyuyan karısını seyretmesi... bütün bunlar iki üç saat gibi bir zaman almıştı. Verhovenskiy’le Liputin de bu sırada Kirillov’u ziyaret etmişlerdi. Sonunda Şatov’un içi geçti, köşesinde uyuklamaya başladı. İnleyerek uyanan Marie’nin sesi duyuldu, onu çağırıyordu; Şatov suçlu gibi panik içinde fırladı.</span></p>

      <p class="paragraf-3 para-style-override-19"><span>— Marie! Uyumuşum... Ne kadar alçağım, Marie!</span></p>

      <p class="paragraf-3 para-style-override-19"><span>Marie yatakta doğruldu, nerede olduğunu anlayamamış gibi çevresine bir göz gezdirdi, sonra birden dehşetli bir öfkeyle patladı:</span></p>

      <p class="paragraf-3 para-style-override-19"><span>— Yatağınızı ben işgal etmişim; yorgunluktan uyuyakalmışım... neden uyandırmadınız beni? Size yük olmak isteyebileceğimi nasıl düşünebilirsiniz!</span></p>

      <p class="paragraf-3 para-style-override-19"><span>— Nasıl uyandırabilirdim seni Marie?</span></p>

      <p class="paragraf-3 para-style-override-19"><span>— Uyandırabilirsiniz; uyandırmanız gerekirdi! Bir tek ya-tağınız var, ona da ben yattım. Beni böyle bir duruma düşürmemeliydiniz. Yoksa buraya sizin olanaklarınızdan yararlanmaya geldiğimi mi sanıyorsunuz? Buyurun hemen kendi yatağınıza geçin; ben şu köşede sandalyelerde uyurum...</span></p>

      <p class="paragraf-3 para-style-override-19"><span>— Marie, ne o kadar sandalyem, ne de üzerlerine serecek bir şeyim var.</span></p>

      <p class="paragraf-3 para-style-override-19"><span>— O zaman yerde yatarım. Ben yerde yatmazsam siz yatacaksınız çünkü. Hemen şuraya, yere uzanıp yatıyorum.</span></p>

      <p class="paragraf-3 para-style-override-19"><span>Ayağa kalktı, adım atacak oldu, ama sanki kendisini tepeden tırnağa sarsan şiddetli bir acı bir anda bütün gücünü, kararlığını alıp götürdü; derinden bir inlemeyle gerisingeri yatağa yığıldı kaldı. Şatov hemen yanına koştu ama Marie yüzünü yastığa gömerek onun elini tutup var gücüyle sıktı. Böyle bir dakika kadar kaldılar.</span></p>

      <p class="paragraf-3 para-style-override-19"><span>— Marie bir tanem, bak gerekiyorsa söyle, hemen yakında oturan bir doktor var, Doktor Frenzel, iyi tanırım kendisini... Hemen koşup getireyim.</span></p>

      <p class="paragraf-3 para-style-override-19"><span>— Saçma!</span></p>

      <p class="paragraf-3 para-style-override-19"><span>— Ne demek saçma? Söyle Marie, neren ağrıyor? Sıcak kompres yapmamı ister misin? Karnına örneğin... Bunun için doktora gerek yok, ben de yapabilirim... ya da istersen hardal yakısı?..</span></p>

      <p class="paragraf-3 para-style-override-19"><span>Başını kaldırıp Şatov’a korkuyla baktı Marie:</span></p>

      <p class="paragraf-3 para-style-override-19"><span>— O da neyin nesi? –diye sordu tuhaf bir sesle.</span></p>

      <p class="paragraf-3 para-style-override-19"><span>— Ney neyin nesi Marie? –Şatov anlamamıştı.– Neyi soruyorsun? Ah, Tanrım, aklımı yitireceğim! Bağışla Marie, hiçbir şey anlamıyorum!</span></p>

      <p class="paragraf-3 para-style-override-19"><span>— Beni rahat bırakın, anlayamazsınız, bu sizin işiniz değil. Hatta gülünç bile olurdu, sizin... –Acı acı güldü.– Bir şeyler anlatın. Odada dolaşarak konuşun. Başımda dikilip bana bakmayın, belki yüz kez söyledim size bunu!</span></p>

      <p class="paragraf-3 para-style-override-19"><span>Şatov önüne bakarak odada aşağı yukarı dolaşmaya başladı; Marie’ye bakmamak için büyük güç harcıyordu.</span></p>

      <p class="paragraf-3 para-style-override-19"><span>— Marie... yalvarırım kızma Marie... ama biraz dana etiyle çay var... demin öyle az yedin ki...</span></p>

      <p class="paragraf-3 para-style-override-19"><span>Marie tiksintiyle yüzünü buruşturdu, elini salladı. Şatov umutsuzluk içinde susmak zorunda kaldı.</span></p>

      <p class="paragraf-3 para-style-override-19"><span>— Bakın, akılcı birlikte çalışma ilkelerinin geçerli olacağı bir cilt atölyesi açmak istiyorum burada. Bu kentte yaşadığınıza göre bilmeniz gerek</span><span class="char-style-override-9">: b</span><span>aşarılı olur mu böyle bir iş?</span></p>

      <p class="paragraf-3 para-style-override-19"><span>— Marie, bizim burada kimse kitap okumaz, zaten kitap da yoktur. Adam kalkıp kitap mı ciltletecek?</span></p>

      <p class="paragraf-3 para-style-override-19"><span>— Adam dediğiniz de kim?</span></p>

      <p class="paragraf-3 para-style-override-19"><span>— Buralı okur. Genel olarak bu kentte yaşayan insan Marie.</span></p>

      <p class="paragraf-3 para-style-override-19"><span>— Daha açık konuşamaz mısınız?</span> <span class="char-style-override-11">Adam</span> <span>diyorsunuz! Ama hangi adam belli değil. Dilbilgisinden habersizsiniz.</span></p>

      <p class="paragraf-3 para-style-override-19"><span>— Bu, dilin ruhunda olan bir şeydir Marie, –diye homurdandı Şatov.</span></p>

      <p class="paragraf-3 para-style-override-19"><span>— Sizden de, ruhunuzdan da bıktım. Söyler misiniz, bu kentte yaşayan insan ya da okuyucu niçin kitap ciltletmeyecekmiş?</span></p>

      <p class="paragraf-3 para-style-override-19"><span>— Çünkü kitap okumak ve kitabı ciltletmek, insanın gelişme çizgisinde birbirinden ayrı iki büyük evredir. İnsan yavaş yavaş kitap okumayı öğrenir, bu kuşkusuz yüzyıllar sürer, ama okuduğu kitaba hiç özen göstermez, onu değersiz bir şey olarak görür. Kitap ciltletmekse kitaba saygının belirtisidir, yalnızca kitap okumayı sevmenin değil, kitap okumayı bir uğraş kabul etmenin belirtisidir. Rusya henüz bu evreye gelmedi. Avrupa’da uzun zamandır kitaplar ciltletiliyor.</span></p>

      <p class="paragraf-3 para-style-override-19"><span>— Her ne kadar biraz bilgiç bir eda taşıyorsa da, en azından aptalca sayılamayacak bu sözleriniz bana üç yıl öncesini hatırlattı; üç yıl önce de akıllıca şeyler söylediğiniz olurdu.</span></p>

      <p class="paragraf-3 para-style-override-19"><span>Daha önceki bütün o kapris dolu sözlerini söylerkenki tavrıyla, tiksinir gibi söylemişti bunu da.</span></p>

      <p class="paragraf-3 para-style-override-19"><span>— Marie, Marie, –diye sevecenlikle atıldı Şatov,– ah, Marie! Bir bilseydin bu üç yıl içinde ne çok şey değişti! Eski düşüncelerimden döndüğüm için benden nefret ettiğini söylediler. Yüz çevirdiklerim kimler ve nelerdi biliyor musun? Hayatın düşmanları; kendi bağımsızlıklarından korkan çağdışı liberaller; düşüncenin uşakları, kişilik ve özgürlük düşmanları; çürümüşlüğün, kokuşmuşluğun köhne vaizleri! Bunlarda ne vardı ki ne verebileceklerdi</span><span class="char-style-override-9">: m</span><span>orukluk, müthiş bir orta tabaka, en pespayesinden esnaf zihniyeti, en bayağısından yeteneksizlik, çekememezliğe dayanan bir eşitlik; kendini adam yerine koymayan, gururdan yoksun bir eşitlik; bir uşağın ya da bir doksan üç yılı Fransız’ının anladığı anlamda bir eşitlik... En önemlisi de her yanda rezillik, rezil birtakım insanlar, alçaklar!</span></p>

      <p class="paragraf-3 para-style-override-19"><span>— Evet pek çok alçak var, –dedi Marie kesik kesik, hastalıklı bir sesle. Başı yastıkta hafif yana düşmüş, kımıltısız, boylu boyunca yatıyordu yatakta; yorgun ama kor gibi yanan gözlerini tavana dikmişti. Yüzü solgun, dudakları kurumuş, çatlamıştı.</span></p>

      <p class="paragraf-3 para-style-override-19"><span>— Sen de böyle düşünüyorsun Marie, sen de böyle düşünüyorsun! –diye atıldı heyecanla Şatov. Marie başıyla hayır işareti yapmak istediyse de birden deminki gibi korkunç bir şekilde kıvranmaya başladı. Yine yüzünü yastığa gizledi, o sırada korkudan çılgına dönerek başucuna koşan Şatov’un elini yine yakaladı ve yine bu eli acıtırcasına bir dakika kadar var gücüyle sıktı.</span></p>

      <p class="paragraf-3 para-style-override-19"><span>— Marie, Marie! Bu belki de... çok ciddi bir şeydir, Marie!</span></p>

      <p class="paragraf-3 para-style-override-19"><span>— Susun... İstemiyorum, istemiyorum, –diye bağırdı Ma-<br/>
      rie büyük bir öfkeyle ve yeniden dönüp sırtüstü yattı.– Bana böyle acıyarak bakmaya hakkınız yok, bunu bir daha görmek istemiyorum! Gidin, odada dolaşın, bir şeyler anlatın, konuşun...</span></p>

      <p class="paragraf-3 para-style-override-19"><span>Şatov aklını yitirmiş gibi yine bir şeyler mırıldanmaya başladı.</span></p>

      <p class="paragraf-3 para-style-override-19"><span>— Burada ne yapıyorsunuz? –diye sabırsızlanarak sözünü kesti onun Marie, yüzünde yine küçük görür bir ifadeyle.</span></p>

      <p class="paragraf-3 para-style-override-19"><span>— Bir tüccarın yazıhanesinde çalışıyorum. Marie, istesem burada da çok iyi paralar kazanabilirdim.</span></p>

      <p class="paragraf-3 para-style-override-19"><span>— Sizin için iyi olurdu...</span></p>

      <p class="paragraf-3 para-style-override-19"><span>— Yanlış anlama, Marie; ben yalnızca...</span></p>

      <p class="paragraf-3 para-style-override-19"><span>— Başka neler yapıyorsunuz? Ne vaazlar veriyorsunuz millete? Çünkü vaaz vermeden duramazsınız siz, huyunuz bu!</span></p>

      <p class="paragraf-3 para-style-override-19"><span>— Tanrı üzerine vaazlar veriyorum Marie.</span></p>

      <p class="paragraf-3 para-style-override-19"><span>— İnanmadığınız Tanrı üzerine mi? Hiçbir zaman anlayamadığım bir düşüncedir bu.</span></p>

      <p class="paragraf-3 para-style-override-19"><span>— Kapatalım bu konuyu Marie. Sonra konuşuruz.</span></p>

      <p class="paragraf-3 para-style-override-19"><span>— Burada oturan... Marya Timofeyevna kimdi?</span></p>

      <p class="paragraf-3 para-style-override-19"><span>— Bunu da sonra konuşalım Marie.</span></p>

      <p class="paragraf-3 para-style-override-19"><span>— Neyi ne zaman konuşacağımı bana siz söyleyemezsiniz! Onu vahşi bir cinayetle öldürenlerin o alçaklar olduğu doğru mu?</span></p>

      <p class="paragraf-3 para-style-override-19"><span>— Kesinlikle, –dedi Şatov dişlerini gıcırdatarak.</span></p>

      <p class="paragraf-3 para-style-override-19"><span>Marie birden başını kaldırdı:</span></p>

      <p class="paragraf-3 para-style-override-19"><span>— Bana bir daha böyle şeyler söylemeyin, hiçbir zaman, hiçbir zaman! –diye haykırdı; çılgın gibiydi.</span></p>

      <p class="paragraf-3 para-style-override-19"><span>Yine dayanılmaz bir acının kasılmalarıyla, nöbet geçirir gibi yatağa yığıldı kaldı; bu üçüncü krizi, ama bu kez inlemeleri çığlığa dönüşmüştü.</span></p>

      <p class="paragraf-3 para-style-override-19"><span>— Ah, dayanılmaz insan! Dayanılmaz... dayanılmaz!</span></p>

      <p class="paragraf-3 para-style-override-19"><span>Kendini oradan oraya atarak, üzerine doğru eğilmiş olan Şatov’u elleriyle itiyordu.</span></p>

      <p class="paragraf-3 para-style-override-19"><span>— Marie, ne istersen yapacağım... odada dolaşacağım, bir şeyler anlatacağım...</span></p>

      <p class="paragraf-3 para-style-override-19"><span>— Ah, başladığını görmüyor musunuz?</span></p>

      <p class="paragraf-3 para-style-override-19"><span>— Neyin başladığını Marie?</span></p>

      <p class="paragraf-3 para-style-override-19"><span>— Ne bileyim ben, neyin başladığını? Sanki benim bildiğim bir şey var... Ah, lanet olsun! Şimdiden her şeye lanet olsun!</span></p>

      <p class="paragraf-3 para-style-override-19"><span>— Marie, neyin başladığını söyleseydin... yoksa nasıl anlayacağım ne olduğunu?</span></p>

      <p class="paragraf-3 para-style-override-19"><span>— Siz var ya, hiçbir işe yaramayan, hayalperest bir gevezeden başka bir şey değilsiniz! Ah, her şeyine lanet olsun bu dünyanın!</span></p>

      <p class="paragraf-3 para-style-override-19"><span>— Marie! Marie!</span></p>

      <p class="paragraf-3 para-style-override-19"><span>Şatov ciddi ciddi karısının delirmek üzere olduğunu düşünüyordu.</span></p>

      <p class="paragraf-3 para-style-override-19"><span>— Gerçekten de doğum sancıları çektiğimin farkında değil misiniz? –Yüzü hastalıklı bir şekilde çarpılmış, dehşetli bir kin ve öfkeyle kocasına bakarak yattığı yerde doğruldu.– Bu çocuğa da daha şimdiden lanet olsun!</span></p>

      <p class="paragraf-3 para-style-override-19"><span>— Marie! –diye bağırdı Şatov sonunda olup biteni anlayarak.– Marie... Neden daha önce söylemedin? –Birden kendine geldi, canlı bir kararlılıkla kasketini kaptı.</span></p>

      <p class="paragraf-3 para-style-override-19"><span>— Ben sanki biliyor muydum buraya gelirken? Bilsem size gelir miydim? Daha on gün var demişlerdi! Durun, nereye gidiyorsunuz? Gidemezsiniz!</span></p>

      <p class="paragraf-3 para-style-override-19"><span>— Bir ebe getireceğim! Tabancayı satacağım; şimdi her şeyden önce para gerek bize!</span></p>

      <p class="paragraf-3 para-style-override-19"><span>— Hayır, hiçbirini yapmayacaksınız bunların! Kesinlikle ebe getirmeyeceksiniz. Bir kocakarı yeter... yaşlı bir kadın... cüzdanımda seksen kapik var... köylü kadınlar ebesiz, kendi başlarına doğuruyorlar... Ölür kalırsam bu çok daha iyi olur.</span></p>

      <p class="paragraf-3 para-style-override-19"><span>— Ebe de olacak, yaşlı kadın da. Yalnız... seni burada nasıl yalnız bırakacağım Marie?</span></p>

      <p class="paragraf-3 para-style-override-19"><span>Ama onu daha sonra umarsızca yalnız bırakmaktansa, bütün öfkeli haykırışlarına, gözdağlarına karşın şimdi yalnız bırakmanın daha doğru olacağına karar verdi ve haykırırcasına inlemelerine kulak tıkayarak yıldırım gibi merdivenlere atıldı.</span></p>

      <p class="paragraf-3 para-style-override-20"/>

      <p class="x2030-3"><span>III</span></p>

      <p class="paragraf-3 para-style-override-20"/>

      <p class="paragraf-3 para-style-override-19"><span>Önce Kirillov’a gitti. Saat bir gibiydi. Kirillov odanın ortasında, ayaktaydı.</span></p>

      <p class="paragraf-3 para-style-override-19"><span>— Kirillov, karım doğuruyor!</span></p>

      <p class="paragraf-3 para-style-override-19"><span>— Nasıl yani?</span></p>

      <p class="paragraf-3 para-style-override-19"><span>— Doğuruyor, bir bebek doğuruyor!</span></p>

      <p class="paragraf-3 para-style-override-19"><span>— Yanılmıyorsunuz ya?</span></p>

      <p class="paragraf-3 para-style-override-19"><span>— Ah, hayır, hayır; sancılar başladı! Bir kocakarı... yaşlı bir kadın bulmalıyız... hemen, şimdi... Bulabilir miyiz birini? Sizin tanıdığınız çok yaşlı kadın vardı...</span></p>

      <p class="paragraf-3 para-style-override-19"><span>— Ne yazık ki doğurmayı bilmem, –dedi Kirillov dalgın dalgın.– Yani kendim doğurmayı değil de, doğururken ne yapılacağını... ah, anlatamıyorum.</span></p>

      <p class="paragraf-3 para-style-override-19"><span>— Yani doğumda yardımcı olamayacağınızı söylüyorsunuz; ama benim dediğim o değil; yaşlı kadın, bir kocakarı, hastabakıcı, hizmetçi gibi biri gerekli bana...</span></p>

      <p class="paragraf-3 para-style-override-19"><span>— Var aslında bir yaşlı kadın... ama hemen şimdi olmaz. İsterseniz onun yerine ben...</span></p>

      <p class="paragraf-3 para-style-override-19"><span>— Yo, bu imkânsız. Şimdi ebe Virginskaya’ya gidiyorum.</span></p>

      <p class="paragraf-3 para-style-override-19"><span>— O alçak kadına!</span></p>

      <p class="paragraf-3 para-style-override-19"><span>— Ah, evet, Kirillov, evet... ama çok iyi bir ebe! Yeryüzüne yeni bir varlığın gelmesi gibi gizemi büyük bir olayla ilgili her şey sevgisiz, sevinçsiz, nefretle, sövüp sayarak yapılacak!.. O hele, şimdiden lanetliyor dünyaya getireceği varlığı!</span></p>

      <p class="paragraf-3 para-style-override-19"><span>— İsterseniz ben...</span></p>

      <p class="paragraf-3 para-style-override-19"><span>— Hayır hayır, ama ben şimdi Virginskaya’yı getirmeye gidince siz arada bir merdivenlerden çıkıp usulca benim oda kapısını dışarıdan dinleyin... Sakın içeri girmeyin, yoksa korkar... sakın, sakın girmeyin içeri, yalnızca dinleyin... hani, bir terslik olursa diye... olağanüstü bir şey olursa o zaman elbette girersiniz...</span></p>

      <p class="paragraf-3 para-style-override-19"><span>— Anlıyorum. Bir ruble daha param var. Buyurun. Yarın için bir tavuk almak niyetindeydim, ama şimdi istemiyorum. Koşun çabuk, var gücünüzle koşun. Semaver gece boyu hep kaynayacak.</span></p>

      <p class="paragraf-3 para-style-override-19"><span>Kirillov’un şu anda Şatov için nasıl bir komplo tasarlandığından haberi yoktu; daha önceleri de onun karşı karşıya bulunduğu tehlikelerin bütün aşamalarını bildiği söylenemezdi. Onun tek bildiği, Şatov’un “bu adamlar”la eski birtakım hesaplarının bulunduğuydu; gerçi yurtdışından kendisine iletilen birtakım yönergelerle o da kısmen bu işlere bulaşmış gibiydi, ama bunlar son derece yüzeysel nitelikli şeylerdi, çünkü Kirillov herkese ve her şeye uzak duran biriydi. Hele son zamanlarda her şeyden, özellikle de “ortak dava”dan tümüyle kopmuştu; bütün görevlere, yönergelere, her şeye boş vererek, hayatı dışarıdan bir seyirci gibi izler olmuştu. Pyotr Verhovenskiy, Kirillov’un “Şatov işi”ni üzerine almayı kabul ettiğini kendisine kanıtlamak için toplantıdan sonra Liputin’i de Kirillov’a çağırdıysa da, evdeki konuşmaları sırasında Şatov’un adı tek bir kez geçmediği gibi, ona ilişkin herhangi bir anıştırmada bile bulunmamıştı; besbelli bu konuda Kirillov’a güvenememiş ve bunu sakıncalı bularak açıklamayı ertesi güne, her şey olup bittikten sonraya bırakmıştı, nasılsa Kirillov açısından “bir şey fark etmezdi”, en azından Pyotr Stepanoviç’in hesabı buydu. Pyotr Stepanoviç’in söz vermiş olmasına karşın Şatov’un adının bir kez olsun geçmediğini Liputin de fark etmişti, ama o anda o kadar heyecanlıydı ki, buna karşı çıkmak, bu konuda bir şey söylemek aklına bile gelmedi.</span></p>

      <p class="paragraf-3 para-style-override-19"><span>Bu denli uzak olduğu için Muravyina Sokağı’na küfürler yağdırarak sonu görünmeyen yolda koşup duruyordu Şatov.</span></p>

      <p class="paragraf-3 para-style-override-19"><span>Herkes derin uykuda olduğu için Virginskiyler’in evinin kapısını epey uzun çalması gerekti. Ama Şatov her türlü nezaket kuralını bir yana bırakıp panjurları var gücüyle sarstı. Bahçede zincire bağlı bir köpek havlayarak ona doğru hamleler yapıyordu. Az sonra sokağın bütün köpekleri bu havlamaya katılınca müthiş bir gürültü koptu.</span></p>

      <p class="paragraf-3 para-style-override-19"><span>Sonunda panjur ve pencere aralandı, Virginskiy’in bunca gürültü patırtıya pek uygun düşmeyen yumuşak sesi duyuldu:</span></p>

      <p class="paragraf-3 para-style-override-19"><span>— Ne vurup duruyorsunuz kapıya? Ne istiyorsunuz?</span></p>

      <p class="paragraf-3 para-style-override-19"><span>Hemen ardından, Virginskiy’in evde kalmış kız kurusu baldızı, ailenin gece vakti kapısının böylesine zorlanmasına çok uyan cırlak, öfkeli bir sesle haykırdı:</span></p>

      <p class="paragraf-3 para-style-override-19"><span>— Hangi sersem kapıya böyle yüklenen?</span></p>

      <p class="paragraf-3 para-style-override-19"><span>— Ben, Şatov, karım döndü... ve şu anda kendisi doğuruyor...</span></p>

      <p class="paragraf-3 para-style-override-19"><span>— Doğurursa doğursun! Rahat bırakın bizi!</span></p>

      <p class="paragraf-3 para-style-override-19"><span>— Ben Arina Prohorovna için geldim, onu almadan bir yere gitmem!</span></p>

      <p class="paragraf-3 para-style-override-19"><span>— O öyle her çağrılan yere gitmez... Hele geceleri... Makşeyeva’ya gidin ve bu gürültüye de hemen bir son verin! –diye cırladı yine kız kurusu. Virginskiy’in onu susturmaya çalıştığı ama başaramadığı anlaşılıyordu.</span></p>

      <p class="paragraf-3 para-style-override-19"><span>— Bir yere gitmiyorum! –diye bağırdı Şatov.</span></p>

      <p class="paragraf-3 para-style-override-19"><span>—</span> <span>Bekleyin, bekleyin! –dedi Virginskiy kız kurusunu uzaklaştırmayı sonunda başararak.– Rica ediyorum Şatov. Lütfen beş dakika bekleyin, gidip Arina Prohorovna’yı uyandırayım... Lütfen, kapıya vurmayı ve bağırmayı da kesin... Tanrım ne korkunç bütün bunlar!</span></p>

      <p class="paragraf-3 para-style-override-19"><span>Sonsuzluk kadar uzun süren bir beş dakikadan sonra Arina Prohorovna pencerede göründü.</span></p>

      <p class="paragraf-3 para-style-override-19"><span>— Karınız size mi geldi?</span></p>

      <p class="paragraf-3 para-style-override-19"><span>Sesinde öfke olmamasına şaşırdı Şatov. Sadece biraz buyurgandı, o da her zamanki haliydi; başka türlü konuşamazdı Arina Prohorovna.</span></p>

      <p class="paragraf-3 para-style-override-19"><span>— Evet, karım... ve doğuruyor.</span></p>

      <p class="paragraf-3 para-style-override-19"><span>— Marya İgnatyevna?</span></p>

      <p class="paragraf-3 para-style-override-19"><span>— Evet, Marya İgnatyevna. Elbette, Marya İgnatyevna!</span></p>

      <p class="paragraf-3 para-style-override-19"><span>Bir sessizlik oldu. Şatov bekliyordu. Evdekiler birbiriyle fısıldaşıyordu.</span></p>

      <p class="paragraf-3 para-style-override-19"><span>Yeniden Madam</span> <span>Virginskaya:</span></p>

      <p class="paragraf-3 para-style-override-19"><span>— Çok oldu mu geleli? –diye sordu.</span></p>

      <p class="paragraf-3 para-style-override-19"><span>— Bu akşam geldi. Sekizde. Lütfen biraz acele edin.</span></p>

      <p class="paragraf-3 para-style-override-19"><span>Yeniden fısıldaştılar; tartışıyor, bir karara varmaya çalışıyor gibiydiler.</span></p>

      <p class="paragraf-3 para-style-override-19"><span>— Yanılıyor olmayasınız? Kendisi mi gönderdi sizi bana?</span></p>

      <p class="paragraf-3 para-style-override-19"><span>— Hayır, o size göndermedi; o bana yük olmamak için bir kadın... sıradan bir yaşlı kadın bulmamı istedi... Ama merak etmeyin, paranızı ödeyeceğim.</span></p>

      <p class="paragraf-3 para-style-override-19"><span>— Pekâlâ, ödeseniz de, ödemeseniz de gideceğim. O beni belki hatırlamayacaktır ama ben Marya İgnatyevna’nın özgürlük anlayışına her zaman saygı duymuşumdur. Gerekli şeyler var mı evde?</span></p>

      <p class="paragraf-3 para-style-override-19"><span>— Yok, ama olacak, her şey, her şey olacak...</span></p>

      <p class="paragraf-3 para-style-override-19"><span>“Her şeye karşın yüce gönüllü insanlar!” diye düşündü Şatov, Lyamşin’in evine doğru koştururken. “İnsanla inancı iki ayrı şey gibi sanki. Sanırım onlara karşı epey haksızlık ettiğim oldu! Herkesin bir yanlışı olmuştur, herkes bir haksızlık etmiştir, herkes, herkes!.. Ah bunu bir anlasa insanlar!”</span></p>

      <p class="paragraf-3 para-style-override-19"><span>Lyamşin’in kapısını öyle uzun uzun çalması gerekmedi</span><span class="char-style-override-9">: s</span><span>ağlığına o kadar düşkün olmasına karşın, onun yatağından fırladığı gibi iç çamaşırlı ve yalınayak koşup pencereyi açmasına çok şaşırdı Şatov. Ama bu duyarlığın ve ivecenliğin özel bir nedeni vardı</span><span class="char-style-override-9">:</span> <span class="char-style-override-14">b</span><span class="char-style-override-11">izimkilerle</span> <span>yapılan toplantıdan beri Lyamşin’in heyecandan hâlâ geceleri gözüne uyku girmiyordu. Beklenmeyen ve hiç istenmeyen konukların kapısını çalacağı korkusuyla yüreği küt küt atıyordu. Onu en kahreden de Şatov’un ihbarda bulunmaya hazırlanmasıydı... İşte tam böyle bir anda, sanki inadınaymış gibi, şiddetle pencere camına vuruluyordu!</span></p>

      <p class="paragraf-3 para-style-override-19"><span>Şatov’u görünce o kadar korktu ki, pencere kanadını açmasıyla kapaması bir oldu ve gerisingeri yatak odasına koşup kendini yatağına attı. Şatov bıkıp usanmadan pencereye vurmayı ve bağırmayı sürdürüyordu.</span></p>

      <p class="paragraf-3 para-style-override-19"><span>İki dakika kadar sonra pencereyi yeniden açan ve Şatov’un yalnız geldiğine iyice aklı yatan Lyamşin</span></p>

      <p class="paragraf-3 para-style-override-19"><span>— Gecenin bir vakti hangi cesaretle böyle çalabiliyorsunuz kapımı? –diye bağırdı gözdağı verircesine ama aynı zamanda da korkudan titreyerek.</span></p>

      <p class="paragraf-3 para-style-override-19"><span>— Tabancayı geri veriyorum ve on beş rublemi istiyorum.</span></p>

      <p class="paragraf-3 para-style-override-19"><span>— Bu ne? Sarhoş musunuz siz? Buna soygun derler! Durun da sırtıma bir battaniye alayım, yoksa üşüteceğim.</span></p>

      <p class="paragraf-3 para-style-override-19"><span>— Hemen şimdi on beş ruble verin bana. Vermezseniz burada sabaha kadar bağırır ve vura vura camınızı çerçevenizi indiririm.</span></p>

      <p class="paragraf-3 para-style-override-19"><span>— Ben de gece bekçisine seslenir, sizi içeri attırırım.</span></p>

      <p class="paragraf-3 para-style-override-19"><span>— Benim ağzım dilim yok sanki! Asıl ben çağırırım bekçiyi... hangimiz daha çok korkarız acaba bekçiden</span><span class="char-style-override-9">: s</span><span>iz mi, ben mi?</span></p>

      <p class="paragraf-3 para-style-override-19"><span>— İşte siz böylesine aşağılık düşüncelere sahip birisiniz... Dilinizin altında ne olduğunu ve ne söylemeye çalıştığınızı çok iyi anlıyorum... Durun, durun, Tanrı aşkına, camı kıracaksınız şimdi! İnsaf yani, gece vakti kimde para bulunur? Hem sarhoş değilseniz parayı ne yapacaksınız?</span></p>

      <p class="paragraf-3 para-style-override-19"><span>— Karım eve döndü. Size ödediğim paradan on ruble azına razı oluyorum. Bir kez bile ateş etmedim tabancayla. Hemen şimdi alıyorsunuz bu tabancayı!</span></p>

      <p class="paragraf-3 para-style-override-19"><span>Lyamşin kendiliğinden elini pencereden uzatıp tabancayı aldı; bir süre bekledi, sonra birden başını camdan çıkarıp, sırtında dolaşan soğuktan ürpererek:</span></p>

      <p class="paragraf-3 para-style-override-19"><span>— Yalan söylüyorsunuz, karınız falan gelmedi, siz yalnızca kaçmaya hazırlanıyorsunuz, –diye kekeledi.</span></p>

      <p class="paragraf-3 para-style-override-19"><span>— Ben niye kaçayım, aptal? Pyotr Verhovenskiy miyim ben? Kaçan, sizin Pyotr Verhovenskiy’niz, ben değilim. Az önce ebe Virginskaya’daydım ve çağrımı kabul edip eve gelmeye razı oldu. Gidip sorabilirsiniz. Karım acı çekiyor; bana para gerek; hemen getirin istediğim parayı!</span></p>

      <p class="paragraf-3 para-style-override-19"><span>Lyamşin’in çevik zihninde birden bir şimşek çaktı ve işin rengi tümüyle değişti; ama hâlâ korkudan kafasını bir türlü toparlayamıyordu.</span></p>

      <p class="paragraf-3 para-style-override-19"><span>— Ama bu nasıl olur... siz karınızla birlikte yaşamıyorsunuz ki?</span></p>

      <p class="paragraf-3 para-style-override-19"><span>— Bir daha böyle bir şey söyleyecek olursanız kafanızı kırarım!</span></p>

      <p class="paragraf-3 para-style-override-19"><span>— Ah, Tanrım, bağışlayın, anlıyorum, kafamı toparlayamıyorum bir türlü... Gerçekten de Arina Petrovna gidecek mi size? Oysa az önce size gittiğini söylemiştiniz? Bu doğru değil. Gördüğünüz gibi durmadan yalan söylüyorsunuz.</span></p>

      <p class="paragraf-3 para-style-override-19"><span>— Şu anda kesinlikle karımın yanındadır. Zamanımı alıyorsunuz. Siz aptalsanız, ben ne yapayım?</span></p>

      <p class="paragraf-3 para-style-override-19"><span>— Doğru değil bu, ben aptal değilim. Ama bunu da kafam bir türlü almıyor... bağışlayın...</span></p>

      <p class="paragraf-3 para-style-override-19"><span>Ve kendini büsbütün kaybederek üçüncü kez pencereyi kapayacak olduysa da, Şatov’un korkunç bağırışıyla hemen camı açıp başını yine dışarı uzattı.</span></p>

      <p class="paragraf-3 para-style-override-19"><span>— Ama bu yaptığınız kişilik haklarıma karşı bir saldırı! Benden istediğiniz nedir? Söyleyin! Hadi, söyleyin</span><span class="char-style-override-9">: N</span><span>e istiyorsunuz benden, hem de gecenin bu saatinde!</span></p>

      <p class="paragraf-3 para-style-override-19"><span>— Senden on beş ruble istiyorum, kaz kafalı!</span></p>

      <p class="paragraf-3 para-style-override-27"><span>— Ya ben tabancayı geri almak istemiyorsam? Buna hak-<br/>
      kınız yok. Bir şey satın aldınız ve olay bitti. Hakkınız yok. Dediğiniz kadar parayı gece vakti bulmam imkânsız. Nereden bulayım ben o kadar parayı?</span></p>

      <p class="paragraf-3 para-style-override-19"><span>— Sende her zaman para vardır. Üstelik sana da on ruble bırakıyorum; herkes senin nasıl bir tefeci olduğunu bilir!</span></p>

      <p class="paragraf-3 para-style-override-19"><span>— Yarın değil öbür gün gelin, duydunuz mu, öbür gün, saat tam on ikide gelin, paranızın tümünü vereceğim, tümünü, anlaştık mı?</span></p>

      <p class="paragraf-3 para-style-override-19"><span>Şatov bir kez daha deli gibi yumruklamaya başladı pencere kasasını.</span></p>

      <p class="paragraf-3 para-style-override-19"><span>— Şimdi on ruble verin, kalan beş rubleyi de sabah verirsiniz.</span></p>

      <p class="paragraf-3 para-style-override-19"><span>— Hayır, beş rubleyi öbür gün sabah ancak verebilirim, yarına bulmam imkânsız. Yemin ederim. Onun için hiç boşuna gelmeyin. Boşuna gelmeyin.</span></p>

      <p class="paragraf-3 para-style-override-19"><span>— Ah, alçak herif... getir on rubleyi!</span></p>

      <p class="paragraf-3 para-style-override-19"><span>— Niye hakaret ediyorsunuz bana? Bekleyin de ışık getireyim; camı da kırmışsınız... Gece vakti böyle küfür etmek olacak şey mi? Buyurun! –Pencereden bir banknot uzattı.</span></p>

      <p class="paragraf-3 para-style-override-19"><span>Şatov parayı aldı</span><span class="char-style-override-9">: b</span><span>u beş rublelik bir banknottu.</span></p>

      <p class="paragraf-3 para-style-override-19"><span>— İsterseniz kesin beni, bundan metelik fazlası yok. Öbür gün olsaydı olurdu, ama şu anda gerçekten yok.</span></p>

      <p class="paragraf-3 para-style-override-19"><span>— Gitmiyorum! –diye kükredi Şatov.</span></p>

      <p class="paragraf-3 para-style-override-19"><span>— Peki, şunları da alın, şunları da... görüyorsunuz değil mi? Ama başka veremem. İstediğiniz kadar bağırıp gürültü yapabilirsiniz! Artık vermeyeceğim, vermeyeceğim!</span></p>

      <p class="paragraf-3 para-style-override-19"><span>Öfkeli, heyecanlı ve umutsuzdu; ter içindeydi. Sonradan uzattığı paralar da, birer rublelik iki banknottu. Böylece bütün toparlayabildiği para yedi ruble oldu Şatov’un.</span></p>

      <p class="paragraf-3 para-style-override-19"><span>— Lanet olsun, yarın geleceğim! Sekiz rubleyi hele bir verme, gebertirim seni!</span></p>

      <p class="paragraf-3 para-style-override-19"><span>“Tabii beni evde bulabilirsen, aptal!” diye geçirdi içinden Lyamşin.</span></p>

      <p class="paragraf-3 para-style-override-19"><span>— Durun, durun! –diye bağırdı sonra evine doğru yürümeye başlayan Şatov’un ardından.– Durun, geri dönün. Demin karınızın döndüğünü söylemiştiniz, bu doğru mu?</span></p>

      <p class="paragraf-3 para-style-override-19"><span>— Salak! –dedi Şatov tükürür gibi ve adımlarını iyice hızlandırdı.</span></p>

      <p class="paragraf-3 para-style-override-20"/>

      <p class="x2030-3"><span>IV</span></p>

      <p class="paragraf-3 para-style-override-20"/>

      <p class="paragraf-3 para-style-override-19"><span>Arina Prohorovna’nın dün akşamki hücre toplantısında alınan karardan haberinin olmadığını belirtmem gerekir. Eve üzgün, bitkin durumda dönen Virginskiy karısına alınan kararı bildirmeye cesaret edememişti. Yine de bir süre sonra dayanamayıp bir bölümünü, yani Verhovenskiy’in, Şatov’un onları kesinlikle ihbar edeceğine ilişkin sözlerini anlatmış, ama kendisinin buna pek inanmadığını eklemişti. Arina Prohorovna çok korkmuştu. Şatov kendisini çağırmaya geldiğinde, dün bütün geceyi zor bir doğumla uğraşarak geçirmesine ve çok yorgun olmasına karşın, çağrıyı hemen kabul etmesinin nedeni buydu. O her zaman “Şatov gibi bir sümsükten böyle bayağılıklar bekleneceğini” düşünürdü; ne var ki Marya İgnatyevna’nın gelişiyle işin rengi değişmişti. Şatov’un o korkmuş hali, yardım edin diye umutsuzca yalvarışı, hainin duygularında bir değişiklik olduğunun kanıtıydı</span><span class="char-style-override-9">: s</span><span>adece başkalarını mahvetmek için kendini bile ele vermeyi göze almış birinin görünüşü de, tavırları da daha başka olurdu. Sözün özü, Arina Prohorovna her şeyi bir de kendi gözleriyle görmek istemişti. Karısının gözü pekliği ve kararlılığı Virginskiy’in hoşuna gitmişti, çünkü böylece omuzlarından büyük bir yük kalkmıştı. Hatta, Şatov’un görünüşünün, Verhovenskiy’in varsayımına hiç uymaması nedeniyle içinde bir umut bile doğmuştu...</span></p>

      <p class="paragraf-3 para-style-override-19"><span>Şatov yanılmamıştı</span><span class="char-style-override-9">: e</span><span>ve vardığında Arina Prohorovna’yı Marie’nin başında buldu. Arina Prohorovna da yeni gelmişti</span><span class="char-style-override-9">: g</span><span>elir gelmez merdiven başında dikilen Kirillov’u nefretle oradan kovalamış, sonra da önceki tanışmalarından kendisini anımsayamayan Marie ile yeniden tanışmıştı; Marie’nin “durumu berbat”tı, yani gergin, sinirleri bozuk ve “alabildiğine umutsuz”du; ama Virginskaya birkaç dakika içinde onun bütün karşı koymalarının üstesinden gelmeyi başardı.</span></p>

      <p class="paragraf-3 para-style-override-19"><span>— Pahalı ebe istemem diye tutturmuşsunuz, –diyordu Arina Prohorovna tam Şatov içeri girerken.– Saçmalık bu! Durumunuzun normal olmayışından kaynaklanan bir düşünce çarpıklığı. Dediğiniz gibi size yaşlı bir köylü kadının yardım etmesi durumunda yüzde elli olasılıkla işler ters gidecek, böylece de pahalı olduğu söylenen ebeye göre daha çok koşuşturma ve harcama gerekecekti. Hem siz benim pahalı bir ebe olduğumu nereden biliyorsunuz? Ücretimi de sonra ödersiniz, fazla bir şey alacak değilim sizden; doğumun başarılı olacağı konusunda da güvence veriyorum. Elimde ölmezsiniz, neler gördüm ben! Bebeğe gelince, hemen yarın kimsesizler yurduna kaldırtırım; sonra da bir köy okulunda eğitimini alır, bu iş de böylece kapanır gider. Size gelince iyileşir, sonra da eli yüzü düzgün bir iş tutar ve kısa sürede barınma ve öteki harcamalardan doğan ve pek bir şey tutmayacak olan borcunuzu Şatov’a ödersiniz...</span></p>

      <p class="paragraf-3 para-style-override-19"><span>— Hayır benim... ona yük olmaya hakkım yok...</span></p>

      <p class="paragraf-3 para-style-override-19"><span>— Çok hoş, aklı başında bir düşünce, ama inanın Şatov böyle fantastik bir tip olmaktan çıkıp bir damlacık aklını başına toplasa hemen hiçbir şey harcamayacaktır. Yeter ki bir aptallık yapmasın, yeter ki dili bir karış dışarıda kenti dört dönüp davul çalmasın. Kendisini tutan olmazsa sabaha kadar kentin tüm doktorlarını ayaklandıracak... bizim sokaktaki bütün köpekleri deliye döndürdü. Bize doktor falan gerekli değil; dediğim gibi, bütün sorumluluğu ben tek başıma üstleniyorum. Yardım için üç beş kapik karşılığında yaşlı bir kadın getirtebiliriz. Aslında Şatov da işe yarayabilir, elinden tek gelen şey saçmalamak değildir herhalde? Eli ayağı tutuyor; en azından eczaneye koşabilir; tabii yaptığı hayırla duygularınızı incitmeden. Lanet olsun, hayır da nereden çıktı! Sizi bu duruma düşüren o değil mi? Sizinle evlenmek gibi bencilce isteği yüzünden, mürebbiye olarak çalıştığınız evden tatsız bir şekilde ayrılmanıza o neden olmadı mı? Bütün bunlar kulağımıza geldi... Çılgın gibi koşup evime dayanan ve bütün sokağı ayağa kaldıran da kendisi. Kendimi zorla kabul ettirecek değilim; ben yalnızca sizin için geldim; ilke sorunu bu, biz hepimiz birbirimizle dayanışma içinde olmak zorundayız; bunu evden çıkmadan önce Şatov’a da söyledim. Varlığımı gereksiz görüyorsanız hoşça kalın; dilerim bir sorunla karşılaşmazsınız.</span></p>

      <p class="paragraf-3 para-style-override-19"><span>Bunları söyleyip sandalyesinden kalktı.</span></p>

      <p class="paragraf-3 para-style-override-19"><span>Marie öylesine acı çekiyordu, öylesine umarsızdı ve kendisini bekleyen şeylerden öylesine korkuyordu ki, onu bırakmaya cesaret edemedi. Ama birden müthiş bir nefret duydu bu kadına karşı</span><span class="char-style-override-9">: ç</span><span>ünkü söylediği şeylerin Marie’nin ruhunda olup bitenlerle hiç ilgisi yoktu. Yine de, deneyimsiz bir ebenin ellerinde ölme olasılığına ilişkin söyledikleri, nefretine üstün geldi. Buna karşılık Şatov’a karşı da büsbütün acımasız oldu, ondan isteklerini iyice yükseltti. Değil kendisine bakmak, yüzü ona dönük olarak orada durmayı yasaklamaya kadar vardırdı işi. Acıları gitgide artıyordu. Okuduğu lanetler, ettiği küfürler de öyle.</span></p>

      <p class="paragraf-3 para-style-override-19"><span>— Dışarı gönderelim onu, –diye kestirip attı Arina Prohorovna,– suratsızlığıyla sizi korkutuyor; ölü gibi, bembeyaz! Hey, neyiniz var, tuhaf adam? İşe bak, tam komedi!</span></p>

      <p class="paragraf-3 para-style-override-19"><span>Şatov karşılık vermedi; hiç konuşmamaya karar vermişti.</span></p>

      <p class="paragraf-3 para-style-override-19"><span>— Böyle durumlarda aklını oynatan babalar bile gördüm. Ama onlar hiç değilse...</span></p>

      <p class="paragraf-3 para-style-override-19"><span>— Kesin sesinizi ya da bırakın gebereyim! Tek kelime daha konuşmayın! İstemiyorum, istemiyorum! –diye bağırdı Marie.</span></p>

      <p class="paragraf-3 para-style-override-19"><span>— Hiç konuşmadan olur mu hiç? Tabii eğer siz aklınızı yitirmediyseniz, ki bu durumda sizin için böyle düşüneceğim. En azından işle ilgili konuşulacak şeyler var</span><span class="char-style-override-9">: s</span><span>öyleyin bakalım, herhangi bir hazırlık yaptınız mı? Siz yanıt verin Şatov, onun kafası buralarda değil.</span></p>

      <p class="paragraf-3 para-style-override-19"><span>— Ne gerekiyorsa söyleyin.</span></p>

      <p class="paragraf-3 para-style-override-19"><span>— Yani hiçbir hazırlığınız yok.</span></p>

      <p class="paragraf-3 para-style-override-19"><span>Gereken şeyleri saydı. Hakkını yememek gerek</span><span class="char-style-override-9">: o</span><span>lmazsa olmaz şeyler dışında hiçbir şey istemedi. Bazı şeyler Şatov’da çıktı. Marie çantasının anahtarını uzattı Şatov’a açıp içinden bir şeyler çıkarması için. Ama Şatov’un elleri öyle titriyordu ki, kilidi uzunca bir süre açmayı beceremedi. Bu Marie’yi çılgına çevirdiyse de, Arina Prohorovna’nın işi halletmek için Şatov’dan anahtarı almaya davrandığını görünce, çantasının içini onun görmesine kesinlikle izin vermedi ve çığlıklar atarak, gözyaşları içinde yalvararak çantasını Şatov’un açmasında ayak diredi.</span></p>

      <p class="paragraf-3 para-style-override-19"><span>Bazı şeyler içinse Kirillov’a başvurmak gerekti. Şatov tam arkasını dönüp odadan çıkacaktı ki, çılgın gibi haykırarak onu geri çağırdı ve merdivenlerden yıldırım hızıyla geri dönen Şatov doğum için gerekli bir şeyi bulmak için gittiğini, bir dakika sonra döneceğini söyleyince yatıştı.</span></p>

      <p class="paragraf-3 para-style-override-19"><span>— Size yaranmak doğrusu çok zor küçükhanım, –dedi Arina Prohorovna gülerek.– Ya yüzünü duvara döndürüyor ve asla size bakmasına izin vermiyorsunuz, ya bir an olsun yanınızdan ayrılacak olsa hıçkırıklara boğuluyorsunuz. Sonra yanlış şeyler düşünmeye başlayacak. Hadi, asmayın yüzünüzü, şaka yaptım.</span></p>

      <p class="paragraf-3 para-style-override-19"><span>— Hiçbir şey düşünemez!</span></p>

      <p class="paragraf-3 para-style-override-19"><span>— Ta-ta-ta, size sırılsıklam âşık olmasaydı, dili bir karış dışarıda deli gibi koşmaz, kentin bütün köpeklerini başına toplamazdı. Vura vura camımı bile kırdı.</span></p>

      <p class="paragraf-3 para-style-override-20"/>

      <p class="x2030-3"><span>V</span></p>

      <p class="paragraf-3 para-style-override-20"/>

      <p class="paragraf-3 para-style-override-19"><span>Şatov, Kirillov’u odasını arşınlar buldu; o kadar dalgındı ki, Şatov’un karısının geldiğini bile unutmuştu; dinliyor, ama söylenenleri anlamıyordu.</span></p>

      <p class="paragraf-3 para-style-override-19"><span>— Ah, evet, –dedi bir an dalıp gittiği düşüncelerden kopmuş, kendine gelmiş gibi,– evet... yaşlı kadın... Karınız mı, yoksa yaşlı kadın mı? Durun bir dakika</span><span class="char-style-override-9">: h</span><span>em karınız, hem de yaşlı kadın, öyle değil mi? Hatırlıyorum; gittim; yaşlı kadın gelecek, ama şimdi değil. Yastığı alın. Başka? Evet... Durun, sizde de... böyle... sonsuz ahenk anları olur mu Şatov?</span></p>

      <p class="paragraf-3 para-style-override-19"><span>— Her gece uykusuz kalmanız olacak şey değil Kirillov.</span></p>

      <p class="paragraf-3 para-style-override-19"><span>Kirillov kendine geldi ve ilginçtir, her zamankinden çok daha düzgün konuşmaya başladı</span><span class="char-style-override-9">: s</span><span>öylediklerini nicedir zihninde evirip çevirdiği, hatta belki de bir kenara yazdığı belliydi.</span></p>

      <p class="paragraf-3 para-style-override-19"><span>— Art arda beş altı saniye kadar süren öyle anlar vardır ki, birden sonsuz bir uyumun varlığını duyumsarsınız; tümüyle ulaşılmış, elde edilmiş bir şey olarak. Dünyevi bir şey değil bu; böyle derken semavi bir şey olduğunu da söylemek istemiyorum; demek istediğim, dünyevi haliyle insanın buna dayanamayacağı... Dayanabilmesi için fiziksel olarak değişmesi ya da ölmesi gerek. Tartışılabilir hiçbir yanı olmayan apaçık bir duygu bu. Bir anda bütün doğayı duyumsuyorsunuz sanki</span><span class="char-style-override-9">: e</span><span>vet, bu gerçek. Tanrı’nın dünyayı yaratırken, her günün sonunda dediği gibi</span><span class="char-style-override-9">: “</span><span>Evet, bu iyi, bu gerçek.” Bu... bir duygulanma değil, yalnızca bir sevinç belki. Hiçbir şeyi bağışlamıyorsunuz, çünkü bağışlanacak hiçbir şey yok. Aşk da değil bu, aşkın çok üstünde bir şey! En korkuncu da böylesine açık seçik ve... böylesine sevinç dolu olması. Beş saniyeden fazla sürse ruh buna dayanamaz, yok olur giderdi. Bu beş saniye içinde, uğruna tüm hayatımı vermeye değer bir hayat yaşıyorum ben. Bu duyguya on saniye dayanabilmek için fiziksel olarak değişmek gerekir. Sanırım insanoğlu artık doğurmaya bir son vermeli. Amaca ulaşılmışsa eğer, çocuklar, gelişme neye yarayacak? Kutsal Kitapta, ölümden sonraki hayatta artık doğurulmayacağı, herkesin Tanrı’nın meleği olacağı söyleniyor. Bir ima. Karınız doğuruyor mu?</span></p>

      <p class="paragraf-3 para-style-override-19"><span>— Kirillov, bu sık sık oluyor mu sizde?</span></p>

      <p class="paragraf-3 para-style-override-19"><span>— Üç günde bir, haftada bir.</span></p>

      <p class="paragraf-3 para-style-override-19"><span>— Sara var mı?</span></p>

      <p class="paragraf-3 para-style-override-19"><span>— Yok.</span></p>

      <p class="paragraf-3 para-style-override-19"><span>— O zaman sara geliyor demektir. Dikkatli olun Kirillov, duyduğuma göre tam da böyle başlıyormuş sara. Bir epilepsi hastası bana kriz gelmeden önceki duygularını ayrıntılarıyla anlatmıştı</span><span class="char-style-override-9">: a</span><span>ynı sizin duyumsadığınız şeyler; o da bir beş saniyeden ve bundan daha fazlasına dayanılamayacağından söz etti. Muhammed’in devrilen testisini hatırlayın</span><span class="char-style-override-9">: o</span> <span>atıyla cenneti dolaşırken, testideki su boşalmamıştı. Testi, o beş saniyedir ve bu sizin sözünü ettiğiniz sonsuz uyuma çok benziyor. Muhammed saralıydı. Saraya dikkat edin Kirillov.</span></p>

      <p class="paragraf-3 para-style-override-19"><span>Kirillov belli belirsiz gülümsedi:</span></p>

      <p class="paragraf-3 para-style-override-19"><span>— Bana yetişemez.</span></p>

      <p class="paragraf-3 para-style-override-20"/>

      <p class="x2030-3"><span>VI</span></p>

      <p class="paragraf-3 para-style-override-20"/>

      <p class="paragraf-3 para-style-override-19"><span>Gece</span> <span>ilerliyordu. Şatov dışarı yollanıyor, sonra geri çağrılıyor, o arada kendisine bağırılıp çağrılıyordu; can derdine düşen Marie, dehşetin en uç noktalarındaydı. Yaşamak istiyorum, diye haykırıyordu, “ne olursa olsun, ne olursa olsun!” Ölmekten korkuyor, “Ölmek istemiyorum, ölmek istemiyorum!” diye yineliyordu durmadan. Arina Prohorovna olmasa işler herhalde sarpa sarardı. Yavaş yavaş hasta üzerinde egemenliğini kurdu</span><span class="char-style-override-9">: M</span><span>arie uslu bir çocuk gibi onun her isteğini yerine getirmeye başladı. Arina Prohorovna’da yumuşaklıktan, sevecenlikten eser yoktu; alabildiğine katıydı, ama işinin de ustasıydı. Ortalık aydınlanmaya başlamıştı. Şatov’un az önce dua etmek için merdivenlere koşturuşu geldi aklına birden Arina Prohorovna’nın ve gülmeye başladı. Marie de güldü ama öfkeli, zehirli bir gülüşle; sanki biraz rahatlatmıştı bu gülüş. Sonunda Şatov’u hepten kovdular. Nemli, soğuk bir sabahtı. Erkel geldiğinde olduğu gibi yüzünü duvara dayadı Şatov; dalda yaprak gibi titriyordu, düşünmekten korkuyor, ama düşlerde olduğu gibi birbirini izleyen hayallerden de kurtulamıyordu. Hayaller durmadan el edip onu kendilerine çekiyor, sonra da çürük bir ipliğe bağlıymış gibi kopup dağılıveriyorlardı. Sonunda odadan sürekli duyulan inlemelerin yerini korkunç, hayvan böğürtüsünü andıran, katlanılmaz çığlıklar aldı. Kulaklarını tıkamak istedi, ama yapamadı, bilinçsizce “Marie, Marie!” diye mırıldanarak dizlerinin üstüne çöktü. Sonunda duyduğu yeni bir çığlıkla irkildi; fırlayıp yerden kalktı</span><span class="char-style-override-9">: y</span><span>eni doğanın cılız, çatlak çığlığıydı bu. Haç çıkarıp hızla odaya daldı. Arina Prohorovna’nın ellerinde, ilk esintiyle uçup yok olacak bir tüy gibi insanın yüreğini paramparça eden bir güçsüzlük ve çaresizlik içinde minicik kollarıyla bacaklarını oynatıp duran, ama bir yandan da avazı çıktığı kadar kendisinin de herkes kadar yaşamaya hakkı olduğunu haykıran minnacık, kırmızı, buruşuk bir şey vardı... Marie kendinden geçmiş gibiydi, ama az sonra gözlerini açtı ve Şatov’a tuhaf, çok tuhaf bir şekilde baktı</span><span class="char-style-override-9">: b</span><span>ütünüyle yeni bir bakıştı bu; Şatov’un daha önce Marie’de hiç görmediği ve henüz bütünüyle kavramaya gücünün yetmediği bir bakış.</span></p>

      <p class="paragraf-3 para-style-override-19"><span>— Oğlan mı? Oğlan mı? –diye sordu Marie bitkince.</span></p>

      <p class="paragraf-3 para-style-override-19"><span>— Oğlan! –diye bağırdı Arina Prohorovna bebeği sararken.</span></p>

      <p class="paragraf-3 para-style-override-19"><span>Sarıp sarmaladığı bebeği yatakta iki yastık arasına koymadan önce bir an tutması için Şatov’a uzattı. Marie, Arina Prohorovna’dan çekiniyormuş gibi, ona göstermemeye çalışarak Şatov’a başıyla bir işaret yaptı. Şatov anladı; hemen bebeği ona gösterdi.</span></p>

      <p class="paragraf-3 para-style-override-19"><span>— Ah... ne güzel... –diye mırıldandı Marie cılız bir sesle.</span></p>

      <p class="paragraf-3 para-style-override-19"><span>Şatov’a bir bakış fırlatan Arina Prohorovna:</span></p>

      <p class="paragraf-3 para-style-override-19"><span>— Şunun bakışlarına hele! Yüzü tıpkı babası! –dedi başarısının gururuyla şen şakrak bir kahkaha atarak.</span></p>

      <p class="paragraf-3 para-style-override-19"><span>— Neşelenmekte haklısınız Arina Prohorovna... –diye kekeledi Şatov, Marie’nin bebek için söylediği iki kelimeyle mutluluktan şapşallaşmış bir ifadeyle.– Büyük mutluluk bu!</span></p>

      <p class="paragraf-3 para-style-override-19"><span>— Hangi büyük mutluluk ayol? –dedi Arina Prohorovna yine neşeli tavırla; bir yandan da odayı toparlamak için müthiş bir gayretle oraya buraya gidip geliyordu.</span></p>

      <p class="paragraf-3 para-style-override-19"><span>— Yeni bir varlığın ortaya çıkışındaki gizem Arina Prohorovna... ve ne yazık ki siz bunun ne denli yüce, anlaşılmaz bir şey olduğunun farkında değilsiniz!</span></p>

      <p class="paragraf-3 para-style-override-19"><span>Şatov büyük bir coşkuyla kendinden geçmiş gibiydi; sanki başına sert bir şeyle vurulmuştu</span><span class="char-style-override-9">: s</span><span>özleri birbiriyle ilgisiz, kopuk kopuktu ve sanki dudaklarından iradesi dışında dökülüyordu.</span></p>

      <p class="paragraf-3 para-style-override-19"><span>— İki kişilerken, birden üçüncü bir insan ortaya çıkıyor; her şeyiyle tam, eksiksiz, yeni bir ruh... hiçbir insan elinin yaratamayacağı yeni bir düşünce, yeni bir aşk... hatta... bunun korkunç olduğu bile söylenebilir. Dünyada bunu aşacak, bundan daha yüce bir şey yok!</span></p>

      <p class="paragraf-3 para-style-override-19"><span>Arina Prohorovna içten ve neşeli bir kahkahayla:</span></p>

      <p class="paragraf-3 para-style-override-19"><span>— Duyan da bir şey sanır! –dedi.– Ne gizi, ne gizemi ayol!.. Yalnızca canlı bir yapının gelişmesi, o kadar! Küçücük bir sinek de gizem dolu o zaman! Size bir şey söyleyeyim mi</span><span class="char-style-override-9">: g</span><span>ereksiz canlıya gerek yok dünyada! Gereksiz, yararsız, fazlalık olmamaları için önce her şeyi düzenleyin, değiştirin, ondan sonra yapın çocuğu. Öbür gün bunu götürüp yetimhaneye bırakmak gerek...</span></p>

      <p class="paragraf-3 para-style-override-19"><span>— O asla yetimhaneye gitmeyecek... benden ayrılmayacak! –dedi Şatov gözlerini yere dikerek, kararlı bir sesle.</span></p>

      <p class="paragraf-3 para-style-override-19"><span>— Evlat mı edineceksiniz onu?</span></p>

      <p class="paragraf-3 para-style-override-19"><span>— O benim oğlum oldu bile.</span></p>

      <p class="paragraf-3 para-style-override-19"><span>— Elbette o bir Şatov, yasal açıdan yani... ama erdem anıtı bir insan rollerine girmenize gerek yok! Büyük sözler etmeden duramıyorsunuz... Bayanlar baylar... –odayı toparlamayı bitirmişti,– izninizle benim gitmem gerek artık. Sabah yine geleceğim, gerekirse akşam da gelirim; burada şimdilik her şey yolunda olduğuna göre başka doğumlara, nicedir yolumu gözleyenlere yetişmem gerek. Buralarda oturan yaşlı bir kadın olacak Şatov, sanırım işinize yarar, ama siz yine de karınızın başucundan bir yere ayrılmayın, size ihtiyacı olacaktır; Marya İgnatyevna herhalde sizi kovmayacaktır... Şaka şaka...</span></p>

      <p class="paragraf-3 para-style-override-19"><span>Kendisini geçirmek için avlu kapısına kadar gelen Şatov’a:</span></p>

      <p class="paragraf-3 para-style-override-19"><span>— Tüm ömrüme yetecek kadar güldüm sayenizde; –dedi,– sizden para almayacağım. Yatağıma yattığımda düşümde bile gülecekmişim gibi geliyor. Sizin bu geceki halinizden daha gülünç bir şey görmedim hayatımda.</span></p>

      <p class="paragraf-3 para-style-override-19"><span>Hoşnut, keyifli bir şekilde ayrıldı. Haline, havasına ve söylediklerine bakılacak olursa Şatov’un “baba olmaya dünden hazır salağın teki” olduğu gün gibi açıktı. Hemen o yakınlarda oturan bir başka hastasına gitmesi gerektiği halde, bütün bu duygu ve düşüncelerini Virginskiy’e anlatmak için evinin yolunu tuttu.</span></p>

      <p class="paragraf-3 para-style-override-19"><span>Şatov odaya dönünce çekine çekine:</span></p>

      <p class="paragraf-3 para-style-override-19"><span>— Marie, –dedi,– senin için herhalde pek kolay olmayacak ama biraz sabretmeli ve hemen uyumamalıymışsın... Şurada, pencerenin kenarına oturabilir miyim... sana göz kulak olmak için?</span></p>

      <p class="paragraf-3 para-style-override-19"><span>Ve koltuğun arkasındaki pencerenin kenarına oturdu; öyle ki, Marie’nin onu görmesi olanaksızdı. Daha bir dakika bile geçmemişti ki, Marie ona seslendi ve küçümser bir şekilde, yastığını düzeltmesini istedi. Şatov yastığı düzeltirken Marie başını çevirmiş sert sert duvara bakıyordu.</span></p>

      <p class="paragraf-3 para-style-override-19"><span>— Öyle değil, öyle değil... Tanrım, ne beceriksizsin!</span></p>

      <p class="paragraf-3 para-style-override-19"><span>Şatov yeniden düzeltti yastığı.</span></p>

      <p class="paragraf-3 para-style-override-19"><span>— Bana doğru eğilin, –dedi birden Marie, tuhaf bir sesle ve ona bakmamaya çalışarak.</span></p>

      <p class="paragraf-3 para-style-override-19"><span>Şatov ürperdi, ama söyleneni yaptı.</span></p>

      <p class="paragraf-3 para-style-override-19"><span>— Öyle değil...biraz daha... daha yakın... –Birden sol kolunu tutkuyla onun boynuna doladı; ıslak, sıkı bir öpücüğün sıcaklığını duydu Şatov alnında.</span></p>

      <p class="paragraf-3 para-style-override-19"><span>— Marie!</span></p>

      <p class="paragraf-3 para-style-override-19"><span>Dudakları titriyordu genç kadının, ama kendini tuttu; birden yattığı yerde yarım doğrularak gözleri çakmak çakmak:</span></p>

      <p class="paragraf-3 para-style-override-19"><span>— Nikolay Stavrogin alçağın teki! –dedi.</span></p>

      <p class="paragraf-3 para-style-override-19"><span>Birden gücü tükendi, kesilmiş dal gibi yığıldı; yüzü yastığına gömülü, Şatov’un elini sıkarak hıçkıra hıçkıra ağladı.</span></p>

      <p class="paragraf-3 para-style-override-19"><span>O andan sonra Şatov’u bir daha yanından ayırmadı, başucuna oturmasını istedi onun. Konuşacak gücü olmadığı için gülümseyerek, hayranlıkla yüzüne bakıyordu onun. Birden küçük, aptal bir kız çocuğuna dönüşmüş gibiydi. Sanki her şey sıfırdan, yeniden başlıyordu. Şatov bir çocuk gibi ağlıyor, bir coşkuyla, anlaşılmaz, abuk sabuk şeyler söylüyor, sonra birden onun ellerini öpmeye başlıyordu; Marie onu coşkuyla dinliyor, belki ne dediğini anlamıyor, ama sevecenlikle saçlarını okşuyor, güçsüz ellerini hayranlıkla onun saçlarında dolaştırıyordu. Şatov ona Kirillov’dan söz ediyor, “sonsuza dek sürecek yepyeni yaşam”larını, Tanrı’nın varlığını, her şeyin ne kadar güzel olduğunu anlatıyordu. Sonra yastıkların arasından çıkarıp çıkarıp coşkuyla bebeciklerini seyrediyorlardı.</span></p>

      <p class="paragraf-3 para-style-override-19"><span>— Marie, –diye haykırıyordu Şatov bebeği ellerinde tutarken,– önceki kâbuslar, utançlar, bütün o ölümden farksız eski yaşam sona erdi! Var mısın, üçümüz yepyeni bir yaşama başlayalım! Evet, de... evet, evet! Ah, öyle ya... adını ne koyacağız Marie?</span></p>

      <p class="paragraf-3 para-style-override-19"><span>— Adını mı? Adını mı ne koyacağız? –diye yineledi Marie şaşırarak ve yüzünde kahredici bir acı belirdi.</span></p>

      <p class="paragraf-3 para-style-override-19"><span>Ellerini çırptı, Şatov’a sitem eder gibi baktı, yüzünü yastığa gömdü.</span></p>

      <p class="paragraf-3 para-style-override-19"><span>— Neler oluyor Marie? –dedi Şatov dehşetli üzgün.</span></p>

      <p class="paragraf-3 para-style-override-19"><span>— Bunu da yapabildiniz... bunu da... ah, ne kadar nankörsünüz!</span></p>

      <p class="paragraf-3 para-style-override-19"><span>— Marie... bağışla Marie... ben yalnızca adını ne koyalım diye sordum. Üzgünüm...</span></p>

      <p class="paragraf-3 para-style-override-19"><span>Gözyaşlarıyla ıslanmış, ateş gibi yanan yüzünü kaldırdı Marie:</span></p>

      <p class="paragraf-3 para-style-override-19"><span>— İvan, İvan koyacağız adını... Başka bir ad düşünebilir miyiz... başka,</span> <span class="char-style-override-11">iğrenç</span> <span>bir ad?</span></p>

      <p class="paragraf-3 para-style-override-19"><span>— Marie, sakin ol... Ah, ne kadar bozuk sinirlerin?</span></p>

      <p class="paragraf-3 para-style-override-19"><span>— Al, bir kabalık daha! Neden sinirlerim bozuk olsunmuş? Bahse girerim, adının o iğrenç ad olacağını söyleseydim, farkına bile varmadan kabul ederdiniz! Ah ne kadar nankör, bayağısınız hepiniz, hepiniz!</span></p>

      <p class="paragraf-3 para-style-override-19"><span>Kuşkusuz bir dakika bile geçmeden barıştılar. Şatov onu biraz uyumaya razı etti. Marie uyudu, ama hâlâ onun elini sımsıkı tutmayı sürdürüyor ve onun gitmesinden korkar gibi ikide bir gözlerini açıp ona bakıyor, sonra yeniden dalıyordu.</span></p>

      <p class="paragraf-3 para-style-override-19"><span>Kirillov yaşlı kadını göndererek yeni doğanı kutladı</span><span class="char-style-override-9">: “</span><span>Marya İgnatyevna için” sıcak çay, kızarmış et, et suyu ve beyaz ekmek de yollamıştı. Hasta, et suyunu iştahla içti; yaşlı kadın bebeğin altını değiştirdi; Marie, Şatov’un da etten yemesi için ısrar etti.</span></p>

      <p class="paragraf-3 para-style-override-19"><span>Zaman geçiyordu. Şatov sonunda güçsüz düşüp başı Marie’nin yastığında, sandalyede uyuyakaldı. Sözünü tutup yeniden gelen Arina Prohorovna onları bu durumda buldu</span><span class="char-style-override-9">: g</span><span>enç çifti neşeyle uyandırdı, Marie’ye nelere dikkat edeceğini söyledi. Bebeği gözden geçirdi. Şatov’a yine hastanın başından ayrılmamasını emretti. Küçümser bir ifadeyle “karıkoca”yla alay etti ve yine önceki gibi neşeyle çıkıp gitti.</span></p>

      <p class="paragraf-3 para-style-override-19"><span>Şatov uyandığında hava iyice kararmıştı. Hemen mumu yaktı ve yaşlı kadını çağırmaya koştu; ama merdivenleri inerken, aşağıdan birinin ağır, sakin adımlarla yukarı çıktığını duydu, şaşırarak durdu. Erkel’di gelen.</span></p>

      <p class="paragraf-3 para-style-override-19"><span>— Girmeyin! –diye fısıldadı Şatov onu kolundan tutup aşağıya, avlu kapısına sürükleyerek.– Burada bekleyin, şimdi dönerim, sizi hepten unutmuştum! Nasıl da hatırlattınız kendinizi bana!</span></p>

      <p class="paragraf-3 para-style-override-19"><span>O kadar acele ediyordu ki, Kirillov’a uğramadı bile, yaşlı kadını dışarı çağırdı. “Onu yalnız bırakabilmeyi aklından bile geçirebilmiş olduğu için” Marie umutsuzluk ve öfke içindeydi.</span></p>

      <p class="paragraf-3 para-style-override-19"><span>— Bu son Marie! –diye bağırdı Şatov heyecanla.– Bundan sonra yepyeni bir yol açılıyor önümüzde... eski korkularımızı bir daha hiç... hiç hatırlamayacağız!</span></p>

      <p class="paragraf-3 para-style-override-19"><span>Bir şekilde onu sakinleştirmeyi başardı; saat tam dokuzda döneceğine söz verdi; hem karısını hem bebeği sımsıkı sarılıp öptü ve doğruca Erkel’e koştu.</span></p>

      <p class="paragraf-3 para-style-override-19"><span>Skvoreşniki’ye, Stavrogin Parkı’na yöneldiler; bir buçuk yıl kadar önce burada, parkın bitip koruluğun başladığı ıssız bir yere kendisine emanet edilen baskı makinesini gömmüştü. Issız, gözden uzak bir yerdi burası; Stavroginler’in Skvoreşniki’deki evlerine de epey uzaktı. Şatov’un oturduğu Filippov’un evine ise üç buçuk, hatta belki dört verst kadar vardı uzaklığı.</span></p>

      <p class="paragraf-3 para-style-override-19"><span>— Bütün yolu yürüyecek miyiz? –dedi Şatov.– Bir araba çevireyim şuradan.</span></p>

      <p class="paragraf-3 para-style-override-19"><span>— Rica etsem, bunu yapmasak, –diye itiraz etti Erkel.– Bu konuda özellikle uyardılar, arabacının da tanık olacağını unutmayın.</span></p>

      <p class="paragraf-3 para-style-override-19"><span>— Lanet olsun! Ne fark eder! Yeter ki bir an önce bitsin şu iş!</span></p>

      <p class="paragraf-3 para-style-override-19"><span>Çok hızlı yürüyorlardı.</span></p>

      <p class="paragraf-3 para-style-override-19"><span>— Pek küçüksünüz Erkel! –diye bağırdı Şatov.– Hiç mutlu oldunuz mu hayatınızda?</span></p>

      <p class="paragraf-3 para-style-override-19"><span>Erkel ilgiyle:</span></p>

      <p class="paragraf-3 para-style-override-19"><span>— Sanırım siz şu anda çok mutlusunuz, –diye karşılık verdi.</span></p>

      <p class="paragraf-3 para-style-override-19"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>
    </div>
  </div>
</body>
</html>
