<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-6.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x7-6.html" xml:lang="en-GB">
    <div class="Basic-Text-Frame-7">
      <p class="arabaslik-orta-2" id="toc_marker-3-6">Altıncı Bölüm</p>

      <p class="paragraf-3 para-style-override-9"/>

      <p class="orta-3">Hareketli Bir Gece</p>

      <p class="paragraf-3 para-style-override-9"/>

      <p class="x2030-3"><span>I</span></p>

      <p class="paragraf-3 para-style-override-20"/>

      <p class="paragraf-3 para-style-override-19"><span>Virginskiy o gün iki saatini</span> <span class="char-style-override-11">bizimkilerin</span> <span>peşinde dolaşmakla geçirdi</span><span class="char-style-override-9">: o</span><span>nlara Şatov’un herhalde ihbarda bulunmayacağını, çünkü karısının döndüğünü ve doğum yaptığını, “insan kalbini bilen” birinin onun şu anda tehlikeli olamayacağını anlayacağını bildirecekti. Ama Erkel’le Lyamşin’den başka kimseyi evinde bulamadı ve buna çok şaşırdı. Erkel onu sakin, gözlerinin içine bakarak dinledi; “saat altıda orada olup olmayacağı” sorusuna da açık, aydınlık bir gülümsemeyle “tabii orada olacağını” söyledi.</span></p>

      <p class="paragraf-3 para-style-override-19"><span>Lyamşin yatıyordu, görünüşe göre hastalığı ciddiydi; yorganını başına çekmişti. Virginskiy’in gelişi onu korkutmuştu; o daha ağzını açar açmaz, yorganın altından elini sallayarak kendisini yalnız bırakması için yalvardı. Yine de Virginskiy’in Şatov’a ilişkin bütün anlattıklarını dinledi; kimseyi yerinde bulamamış olmasınaysa çok şaşırdı. O arada Fedka’nın ölümünden de Liputin aracılığıyla haberi olduğu anlaşıldı</span><span class="char-style-override-9">: b</span><span>u konuda yaptığı birbiriyle bağlantısız, kopuk, savruk açıklamalar da Virginskiy’i çok şaşırttı. “Buluşmaya gidilmeli mi gidilmemeli mi?” şeklindeki dolaysız sorusuna karşılık olarak yeniden elini kolunu sallayarak ve yalvarır gibi “hiçbir şey bilmediğini, zaten bu işte taraf da olmadığını, kendisini rahat bırakmalarını” söyledi.</span></p>

      <p class="paragraf-3 para-style-override-19"><span>Virginskiy dehşetli kaygılı, içi kararmış döndü eve; gelişmeleri ailesinden gizleme zorunluluğu da ayrı bir dertti. Her şeyi karısıyla paylaşmaya alışmış biriydi o; üstelik o sırada kafasında planla ilgili yepyeni bir fikir alevlenmeseydi Lyamşin gibi o da belki kendini yatağa atardı. Ama bu yeni düşünce cesaretini yerine getirdiği gibi buluşma saatini iple çekmeye başladı, hatta gerekenden daha erken bir saatte yola koyuldu.</span></p>

      <p class="paragraf-3 para-style-override-19"><span>Büyük Stavrogin koruluğunun en ucunda, iç karartıcı bir yerdi buluşma yerleri. Daha sonra gidip özel olarak gidip baktım buraya; o sert, soğuk güz akşamında çok daha iç karartıcıydı muhtemelen. El değmemiş koruluk tam buradan başlıyordu; karanlıkta asırlık çamlar iç karartıcı, kara gölgeler halinde seçiliyordu. Karanlık öylesine yoğundu ki iki adım öteden birbirini görmek olanaksızdı, ama Pyotr Stepanoviç, Liputin, sonra da Erkel yanlarında fenerlerle geldiler. Kimbilir ne zaman ve kimbilir neden, kaba, yontulmamış taşlarla tuhaf bir mağara yapılmıştı buraya. Mağaranın içindeki masa ve sıralar çoktan çürüyüp dökülmüşlerdi. Sağda, iki yüz adım kadar ötede koruluğun üçüncü havuzu sonlanıyordu. Bu üç havuz evin bulunduğu yerden başlayarak bir verst boyunca, parkın sonuna dek birbiri ardınca uzanıyordu. Herhangi bir gürültünün, çığlığın, hatta silah sesinin Stavroginler’in terk edilmiş evinden duyulabilmesi olanaksızdı. Dün Nikolay Vsevolodoviç’in, onun hemen ardından da Aleksey Yegorıç’ın ayrılmalarından sonra koca evde çoğu yaşlı ya da sakat beş altı hizmetli kalmıştı. Her durumda, birinin bağırışını ya da yardım çığlığını duysalar bile, bu âdeta inziva hayatı yaşayan uşakların duydukları sesten ancak korkacaklarını ve soba başını ya da sıcacık yataklarını bırakıp yardıma koşmayı akıllarının ucundan bile geçirmeyeceklerini düşünmek yanlış olmazdı.</span></p>

      <p class="paragraf-3 para-style-override-19"><span>Altıyı yirmi geçe Şatov’u getirmekle görevlendirilen Erkel dışında herkes eksiksiz oradaydı. Bu kez gecikmeyen Pyotr Stepanoviç, Tolkaçenko’yla birlikte gelmişti; Tolkaçenko kaygılı, asık yüzlüydü; o yapmacık, küstah-övüngen kararlılığından iz yoktu. Bir an bile Pyotr Stepanoviç’in yanından ayrılmıyordu; bir anda ona bağlanmış gibiydi. İkide bir sokulup kulağına heyecanla bir şeyler fısıldıyordu ama beriki ona karşılık vermediği gibi bundan sıkılır gibi sinirli sinirli homurdanarak ondan kurtulmaya çalışıyordu.</span></p>

      <p class="paragraf-3 para-style-override-19"><span>Pyotr Stepanoviç’ten az önce gelen Şigalyov’la Virginskiy, onun görünmesiyle bir kenara çekilip önceden planladıkları belli bir sessizliğe gömüldüler. Pyotr Stepanoviç fenerini kaldırıp küçümseyen bir dikkatle ve teklifsizce onları yukarıdan aşağı süzdü. “Besbelli konuşmak niyetindeler” diye geçirdi kafasından.</span></p>

      <p class="paragraf-3 para-style-override-19"><span>— Lyamşin yok mu? –diye sordu Virginskiy’e.– Hasta olduğunu söyleyen kimdi?</span></p>

      <p class="paragraf-3 para-style-override-19"><span>— Buradayım, –diye ses verdi Lyamşin birden bir ağacın ardından çıkarak.– Kalın bir palto giymiş, boynuna da yün bir atkı sarmıştı. Bu haliyle yüzünü fener ışığında bile seçebilmek zordu.</span></p>

      <p class="paragraf-3 para-style-override-19"><span>— O zaman yalnız Liputin yok?</span></p>

      <p class="paragraf-3 para-style-override-19"><span>Bunun üzerine Liputin de sessizce mağaradan çıktı. Pyotr Stepanoviç yeniden fenerini kaldırdı.</span></p>

      <p class="paragraf-3 para-style-override-19"><span>— Ne işiniz var orada? Niçin dışarıda değilsiniz?</span></p>

      <p class="paragraf-3 para-style-override-19"><span>— Sanırım herkesin özgür iradesi var, –diye homurdandı Liputin ne dediğini kendi de pek anlamadan.</span></p>

      <p class="paragraf-3 para-style-override-19"><span>— Baylar, –dedi Pyotr Stepanoviç ilk kez fısıldamayı bırakıp sesini yükselterek; etkili de oldu bu.– Şu anda gereksiz gevezeliklerle zaman yitirecek bir durumumuz olmadığının umarım farkındasınızdır. Dün yeterince konuşuldu, söylenecek her şey söylendi. Ama yüzlerinizden anlayabildiğim kadarıyla yine de bir şeyler söylemeye niyetlenenler var; rica edeceğim, kim ne söyleyecekse zaman yitirmeden hemen söylesin. Lanet olsun! Zamanımız yok, Erkel neredeyse getirir onu...</span></p>

      <p class="paragraf-3 para-style-override-19"><span>— Kesin getirecektir, –diye nedense onaylama gereğini duydu Tolkaçenko.</span></p>

      <p class="paragraf-3 para-style-override-19"><span>— Herhalde önce baskı makinesini teslim alacağız kendisinden, –dedi Liputin, böyle bir bilgiye neden gerek duyduğunu yine kendisi de anlamadan.</span></p>

      <p class="paragraf-3 para-style-override-19"><span>— Eh, herhalde makineyi gözden çıkaracak halimiz yok, –dedi Pyotr Stepanoviç fenerini onun yüzüne doğru kaldırarak.– Ama bildiğiniz gibi dün makineyi bize teslim etmesine gerek olmadığını kararlaştırmıştık; gömdüğü yeri göstersin yeter; sonra kendimiz gelir kazıp çıkarırız. Bu mağaradan on adım kadar uzakta bir yerde olduğunu biliyorum. Ancak nasıl olur da bunu unutabilirsiniz Liputin</span><span class="char-style-override-9">: o</span><span>nu önce siz karşılayacaktınız, biz sonradan ortaya çıkacaktık hani? Sorularınız bir tuhaf... yoksa yalnızca laf olsun diye mi soruyorsunuz?</span></p>

      <p class="paragraf-3 para-style-override-19"><span>Yüzü asılan Liputin karşılık vermedi. Bir an herkes sustu. Rüzgâr çam ağaçlarının tepelerini sallıyordu.</span></p>

      <p class="paragraf-3 para-style-override-19"><span>— Herkesin üstlendiği görevi yerine getireceğini umuyorum baylar, –dedi Pyotr Stepanoviç biraz sabırsızca.</span></p>

      <p class="paragraf-3 para-style-override-19"><span>Virginskiy birden telaşlı ve heyecanlı bir sesle:</span></p>

      <p class="paragraf-3 para-style-override-19"><span>— Şatov’un karısının döndüğünü ve bir de doğum yaptığını öğrendim, –dedi elini kolunu sallayarak; kelimeleri güçlükle çıkmıştı sanki ağzından.– İnsan yüreğini birazcık tanıyan biri, onun bu durumda bir ihbarda bulunamayacağını bilir... çünkü çok mutlu... Bugün bunu bildirmek için tek tek herkese uğradım, ama kimseyi yerinde bulamadım... demek istediğim... belki de ona bir şey yapmamız gerekmiyor...</span></p>

      <p class="paragraf-3 para-style-override-19"><span>Durdu</span><span class="char-style-override-9">: S</span><span>oluğu kesilmişti.</span></p>

      <p class="paragraf-3 para-style-override-19"><span>—Bay Virginskiy, eğer siz birden mutlu oluverseydiniz, –dedi Pyotr Stepanoviç, ona doğru birkaç adım atarak,– mutlu olmadan önce planladığınız, tüm tehlikelerine ve mutluluğunuzu kaybetme pahasına yerine getirmeyi borç bildiğiniz bir yurttaşlık görevini, bakın ihbar demiyorum, yerine getirmekten geri durur muydunuz?</span></p>

      <p class="paragraf-3 para-style-override-19"><span>— Hayır geri durmazdım! Ne pahasına olursa olsun yerine getirirdim! –dedi Virginskiy pek tuhaf bir heyecanla ve âdeta titreyerek.</span></p>

      <p class="paragraf-3 para-style-override-19"><span>— Mutsuz olmayı, alçak olmaya yeğlerdiniz yani?</span></p>

      <p class="paragraf-3 para-style-override-19"><span>— Evet, evet... tümden karşı çıkardım... yani alçak olmayı yeğlerdim... yok, hayır, demek istediğim... ben alçak değil, mutsuz olmak isterdim.</span></p>

      <p class="paragraf-3 para-style-override-19"><span>— Öyleyse bilin ki Bay Şatov bu ihbarı kendisi için bir yurttaşlık görevi olarak görüyor, inandığı en yüce değerlerin gereği olarak görüyor... bunun kanıtı da bizi ihbar ederken, her ne kadar ihbar karşılığında pek çok suçu bağışlanacaksa da, sonuçta kendini de tehlikeye atmasıdır. Böyleleri kafalarına koyduklarından asla vazgeçmezler. Hiçbir mutluluk onları durduramaz; o gün olmazsa, bir gün sonra akılları başlarına gelir ve geciktiği için kendine sövüp sayarak gidip görev bildiği şeyi yerine getirir. Kaldı ki karısının üç yıl sonra Stavrogin’den peydahladığı bebeği doğurmak için ona dönmesinde mutlu olacak bir şey göremiyorum ben.</span></p>

      <p class="paragraf-3 para-style-override-19"><span>— Ama şu ihbar mektubunu da gören kimse yok, –dedi Şigalyov kararlı.</span></p>

      <p class="paragraf-3 para-style-override-19"><span>— Ben gördüm! –diye bağırdı Pyotr Stepanoviç.– Var bir ihbar mektubu. Ancak, bütün bunlar çok saçma baylar!</span></p>

      <p class="paragraf-3 para-style-override-19"><span>Daha fazla dayanamayan Virginskiy patladı:</span></p>

      <p class="paragraf-3 para-style-override-19"><span>— Ben... ben karşıyım buna... tüm varlığımla karşıyım... Ben istiyorum ki... yani ben diyorum ki, buraya geldiğinde hep birlikte karşısına dikilelim ve ihbar gibi bir niyetinin olup olmadığını soralım; pişman olduğunu söyleyerek bundan vazgeçer ve şeref sözü de verirse bırakalım gitsin. Yapılması gereken şey onu yargılamaktır, yoksa saklanıp üzerine atılmak değil.</span></p>

      <p class="paragraf-3 para-style-override-19"><span>— Verilecek bir şeref sözü karşılığında bütün davayı tehlikeye atmaktan daha büyük bir aptallık düşünemiyorum! Lanet olsun! Bu nasıl aptallıktır böyle baylar! Böylesi tehlikeli bir anda oynamaya soyunduğunuz bu rol ne rolüdür?</span></p>

      <p class="paragraf-3 para-style-override-19"><span>— Karşıyım, ben karşıyım... –diye yineleyip duruyordu Virginskiy.</span></p>

      <p class="paragraf-3 para-style-override-19"><span>— Anladık karşısınız; ama bağırıp durmayın, işareti duyamayacağız... Şatov baylar... (Lanet olsun, bu anda böyle bir saçmalık!) Daha önce de söylediğim gibi bir slavcıdır, yani düşünebileceğiniz en budala insanlardan biri... Lanet olsun, her ne haltsa! İnsanda kafa bırakmıyorsunuz! Şatov baylar, müthiş hırçın, öfkeli biridir; öte yandan isteyerek ya da istemeyerek örgüt üyesi olduğu ilk günden son ana dek ondan davamız için yararlanabileceğimizi umdum; onun bu öfkeli, hırçın kişiliğinin davamız için yararlı olabileceğini düşündüm. Aksi yöndeki emirlere karşın onu korudum. Hak ettiğinden belki yüz kat daha fazla koruyup gözettim kendisini! Ama o sonunda işi bizi ihbar etmeye kadar vardırdı. Lanet olsun! Hadi şu anda içinizden biri şuradan sıvışmayı denesin! Kimsenin davayı terk etme hakkı yoktur! İsteyen buyursun sarılıp öpsün Şatov’u, ama bir şeref sözü uğruna kimsenin davayı satmaya hakkı yoktur! Böylesi yalnızca domuzlara ve kendilerini hükümete satanlara yakışır bir davranıştır.</span></p>

      <p class="paragraf-3 para-style-override-19"><span>— Kendini hükümete satan kim var burada? –dedi Liputin yine sözü didikleyerek.</span></p>

      <p class="paragraf-3 para-style-override-19"><span>— Siz iyisi mi susun Liputin. Yalnızca alışkanlıktan konuşuyorsunuz. Hükümete satılmış olanlar tehlike anlarında korkuyla yüreği sıkışanlardır baylar! Bunlar arasından, “Hepsini tek tek size bildireceğim, yeter ki beni bağışlayın!” diye bağıra bağıra koşturacak bir salak her zaman çıkar. Ama şunu bilin ki baylar, sizi artık hiçbir ihbar kurtaramaz. Cezalarınız yarı yarıya hafifletilse bile, yine de hiçbiriniz Sibirya’ya yollanmaktan kurtulamazsınız. Devletinkinden çok daha keskin olan öbür kılıçtansa hiç kurtulamazsınız!</span></p>

      <p class="paragraf-3 para-style-override-19"><span>Dehşetli öfkelendiği için biraz fazla konuşmuştu Pyotr Stepanoviç. Şigalyov kararlılıkla ona doğru üç adım yürüdü.</span></p>

      <p class="paragraf-3 para-style-override-19"><span>— Dün akşamdan bu yana her şeyi etraflıca düşündüm, –diye başladı kendine tam bir güven ve ona özgü metodik kararlılıkla (ayrıca ayağının altından toprak da kaysa ne ses tonunu yükseltir, ne de konuşmasından en ufak bir şeyi değiştirirdi sanırım).– Sonuçta da tasarlayarak bir cinayet işlemenin, çok daha önemli şeyler için harcanabilecek değerli bir zamanı kaybetmenin yanı sıra, izlenmesi gereken normal yoldan ölümcül bir sapışın da ifadesi olduğu sonucuna vardım; çünkü bu sapışla katıksız sosyalistlerin değil, sığ insanların ve çoğu kez de politikacıların sözleri geçmeye başlıyor ve bu da davaya büyük zarar vererek onun başarıya ulaşmasını onlarca yıl geciktirebiliyor. Buraya da yalnızca, tasarlanan girişime karşı çıktığımı belirtmek için geldim, davranışımın herkes için bir ders olmasını umarak... ve sizin nedense tehlikeli diye adlandırdığınız şu anda, bu işten çekiliyorum. Korktuğumdan değil, kendisini öpmek falan gibi bir niyetimin olmadığı Şatov’a yakınlık duyduğumdan da değil; tüm bunların baştan sona programımla ters olmasından dolayı çekiliyorum. Sizleri ele vermem ya da hükümetçe satın alınmış olmam gibi konularda içiniz rahat olsun</span><span class="char-style-override-9">: k</span><span>imseyi ele vermeyeceğim.</span></p>

      <p class="paragraf-3 para-style-override-19"><span>Döndü ve yürüdü.</span></p>

      <p class="paragraf-3 para-style-override-19"><span>— Lanet olsun! Onları karşılayacak ve Şatov’u uyaracak! –diye bağırarak cebinden revolverini çıkardı Pyotr Stepanoviç; kalkan horozun sesi duyuldu.</span></p>

      <p class="paragraf-3 para-style-override-19"><span>— Tedirgin olmanıza gerek yok, –diyerek yeniden döndü Şigalyov,– Şatov’la yolda karşılaşırsak, kendisiyle yalnızca selamlaşacağım ama uyarmayacağım.</span></p>

      <p class="paragraf-3 para-style-override-19"><span>— Yalnız bu size pahalıya mal olur Bay Fourier!</span></p>

      <p class="paragraf-3 para-style-override-19"><span>— Bir kez ben Fourier değilim, bunu bir köşeye yazın! Beni o şırası fazla kaçmış, soyut gevezeyle karıştırmakla, elinizde bulunmasına karşın yazılarımı hiç okumadığınızı göstermiş oluyorsunuz. Bunu bana pahalıya ödetmenize gelince, tabancanızın horozunu boşa kaldırdınız, şu anda böyle bir şey hiç yararınıza olmaz. Beni yarın ya da öbür gün öldürmeyi düşünüyorsanız, başınıza gereksiz dertler sarmaktan başka elde edebileceğiniz bir şey yok. Beni öldürseniz de, er ya da geç sistemime döneceksiniz. Elveda.</span></p>

      <p class="paragraf-3 para-style-override-19"><span>Tam bu anda, koruluğun göl yanında iki yüz metre kadar öteden bir ıslık sesi duyuldu. Liputin dünkü anlaşma uyarınca hemen karşılık verdi (dişlerinin çoğu dökülmüş olduğu için, ne olur ne olmaz diyerek sabah pazardan pişmiş topraktan yapılmış ucuz çocuk düdüklerinden bir tane satın almıştı). Erkel yolda gelirken kuşkulanmaması için Şatov’u ıslıkla haberleşecekleri konusunda uyarmıştı.</span></p>

      <p class="paragraf-3 para-style-override-19"><span>— Hiç tedirgin olmayın, bu yandan gideceğim, beni görmeleri olanaksız, –diye fısıldadı Şigalyov, etkileyici bir sesle ve hiç acele etmeden, evine gitmek üzere karanlık koruya daldı.</span></p>

      <p class="paragraf-3 para-style-override-19"><span>Bu korkunç cinayetin nasıl işlendiği bugün tüm ayrıntılarıyla biliniyor. Erkel’le Şatov’u ilk Liputin karşıladı, tam mağaranın orada; Şatov ona ne selam verdi, ne de elini uzattı; bunun yerine:</span></p>

      <p class="paragraf-3 para-style-override-19"><span>— Kazma hani? –dedi yüksek sesle.– Bir fener daha yok mu? Korkmayın kimseler yoktur buralarda... Top atsanız duymazlar Skvoreşniki’den. İşte şurada... tam şurada...</span></p>

      <p class="paragraf-3 para-style-override-19"><span>Ve gerçekten de mağaranın arka ucundan ormana doğru on adım ötede bir noktaya ayağıyla vurdu. Tam bu anda da arkadaki ağaçların arasından Tolkaçenko üzerine atıldı, Erkel de her iki kolundan birden tuttu. Liputin önden saldırdı. Üçü birden bastırıp onu yere yatırdılar. Elinde tabancasıyla Pyotr Stepanoviç çıktı. Şatov’un başını ona doğru çevirme fırsatını bulduğu ve onu tanıdığı söyleniyor. Üç fenerin aydınlattığı bir sahne... Kısa, umutsuz bir çığlık koptu Şatov’un bağrından; ama daha fazlasına izin vermediler</span><span class="char-style-override-9">: P</span><span>yotr Stepanoviç namluyu sıkıca alnına dayayıp tetiği çekti. Sanırım pek büyük bir patlama olmamış, en azından Skvoreşniki’den kimse bir şey duymamış. Oradan üç yüz adımdan fazla uzaklaşmamış olan Şigalyov tabii hem çığlığı, hem de patlamayı duymuştu; ama daha sonra verdiği ifadeye göre dönüp bakmadığı gibi durmamıştı da. Hemen ölmüştü Şatov. O anda soğukkanlılığını koruyup korumadığı belli değilse de, grupta ne yaptığını bilen tek kişi Pyotr Stepanoviç’ti. Başucuna çöküp çabuk, kararlı hareketlerle ölünün ceplerini araştırdı. Para yoktu (cüzdanı Marya İgnatyevna’nın yastığı altında kalmıştı), birkaç kâğıt parçası çıktı</span><span class="char-style-override-9">: r</span><span>esmi bir yazı, bir kitap adının yazılı olduğu bir kâğıt ve iki yıldır cebinde niye gezdirdiği belli olmayan, yurtdışında bir restoranın hesap pusulası. Pyotr Stepanoviç kâğıtları cebine attı ve birden herkesin ölünün başına toplandığını ve öylece durup onu seyrettiğini fark etti. Öfkeyle söylenip sövüp saymaya başladı onlara. Kendilerini ilk toparlayanlar Tolkaçenko’yla Erkel oldu ve hemen mağaraya koşup gündüzden ip bağlayarak oraya koydukları her biri yirmi funt ağırlığındaki iki taşı getirdiler. Taşlardan birini bacaklarına, öbürünü boynuna bağlayarak cesedi en yakın (üçüncü) havuza atmayı planlamışlardı. Pyotr Stepanoviç bağladı taşları cesede, Erkel’le Tolkaçenko ise ona taşları uzatarak yardım ediyorlardı. İlk taşı Erkel uzattı. Pyotr Stepanoviç söve saya önce ölünün bacaklarını birbirine bağladı, sonra da taşı bacaklara. Epeyce süren bu iş sırasında Tolkaçenko geciktirmeden uzatmak için kendi taşını kucağında tutarak, tüm gövdesiyle öne eğilmiş durumda, âdeta saygıyla bekledi ve kucağındaki yükü bir an için olsun yere koymayı aklından bile geçirmedi. Sonunda taşların bağlanması bitip de Pyotr Stepanoviç oradakilerin yüzlerine bakmak için yerinden doğrulunca, kimsenin beklemediği, herkesi şaşırtan tuhaf bir olay oldu.</span></p>

      <p class="paragraf-3 para-style-override-19"><span>Daha önce de söylendiği gibi, Tolkaçenko’yla Erkel dışındakiler bir şey yapmadan öylece duruyorlardı. Herkes Şatov’un üzerine atıldığında gerçi Virginskiy de bir hamle yapmış, ama bu sırada ne Şatov’u tutmuş, ne de yere yatırılmasına yardım etmişti. Lyamşin, ancak tabancanın ateşlenmesinden sonra katılmıştı ötekilere. Pyotr Stepanoviç’in cesetle uğraştığı yaklaşık on dakika boyunca da tümü bilinçlerini kısmen yitirmiş gibiydiler. Bir arada duruyorlardı ve tedirgin ya da kaygılı olmaktan çok şaşkın durumdaydılar. Liputin en önde, cesedin hemen başında duruyordu. Onun arkasındaki Virginskiy, daha iyi görebilmek için parmak uçlarında yükselmiş, olayla ilgisi olmayan yabancı biriymiş gibi tuhaf bir merakla bakıyordu yerdeki ölüye. Lyamşin’e gelince, Virginskiy’in ardına gizlenmiş, arada bir başını uzatıp kaçamak bakıyor, sonra yine gizleniyordu. Taşların bağlanması bitip de Pyotr Stepanoviç ayağa kalkınca, Virginskiy birden ince ince titreyerek ve ellerini ovuşturarak acılı bir sesle bağırdı:</span></p>

      <p class="paragraf-3 para-style-override-19"><span>— Böyle değil, bu değildi! Bu yapılacak şey değildi!</span></p>

      <p class="paragraf-3 para-style-override-19"><span>Bu çok geç kalmış haykırışına belki bir şeyler daha ekleyecekti ama Lyamşin sözlerini bitirmesine izin vermedi</span><span class="char-style-override-9">: b</span><span>irden arkasından onu kollarıyla sımsıkı sardı ve ciyak ciyak bağırmaya, inanılmaz çığlıklar atmaya başladı. İnsanın büyük bir korkuya kapıldığı ve kendine ait olmayan, ondan hiç beklenmeyen, bazen dehşet verici olabilecek bir sesle haykırdığı zamanlar vardır. Lyamşin de insan sesi denemeyecek, yabanıl bir hayvanın ulumasını andıran bir sesle haykırıyordu. Nöbet geçirircesine, gitgide daha da yükselen dalgalar halinde ve arkadan kollarıyla Virginskiy’i sımsıkı kucaklamış olarak durmaksızın tiz bir sesle haykırıyordu; gözleri yuvalarından uğramış, ağzını kocaman ayırmış, ayaklarıyla yerde trampet çalar gibi ter ter tepiniyordu. Bu durum Virginskiy’i o kadar korkuttu ki, sonunda o da çılgın gibi haykırmaya başladı ve ondan hiç beklenmeyecek bir öfkeyle Lyamşin’in kollarından kurtulmak için çırpınmaya, arkasına doğru yumruklar savurmaya başladı. Sonunda Erkel onun Lyamşin’den kurtulmasına yardım etti. Virginskiy korkuyla kendini on adım kadar öteye atmıştı ki, birden Pyotr Stepanoviç’i gören Lyamşin yeniden haykırmaya başlayarak bu kez onun üzerine atıldı. Bu sırada ayağı yerdeki ölüye takılınca, olanca ağırlığıyla Pyotr Stepanoviç’in üzerine yıkıldı ve başını göğsüne bastırarak kollarıyla onu öyle sıkı sardı ki, ne Pyotr Stepanoviç, ne Tolkaçenko, ne de Liputin bir an hiçbir şey yapamadılar. Pyotr Stepanoviç bağırıyor, küfrediyor, başına yumruklar indiriyordu; sonunda kollarını biraz gevşetince tabancasını çekti ve Lyamşin’in çığlıkla ayrılmış ağzına namluyu soktu. Tolkaçenko, Erkel ve Liputin’in arkadan kollarını sımsıkı yakalamalarına ve ağzındaki tabanca namlusuna karşın Lyamşin hâlâ haykırıyordu. <a id="Anchor-16"/><a id="Anchor-17"/>Sonunda Erkel kocaman mendilini top yapıp ustaca Lyamşin’in ağzına tıktı, çığlıklar da böylece kesildi. O arada Tolkaçenko da iplerin kalanıyla arkadan ellerini bağlamıştı.</span></p>

      <p class="paragraf-3 para-style-override-19"><span>— Çok garip, –diye mırıldandı Pyotr Stepanoviç aklını kaçıranı kaygıyla süzerek.</span></p>

      <p class="paragraf-3 para-style-override-19"><span>Çok şaşırdığı belliydi.</span></p>

      <p class="paragraf-3 para-style-override-19"><span>— Oysa hakkında bambaşka şeyler düşünüyordum, –diye ekledi dalgın dalgın.</span></p>

      <p class="paragraf-3 para-style-override-19"><span>Ona göz kulak olması için Erkel’i bıraktılar başına. Yitirecek zaman yoktu</span><span class="char-style-override-9">: b</span><span>unca bağrış çağrış bir yerlerden duyulmuş olabilirdi.</span></p>

      <p class="paragraf-3 para-style-override-19"><span>Tolkaçenko ve Pyotr Stepanoviç fenerlerini aldılar, cesedi başının altından tuttular, Liputin’le Virginskiy de bacaklarından tuttular ve taşımaya başladılar. Bağlanan iki taş cesedi iyici ağırlaştırmıştı ve böyle iki yüz adımdan fazla yol gitmeleri gerekiyordu. En güçlüleri Tolkaçenko, uygun adım yürümelerini önerdiyse de kimse dinlemedi onu; rastgele yürüdüler. Pyotr Stepanoviç sağdan yürüyordu, yere doğru iyice eğilmişti ve sol eliyle alttan taşı tutarak cesedin başını omzunda taşıyordu. Tolkaçenko yarı yola dek taşa alttan destek olmayı akıl edemediği için sonunda Pyotr Stepanoviç küfrederek uyarmak zorunda kaldı onu. Bu tek ve beklenmedik bağırış sessizlikte büyüdü. Konuşmadan yürüdüler, yükün ağırlığından iki kat olmuş Virginskiy tam havuza vardıklarında birden yine inler gibi:</span></p>

      <p class="paragraf-3 para-style-override-19"><span>— Böyle değil, bu yapılacak şey değildi! –diye haykırdı.</span></p>

      <p class="paragraf-3 para-style-override-19"><span>Ölünün getirildiği oldukça büyük üçüncü Skvoreşniki havuzunun son bulduğu bu yerler, özellikle de yılın bu son günlerinde koruluğun en ıssız yeriydi. Kıyının bu yanı otlarla kaplıydı. Fenerleri yere bırakıp ölüyü bir iki kez salladıktan sonra suya fırlattılar. Bir süre devam eden boğuk ve bir ses duyuldu. Pyotr Stepanoviç feneri kaldırdı, öbürleri de cesedin suya gömülüşünü görmek için doğruldularsa da bir şey göremediler, iki taşın da ağırlığıyla ceset anında suda yok oldu. Yüzeyde bir an beliren iri halkalar da hızla gözden yitti. İş bitmişti.</span></p>

      <p class="paragraf-3 para-style-override-19"><span>— Baylar, –dedi Pyotr Stepanoviç hepsine birden seslenerek,– şimdi dağılacağız. Hepinizin, özgürce üstlendiğiniz bir görevi yerine getirmenin gururuyla dolu olduğunuza hiç kuşkum yok. Şu anda bu duyguyu hissedemeyecek kadar sarsılmış olanlarınız da hiç kuşku yok yarın bunu hissedecek, zira bunun tersi herkes için utanç verici. Lyamşin’in utanç verici heyecanını ise ben şahsen bir sayıklama hali olarak alıyorum, bu sabah hasta olduğunu söylüyorlardı, bunun gerçek olduğu anlaşılıyor. Size gelince Virginskiy, salim kafayla düşündüğünüz ve davamızın genel çıkarlarını göz önüne aldığınızda, kimsenin şeref sözüne güvenemeyeceğimizi ve bu yaptığımızdan başka türlü davranamayacağımızı anlayacaksınız. Sonraki gelişmeler size bir ihbar mektubunun var olduğunu gösterecek. Bağırıp çağırmalarınızı unutacağım. Artık hiçbirimiz için bir tehlike söz konusu değil. Kimse bizden kuşkulanmayacak, özellikle de nasıl davranacağınızı unutmadığınızda. Her şey size ve yarın daha da pekiştireceğinizi umduğum yaptığınız işe inancınıza bağlı. Esasen aynı düşünceyi paylaşan insanlar olarak bu özgür birliktelikte bu yüzden buluştuk, ortak bir davada görüşlerimizi, enerjimizi paylaşmak ve gerektiğinde birbirimizi gözlemek, uyarmak için. Her birinizin üzerine büyük görev ve sorumluluk düşüyor. Göreviniz, durgunluktan kokuşmuş, çürüyüp dağılmış bir davaya yeniden can vermektir. Canlanmak, cesaret bulmak için bunu düşünün. Yürüyüşünüz, şimdilik devleti ve onun ahlakını her şeyiyle yerle bir etme amacına yöneliktir. Bu mücadelede yalnız biz ayakta kalacağız</span><span class="char-style-override-9">: k</span><span>endine iktidarı ele geçirme hedefini koymuş olan biz. Aklı başında olan herkesi yanımıza çekecek ve aptalların sırtına bineceğiz. Bundan sıkılıp utanmamalısınız. Özgürlüğü hak etmesi için bütün bir kuşağı yeniden eğiteceğiz. Yolumuzun üzerinde hakkından gelmemiz gereken daha binlerce Şatov var. Hareketimizi yönlendirebilmek için örgütleneceğiz; ağzı bir karış açık önümüzde öylece duran şeyi ele geçirmezsek ayıp bize. Ben şimdi Kirillov’a gidiyorum, ölmeden önce her şeyi üstlendiğini bildiren bir belge imzalatıp alacağım elinden. Müthiş inandırıcılığı olan bir kombinasyon olacak bu. Bir kez Şatov’la ikisi birbirine düşmandı, Amerika’da birlikteydiler, yani aralarının açılması için yeterli zamanları olmuştu. Şatov’un inançlarına ihanet ettiği de malum. Bu yüzden Kirillov’la birbirlerinden nefret ediyorlardı ve Kirillov onun kendisini ele vereceğinden korkuyordu. Anlayacağınız bağışlanması mümkün olmayan bir kin ve düşmanlık vardı aralarında. Bunların hepsi böyle yazılacak. Son olarak, Fedka’nın da Filippovlar’ın evinde, Kirillov’un yanında kaldığı belirtilecek. Böylece de kimse sizden kuşkulanamayacak, çünkü tüm bunlar koyun kafaların akıllarını iyice karıştıracak. Yarın görüşmüyoruz baylar, ben çevre ilçelerde kısa bir geziye çıkacağım. Ama yarından sonra benden haber alacaksınız. Bana sorarsanız yarını evinizde geçirin derim. Şimdi ikişer ikişer ayrı yollardan dağılacağız. Siz, Tolkaçenko, lütfen Lyamşin’le ilgilenin ve kendisini evine götürün. Onu etkileyeceğinizi ve en önemlisi bu denli korkmasının en başta kendisine büyük zarar vereceğini açıklayabileceğinizi umuyorum. Bay Virginskiy, akrabanız Şigalyov’dan yana hiç kuşkum yok, tıpkı sizden de olmadığı gibi</span><span class="char-style-override-9">: i</span><span>hbarda bulunmayacağından eminim. Davranışına yazıklanmamak elde değil kuşkusuz, ancak örgütten ayrılacağını da söylemedi, o bakımdan üzerini çizmek için henüz erken. Biraz acele edin baylar, karşımızdakiler koyun kafalı da olsalar, biz dikkati elden bırakmayalım.</span></p>

      <p class="paragraf-3 para-style-override-19"><span>Virginskiy Erkel’le birlikte gitti; Erkel, Tolkaçenko’ya teslim etmeden önce fırsat bulup Lyamşin’i bir ara Pyotr Stepanoviç’in yanına götürdü ve onun kendine geldiğini, yaptıklarından pişman olduğunu ve bağışlanmayı dileyerek kendisine neler olduğunu anlayamadığını ve hiçbir şey hatırlamadığını anlattı.</span></p>

      <p class="paragraf-3 para-style-override-19"><span>Pyotr Stepanoviç, havuzların çevresini dolanarak koruluğun dışına çıkan en uzun yolu seçti kendine dönüş için. Yolu aşağı yukarı yarılamışken ardından Liputin’in yetiştiğini görerek çok şaşırdı.</span></p>

      <p class="paragraf-3 para-style-override-19"><span>— Pyotr Stepanoviç, Lyamşin bizi ele verecek!</span></p>

      <p class="paragraf-3 para-style-override-19"><span>— Yok. Kendine gelecek ve böyle bir şey yapacak olursa Sibirya’yı boylayanın ilk kendisi olacağını anlayacak. Artık kimse kimseyi ele veremez. Siz de.</span></p>

      <p class="paragraf-3 para-style-override-19"><span>— Peki siz?</span></p>

      <p class="paragraf-3 para-style-override-19"><span>— İhanete yelteneni içeri attırırım; içeri giren de bir daha özgürlük yüzü göremez, bunu siz de biliyorsunuz. Ama siz ihanet etmeyeceksiniz. Bunu söylemek için mi iki verst koştunuz arkamdan?</span></p>

      <p class="paragraf-3 para-style-override-19"><span>— Pyotr Stepanoviç, birbirimizi belki bir daha göremeyiz!</span></p>

      <p class="paragraf-3 para-style-override-19"><span>— Bu da nereden çıktı şimdi?</span></p>

      <p class="paragraf-3 para-style-override-19"><span>— Bir tek şey söyleyin bana.</span></p>

      <p class="paragraf-3 para-style-override-19"><span>— Nedir? Bir an önce çekip gitseniz çok iyi olur.</span></p>

      <p class="paragraf-3 para-style-override-19"><span>— Tek bir şey... ama gerçeği istiyorum</span><span class="char-style-override-9">: b</span><span>izim şu beşli hücre dünyada tek mi, yoksa gerçekten başka yüzlerce hücre var mı? Benim açımdan son derece önemli bu Pyotr Stepanoviç.</span></p>

      <p class="paragraf-3 para-style-override-19"><span>— Şu taşkın halinizden açıkça görülebiliyor bu. Lyamşin’den daha tehlikeli olduğunuzu biliyor musunuz Liputin?</span></p>

      <p class="paragraf-3 para-style-override-19"><span>— Biliyorum, biliyorum, ama yanıt... yanıtınız?</span></p>

      <p class="paragraf-3 para-style-override-19"><span>— Aptalsınız! Şimdi artık bir hücre mi bin hücre mi olduğundan size ne?</span></p>

      <p class="paragraf-3 para-style-override-19"><span>— Demek bir tane, biliyordum! –diye bağırdı Liputin.– Bir tane olduğundan emindim...</span></p>

      <p class="paragraf-3 para-style-override-19"><span>Başka bir yanıt beklemeden dönüp hızla karanlıkta kayboldu.</span></p>

      <p class="paragraf-3 para-style-override-19"><span>Pyotr Stepanoviç bir an durup düşündü.</span></p>

      <p class="paragraf-3 para-style-override-19"><span>— Yok, kimse ihbar etmeyecek, –dedi kendi kendine kararlılıkla,– ama dağılmadan kalmaları ve sözümü dinlemeleri gerek, yoksa topunu... Sizi pislikler!</span></p>

      <p class="paragraf-3 para-style-override-20"/>

      <p class="x2030-3"><span>II</span></p>

      <p class="paragraf-3 para-style-override-20"/>

      <p class="paragraf-3 para-style-override-19"><span>Önce evine uğradı; telaş etmeden, özenle yol çantasını hazırladı. Ekspres sabah altıdaydı. Deneme olarak haftada bir kez yapılan bu ekspres seferler yeni konulmuştu. Pyotr Stepanoviç her ne kadar</span> <span class="char-style-override-11">bizimkileri</span> <span>bir süreliğine çevre ilçelerde bir geziye çıkacağı şeklinde uyardıysa da, daha sonra anlaşıldığına göre asıl niyeti bambaşkaydı. Çantasını hazırlaması bitince, önceden evi boşaltacağını söylediği ev sahibesi kadına borcunu ödedi ve bir araba tutarak istasyon yakınlarında oturan Erkel’e gitti. Gece biri epey geçe de, yine Fedka’nın gizli geçidini kullanarak Kirillov’a gitti.</span></p>

      <p class="paragraf-3 para-style-override-19"><span>Ruh hali berbattı. Canını sıkacak önemli pek çok şeye (hâlâ Stavrogin’e ilişkin hiçbir haber alamamıştı) ek olarak, –kesinlikle emin değilim ama– gün içinde (büyük olasılıkla Petersburg’dan) yakın gelecekte yüz yüze kalacağı bir tehlikeye ilişkin gizli bir haber almıştı. Bugün kentte sayısız söylenti dolaşıyor bu konuda, ancak gerçeğin ne olduğu, kuşkusuz yalnızca olaylarla birebir ilgisi olanlarca biliniyor. Ben bu konuda, Pyotr Stepanoviç’in bizim kent dışında birtakım yerlerde de bazı olaylara karıştığını ve oralardan bir haber almış olabileceğini düşünüyorum. Hatta Liputin’in hücreler konusunda dile getirdiği kötümser ve umutsuz kuşkusuna karşın, bizimkinin dışında, örneğin her iki başkentte, Moskova ve Petersburg’da, iki üç hücre daha bulunduğuna, hadi hücre demeyelim ama Pyotr Stepanoviç’in birtakım ilişkileri, bağlantıları olduğuna ve bunların da tuhaf, belki de gülünç ilişkiler olduğuna inanıyorum. Bizim buradan ayrılışından üç gün sonra başkentten kendisinin derhal tutuklanmasıyla ilgili bir emir geldi</span><span class="char-style-override-9">: b</span><span>izim buradaki olaylarla mı ilgiliydi tutuklama emri, yoksa başka olaylarla mı bilemiyorum. Bu emir, kent yöneticilerimizin ve o ana dek tam bir umursamazlık içinde görünen kent halkının, üniversite öğrencisi Şatov’un nereye çeksen oraya gidebilecek, gizemli bir cinayete kurban gitmesinin anlaşılmasıyla doruğa çıkan neredeyse mistik denebilecek korkusunu ve cinayeti izleyen son derece gizemli gelişmeleri büsbütün alevlendirdi. Ancak geç kalmış bir emirdi bu</span><span class="char-style-override-9">: P</span><span>yotr Stepanoviç o sırada Petersburg’da sahte bir kimlikle dolaşıyordu ve sonraki gelişmeler üzerine de bir anda soluğu yurtdışında almıştı... Ama sanırım olayların yine çok önüne geçtim.</span></p>

      <p class="paragraf-3 para-style-override-19"><span>Kirillov’un yanına girerken öfkesi burnundaydı. Sanki özel bir hesabı vardı onunla ve öç almak istiyordu. Kirillov’a gelince, onu görmekten memnun olmuş gibiydi; uzunca bir süredir onu beklediği ve artık sabırsızlanmaya başladığı belliydi. Yüzü her zamankinden daha soluktu, kara gözleri hareketsiz, bakışları kederliydi.</span></p>

      <p class="paragraf-3 para-style-override-19"><span>— Hiç gelmeyeceksiniz sandım, –dedi güçlükle konuşurmuş gibi; oturduğu koltuğun köşesinden konuğunu karşılamak için ayağa kalkmamıştı.</span></p>

      <p class="paragraf-3 para-style-override-19"><span>— O zaman her şey yolunda... ve kararımızdan caymış değiliz? Güzel! –Lütufkâr ve aşağılar bir gülümseme belirdi yüzünde.– Demek oluyor ki... –diye ekledi şakacı ama alabildiğine iğrenç bir tavırla– gecikmem işinize yaradı; fazladan üç saat bağışlamış oldum size.</span></p>

      <p class="paragraf-3 para-style-override-19"><span>— Ek saat bağışınıza ihtiyacım yok! Sen kim, bana bir şey bağışlamak kim... sersem!</span></p>

      <p class="paragraf-3 para-style-override-19"><span>— Ne? –Pyotr Stepanoviç ürperdi ama hemen kendini tuttu.– Bu ne alınganlık! Pek de öfkeliyiz! –Yine burnundan kıl aldırmaz havalardaydı.– Böyle anlarda sakin olmakta yarar var. Siz en iyisi kendinizi Kolomb, beni de sizi kırabilmesi mümkün olmayan bir fare yerine koyun... bunu dün de öğütlemiştim size.</span></p>

      <p class="paragraf-3 para-style-override-19"><span>— Seni fare gibi görmek istemiyorum.</span></p>

      <p class="paragraf-3 para-style-override-19"><span>— Bu da ne, yoksa bana iltifat mı ediyorsunuz? Çayınız soğuk, her şey altüst olmuş durumda... burada işler pek yolunda değil gibi! Bu da ne? Pencerede, tabakta duran? –Pencereye doğru ilerledi.– Oo, tavuklu pilav! Hiç dokunulmamış? Demek tavuğa bile el süremeyecek bir ruh halindeyiz?</span></p>

      <p class="paragraf-3 para-style-override-19"><span>— Ben yiyeceğimi yedim, hem bu sizi ilgilendirmez. Kesin sesinizi!</span></p>

      <p class="paragraf-3 para-style-override-19"><span>— Elbette ilgilendirmez beni. Ama sanırım yine de ilgilendiriyor</span><span class="char-style-override-9">: b</span><span>ugün bir şey yemedim sayılır... ve eğer bu tavuk... şu anda sizin umurunuzda değilse... ha, ne dersiniz?</span></p>

      <p class="paragraf-3 para-style-override-19"><span>— Yiyebilecekseniz buyurun!</span></p>

      <p class="paragraf-3 para-style-override-19"><span>— Teşekkür ederim, sonra da çay içerim.</span></p>

      <p class="paragraf-3 para-style-override-19"><span>Hemen masaya geçti ve inanılmaz bir iştahla yemeye girişti; ama gözü kurbanındaydı. Kirillov, hareketsiz, nefretle onu izliyordu; gözlerini ondan başka yana çevirecek gücü yok gibiydi.</span></p>

      <p class="paragraf-3 para-style-override-19"><span>— Yine de, işe dönecek olursak... –dedi birden Pyotr Stepanoviç yemeğini iştahla yemeyi sürdürerek,– caymak gibi bir niyetimiz yok değil mi? Ya yazıp bırakacağınız kâğıt?</span></p>

      <p class="paragraf-3 para-style-override-19"><span>— Bu gece benim için hiç fark etmeyeceğine karar verdim. Yazacağım. Bildiriler konusunda değil mi?</span></p>

      <p class="paragraf-3 para-style-override-19"><span>— Bildirilerden de söz edeceğiz. Ben söyleyeceğim siz yazacaksınız. Nasılsa sizin için fark etmiyor. Bu saatten sonra yazıp bırakacağınız kâğıdın içeriğinden tedirgin mi oluyorsunuz yoksa?</span></p>

      <p class="paragraf-3 para-style-override-19"><span>— Orası seni ilgilendirmez.</span></p>

      <p class="paragraf-3 para-style-override-19"><span>— Beni ilgilendirmez elbette. Zaten hepi topu birkaç satır</span><span class="char-style-override-9">: b</span><span>ildirileri siz ve Şatov, sizin evinizde gizlenmekte olan Fedka’nın da yardımıyla dağıtmış olacaksınız. Fedka ve onun sizin evinizde gizlendiği noktası önemli, hatta çok önemli. Gördüğünüz gibi alabildiğine açıkyürekliyim size karşı.</span></p>

      <p class="paragraf-3 para-style-override-19"><span>— Şatov mu? O niye? Hiçbir şekilde söz etmem Şatov’dan.</span></p>

      <p class="paragraf-3 para-style-override-19"><span>— Canım size ne bundan? Artık ona bir zarar veremezsiniz.</span></p>

      <p class="paragraf-3 para-style-override-19"><span>— Karısı döndü. Uyandığında birini yollayıp kocasının nerede olduğunu sordurdu.</span></p>

      <p class="paragraf-3 para-style-override-19"><span>— Şatov’un nerede olduğunu öğrenmek için size birini mi yolladı? Hım, bu hiç iyi değil. Yine birini gönderebilir; oysa kimse benim burada olduğumu bilmemeli...</span></p>

      <p class="paragraf-3 para-style-override-19"><span>Pyotr Stepanoviç tedirgin olmuştu.</span></p>

      <p class="paragraf-3 para-style-override-19"><span>— Haberi olmaz. Yine uykuya daldı. Yanında ebe var</span><span class="char-style-override-9">: A</span><span>rina Virginskaya.</span></p>

      <p class="paragraf-3 para-style-override-19"><span>— Olmaz mı diyorsunuz? Yine de... kapıyı kilitlerseniz iyi olur.</span></p>

      <p class="paragraf-3 para-style-override-19"><span>— Kimse bir şey duymaz. Şatov gelecek olursa, sizi öbür odaya saklarım.</span></p>

      <p class="paragraf-3 para-style-override-19"><span>— Şatov gelemez; hain olduğu, sizi ihbar etmeye kalkıştığı için... bu akşam tartıştığınızı ve... onu öldürdüğünüzü yazacaksınız.</span></p>

      <p class="paragraf-3 para-style-override-19"><span>— Öldü mü Şatov! –diye bağırdı Kirillov oturduğu yerden havaya sıçrayarak.</span></p>

      <p class="paragraf-3 para-style-override-19"><span>— Bu akşam saat sekizde... daha doğrusu... şu anda gecenin biri olduğuna göre dün akşam sekizde.</span></p>

      <p class="paragraf-3 para-style-override-19"><span>— Sen öldürdün onu! Dün aklıma geldi bu.</span></p>

      <p class="paragraf-3 para-style-override-19"><span>— Zor değildi tahmin etmek! İşte şu tabancayla (göstermek ister gibi cebinden tabancasını çıkardı, ama geri de koymadı, ne olur olmaz diyerek sağ elinde tutmayı sürdürdü). Tuhafsınız Kirillov. Onun gibi ahmak birinin sonunun böyle olacağını siz de biliyor olmalısınız. Tahmin etmek zor değildi. Size birkaç kez çıtlattım bunu. Şatov hepimizi ele vermek niyetindeydi</span><span class="char-style-override-9">: i</span><span>zliyordum onu, öylece bırakamazdık. Siz de bu konuda emir almıştınız; hatta kendiniz daha üç gün önce bana onun hakkında...</span></p>

      <p class="paragraf-3 para-style-override-19"><span>— Kes sesini! Cenevre’de yüzüne tükürdüğü için öldürdün onu!</span></p>

      <p class="paragraf-3 para-style-override-19"><span>— O da var elbette, ama başka şeyler de var. Hem de pek çok başka şey; yalnız kin yok. Niye hopladınız yerinizden? Ne bu haller, havalar? Aha, demek öyle!</span></p>

      <p class="paragraf-3 para-style-override-19"><span>Tabancasını ileri doğrultmuş olarak bir sıçrayışta yerinden kalktı. O arada Kirillov da daha sabahtan doldurup hazır ederek pencerenin kenarına koyduğu tabancasını kapmıştı. Pyotr Stepanoviç silahını Kirillov’a doğrultmuş, ateş etmeye hazır vaziyette duruyor, Kirillov öfkeyle gülümsüyordu.</span></p>

      <p class="paragraf-3 para-style-override-19"><span>— İtiraf et alçak herif, seni vururum diye aldın tabancanı yanına... Ama her ne kadar... her ne kadar...</span></p>

      <p class="paragraf-3 para-style-override-19"><span>Onu vurmanın hazzından vazgeçebilmesi mümkün değil de aradaki uzaklığı ölçermiş gibi yeniden silahını Pyotr Stepanoviç’e doğrultarak nişan aldı. Pyotr Stepanoviç duruşunu bozmadan bekledi; alnına kurşunu yeme tehlikesini göze alarak, son ana dek tetiği çekmedi</span><span class="char-style-override-9">: b</span><span>u “manyak”tan her şey beklenirdi. Ama “manyak” sonunda titreyerek, soluk soluğa kolunu indirdi; konuşacak gücü yoktu.</span></p>

      <p class="paragraf-3 para-style-override-19"><span>— Bu kadar oyun yeter! –dedi Pyotr Stepanoviç silahını indirirken.– Sizden böyle bir numara bekliyordum. Ancak büyük bir riske girdiğinizi de bilin</span><span class="char-style-override-9">: t</span><span>etiği çekebilirdim.</span></p>

      <p class="paragraf-3 para-style-override-19"><span>Sonra oldukça sakin bir şekilde kanepedeki yerine oturdu, kendine bir çay koydu. Elleri hafiften titriyordu. Kirillov tabancasını masanın üzerine koydu ve aşağı yukarı dolaşmaya başladı.</span></p>

      <p class="paragraf-3 para-style-override-19"><span>— Şatov’u öldürdüm diye yazmayacağım... hiçbir şey yazmayacağım... yazıp imzaladığım bir kâğıt bırakmayacağım arkamdan!</span></p>

      <p class="paragraf-3 para-style-override-19"><span>— Yazmayacak mısınız?</span></p>

      <p class="paragraf-3 para-style-override-19"><span>— Yazmayacağım.</span></p>

      <p class="paragraf-3 para-style-override-19"><span>— Alçaklığın... aptallığın böylesine pes doğrusu! –diye bağırdı Pyotr Stepanoviç öfkeden yüzü yemyeşil kesilerek.– Aslında sezinliyordum bunu... Hiç şaşırmadım! Ne haliniz varsa görün. Zorla yaptırabileceğim bir şey olsaydı yaptırırdım. Alçağın birisiniz! –Gitgide çileden çıkıyordu Pyotr Stepanoviç.– Rica ettiniz, para verildi size... karşılığında da para aldınız bizden... Ama yine de buradan böylece gitmeyeceğim, en azından kendi ellerinizle beyninizi nasıl dağıttığınızı izleyeceğim.</span></p>

      <p class="paragraf-3 para-style-override-19"><span>— Hemen şimdi çıkıp gitmeni istiyorum buradan, –dedi Kirillov kararlılıkla onun karşısına dikilerek.</span></p>

      <p class="paragraf-3 para-style-override-19"><span>— Hayır, artık olmaz, –dedi Pyotr Stepanoviç yeniden tabancasını çekerek.– Nefretiniz ve ödlekliğiniz yüzünden bu işten yan çizecek ve karşılığında yeni paracıklar alabilmek için yarın gidip bizi ele vereceksiniz. Lanet olası, sizin gibilerden her şey beklenir! Ama merak etmeyin, bütün bunları öngördüm ben</span><span class="char-style-override-9">: y</span><span>üreğiniz yetmez de işi erteleyecek olursanız, şu tabancayla Şatov alçağınınki gibi sizin de beyninizi dağıtmadan bir yere gitmem! Lanet olsun!</span></p>

      <p class="paragraf-3 para-style-override-19"><span>— Demek ille benim de kanımı görmek istiyorsun?</span></p>

      <p class="paragraf-3 para-style-override-19"><span>— Size karşı kin duyduğumdan değil, bunu bilin. Benim için hiç fark etmez. Yalnızca davamız adına içimin rahat olması için. Siz de görüyorsunuz, kimseye güvenilmiyor. Zaten kendinizi öldürmek gibi bir fikre neden kapıldığınızı anlamış da değilim. Bu benim düşündüğüm bir şey değil. Avrupa’dayken bunu benden önce örgütün öbür üyelerine söyleyen kendinizsiniz. Hem unutmayın</span><span class="char-style-override-9">: b</span><span>una sizi yönlendirenler onlar değil, hiçbiri sizi doğru dürüst tanımıyordu bile; duygusallığa kapılarak kendiniz gelip iç döktünüz. Sizin rızanız ve önerinizle (dikkatinizi çekerim</span><span class="char-style-override-9">: s</span><span>izin önerinizle!), buradaki eylemlere ilişkin olarak artık değiştirilmesi olanaksız birtakım planlar yapıldıysa ne gelir elden! Sonuçta bilmemeniz gereken pek çok şeyi öğrendiniz. Yarın bir saçmalık yapar ve gidip bizi ele verirseniz, bu doğrusu bizim için hiç iyi olmaz, öyle değil mi? Hayır efendim... bir sorumluluk üstlendiniz, söz verdiniz, para aldınız. Bunların hiçbirini yadsıyamazsınız...</span></p>

      <p class="paragraf-3 para-style-override-19"><span>Pyotr Stepanoviç müthiş heyecanlanmıştı, ama Kirillov’un onu nicedir dinlediği yoktu. Yine dalgın dalgın odayı adımlayıp duruyordu.</span></p>

      <p class="paragraf-3 para-style-override-19"><span>— Şatov’a üzüldüm, –dedi yeniden Pyotr Stepanoviç’in önünde durarak.</span></p>

      <p class="paragraf-3 para-style-override-19"><span>— Ben de üzüldüm, ama acaba...</span></p>

      <p class="paragraf-3 para-style-override-19"><span>— Kes sesini alçak! –diye gürledi Kirillov anlamı çok açık bir hamle yaparak.– Seni geberteceğim!</span></p>

      <p class="paragraf-3 para-style-override-19"><span>— Tamam, tamam, yalandı... Elbette hiç üzülmedim. Ama yeter artık! –korkuyla yerinden sıçrayıp kendini korumak ister gibi kolunu kaldırdı.</span></p>

      <p class="paragraf-3 para-style-override-19"><span>Kirillov hemen sakinleşti, yeniden odayı arşınlamaya başladı.</span></p>

      <p class="paragraf-3 para-style-override-19"><span>— Kesinlikle ertelemeyeceğim. Özellikle de şimdi istiyorum kendimi öldürmeyi. Alçak herifler!</span></p>

      <p class="paragraf-3 para-style-override-19"><span>— İşte bu harika! Her yer alçak dolu; dürüst bir insan da böyle bir dünyada yaşamayı iğrenç bulacağı için...</span></p>

      <p class="paragraf-3 para-style-override-19"><span>— Budala! Ben de senin gibi... herkes gibi alçağım, dürüst falan değilim. Hiçbir yerde dürüst insan yok; olmadı.</span></p>

      <p class="paragraf-3 para-style-override-19"><span>— Nihayet anladınız! Kirillov sizin gibi zeki biri, bütün insanların aynı olduğunu, iyi ya da kötü insan diye bir şey olmadığını, yalnızca akıllılar ya da aptallar olduğunu bugüne dek nasıl anlamaz? Herkes alçaksa eğer (ki bu da biraz saçma), o zaman alçak olmayan insanın da olamayacağını?</span></p>

      <p class="paragraf-3 para-style-override-19"><span>— Ah! Alay etmiyorsun değil mi? –dedi Kirillov şaşkınlıkla.– Coşkuyla konuşuyor, yalın şeyler söylüyorsun... Senin gibilerin hiç böyle inançları olabilir mi?</span></p>

      <p class="paragraf-3 para-style-override-19"><span>— Bakın Kirillov, kendinizi neden öldürmek istediğinizi hiçbir zaman anlayamadım. Bildiğim yalnızca bunun doğruluğuna duyduğunuz sarsılmaz inanç. Ama içinizi dökme ihtiyacı duyuyorsanız emrinizdeyim... Tabii vaktin çok geç olduğunu da unutmadan...</span></p>

      <p class="paragraf-3 para-style-override-19"><span>— Saat kaç?</span></p>

      <p class="paragraf-3 para-style-override-19"><span>— Ohoo, iki olmuş... tam iki! –dedi saatine bakarak Pyotr<br/>
      Stepanoviç ve bir sigara yaktı.</span></p>

      <p class="paragraf-3 para-style-override-19"><span>“Dur bakalım, hâlâ anlaşabilecek gibiyiz,” diye geçirdi içinden.</span></p>

      <p class="paragraf-3 para-style-override-19"><span>— Sana söyleyecek bir şeyim yok, –diye homurdandı Kirillov.</span></p>

      <p class="paragraf-3 para-style-override-19"><span>— Tanrı üzerine bir şeylerdi diye hatırlıyorum... bir kez bu yolda bir şeyler söylemiştiniz bana; hatta iki kez. Kendinizi öldürürseniz, Tanrı olacaktınız, galiba?</span></p>

      <p class="paragraf-3 para-style-override-19"><span>— Evet, Tanrı olacağım.</span></p>

      <p class="paragraf-3 para-style-override-19"><span>Kendini tuttu ve gülümsemedi Pyotr Stepanoviç, bekledi; Kirillov göz ucuyla bir bakış attı ona.</span></p>

      <p class="paragraf-3 para-style-override-19"><span>— Siz siyasal bir yalancı ve entrikacısınız, beni felsefi alana çekerek coşturmak, bu yolla sakinleştirerek boyun eğmemi sağlamak istiyorsunuz. Böylece de Şatov’u öldürdüğümü itiraf edeceğim o mektubu alacaksınız elimden.</span></p>

      <p class="paragraf-3 para-style-override-19"><span>— Diyelim ki dediğiniz gibi alçağın tekiyim, ama şu son saatlerinizde bunun sizin için ne önemi var Kirillov? –diye sordu Pyotr Stepanoviç neredeyse doğal bir saflıkla.– Hem söyler misiniz, şu anda neyi tartışıyoruz biz</span><span class="char-style-override-9">: s</span><span>iz şöyle, ben böyleysem ne olmuş? Kaldı ki her ikimiz de...</span></p>

      <p class="paragraf-3 para-style-override-19"><span>— Alçağız.</span></p>

      <p class="paragraf-3 para-style-override-19"><span>— Tamam alçağız. Ama bunların yalnızca birer kelime olduğunu biliyorsunuz.</span></p>

      <p class="paragraf-3 para-style-override-19"><span>— Hayatım boyunca kelimeden öte şeyler olmasını istedim bunların. Yalnızca bunun için yaşadım. Bugün de aynı şeyi istiyorum.</span></p>

      <p class="paragraf-3 para-style-override-19"><span>— Herkes kendisi için en iyi olanı arar. Balık... yani herkes kendince bir rahatlığın peşindedir. Ezelden beri bilinen bir şey bu.</span></p>

      <p class="paragraf-3 para-style-override-19"><span>— Rahatlık mı dedin?</span></p>

      <p class="paragraf-3 para-style-override-19"><span>— Yerine başka bir kelime de kullanabiliriz.</span></p>

      <p class="paragraf-3 para-style-override-19"><span>— Yo, güzel söyledin; rahatlık diyelim. Tanrı gerekli, o yüzden de var olmak zorunda.</span></p>

      <p class="paragraf-3 para-style-override-19"><span>— Çok güzel.</span></p>

      <p class="paragraf-3 para-style-override-19"><span>— Ama ben var olmadığını biliyorum; var olamayacağını da.</span></p>

      <p class="paragraf-3 para-style-override-19"><span>— Bu daha akla yakın.</span></p>

      <p class="paragraf-3 para-style-override-19"><span>— Böylesi iki düşünceyle insanın yaşamını sürdürebilmesinin olanaksız olduğunu nasıl anlamazsın?</span></p>

      <p class="paragraf-3 para-style-override-19"><span>— O zaman kafaya bir kurşun sıkmak gerekiyor?</span></p>

      <p class="paragraf-3 para-style-override-19"><span>— Bir tek bu nedenle bile insanın kendini öldürebileceğini anlamıyor musun? Sen ve senin gibi milyonlarcası arasından bir insanın, tek bir insanın çıkıp böyle yaşamak istemeyeceğini, böyle yaşamaya dayanamayacağını anlamıyor musun?</span></p>

      <p class="paragraf-3 para-style-override-19"><span>— Benim tek anladığım, siz galiba ikirciklenmeye başladınız... iğrenç bir şey bu.</span></p>

      <p class="paragraf-3 para-style-override-19"><span>— Aslında Stavrogin’i de yiyip bitiren fikirdi, –dedi Kirillov; Pyotr Stepanoviç’in dediğini duymamıştı bile, asık yüzle odada aşağı yukarı dolaşıp duruyordu.</span></p>

      <p class="paragraf-3 para-style-override-19"><span>Pyotr Stepanoviç bir anda kulak kesildi:</span></p>

      <p class="paragraf-3 para-style-override-19"><span>— Ne? Ne fikri? Kendisi mi söyledi bunu size?</span></p>

      <p class="paragraf-3 para-style-override-19"><span>— Hayır benim düşüncem; Stavrogin inandığında, inandığına inanmıyor. İnanmadığında da, inanmadığına inanmıyor.</span></p>

      <p class="paragraf-3 para-style-override-19"><span>Konuşmanın aldığı yeni yönü ve Kirillov’un solgun yüzünü kaygıyla izleyen Pyotr Stepanoviç:</span></p>

      <p class="paragraf-3 para-style-override-19"><span>— Stavrogin’in bundan daha akıllıca yanları da vardır, –diye mırıldandı huysuz, somurtkan bir tavırla.</span></p>

      <p class="paragraf-3 para-style-override-19"><span>“Lanet olsun! İntihar falan edeceği yok bu herifin!” diye geçirdi içinden. “Biliyordum böyle olacağını. Zihnindeki anlık bir kırılmadan başka bir şey değildi bu! Ayaktakımı, ne olacak!</span></p>

      <p class="paragraf-3 para-style-override-19"><span>Kirillov ansızın bir lütufta bulunur gibi:</span></p>

      <p class="paragraf-3 para-style-override-19"><span>— Hayatta gördüğüm son insansın</span><span class="char-style-override-9">: k</span><span>ötü ayrılmak istemem seninle, –dedi.</span></p>

      <p class="paragraf-3 para-style-override-19"><span>Pyotr Stepanoviç öylece kalakaldı. “Lanet olsun! Yine ne oluyor?” diye geçirdi içinden.</span></p>

      <p class="paragraf-3 para-style-override-19"><span>— İnanın Kirillov, kişisel olarak size karşı hiçbir olumsuz duygum olmadığı gibi, her zaman...</span></p>

      <p class="paragraf-3 para-style-override-19"><span>— Alçağın, palavracının tekisin sen. Ama ben de senin gibiyim ve kendimi öldüreceğim, sense yaşayacaksın.</span></p>

      <p class="paragraf-3 para-style-override-19"><span>— Yani ben yaşamayı seçecek kadar aşağılık biriyim, öyle mi?</span></p>

      <p class="paragraf-3 para-style-override-19"><span>Bu anda neyin daha çok çıkarına olduğuna hemen karar veremedi Pyotr Stepanoviç</span><span class="char-style-override-9">: b</span><span>u konuşmayı sürdürmeli mi, sürdürmemeli miydi? Sonunda olayları “akışına” bırakmaya karar verdi. Kirillov’un kendisini her zaman sinir eden onu küçük görür, tepeden havalarını şu anda büsbütün iğrenç buluyordu. Bunun nedeni adamın belki bir saat içinde ölecek olması (Pyotr Stepanoviç her şeye karşın bu olasılığın devam ettiğini düşünüyordu) ve onun gibi yarı yaşayan birine, bir yarım insana böyle tepeden bir tavrı çok görmemek gerektiğiydi.</span></p>

      <p class="paragraf-3 para-style-override-19"><span>— Kafanıza bir kurşun sıkacaksınız diye karşıma geçmiş övünüyor gibisiniz sanki?</span></p>

      <p class="paragraf-3 para-style-override-19"><span>— İnsanların hiçbir şey yokmuş gibi yaşamayı sürdürmeleri beni hep şaşırtmıştır, –dedi Kirillov; onu duymamış gibiydi.</span></p>

      <p class="paragraf-3 para-style-override-19"><span>— Eh, bu da bir düşünce tabii, ama yine de...</span></p>

      <p class="paragraf-3 para-style-override-19"><span>— Seni maymun! Bunlar hep bana boyun eğdirmek için, değil mi? Kes sesini, hiçbir şey anladığın yok. Tanrı yoksa, ben Tanrıyım.</span></p>

      <p class="paragraf-3 para-style-override-19"><span>— İşte benim bir türlü anlayamadığım nokta bu</span><span class="char-style-override-9">: n</span><span>eden siz Tanrı oluyormuşsunuz ki?</span></p>

      <p class="paragraf-3 para-style-override-19"><span>— Tanrı varsa, bütün irade onun elinde demektir ve ben de bu iradeye boyun eğmek zorundayım. Ama yoksa, her şey benim elimde demektir ve ben de özgür irademi ortaya koymak zorundayım.</span></p>

      <p class="paragraf-3 para-style-override-19"><span>— Özgür iradenizi mi? Niçin böyle bir zorunluluğunuz var?</span></p>

      <p class="paragraf-3 para-style-override-19"><span>— Her şey benim irademe bağlı da ondan. Şu koca dünyada, Tanrı’yı da öldürdükten sonra kendi özgür iradesine inanarak bu iradeyi en eksiksiz, en yüce biçimiyle açıklamaya cesaret edebilecek kimse nasıl olmaz? Mirasa konmuş bir yoksulun, kendini o mirasın sahibi olacak güçte görmediği için altın dolu çuvala yaklaşamaması gibi bir şey bu. Özgür irademi göstermek istiyorum ben. Tek başıma da olsam yapacağım bunu.</span></p>

      <p class="paragraf-3 para-style-override-19"><span>— E, yapın o zaman.</span></p>

      <p class="paragraf-3 para-style-override-19"><span>—</span> <span>Kendimi öldürmek zorundayım, çünkü özgürlüğümün, özgür irademin en yüce dışavurumu bu</span><span class="char-style-override-9">: k</span><span>endimi öldürmek.</span></p>

      <p class="paragraf-3 para-style-override-19"><span>— Kendi canına kıyan tek kişi siz değilsiniz ki; intihar eden onca insan var?</span></p>

      <p class="paragraf-3 para-style-override-19"><span>— Hepsinin çeşitli nedenleri vardı. Bense, başka hiçbir neden olmaksızın, yalnızca özgür irademi göstermek için intihar edeceğim.</span></p>

      <p class="paragraf-3 para-style-override-19"><span>“Yapmayacak... İntihar falan etmeyecek,” diye düşündü Pyotr Stepanoviç yeniden.</span></p>

      <p class="paragraf-3 para-style-override-19"><span>— Biliyor musunuz, –dedi epeyce sinirlenerek,– yerinizde olsam özgür irademi başka birini öldürerek gösterirdim, kendimi öldürerek değil. Hem böylece yararlı da olabilirdiniz. Korkmuyorsanız eğer, kimi öldüreceğinizi söyleyebilirim size. Böylece, belki bugün kendinizi öldürmeniz de gerekmez. Anlaşabiliriz.</span></p>

      <p class="paragraf-3 para-style-override-19"><span>— Bir başkasını öldürmek, özgür irademi göstermenin en aşağılık yolu olurdu. Tam sana göre bir şey bu. Ben sen değilim</span><span class="char-style-override-9">: b</span><span>en en yüce yolu seçecek ve kendimi öldüreceğim.</span></p>

      <p class="paragraf-3 para-style-override-19"><span>“Ha şöyle... sonunda kendi ayağıyla geldi!” diye homurdandı Pyotr Stepanoviç nefretle.</span></p>

      <p class="paragraf-3 para-style-override-19"><span>— İnançsızlığımı açıklamak zorundayım, –dedi Kirillov yine odayı arşınlamaya başlarken.– Benim için Tanrı’nın yokluğundan daha yüce bir fikir yoktur. Tüm insanlık tarihi bunun kanıtıdır. İnsanoğlu kendini öldürmeden yaşayabilmek için icat etti Tanrı’yı ve günümüze dek tüm insanlık tarihi bundan ibarettir. Tarihte Tanrı’yı icat etmeyi reddeden bir tek benim. Bu bilinsin artık.</span></p>

      <p class="paragraf-3 para-style-override-19"><span>“Yok, intihar etmeyecek bu,” diye düşündü Pyotr Stepanoviç kaygılanarak.</span></p>

      <p class="paragraf-3 para-style-override-19"><span>— Kim bilsin? –dedi onu kışkırtmak için.– Burada yalnız siz ve ben varız. Liputin mi bilsin istiyorsunuz yoksa?</span></p>

      <p class="paragraf-3 para-style-override-19"><span>— Herkes bilsin, herkes öğrensin. Herkesin apaçık bilmeyeceği hiçbir şey yoktur. Bunu</span> <span class="char-style-override-11">O</span> <span>söyledi.</span></p>

      <p class="paragraf-3 para-style-override-19"><span>Heyecandan sıtmalıymış gibi titreyerek önünde bir kandilin yandığı İsa tasvirini gösterdi. Pyotr Stepanoviç çileden çıkarak:</span></p>

      <p class="paragraf-3 para-style-override-19"><span>—</span> <span class="char-style-override-11">Ona</span> <span>hâlâ inanıyorsunuz siz o zaman? Zaten kandil de yakmışsınız önüne? “Ne olur ne olmaz” diye mi yoksa?</span></p>

      <p class="paragraf-3 para-style-override-19"><span>Beriki susuyordu.</span></p>

      <p class="paragraf-3 para-style-override-19"><span>— Bence siz bir papazdan bile daha çok inanıyorsunuz.</span></p>

      <p class="paragraf-3 para-style-override-19"><span>— Kime?</span> <span class="char-style-override-11">Ona</span> <span>mı? Şimdi beni dinle. –Kirillov durdu; öfkeli, kımıltısız bakışları önündeydi.– Şu yüce düşünceye kulak ver</span><span class="char-style-override-9">: b</span><span>ir gün dünyanın orta yerine üç haç dikildi. Bu haçlardan birine gerili olanın o kadar güçlü bir inancı vardı ki, yanındaki haçta gerili olana “Bugün benimle cennete gideceksin,” dedi. Gün batarken ikisi de öldü; ne cenneti gördüler, ne de yeniden dirilişi. Söylenen gerçekleşmedi. Kulağını aç</span><span class="char-style-override-9">: b</span><span>u adam, dünyanın en yüce varlığı, dünyanın varoluş nedeniydi. Dünya ve onun üzerindeki her şey, bu adam yoksa eğer bir çılgınlıktan başka bir şey değildir. Ondan önce de, ondan sonra da</span> <span class="char-style-override-11">Onun</span> <span>gibisi olmadı; olamaz da; bir mucize bile var edemez onun gibisini. Zaten mucize de, bugüne dek onun gibi birinin olmaması ve bundan sonra da olamamasıdır. Doğa yasaları eğer</span> <span class="char-style-override-11">Onu</span><span>, kendi yarattığı mucizeyi bile esirgeyemeyip</span> <span class="char-style-override-11">Onu</span> <span>yalanlar içinde yaşamak ve bir yalan uğruna ölmek zorunda bıraktıysa, o zaman tüm yeryüzü yalandan ve budalaca bir güldürüden, gezegenin tüm yasaları da şeytani bir vodvilden başka bir şey değil demektir. Bu durumda yaşamak neye yarar... ne uğruna yaşanacak? Hadi, yanıt ver de göreyim!</span></p>

      <p class="paragraf-3 para-style-override-19"><span>— Bu, işin bambaşka bir yönü. Siz burada iki şeyi karıştırıyorsunuz gibi geliyor bana; ve bu hiç hoş değil. Ama, durun bir dakika</span><span class="char-style-override-9">: y</span><span>a siz Tanrı’ysanız? Ya yalanlar sona erdiyse ve siz tüm yalanların sizden önceki Tanrı’dan kaynaklandığını fark ettiyseniz?</span></p>

      <p class="paragraf-3 para-style-override-19"><span>— Sonunda anladın! –diye haykırdı Kirillov heyecanlanarak.– Sen bile anlayabildiğine göre demek anlaşılabilir bir şeymiş! İnsanları kurtarmanın tek yolunun onlara bu düşünceyi kanıtlamak olduğunu anlıyorsun artık. Peki bunu kim kanıtlayacak? Ben! Bir ateist, Tanrı’nın var olmadığını kavrar ve bunu kavradığı anda nasıl kendini öldürmez, anlayamıyorum. Tanrı’nın var olmadığını kavramak ve bunu kavradığın anda kendinin Tanrı olduğunu kavrayamamak tam bir saçmalık; yoksa hemen o anda öldürür insan kendini. Bunun bilincine vardın mı, sen artık bir çarsın, kendini öldürmezsin, şan içinde yaşarsın. Ama önce birinin ne yapıp edip kendini öldürmesi gerekir; yoksa kim başlar, kim kanıtlar? Bu ben olacağım, başlamak ve kanıtlamak için kendimi öldüreceğim. Arzularımın dışında Tanrı’yım ve mutsuzum, çünkü irademi ortaya koymak</span> <span class="char-style-override-11">zorundayım</span><span>. Bütün insanlar mutsuz, çünkü iradelerini açıklamaktan korkuyorlar. İnsanoğlunun bugüne dek mutsuz ve yoksul olmasının nedeni, iradesini en yüce biçimiyle göstermekten çekinmesi ve bunu bir ilkokul öğrencisi gibi küçük şeylerle göstermesidir. Çok mutsuzum, çünkü çok korkuyorum. Korku insanın lanetidir. Ama ben irademi ortaya koyacağım, inanmadığıma inanmak zorundayım. Başlayacağım, bitireceğim ve onlara kapıyı açacağım. Onları kurtaracağım. İnsanları kurtaracak tek şey budur; bir sonraki kuşağı görünüm olarak değiştirecek olan da budur; çünkü bugünkü fiziksel görünümüyle, eski Tanrı’sı olmadan asla yapamaz insanoğlu. Bunu çok düşündüm. Üç yıl Tanrılığımın sıfatını aradım ve buldum</span><span class="char-style-override-9">: b</span><span>enim Tanrılığımın sıfatı, irademdir! Boyun eğmezliğimi ve yeni, korkunç özgürlüğümü en yüce haliyle göstermek için bütün yapabileceğim bu! Bu çok korkunç bir şey! Boyun eğmezliğimi ve yeni, korkunç özgürlüğümü kanıtlamak için intihar edeceğim.</span></p>

      <p class="paragraf-3 para-style-override-19"><span>Yüzünde renk diye bir şey kalmamış, bakışları dayanılmaz ağırlaşmıştı. Ateşler içinde yanıyor gibiydi. Pyotr Stepanoviç bir an yere yığılıvereceğini sandı.</span></p>

      <p class="paragraf-3 para-style-override-19"><span>— Kalemi ver! –diye bağırdı birden, anlık bir esinin kararlılığıyla.– Söyle, ne dersen yazacağım. Şatov’u öldürdüğümü de yazacağım. Bu iş beni keyiflendirmişken söyle! Kibirli kölelerin hakkımda ne düşünecekleri umurumda bile değil! Saklı gizli olan her şeyin nasıl açığa çıktığını kendi gözlerinle görecek ve ezileceksin... İnanıyorum! İnanıyorum!</span></p>

      <p class="paragraf-3 para-style-override-19"><span>Pyotr Stepanoviç fırsatı kaçırmadı; mutluluktan titreyerek bir kâğıtla hokka takımını Kirillov’un önüne sürdü.</span></p>

      <p class="paragraf-3 para-style-override-19"><span>“Ben, Aleksey Kirillov, açıklıyorum ki...”</span></p>

      <p class="paragraf-3 para-style-override-19"><span>— Dur! Öyle istemem! Kime açıklıyorum?</span></p>

      <p class="paragraf-3 para-style-override-19"><span>Kirillov hummalı gibi titriyordu. Bu açıklama ve ona ilişkin aklına geliveren ani bir düşünce sanki onu bütünüyle tutsak etmiş ve acıyla kıvranan ruhu için önünde bir an tutkuyla atıldığı bir çıkış kapısı açılmıştı:</span></p>

      <p class="paragraf-3 para-style-override-19"><span>— Kime açıklıyorum? Bilmek istiyorum</span><span class="char-style-override-9">: k</span><span>ime?</span></p>

      <p class="paragraf-3 para-style-override-19"><span>— Hiç kimseye. Herkese. İlk kim okuyacaksa ona. Belirtmeye ne gerek var. Tüm dünyaya!</span></p>

      <p class="paragraf-3 para-style-override-19"><span>— Tüm dünyaya mı? Bak bu harika! Ve hiç yazıklanmadan. Yazıklanmak, kendime acındırmak istemiyorum; resmi makamlara seslenmek de istemiyorum.</span></p>

      <p class="paragraf-3 para-style-override-19"><span>Pyotr Stepanoviç büyük bir heyecanla:</span></p>

      <p class="paragraf-3 para-style-override-19"><span>— Elbette! –diye haykırdı.– Resmi makamların canı cehenneme! Ciddiyseniz, devam edin yazmaya!</span></p>

      <p class="paragraf-3 para-style-override-19"><span>— Dur! En yukarıya dilini çıkarmış bir surat çizmek istiyorum.</span></p>

      <p class="paragraf-3 para-style-override-19"><span>— Saçmalamayın! –diye köpürdü Pyotr Stepanoviç.– Bu duyguyu üslubunuzla da aktarabilirsiniz.</span></p>

      <p class="paragraf-3 para-style-override-19"><span>— Üslup mu? Güzel! Üslupla, evet üslupla... Haydi, üslubuyla söyle de yazayım.</span></p>

      <p class="paragraf-3 para-style-override-19"><span>“Ben Aleksey Kirillov, –diye kararlı buyurgan bir sesle dikte etti Pyotr Stepanoviç; Kirillov’un omzu üzerinden bakıyor, onun heyecandan titreyen elleriyle yazdığı her harfi izliyordu. “...açıklıyorum</span><span class="char-style-override-9">: b</span><span>ugün, yani... Ekim günü, akşam saat sekiz sularında, üniversite öğrencisi Şatov’u korulukta öldürdüm. Onu hain olması ve on gündür yanımızda gizlenmekte olan Fedka ile bildiriler konusunda ihbarda bulunmaya hazırlanması nedeniyle öldürdüm. Pişman olduğum ya da sizlerden korktuğum için değil, ama bu kararı daha yurtdışında verdiğim için, bugün kafama bir kurşun sıkarak kendimi de öldüreceğim.”</span></p>

      <p class="paragraf-3 para-style-override-19"><span>— Hepsi bu mu? –diye bağırdı Kirillov şaşkın ve öfkeli.</span></p>

      <p class="paragraf-3 para-style-override-19"><span>— Çok bile! –dedi Pyotr Stepanoviç elini sallayıp bir yandan da önünden kâğıdı almaya çalışarak.</span></p>

      <p class="paragraf-3 para-style-override-19"><span>— Dur! –diye bağırdı Kirillov elini kâğıdın üzerini sımsıkı bastırarak.– Dur! Bu çok saçma! Onu kiminle öldürdüğümü de açıklamak istiyorum. Fedka’nın ne işi var burada? Ya yangın ne olacak? Her şeyi açıklamak istiyorum, üstüne bir de onlara küfretmek istiyorum, ama üslupla, güzel bir üslupla!</span></p>

      <p class="paragraf-3 para-style-override-19"><span>— Yeter Kirillov, inanın bana bu kadar yeter! –dedi Pyotr Stepanoviç yalvarır gibi ve Kirillov mektubu yırtar diye ödü koparak.– Size inanmaları için olabildiğince üstü kapalı olması gerek her şeyin. Tam yazdığımız gibi</span><span class="char-style-override-9">: b</span><span>irkaç ima yeterli. Gerçeğin yalnızca ucunu, onları kışkırtmaya yetecek küçücük bir bölümünü göstermeliyiz. Bizim söyleyeceklerimizden çok daha fazlasını kendileri uyduracaklar ve hiç kuşkusuz kendi uydurduklarına bizim söylediklerimizden daha çok inanacaklar... ki böylesi çok daha iyi... çok daha iyi! Hadi verin; bu haliyle harika, verin hadi, verin!</span></p>

      <p class="paragraf-3 para-style-override-19"><span>Bir yandan da kâğıdı Kirillov’un önünden kapmaya çalışıyordu. Kirillov gözlerini belertmiş, anlamaya çabalıyor gibiydi, ama sanki hiçbir şey anlamıyordu artık.</span></p>

      <p class="paragraf-3 para-style-override-19"><span>— Lanet olsun! –diye terslendi birden Pyotr Stepanoviç büyük bir öfkeyle.– Daha imzalamadı bile! Ne öyle gözlerinizi belertmiş bakıp duruyorsunuz, imzalasanıza kâğıdı!</span></p>

      <p class="paragraf-3 para-style-override-19"><span>— Onlara küfretmek istiyorum... –diye mırıldandı Kirillov, ancak kalemi aldı ve imzaladı.– Küfretmek istiyorum...</span></p>

      <p class="paragraf-3 para-style-override-19"><span>— Vive la république</span><span class="dipnot-3 char-style-override-8"><a class="footnote-link" href="#footnote-225-25" id="footnote-225-25-backlink">25</a></span><span>diye imzalayın, yeter.</span></p>

      <p class="paragraf-3 para-style-override-19"><span>— Bravo! –diye böğürdü âdeta büyük bir coşkuyla Kirillov.– Vive</span> <span>la république démocratique, sociale et universelle ou la mort!..</span><span class="dipnot-3 char-style-override-8"><a class="footnote-link" href="#footnote-225-26" id="footnote-225-26-backlink">26</a></span> <span>Yok, yok, böyle değil. Liberté, égalite, fraternité ou la mort!</span><span class="dipnot-3 char-style-override-8"><a class="footnote-link" href="#footnote-225-27" id="footnote-225-27-backlink">27</a></span> <span>Bu daha iyi, çok daha iyi, –Adını yazıp imzaladı, en alta da büyük bir zevkle bunları yazdı.</span></p>

      <p class="paragraf-3 para-style-override-19"><span>— Yeter, bu kadar yeter, –diye yineleyip duruyordu Pyotr Stepanoviç.</span></p>

      <p class="paragraf-3 para-style-override-19"><span>— Dur biraz... dur... bir de Fransızca yazacağım adımı</span><span class="char-style-override-9">: “</span><span>de Kiriloff, gentilhomme russe et citoyen du monde.”</span><span class="dipnot-3 char-style-override-8"><a class="footnote-link" href="#footnote-225-28" id="footnote-225-28-backlink">28</a></span> <span>–Birden bir kahkaha attı:– Ha-ha-ha! Yok, hayır, dur, çok daha iyisini buldum,</span> <span class="char-style-override-11">evreka</span><span class="char-style-override-9">: g</span><span>entilhomme-séminariste russe et citoyen du monde civilisé!</span><span class="dipnot-3 char-style-override-8"><a class="footnote-link" href="#footnote-225-29" id="footnote-225-29-backlink">29</a></span> <span>En iyisi bu! –Birden yerinden fırladı ve hızla pencerenin kenarında duran tabancasını aldığı gibi öbür odaya geçip ardından kapıyı sımsıkı kapadı. Pyotr Stepanoviç gözleri kapanan kapıda bir an durup düşündü.</span></p>

      <p class="paragraf-3 para-style-override-19"><span>“Hemen şu anda ateş etti etti; düşünmeye başlarsa, hiçbir şey olmaz.”</span></p>

      <p class="paragraf-3 para-style-override-19"><span>Bu arada mektubu aldı, oturup yeniden göz gezdirdi. Bayağı güzel bir açıklama olmuştu:</span></p>

      <p class="paragraf-3 para-style-override-19"><span>“Şu durumda bize gereken ne? Bir süre onların kafasını karıştırmak, yanlış yola yönlendirmek. Koru işi ne olacak? Kentte koru yok, ama sonunda bunun Skvoreşniki Korusu olduğunu anlayacaklardır. Ama bunu anlamaları zaman alır, koruda arama yapmaları da epey bir zamanlarını alır; sonunda cesedi bulduklarında, yazılanlar doğruymuş diyecekler; o zaman geri kalanların da doğru olduğuna, Fedka konusunda yazılanların da doğru olduğuna inanacaklar. Fedka ne demek? Fedka, yangın demek, Lebyadkinler demek</span><span class="char-style-override-9">: b</span><span>öylece her şey buradan, Filippovlar’ın evinden başlamış olacak. Hiçbir şeyin farkına varamadıklarını görecekler ve bu da kafalarını büsbütün karıştıracak!</span> <span class="char-style-override-11">Bizimkiler</span> <span>akıllarının ucundan bile geçmeyecek. Şatov, Kirillov, Fedka, Lebyadkinler... niye öldürdüler bunlar birbirlerini? Al sana bir sorucuk daha! Lanet olsun! Silah sesi falan geldiği yok içeriden!..”</span></p>

      <p class="paragraf-3 para-style-override-19"><span>Yazdırdığı kâğıdı hayranlıkla gözden geçiriyordu ama bir yandan da yüreğini sıkıştıran bir tedirginlikle kulağı içeriden gelecek sesteydi... Birden kan beynine sıçradı. Kaygıyla saatine göz attı; geçti. Kirillov içeriye kapanalı on dakikadan fazla olmuştu. Mumu alıp Kirillov’un kapandığı odanın kapısına gitti. Tam odanın kapısına vardığında mumun bitmek üzere olduğunu fark etti; yansa yansa bir yirmi dakika daha yanardı ve başka mum da yoktu. Kapı koluna elini koyup içeriyi dinledi; hiç ses yoktu. Ansızın kapıyı açıp mumu havaya kaldırdı</span><span class="char-style-override-9">: b</span><span>iri böğürerek üzerine atıldı. Kapıyı hızla kapayıp var gücüyle üzerine abandı. Yine ses seda kesildi</span><span class="char-style-override-9">: t</span><span>am bir ölüm sessizliği.</span></p>

      <p class="paragraf-3 para-style-override-19"><span>Elinde mum, uzun süre kararsızlık içinde ayakta durup bekledi. Kapıyı açıp içeri girdiği anda, pek iyi göremediyse de odanın en dibinde, pencerenin önünde duran Kirillov’un yüzünü ve üzerine atılırkenki hayvani öfkesini bir an için seçer gibi olmuştu. Pyotr Stepanoviç ürperdi, mumu hemen masanın üzerine bıraktı, tabancasını çıkarıp horozunu kaldırdı ve Kirillov elinde tabancasıyla içeri girecek ve masaya doğru nişan alacak olursa, ondan önce ateş edebilme şansı elde edebilmek için ayaklarının ucuna basarak odanın öbür ucuna gitti.</span></p>

      <p class="paragraf-3 para-style-override-19"><span>Onun intihar edeceğine artık hiç inanmıyordu! “Odanın ortasında durmuş düşünüyordu,” diye geçirdi hızla aklından. “Karanlık, korkunç bir odada üstelik... Böğürür gibi bir ses çıkararak üzerime atılması da iki olasılığı akla getiriyor</span><span class="char-style-override-9">: y</span><span>a tam tetiği çekeceği anda içeri girerek onu şaşırttım ya da... ya da durmuş beni nasıl öldüreceğini hesaplıyordu. Evet, düşündüğü buydu... Korkup kendini öldüremezse, benim onu öldürmeden bir yere gitmeyeceğimi biliyor çünkü. O zaman ben onu öldürmeden, kendisinin beni öldürmesi gerekiyor... Ah, yine hiçbir ses gelmiyor içeriden! Korkutucu olmaya başladı ama: Ya şimdi kapıyı açıverirse... İşin en pis yanı da Tanrı’ya inanması; bir papazdan bile daha çok inanıyor! Asla kendini öldürmez bu adam. Bunun gibi ‘kendi akıllarıyla onu keşfedenler’den geçilmiyor şimdilerde. Aşağılık herif! Lanet olsun, mum... mum! En çok çeyrek saat daha yanar... Bitirmek gerek bu işi; ne pahasına olursa olsun bitirmek! Hem artık ben de öldürebilirim onu... Bu kâğıt ortada olduktan sonra onu benim öldürdüğüm kimsenin aklına gelmez. Onu yere kendini öldürmüş gibi uzatıp ateşlenmiş tabancayı da eline tutuşturdum mu, tamam... İyi de, nasıl öldüreceğim? Ya kapıyı açtığımda yine üzerime saldırır ve benden önce ateş ederse?.. Lanet olsun, bakarsın ıskalar!”</span></p>

      <p class="paragraf-3 para-style-override-19"><span>Bir şeyler yapmanın kaçınılmazlığı ve kararsızlıkla yüreği eziliyor, tüm bedeni titriyordu. Sonunda mumu alıp yeniden kapıya gitti; mumu yukarı kaldırdı, tabancasını doğrulttu. Mumu tuttuğu sol eliyle kapının koluna bastırmak ve kapıyı açmak istedi, ama olmadı</span><span class="char-style-override-9">: k</span><span>ol gıcırdadı. “Doğruca üzerime ateş edecek!” diye geçirdi içinden. Var gücüyle kapıya bir tekme attı, mumu yukarı kaldırdı, tabancasını karşıya doğrulttu; ama ne bir silah sesi, ne çığlık duyuldu. İçerde kimse yoktu.</span></p>

      <p class="paragraf-3 para-style-override-19"><span>Ürperdi. Odanın başka kapısı olmadığı için kaçmış olamazdı. Mumu biraz daha yukarı kaldırdı ve dikkatle bakındı</span><span class="char-style-override-9">: k</span><span>imse yok gibiydi. Yavaşça Kirillov diye seslendi, bekledi, sonra daha yüksek sesle bir kez daha seslendi; karşılık veren olmadı.</span></p>

      <p class="paragraf-3 para-style-override-19"><span>“Sakın pencereden kaçmış olmasın?”</span></p>

      <p class="paragraf-3 para-style-override-19"><span>Gerçekten de pencerelerden birinin vasistası açıktı. “Saçmalama, vasistastan kaçabilmesi olanaksız!” Tüm odayı geçip doğruca o pencereye gitti</span><span class="char-style-override-9">: “</span><span>Yok, buradan kaçması imkânsız!” Birden döndü ve... dondu kaldı.</span></p>

      <p class="paragraf-3 para-style-override-19"><span>Pencerenin karşısına gelen duvarda, kapının hemen sağında bir dolap vardı. Dolabın sağ yüzüyle duvar köşesi arasında daracık bir boşluk vardı ve Kirillov bu boşlukta, sıkışmış gibi tuhaf bir biçimde duruyordu</span><span class="char-style-override-9">: b</span><span>aşı dik, vücudu gergin ve kımıltısızdı; aşağı sarkıttığı kollarını bedenine, sırtını da arkadaki duvara yapıştırmıştı; silinmek, duvarın içine girip yok olmak ister gibiydi. İnanması zordu ama her halinden Pyotr Stepanoviç’e görünmemeye çalıştığı belliydi. Bulunduğu yer onun çaprazı olduğu için Pyotr Stepanoviç köşedeki karaltının ancak çıkıntılarını görebiliyordu. Kirillov’u tümüyle görmek ve bu gizeme bir son vermek için sola doğru iki adım atmaya cesaret edemiyordu. Yüreği hızla atıyordu... Birden kudurdu sanki</span><span class="char-style-override-9">: o</span><span>lduğu yerde tepinip haykırarak, öfkeyle o korkunç köşeye doğru atıldı.</span></p>

      <p class="paragraf-3 para-style-override-19"><span>Ama tam onun önüne vardığında, çakılmış gibi durdu</span><span class="char-style-override-9">: ö</span><span>ncekinden de büyük bir korkuya kapıldığını hissetti. Onu en fazla şaşırtan da köşedeki karaltının onun bütün tepinmelerine, kudurmuşçasına haykırarak üzerine atılmalarına aldırmadan, taştan ya da balmumundan bir heykelmişçesine yerinde kımıltısız kalmasıydı. Yüzü doğal sayılamayacak denli beyaz, boşlukta bir noktaya mıhlanıp kalmış kara gözleri hareketsizdi. Pyotr Stepanoviç bu solgun yüzü en ince noktasına kadar görebilmek için mumu aşağı yukarı hareket ettirdi. Birden, gözleri boşlukta bir noktaya takılı gibi olmasına karşın Kirillov’un onu yine de gördüğünü, hatta belki de izlediğini fark etti. Aklına birden mumu “şu alçağın”ın yüzüne götürüp yakmak geldi; bakalım o zaman ne yapacaktı? Tam bu anda Kirillov’un çenesi kımıldar gibi oldu; dudaklarında da, aklından geçeni anlamış gibi alaycı bir gülümseme dolaştı sanki. Pyotr Stepanoviç titredi ve kendinden geçerek birden atılıp Kirillov’un omzunu tuttu.</span></p>

      <p class="paragraf-3 para-style-override-19"><span>Bundan sonrası öyle hızla gelişti ki, Pyotr Stepanoviç daha sonra bu tuhaf olayların hangisinin önce, hangisinin sonra olduğunu hatırlayamadı. Omzundan tuttuğu anda Kirillov’un hızla öne eğdiği başı Pyotr Stepanoviç’in elindeki muma çarptı; şamdan gürültüyle yere yuvarlandı ve mum söndü. Bununla aynı anda Pyotr Stepanoviç sol elinin serçe parmağında müthiş bir acı duydu. Bir çığlık attı; bu ana ilişkin tek hatırladığı, parmağını ısırmak için eğilen Kirillov’un başına kendinden geçmişçesine tabancasını üç kez var gücüyle indirdiği olacaktı. Sonunda parmağını kurtarabildi ve karanlıkta yolunu güçlükle bularak dışarı atıldı. Ardından korkunç çığlıklar duyuluyordu:</span></p>

      <p class="paragraf-3 para-style-override-19"><span>— Şimdi, şimdi, şimdi, şimdi...</span></p>

      <p class="paragraf-3 para-style-override-19"><span>Belki on kez yinelendi bu kelime. Pyotr Stepanoviç’se durmadan koşuyordu; tam sofaya gelmişti ki korkunç bir patlama duyuldu. Olduğu yerde kalakaldı, karanlık sofada beş dakika kadar durup ne yapacağını düşündü; sonunda yeniden odaya döndü. Önce düşen mumu bulması gerekiyordu. Dolabın hemen sağında bir yerde olmalıydı mum. Ama onu neyle yakacaktı? Birden, bulanık bir görüntü canlandı gözünde</span><span class="char-style-override-9">: d</span><span>ün Fedka’nın üzerine saldırmak için koşarak mutfağa indiğinde, rafta büyükçe bir kırmızı kibrit kutusu görmüştü. Eliyle iki yanını yoklayarak sola, mutfak kapısına yöneldi, kapıyı açtı, küçük holü geçip aşağı indi; eliyle rafı yokladı ve tam demin gözünün önüne gelen yerde hiç kullanılmamış, dolu bir paket kibrit buldu. Kibrit çakmadan aceleyle yine karanlıkta yukarı çıktı. Tam dolabın oraya, parmağını ısıran Kirillov’un başına tabancasıyla vurduğu yere varınca ısırılan parmağı aklına geldi, aynı anda da parmağında dayanılmaz bir acı duydu. Dişini sıkıp yaktığı mumu yeniden şamdanın üzerine koydu ve çevresine bakındı</span><span class="char-style-override-9">: K</span><span>irillov, vasistası açık pencerenin orada, yerde yatıyordu; bacakları odanın sağ köşesine dönüktü. Sağ şakağından giren kurşun, kafatasını parçalayarak sol üst taraftan çıkmıştı. Kan ve beyin parçaları görülüyordu çevrede. Tabancası hâlâ elindeydi. Hemen ölmüş gibiydi. Her şeyi dikkatle gözden geçiren Pyotr Stepanoviç doğruldu, parmaklarının ucuna basarak odadan çıktı, kapıyı kapadı, mumu ilk odadaki masanın üzerine bıraktı, biraz düşünüp yangın çıkarmayacağına aklı kesince öylece, yanık bırakmaya karar verdi. Masadaki mektuba bir daha göz attı, yüzünde istemsiz bir gülümseme belirdi, sonra her nedense parmak uçlarına basarak evden çıktı. Yine Fedka’nın geçidinden çıkıp tahtayı özenle yerine geri koydu.</span></p>

      <p class="paragraf-3 para-style-override-20"/>

      <p class="x2030-3"><span>III</span></p>

      <p class="paragraf-3 para-style-override-20"/>

      <p class="paragraf-3 para-style-override-19"><span>Saat tam altıya on kala Pyotr Stepanoviç ve Erkel istasyonda, oldukça uzun katar boyunca yürüyorlardı. Pyotr Stepanoviç yolcuydu, Erkel’se onu geçirmeye gelmişti. Bagaj teslim edilmiş, yol çantasıysa ikinci mevki vagonlarından birinde ayrılan yere konulmuştu. İlk kampana çalmış, ikinciyi bekliyorlardı. Pyotr Stepanoviç gizlenme gereği duymadan çevresine bakınıyor, vagonlara giren çıkan yolcuları izliyordu. Ama tanıdık kimse ilişmedi gözüne; biri uzaktan tanıdığı bir tüccar, öbürü yol üzerinde iki istasyon ötede inecek genç bir köy papazı olmak üzere yalnızca iki kişiyi başıyla hafifçe selamlamak zorunda kaldı. Ayrılmadan önceki şu son dakikalarda Erkel’in ne olduğunu kendisinin de tam bilemediği önemli bir şeyler söylemek ister gibi bir hali vardı ama söze başlamaya bir türlü cesaret edemiyordu. Nedense Pyotr Stepanoviç’in kendisinin varlığından sıkıldığını ve sabırsızlıkla son kampananın çalmasını beklediğini düşünüyordu.</span></p>

      <p class="paragraf-3 para-style-override-19"><span>— Nasıl böyle gizlenme gereği duymadan bakabiliyorsunuz çevrenize? –dedi sanki onu uyarmak ister gibi.</span></p>

      <p class="paragraf-3 para-style-override-19"><span>— Hoppala! Niye gizlenecekmişim? Bu saatte buna gerek yok... sabahın körü... İçiniz rahat olsun. Bir tek Liputin’den yana tedirginim; koku almışsa çıkar gelir.</span></p>

      <p class="paragraf-3 para-style-override-19"><span>— Pyotr Stepanoviç, güvenilmez bunlara, –dedi Erkel kararlı bir sesle.</span></p>

      <p class="paragraf-3 para-style-override-19"><span>— Liputin’e mi?</span></p>

      <p class="paragraf-3 para-style-override-19"><span>— Hepsine Pyotr Stepanoviç.</span></p>

      <p class="paragraf-3 para-style-override-19"><span>— Saçma. Dünkü olay hepsini birbirine sımsıkı bağladı. Artık hiçbiri ihanet edemez. Aklını kaçırmadıkça kim göz göre göre kendini ateşe atar?</span></p>

      <p class="paragraf-3 para-style-override-19"><span>— Ama bunlar akıllarını kaçıracak Pyotr Stepanoviç.</span></p>

      <p class="paragraf-3 para-style-override-19"><span>Pyotr Stepanoviç’in de aklına gelmiş olmalıydı bu olasılık; o yüzden de Erkel’in bu son uyarısına canı büsbütün sıkıldı.</span></p>

      <p class="paragraf-3 para-style-override-19"><span>— Sakın siz de korkuyor olmayasınız Erkel? Bakın, onların tümüne güvendiğimden daha çok güvenirim size. Her birinin ne karatta olduğu ortaya çıktı. Hepsinin sana bağlı olduğunu benim adıma ilet onlara. Sabahtan tek tek dolaş her birini. Yazılı talimatımı da yarın ya da öbür gün, dinleyecek duruma geldiklerinde toplayıp onlara okursunuz... ama bence yarın kendilerine geleceklerdir, çünkü dehşetli korkuyorlar; mum gibi olacaklarına ve söz dinleyeceklerine eminim... Yeter ki siz yılgınlığa kapılmayın.</span></p>

      <p class="paragraf-3 para-style-override-19"><span>— Ah Pyotr Stepanoviç, keşke hiç gitmeseydiniz!</span></p>

      <p class="paragraf-3 para-style-override-19"><span>— Hepi topu birkaç gün; sonra hemen döneceğim.</span></p>

      <p class="paragraf-3 para-style-override-19"><span>— Pyotr Stepanoviç, –dedi Erkel ihtiyatlı, ama aynı zamanda da kararlı bir sesle,– her ne kadar Petersburg’a gidiyor olsanız da ben bunun davamız için gerekli bir gezi olduğunu biliyorum.</span></p>

      <p class="paragraf-3 para-style-override-19"><span>— Ben de sizden bunu beklerdim Erkel. Madem benim Petersburg’a gittiğimi anladınız, o zaman bunu onlara dün akşam söylememin mümkün olmadığını da anlarsınız; korkabilirlerdi bu kadar uzağa gideceğimi öğrenince. Kendiniz de gördünüz nasıl tipler olduklarını. Ama siz bu yolculuğa Liputin’in sandığı gibi yurtdışına sıvışmak için değil, ortak davamız uğruna, önemli birtakım işler uğruna çıktığımı biliyorsunuz.</span></p>

      <p class="paragraf-3 para-style-override-19"><span>— Pyotr Stepanoviç, Avrupa’ya da gitseniz anlarım efendim, evet, anlarım... kendinizi korumanız gerek, çünkü siz her şeysiniz, bizse birer hiç. Anlıyorum Pyotr Stepanoviç, anlıyorum.</span></p>

      <p class="paragraf-3 para-style-override-19"><span>Zavallı çocuğun sesi titriyordu.</span></p>

      <p class="paragraf-3 para-style-override-19"><span>— Teşekkür ederim Erkel... Ah, yaralı parmağıma dokundunuz (Erkel Pyotr Stepanoviç’in elini beceriksizce sıkarken siyah bir taftayla özenerek sarılmış yaralı parmağına dokunmuştu). Bir kez daha yineleyeyim</span><span class="char-style-override-9">: P</span><span>etersburg’a yalnızca havayı koklamak için gidiyorum, belki yalnızca yirmi dört saat için, sonra hemen döneceğim. Dönünce farklı bir izlenim yaratmak için Gaganov’un köyüne yerleşmeyi düşünüyorum. Bizimkiler bir şekilde tehlike içinde oldukları gibi bir düşünceye kapılacak olurlarsa, hemen başlarına geçer ve tehlikenin ilk hedefi olurum. Petersburg’da kalışım uzayacak olursa, bildiğiniz yoldan sizi hemen bilgilendiririm... siz de onlara iletirsiniz.</span></p>

      <p class="paragraf-3 para-style-override-19"><span>İkinci kampana çaldı.</span></p>

      <p class="paragraf-3 para-style-override-19"><span>— Yalnızca beş dakikamız kaldı. Biliyor musunuz, buradaki hücrenin dağılmasını istemiyorum. Korktuğumdan değil... Benim için kaygılanmayın; bu büyük ağda, sorumlusu olduğum bunun gibi pek çok hücre var, dolayısıyla bu adamlar benim için çok da değerli değiller. Yine de hücre hücredir. Her ne kadar bu kadar sersemin arasında sizi tek başınıza bırakıyorsam da, yine de sizden yana içim rahat. İhanet ederler diye hiç korkmayın, buna cesaret edemezler... Aa, siz de mi bugün yolcusunuz? –diye bağırdı birden, selamlaşmak için kendisine doğru yürüyen pek genç birini görerek; sesi tümüyle değişmiş, kaygısız, neşeli bir ton almıştı.– Siz de ekspres yolcusu musunuz? Hiç haberim yoktu. Nereye, anneciğinize mi?</span></p>

      <p class="paragraf-3 para-style-override-19"><span>Yuliya Mihaylovna’nın uzak bir akrabası olan ve iki haftadır kentimizde bulunan genç adamın anneciği komşu ilin en zengin çiftlik sahibesiydi.</span></p>

      <p class="paragraf-3 para-style-override-19"><span>— Hayır çok daha uzağa, R.’ye gidiyorum... –dedi genç adam gülümseyerek.– Bu demektir ki sekiz saatim trende geçecek. Ya siz, Petersburg’a mı?</span></p>

      <p class="paragraf-3 para-style-override-19"><span>— Petersburg’dan başka yer yok mu, neden ille orası olsun? –dedi Pyotr Stepanoviç çok daha sıcak, içten bir gülümsemeyle.</span></p>

      <p class="paragraf-3 para-style-override-19"><span>Genç adam eldivenli elinin parmağını “hadi hadi!” der gibi salladı.</span></p>

      <p class="paragraf-3 para-style-override-19"><span>— Pekâlâ, bildiniz, –diye gizemli bir havayla fısıldadı ona Pyotr Stepanoviç.– Yuliya Mihaylovna’dan aldığım üç dört mektubu orada birilerine vermek zorundayım. Canları cehenneme hepsinin... Açıkçası pis bir görev!</span></p>

      <p class="paragraf-3 para-style-override-19"><span>— İyi de neden bu kadar korktu ki? –dedi genç adam da nedense fısıldayarak.– Dün ziyaretine gittim ve beni kabul etmedi; bana kalırsa kocasından yana korkmasını gerektirecek bir durum yok; hatta, tersine, yangında canını bile tehlikeye atarak kahramanca bir tavır sergiledi...</span></p>

      <p class="paragraf-3 para-style-override-19"><span>— Ama işte, –diye yine güldü Pyotr Stepanoviç,– buradan birilerinin bir şeyler yazmış olmasından korkuyor... Bazı kişilerden... açık söylemek gerekirse, Stavrogin’le Prens K.’den kuşkulanıyor... Uzun hikâye, yolda bakarsınız, şövalyelik duygularım izin verdiği ölçüde bir şeyler açıklayabilirim size... Teğmen Erkel’i takdim edeyim, akrabam olur kendisi...</span></p>

      <p class="paragraf-3 para-style-override-19"><span>Genç adam Erkel’e göz ucuyla bakıp elini şapkasına götürdü, Erkel de selamı aldı.</span></p>

      <p class="paragraf-3 para-style-override-19"><span>— Sekiz saat tren yolculuğu çekilecek şey değil Verhovenskiy. Çiftlik komşumuz Albay Berestov’la birlikte birinci mevkideyiz; neşeli biridir. Karısının adı Garina (née de Garine</span><span class="dipnot-3 char-style-override-8"><a class="footnote-link" href="#footnote-225-30" id="footnote-225-30-backlink">30</a></span><span>). Biliyor musunuz dürüst, aklı başında biridir albay. Hatta bazı düşünceleri de var. Yalnızca iki gün kaldı burada. Tam bir iskambil tutkunudur. Birkaç el çevirebilsek ne iyi olurdu! Ben dördüncüyü de buldum</span><span class="char-style-override-9">: P</span><span>ripuhlov, T.’li bir tüccar, sakallı, milyoner, ama gerçek bir milyoner. Tanıştırırım sizi, müthiş ilginç bir altın kesesi... Esaslı eğlenirdik.</span></p>

      <p class="paragraf-3 para-style-override-19"><span>— İskambil oynamayı çok severim, hele trende! Ama ben ikinci mevkideyim.</span></p>

      <p class="paragraf-3 para-style-override-19"><span>— Hiç sorun değil! Bizimle oturursunuz. Şimdi söylerim, birinci mevkie aktarırlar eşyalarınızı. Katar şefinin sözümü dinleyeceğinden eminim. Eşya olarak ne var yanınızda? Yol çantanız? Battaniye?</span></p>

      <p class="paragraf-3 para-style-override-19"><span>— Harika olur bu! Hemen gidelim!</span></p>

      <p class="paragraf-3 para-style-override-19"><span>Pyotr Stepanoviç yol çantasını, battaniyesini ve kitabını kaptığı gibi soluğu birinci mevkide aldı. Erkel de ona yardım etti. O arada üçüncü kampana çaldı.</span></p>

      <p class="paragraf-3 para-style-override-19"><span>— Eh, Erkel, –diye son kez vagon penceresinden elini uzattı Pyotr Stepanoviç; hiç zamanı yokmuş gibi acele ediyordu,– görüyorsunuz ya, hemen oyuna oturmak zorundayım.</span></p>

      <p class="paragraf-3 para-style-override-19"><span>— Açıklama yapmanıza gerek yok Pyotr Stepanoviç, ben her şeyi anlıyorum.</span></p>

      <p class="paragraf-3 para-style-override-19"><span>— Öyleyse hoşça kalın, –dedi Pyotr Stepanoviç ve hemen kendisini oyun arkadaşlarıyla tanıştırmak için seslenen genç adama dönerek pencereden çekildi ve Erkel bir daha Pyotr Stepanoviç’ini göremedi.</span></p>

      <p class="paragraf-3 para-style-override-19"><span>Eve çok üzgün döndü. Pyotr Stepanoviç’in onları böyle ansızın bırakıvermesi değildi onu üzen, ama... ama o fiyakalı genç adamın kendisine seslenmesiyle birlikte pencereden çekilivermesi koymuştu ona. “Hoşça kalın” yerine başka bir şeyler de söyleyebilir ya da... hiç değilse elini daha candan sıkabilirdi.</span></p>

      <p class="paragraf-3 para-style-override-19"><span>Bu sonuncusu özellikle çok koymuştu ona. Ama zavallı yüreciğini kemiren bir başka şey daha vardı... kendisinin de henüz tam anlayamadığı, dün geceyle ilgili bir şey...</span></p>

      <p class="paragraf-3 para-style-override-19"/>

      <p class="paragraf-3 para-style-override-19"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <div class="footnotes">
        <div class="footnote">
          <p class="dipnot-3"><a class="footnote-anchor" href="#footnote-225-25-backlink" id="footnote-225-25">25</a> <span>Yaşasın Cumhuriyet. (Fr.)</span></p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-26-backlink" id="footnote-225-26">26</a> <span>Yaşasın Demokratik, Sosyal ve Evrensel Cumhuriyet! Ya da yaşasın ölüm! (Fr.)</span></p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-27-backlink" id="footnote-225-27">27</a> <span>Ya özgürlük, eşitlik, kardeşlik ya da ölüm! (Fr.)</span></p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-28-backlink" id="footnote-225-28">28</a> <span>Kirillov, Rus soylusu ve dünya vatandaşı (Fr.)</span></p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-29-backlink" id="footnote-225-29">29</a> <span>Soylu Rus ilahiyat öğrencisi ve uygar dünya vatandaşı. (Fr.)</span></p>
        </div>

        <div class="footnote">
          <p class="dipnot-3"><a class="footnote-anchor" href="#footnote-225-30-backlink" id="footnote-225-30">30</a> <span>Kızlık soyadı Garine. (Fr.)</span></p>
        </div>
      </div>
    </div>
  </div>
</body>
</html>
