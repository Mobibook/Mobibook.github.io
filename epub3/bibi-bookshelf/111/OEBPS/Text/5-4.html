<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5-4.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x5-4.html" xml:lang="en-GB">
    <div class="Basic-Text-Frame-4">
      <p class="arabaslik-orta-1" id="toc_marker-1-4">Dördüncü Bölüm</p>

      <p class="orta-1"/>

      <p class="orta-1">Topal</p>

      <p class="paragraf-1 para-style-override-9"/>

      <p class="x2030-1"><span>I</span></p>

      <p class="paragraf-1 para-style-override-20"/>

      <p class="paragraf-1 para-style-override-19"><span>Şatov hiç huysuzluk etmedi bu kez, bıraktığım nota uyarak öğleüzeri Lizaveta Nikolayevna’ya gitti. Aşağı yukarı aynı anda içeri girdik; benim de Drozdovlara ilk ziyaretimdi bu. Herkes, yani Liza, annesi ve Mavrikiy Nikolayeviç büyük salondaydılar. Bir tartışmanın üzerine geldiğimiz anlaşılıyordu</span><span class="char-style-override-9">: a</span><span>nnesi Liza’dan piyanoda bir vals çalmasını istemiş, Liza bir şey çalmış, ama annesi istediği valsin bu olmadığını söylemiş; Mavrikiy Nikolayeviç de her zamanki saflığıyla Liza’dan yana çıkıp çalınanın istenen vals olduğunu söyleyince, yaşlı kadın hırsından ağlamaya başlamıştı. Zaten hastaydı, bacakları şişti ve güçlükle yürüyebiliyordu. Genel olarak Liza’dan çekinmesine karşın birkaç gündür hep huysuzluk ediyor, yapılan her işe bir kulp buluyordu. Gelişimize sevindiler. Özellikle Liza sevincinden kıpkırmızı kesildi ve Şatov’u getirdiğim için bana bir merci</span> <span>dedikten sonra meraklı bakışlarla Şatov’un yanına yürüdü hemen.</span></p>

      <p class="paragraf-1 para-style-override-19"><span>Şatov sıkıntılı, beceriksiz, çift kanatlı kapının orada kalmıştı. Liza geldiği için ona teşekkür etti ve annesinin yanına götürdü.</span></p>

      <p class="paragraf-1 para-style-override-19"><span>— Bu size sözünü ettiğim Bay Şatov, bu da Stepan Trofimoviç’le benim yakın dostumuz Bay G—v. Mavrikiy Nikolayeviç’le dün tanıştılar.</span></p>

      <p class="paragraf-1 para-style-override-19"><span>— Hangisi profesör?</span></p>

      <p class="paragraf-1 para-style-override-19"><span>— Profesör yok anne.</span></p>

      <p class="paragraf-1 para-style-override-19"><span>— Hayır, var. Dün sen söylemiştin, profesör de gelecek diye. –Tiksinir gibi Şatov’u göstererek:– Besbelli şu profesör olan, –dedi.</span></p>

      <p class="paragraf-1 para-style-override-19"><span>— Ben size bugün bir profesör gelecek diye bir şey söylemedim. Bay G—v memur, Bay Şatov’sa eski bir üniversite öğrencisidir.</span></p>

      <p class="paragraf-1 para-style-override-19"><span>— Ha öğrenci, ha profesör... her ikisi de üniversiteden değil mi? Tartışma çıkarmak için bahane arıyorsun. Yalnız, İsviçre’dekinin sakalı ve bıyığı vardı.</span></p>

      <p class="paragraf-1 para-style-override-19"><span>Liza:</span></p>

      <p class="paragraf-1 para-style-override-19"><span>— Annem Stepan Trofimoviç’in oğluna hep profesör der, –dedi ve aynı meraklı bakışlarla incelemeyi sürdürerek Şatov’u salonun öbür ucundaki kanepeye götürdü.– Bacakları şişti şişeli hep böyle, –diye fısıldadı.– Anlayacağınız, hasta. –Şatov’un özellikle de kabarık saçları dikkatini çekmişti.</span></p>

      <p class="paragraf-1 para-style-override-19"><span>Liza’nın beni acımasızca yanında bıraktığı yaşlı kadın:</span></p>

      <p class="paragraf-1 para-style-override-19"><span>— Asker misiniz? –diye sordu bana.</span></p>

      <p class="paragraf-1 para-style-override-19"><span>— Hayır efendim, memurum, –dedim.</span></p>

      <p class="paragraf-1 para-style-override-19"><span>Liza salonun öbür ucundan seslendi:</span></p>

      <p class="paragraf-1 para-style-override-19"><span>— Bay G—v, Stepan Trofimoviç’in yakın dostudur.</span></p>

      <p class="paragraf-1 para-style-override-19"><span>— Stepan Trofimoviç’in yanında mı çalışıyorsunuz? O da profesördü, değil mi?</span></p>

      <p class="paragraf-1 para-style-override-19"><span>— Ay anne, –diye seslendi Liza, kızgınca,– geceleri rüyalarınızda da profesör görüyorsunuz galiba!</span></p>

      <p class="paragraf-1 para-style-override-19"><span>— Uyanıkken de pek çok profesör görürüm ben! Hep annenin zıddına git bakalım! Dört yıl önce, Nikolay Vsevolodoviç geldiğinde de burada mıydınız?</span></p>

      <p class="paragraf-1 para-style-override-19"><span>Burada olduğumu söyledim.</span></p>

      <p class="paragraf-1 para-style-override-19"><span>— Peki bir de İngiliz var mıydı burada sizinle birlikte?</span></p>

      <p class="paragraf-1 para-style-override-19"><span>— Hayır, yoktu.</span></p>

      <p class="paragraf-1 para-style-override-19"><span>Liza güldü.</span></p>

      <p class="paragraf-1 para-style-override-19"><span>— Gördün mü, İngiliz mingiliz yokmuş, hep yalan söylemişler. Varvara Petrovna da, Stepan Trofimoviç de, ikisi de yalan söylemiş. Herkes yalan söylüyor zaten.</span></p>

      <p class="paragraf-1 para-style-override-19"><span>Liza bize neler olduğunu açıkladı:</span></p>

      <p class="paragraf-1 para-style-override-19"><span>— Dün teyzemle Stepan Trofimoviç, Shakespeare’in</span> <span class="char-style-override-11">IV. Henry</span><span>’sindeki Prens Harry ile Nikolay Vsevolodoviç arasında sözde birtakım benzerlikler buldular... annem de ondan soruyor burada bir de İngiliz var mıydı diye.</span></p>

      <p class="paragraf-1 para-style-override-19"><span>— Harry yoksa İngiliz de yoktu. Ortalığı karıştıran hep Nikolay Vsevolodoviç!</span></p>

      <p class="paragraf-1 para-style-override-19"><span>Şatov’a durumu açıklama gereğini duyan Liza:</span></p>

      <p class="paragraf-1 para-style-override-19"><span>— İnanın mahsus yapıyor annem, –dedi. Shakespeare’i çok iyi bilir. Othello’nun ilk perdesini ben okudum ona ama şu anda çok acı çekiyor. Anne duydunuz mu, saat on ikiyi çaldı, ilaç zamanınız.</span></p>

      <p class="paragraf-1 para-style-override-19"><span>Kapıda beliren bir hizmetçi kız:</span></p>

      <p class="paragraf-1 para-style-override-19"><span>— Doktor geldi, –dedi.</span></p>

      <p class="paragraf-1 para-style-override-19"><span>Yerinden doğrulan yaşlı kadın köpeğini çağırdı</span><span class="char-style-override-9">: “</span><span>Zemirka, Zemirka, hiç değilse sen gel benimle!”</span></p>

      <p class="paragraf-1 para-style-override-19"><span>Küçük, yaşlı, iğrenç Zemirka hanımını dinlemedi, Liza’nın oturduğu kanepenin altına süzüldü.</span></p>

      <p class="paragraf-1 para-style-override-19"><span>— İstemiyorsun demek? O zaman ben de seni istemiyorum! –Bana döndü:– Hoşça kalın bayım, –dedi,– adınızı bile bilmiyorum.</span></p>

      <p class="paragraf-1 para-style-override-19"><span>— Anton Lavrentyeviç...</span></p>

      <p class="paragraf-1 para-style-override-19"><span>— Neyse çok da önemli değil zaten, bir kulağımdan girdi, öbüründen çıktı. Hiç bana eşlik etmeyin Mavrikiy Nikolayeviç, yalnızca Zemirka’yı çağırdım ben. Tanrı’ya şükür yalnız başıma yürüyebiliyorum hâlâ... yarın da araba gezintisine çıkacağım.</span></p>

      <p class="paragraf-1 para-style-override-19"><span>Kızgın kızgın çıktı salondan.</span></p>

      <p class="paragraf-1 para-style-override-19"><span>— Anton Lavrentyeviç, –dedi Liza,– siz de bu arada Mavrikiy Nikolayeviç’le konuşun; inanın bana, birbirinizi yakından tanıyınca ne kadar iyi anlaştığınızı göreceksiniz. –Bunu söylerken Mavrikiy Nikolayeviç’e bakarak dostça gülümsemiş, berikinin de bu gülümseyişten yüzü sevinçle ışımıştı. Çaresiz, Mavrikiy Nikolayeviç’le konuşmaya başladım.</span></p>

      <p class="paragraf-1 para-style-override-20"/>

      <p class="x2030-1"><span>II</span></p>

      <p class="paragraf-1 para-style-override-20"/>

      <p class="paragraf-1 para-style-override-19"><span>Lizaveta Nikolayevna’nın Şatov’la görüşmek istemesinin gerçekten de edebiyattan başka bir nedeni olmadığını görmek beni şaşırttı. Bilmiyorum neden, onu çağırmasının ardında daha başka şeyler olduğunu düşünüyordum. Konuşmalarını bize duyurmamak gibi bir çaba içinde olmadıklarını, hatta neredeyse bağıra bağıra konuştuklarını görünce biz de, –yani Mavrikiy Nikolayeviç’le ben–, onları dinlemeye başladık; zaten az sonra düşüncemizi öğrenmek için bizi de yanlarına çağırdılar. Sorun, Lizaveta Nikolayevna’nın ne zamandır çok yararlı olacağını düşündüğü bir kitabı yayınlamak istemesi, ancak bu konuda hiç deneyimi olmadığı için işi bilen birinin yardımına ihtiyaç duymasıydı. Şatov’a planını açıklarkenki ciddi haline şaşırarak, “Yenilerden olmalı... İsviçre’deki yıllarını boşa harcamamış,” diye düşündüm. Şatov bakışları yerde, dikkatle dinliyordu; aklı havada bir sosyete kızının kendine hiç yakışmaz gibi görünen bir işe kalkışmasına hiç şaşırmamış gibiydi.</span></p>

      <p class="paragraf-1 para-style-override-19"><span>Yayıncılık girişiminin dayandığı temel düşünce şuydu</span><span class="char-style-override-9">: R</span><span>usya’da her yıl gerek başkentte, gerekse taşrada pek çok gazete, dergi yayınlanıyor ve bunlarda her gün pek çok olaya yer veriliyordu. Yıl boyunca bu gazete ve dergiler ya gelişigüzel dolaplara, çekmecelere atılıyor ya şunu bunu sarmakta, kesekâğıdı yapmakta kullanılıyor, ya da yırtılıp atılıyordu. Bunlarda duyurulan ve insanları etkileyip belleklerinde iz bırakan olaylar üzerinden zaman geçince unutulup gidiyordu. Yıllar sonra bu olaylara ilgi duyabilecek, bunlara bir göz atmak isteyebilecek insanların olayların yerini, gününü, hatta yılını bile hatırlayamadıkları için bir kâğıt denizinde kaybolup gitmeleri işten değildi! Ama eğer bir yılın bütün olayları farklı başlıklar altında, belli bir izlek ve plana uyularak ve aylara, günlere göre bölümlere ayrılarak bir kitapta toplanırsa, burada yer verilecek olaylar gerçek hayattakilerin pek küçük bir yüzdesini kapsasa bile, belli başlı özellikleriyle bir yıllık Rus hayatı sergilenmiş olurdu.</span></p>

      <p class="paragraf-1 para-style-override-19"><span>— Yığınla gazete sayfasının yerini birkaç kalın ciltli kitap alır, hepsi bu! –dedi Şatov.</span></p>

      <p class="paragraf-1 para-style-override-19"><span>Ama Lizaveta Nikolayevna, düşündüklerinin açıklanması pek kolay şeyler olmadığını ve kendisinin de düşüncelerini açıklama konusunda pek başarılı sayılamayacağını umursamadan müthiş bir coşkuyla savunmaya girişti. Öyle cilt cilt kitaplar değil, tek bir kitap olacaktı; üstelik bu kitap o kadar kalın da olmayacaktı. Ama kalın bir kitap olsa bile belli bir düzene, plana dayandığı için aranan olayların kolayca bulunabildiği açık, anlaşılır bir kitap olacaktı. Kuşkusuz her olay kitaba girmeyecekti. Yasalar, yönergeler, hükümetin ya da yerel yönetimlerin yapıp ettikleri... bunlar çok önemli şeyler olsalar bile bu kitapta yer almalarına gerek yoktu. Rus halkının kişiliğini ve halkın bugünkü yaşamını doğrudan yansıtan olaylarla kendini sınırlayarak bunların dışında kalan şeyler dışarıda tutulabilirdi. Her şeye yer vermek de mümkündü tabii</span><span class="char-style-override-9">: b</span><span>ütün ilginç olaylar, yangınlar, büyük bağışlar, her türlü iyi ve kötü işler, atılan nutuklar, yapılan bütün konuşmalar, hatta nehir taşkınlarına ilişkin haberlerle, düşünce ve yöneliş olarak dönemin resminin ortaya çıkmasını sağlayıcı, bütüne ışık tutucu nitelikteki bazı hükümet yönergelerine bile yer verilebilirdi. Başvuru kitabı olarak gerekliliği bir yana, zaman geçirmek, dinlenmek için bile ilgiyle okunabilmeliydi. Kısacası, Rus toplumunun manevi yaşamının bir yıllık resmini ortaya koymalıydı.</span></p>

      <p class="paragraf-1 para-style-override-19"><span>— Herkesin alması, elinin altında bulunması gereken bir kitap olmasını istiyorum bunun, –dedi Liza üstüne basa basa. “Ancak burada her şeyin kitabın planına ve nasıl düzenlendiğine bağlı olduğunu biliyorum... size de bu yüzden başvurdum zaten.”</span></p>

      <p class="paragraf-1 para-style-override-19"><span>Müthiş heyecanlanmıştı. Derdini pek de iyi anlattığı söylenemezdi, hatta karanlıkta kalan pek çok nokta vardı; yine de Şatov bir şeyler anlamaya başlamıştı.</span></p>

      <p class="paragraf-1 para-style-override-19"><span>— O zaman, –diye mırıldandı, başı hep öyle önünde,– bir çizgisi, önceden belirlenmiş bir doğrultusu olan ve belli yöndeki olayları toparlayan bir kitap olacak bu.</span></p>

      <p class="paragraf-1 para-style-override-19"><span>— Yok, değil; çizgisi, yönü falan olmayacak. Yansız olacağız... yönümüz, yansızlıktır.</span></p>

      <p class="paragraf-1 para-style-override-19"><span>Şatov olduğu yerde kımıldadı:</span></p>

      <p class="paragraf-1 para-style-override-19"><span>— Bir çizgisi olmak o kadar korkulacak bir şey değil... kaldı ki, olaylar arasında bir seçim yapılacaksa zaten bundan kaçınabilmek olanaksız. Her şey bir yana, hangi olayın seçilip hangisinin seçilmediği bile bir anlayışın göstergesi olacak. Düşünceniz fena değil.</span></p>

      <p class="paragraf-1 para-style-override-19"><span>Liza sevindi:</span></p>

      <p class="paragraf-1 para-style-override-19"><span>— O zaman böyle bir kitap yapılabilir? –dedi.</span></p>

      <p class="paragraf-1 para-style-override-19"><span>— Olayı etraflıca düşünmek gerek. Çok kapsamlı bir iş bu. Ha deyince olmaz. Deneyim gerek. Kitap yayınlandığında bile belki daha tam öğrenmiş olmayacağız bu işin nasıl yapılacağını. Belki pek çok kez düşüp kalktıktan sonra... ama düşünce güzel... yararlı.</span></p>

      <p class="paragraf-1 para-style-override-19"><span>Sonunda bakışlarını yerden kaldırdı; sevinçten ışıyordu gözleri; konu öylesine ilgisini çekmişti.</span></p>

      <p class="paragraf-1 para-style-override-19"><span>— Bunu siz mi düşündünüz? –diye sordu Liza’ya sevecenlikle ve sanki utanarak.</span></p>

      <p class="paragraf-1 para-style-override-19"><span>Liza gülümsedi:</span></p>

      <p class="paragraf-1 para-style-override-19"><span>— Düşünmek değil de, planlamak, düzenlemek zor olan. Bunlar da benim anladığım işler değil. Fazla akıllı da sayılmam... yalnız en iyi anladığım ve bana her yönüyle açık, anlaşılır gelen şeylerin peşini bırakmam...</span></p>

      <p class="paragraf-1 para-style-override-19"><span>— Peşini bırakmazsınız?</span></p>

      <p class="paragraf-1 para-style-override-19"><span>— Yanlış bir kelime mi kullandım?</span></p>

      <p class="paragraf-1 para-style-override-19"><span>— Hayır. Ben öylesine söyledim.</span></p>

      <p class="paragraf-1 para-style-override-19"><span>— Yurtdışındayken, ben de bir şeyler için yararlı olabilir miyim diye düşünmüştüm. Kendime ait param var ve öylece duruyor. Niçin ben de toplum için yararlı bir şeyler yapmayayım? Öyle düşünüp taşınarak değil... kendiliğinden gelivermiş bir düşünce! Öyle sevindim ki! Ama birinin yardımı olmadan altından kalkamayacağımı da hemen anladım. Tek başıma hiçbir şey yapamam. Bu yardımcı kuşkusuz kitabın yayınlanmasında benim ortağım olacak; kazancı yarı yarıya paylaşacağız. İşin planlanması ve kotarılması size, fikir ve yayın için gerekli parayı karşılamak bana ait olacak. Kendini kurtarır mı acaba kitap?</span></p>

      <p class="paragraf-1 para-style-override-19"><span>— Doğru bir planlama yapabilirsek satılır.</span></p>

      <p class="paragraf-1 para-style-override-19"><span>— Bu işten bir kazanç beklemediğimi hemen söyleyeyim. Ama kitabı herkesin elinde görmeyi çok isterdim... hele bir de kazanç sağlarsa bundan gurur duyarım.</span></p>

      <p class="paragraf-1 para-style-override-19"><span>— Peki benim bu işteki rolüm?</span></p>

      <p class="paragraf-1 para-style-override-19"><span>— Bu işi birlikte yapalım diye çağırdım sizi... yarı yarıya. İşin planlaması size ait.</span></p>

      <p class="paragraf-1 para-style-override-19"><span>— Benim böyle bir işin planlamasını yapabileceğimi nereden biliyorsunuz?</span></p>

      <p class="paragraf-1 para-style-override-19"><span>— Sizden söz ettiler bana... ayrıca burada da duydum... çok zeki, çok düşünen... ve toplumsal sorunlarla ilgilenen biri olduğunuzu. –Sonra biraz telaşla ekledi:– Pyotr Stepanoviç Verhovenskiy İsviçre’deyken söz etti bana sizden. Zeki biri Pyotr Stepanoviç, değil mi?</span></p>

      <p class="paragraf-1 para-style-override-19"><span>Şatov bir an, kaçamak bir bakışla ona baktı, ama sonra hemen gözlerini kaçırdı.</span></p>

      <p class="paragraf-1 para-style-override-19"><span>— Nikolay Vsevolodoviç de çok söz etti sizden.</span></p>

      <p class="paragraf-1 para-style-override-19"><span>Şatov birden kıpkırmızı kesildi.</span></p>

      <p class="paragraf-1 para-style-override-19"><span>Liza, güzelce bağlanıp hazır edilmiş gazete paketini sandalyenin üzerinden alarak:</span></p>

      <p class="paragraf-1 para-style-override-19"><span>— İşte gazeteler, –dedi.– Ben bazı olayları seçip işaretledim; numara vererek sıraya koydum... bakınca göreceksiniz.</span></p>

      <p class="paragraf-1 para-style-override-19"><span>Şatov paketi aldı.</span></p>

      <p class="paragraf-1 para-style-override-19"><span>— Evinize götürün, bir bakarsınız. Nerede oturuyorsunuz?</span></p>

      <p class="paragraf-1 para-style-override-19"><span>— Bogoyavlenskaya Sokağı’nda, Filippov’un evinde.</span></p>

      <p class="paragraf-1 para-style-override-19"><span>— Biliyorum, –dedi Liza. Sonra yine telaşla ekledi:– Orasıydı sanırım söyledikleri yer</span><span class="char-style-override-9">: y</span><span>üzbaşı... Lebyadkin’in de oturduğu ev bu galiba?</span></p>

      <p class="paragraf-1 para-style-override-19"><span>Şatov, elinde gazete paketi, bakışları yerde, uzunca bir süre karşılık vermeden durdu. Sonra sesini tuhaf bir şekilde alçaltarak, âdeta fısıldar gibi:</span></p>

      <p class="paragraf-1 para-style-override-19"><span>— Bu iş için bir başkasını bulun kendinize, ben işinize yaramam, –dedi.</span></p>

      <p class="paragraf-1 para-style-override-19"><span>Liza parladı:</span></p>

      <p class="paragraf-1 para-style-override-19"><span>— Hangi işten söz ediyorsunuz siz? Mavrikiy Nikolayeviç! Sabah gelen mektubu verir misiniz lütfen!</span></p>

      <p class="paragraf-1 para-style-override-19"><span>Ben de Mavrikiy Nikolayeviç’le birlikte masaya gittim.</span></p>

      <p class="paragraf-1 para-style-override-19"><span>Liza sinirden eli ayağına dolaşarak mektubu açmaya çalışırken birden bana döndü:</span></p>

      <p class="paragraf-1 para-style-override-19"><span>— Şuna bir bakın! Böylesini hiç görmüş müydünüz? –dedi.– Lütfen yüksek sesle okuyun... Bay Şatov da duysun istiyorum.</span></p>

      <p class="paragraf-1 para-style-override-19"><span>Büyük bir şaşkınlıkla şunları okudum:</span></p>

      <p class="paragraf-1 para-style-override-19"/>

      <p class="paragraf-1 para-style-override-22"><span>“</span><span class="char-style-override-11">Bir genç kızın, Tuşina’nın mükemmelliği için.</span></p>

      <p class="paragraf-1 para-style-override-19"/>

      <p class="paragraf-1 para-style-override-23"><span>Saygıdeğer Hanımefendi</span></p>

      <p class="paragraf-1 para-style-override-19"><span>Yelizaveta Nikolayevna!</span></p>

      <p class="paragraf-1 para-style-override-19"/>

      <p class="paragraf-1 para-style-override-23"><span>Ah, ne sevimlidir,</span></p>

      <p class="paragraf-1 para-style-override-19"><span>Yelizaveta Tuşina,</span></p>

      <p class="paragraf-1 para-style-override-19"><span>Yanında akrabası, atına kurulmuş giderken</span></p>

      <p class="paragraf-1 para-style-override-19"><span>Kâkülleri oynaşır rüzgârda,</span></p>

      <p class="paragraf-1 para-style-override-19"><span>Ya da secdeye varırken annesiyle kilisede</span></p>

      <p class="paragraf-1 para-style-override-19"><span>Allar basar saygıyla eğilen yüzünü!</span></p>

      <p class="paragraf-1 para-style-override-19"><span>O zaman yasal bir izdivacın hazlarını arzularım</span></p>

      <p class="paragraf-1 para-style-override-19"><span>O gider annesiyle, ben ardından yaşlı gözlerle bakarım.</span></p>

      <p class="paragraf-1 para-style-override-19"/>

      <p class="paragraf-1 para-style-override-24"><span class="char-style-override-11">Bir tartışma sırasında cahilin biri tarafından yazılmıştır.</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span>Saygıdeğer Hanımefendi!</span></p>

      <p class="paragraf-1 para-style-override-19"><span>Hayatta en çok vatanım uğruna Sivastopol’de kolumu kaybetmemiş olmama yanarım. Bir de Sivastopol’e hiç gitmemiş olmama. Savaş boyunca, iğrenç bulduğum ve alçaklık olarak gördüğüm erzak taşıma işinde çalıştım. Siz antik çağlardan kalma bir Tanrıça’sınız, bense bir hiçim, ama sonsuzluğun ne olduğunu anladım. Bir şiir olarak alın bu yazdıklarımı, bunun ötesinde bir şey olarak görmeyin, çünkü sonunda şiir bir saçmalıktır ve ancak düzyazıyla söylendiğinde küstahlık sayılacak şeyler için ona başvurulur. Ancak mikroskopla bakıldığında görülen, bir damla sudaki sayısız mikroptan biri çıkıp güneş için bir şiir yazsa güneş buna hiç gücenir, öfkelenir mi? Hatta Petersburg’da sosyete çevrelerinin kurdukları hayvansever dernekleri, köpek, at gibi büyük hayvanların haklarını savunurken, sırf yeterince büyük olmadıkları için mikroplar gibi küçük hayvancıklardan iğrenirler. Ben de yeterince büyük değilim. Evliliği bir düşünce olarak aklımdan geçirmemi bile gülünç bulabilirsiniz, ancak nefret ettiğiniz bir insan düşmanının, kayıtlı iki yüz canı olan çiftliği yakında bendenize ait olacaktır. Hepsi belgelere dayalı olarak size söyleyebileceğim pek çok şey var; bu uğurda Sibirya’yı bile göze almış durumdayım. Önerimi küçümsemeyin. Bir mikrobun mektubu elbette şiir biçiminde olur.</span></p>

      <p class="paragraf-1 para-style-override-19"/>

      <p class="paragraf-1 para-style-override-21"><span>Yüzbaşı Lebyadkin, sadık bendeniz,</span></p>

      <p class="paragraf-1 para-style-override-21"><span>Beklerim sizi, ne kadar isterseniz.”</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span class="char-style-override-11">—</span> <span>Bir sarhoş bunu yazan! Bir alçak! –diye bağırdım öfkeyle.– Tanıyorum onu!</span></p>

      <p class="paragraf-1 para-style-override-19"><span>— Dün geldi bu mektup, –dedi Liza kıpkırmızı bir yüzle ve çabuk çabuk açıklamaya çalışarak.– Hemen anladım yazanın aptal olduğunu; sinirleri daha da bozulmasın diye mamana da söylemedim. Ama buna devam edecek olursa ne yaparım bilemiyorum. Mavrikiy Nikolayeviç gidip kendisini engellemek istiyor. Sizi iş arkadaşım olarak gördüğüm için, –sözünün burasında Şatov’a döndü:– ve o adamla aynı evde oturduğunuz için kendisinden başka neler beklenebileceğini size sormak istedim.</span></p>

      <p class="paragraf-1 para-style-override-19"><span>— Ayyaşın ve serserinin tekidir, –diye mırıldandı Şatov isteksizce.</span></p>

      <p class="paragraf-1 para-style-override-19"><span>— Hep böyle aptal mıdır?</span></p>

      <p class="paragraf-1 para-style-override-19"><span>— Sarhoş olmadığında hiç aptal değildir.</span></p>

      <p class="paragraf-1 para-style-override-19"><span>— Bir zamanlar bir general tanımıştım, –dedim gülerek,– o da tıpkı böyle şiirler yazardı.</span></p>

      <p class="paragraf-1 para-style-override-19"><span>Konuşmalara pek katılmayan Mavrikiy Nikolayeviç birden:</span></p>

      <p class="paragraf-1 para-style-override-19"><span>— Mektubundan da belli hiç aptal olmadığı, –dedi.</span></p>

      <p class="paragraf-1 para-style-override-19"><span>— Kız kardeşiyle birlikte oturuyormuş duyduğuma göre, öyle değil mi? –dedi Liza.</span></p>

      <p class="paragraf-1 para-style-override-19"><span>— Evet, öyle.</span></p>

      <p class="paragraf-1 para-style-override-19"><span>— Ona zulmediyormuş, doğru mu bu?</span></p>

      <p class="paragraf-1 para-style-override-19"><span>Şatov yeniden Liza’ya baktı, yüzü asıldı, “Bundan bana ne?” diye homurdanarak kapıya doğru yürüdü.</span></p>

      <p class="paragraf-1 para-style-override-19"><span>Liza arkasından telaşla bağırdı:</span></p>

      <p class="paragraf-1 para-style-override-19"><span>— Durun, nereye? Konuşmamız gereken çok şey var daha...</span></p>

      <p class="paragraf-1 para-style-override-19"><span>— Ne konuşacağız? Ben yarın söylerim size...</span></p>

      <p class="paragraf-1 para-style-override-19"><span>— En önemli konu kaldı</span><span class="char-style-override-9">: b</span><span>asımevi! İnanın, şaka değil, ciddi olarak bir şeyler yapmak istiyorum. –Giderek artan bir heyecanla onu inandırmaya çalışıyordu.– Kitabı yayınlamaya karar verirsek nerede bastıracağız? Çok önemli bir sorun bu, çünkü bunun için kalkıp Moskova’ya gidecek halimiz yok; buradaki basımevleri ise böyle bir kitabın altından kalkamazlar. Ben aslında ne zamandır kendi basımevimi kurmayı düşünüyordum; kabul ederseniz sizin adınıza kurarız, sizin adınıza olunca annemin de kabul edeceğinden eminim...</span></p>

      <p class="paragraf-1 para-style-override-19"><span>— Benim matbaacılık yapabileceğimi nereden biliyorsunuz? –dedi Şatov asık yüzle.</span></p>

      <p class="paragraf-1 para-style-override-19"><span>— İsviçre’de Pyotr Stepanoviç söyledi bunun tam size göre bir iş olduğunu; bir basımevini sıfırdan kurup yönetebileceğinizi, işi iyi bildiğinizi söyledi. Hatta size iletmem için bir iki satır bir şeyler de yazacaktı, ama ben unuttum.</span></p>

      <p class="paragraf-1 para-style-override-19"><span>Şu anda anımsayabildiğim kadarıyla Şatov’un yüzü değişti. Birkaç saniye daha öylece ayakta dikildi, sonra birden odadan çıktı.</span></p>

      <p class="paragraf-1 para-style-override-19"><span>Liza içerlemişti.</span></p>

      <p class="paragraf-1 para-style-override-19"><span>— Hep böyle mi çıkar? –diye sordu bana dönerek.</span></p>

      <p class="paragraf-1 para-style-override-19"><span>Tam omuz silkmek üzereydim ki birden Şatov geri döndü, yürüyüp elindeki gazete paketini masaya bıraktı.</span></p>

      <p class="paragraf-1 para-style-override-19"><span>— Size yardım edemeyeceğim. Vaktim yok...</span></p>

      <p class="paragraf-1 para-style-override-19"><span>— Niçin, niçin? Kırdım mı sizi yoksa? –diye bağırdı Liza üzgün, yalvarırca.</span></p>

      <p class="paragraf-1 para-style-override-19"><span>Sesinin tınısı şaşırtmış gibiydi Şatov’u; birkaç saniye, ruhuna nüfuz etmek ister gibi gözlerini Liza’nın gözlerine dikti.</span></p>

      <p class="paragraf-1 para-style-override-19"><span>— Ne fark eder ki? –diye mırıldandı, usulca.– İstemiyorum...</span></p>

      <p class="paragraf-1 para-style-override-19"><span>Bu kez hepten çıkıp gitti.</span></p>

      <p class="paragraf-1 para-style-override-19"><span>Liza şaşkınlıktan donup kalmıştı; hatta öyle şaşkın görünüyordu ki garibime gitti.</span></p>

      <p class="paragraf-1 para-style-override-19"><span>Mavrikiy Nikolayeviç oldukça yüksek sesle:</span></p>

      <p class="paragraf-1 para-style-override-19"><span>— Çok garip bir adam! –dedi.</span></p>

      <p class="paragraf-1 para-style-override-20"/>

      <p class="x2030-1"><span>III</span></p>

      <p class="paragraf-1 para-style-override-20"/>

      <p class="paragraf-1 para-style-override-19"><span>Adamın “garip” olduğu kesindi de, olup bitenlerde de açık, anlaşılır olmayan pek çok şey vardı. Bir kez bu kitap çıkarma işine kesinlikle inanmıyordum; sonra, “hepsi belgelere dayalı” sözleriyle, açık açık birini zor duruma düşürecek bilgilere sahip olunduğundan söz eden şu aptal mektup; kimsenin mektuptaki bu sözlerin üzerinde durmaması, başka şeylerden söz edilmesi ve son olarak şu basımevi işiyle Şatov’un söz matbaaya gelir gelmez aniden çıkıp gitmesi... bütün bunlar, benim gelmemden önce burada bir şeyler olduğunu gösteriyordu, bunlar beni ilgilendirmeyen şeylerdi, o yüzden de kendimi orada gereksiz hissettim. Hem zaten gitme vakti de gelmişti; ilk ziyaret için bu kadarı yeterdi. İzin istemek için Lizaveta Nikolayevna’ya doğru yürüdüm.</span></p>

      <p class="paragraf-1 para-style-override-19"><span>Benim orada olduğumu unutmuş gibiydi; hâlâ masanın yanında ve hâlâ halıda bir noktaya bakarak kımıldamadan duruyordu.</span></p>

      <p class="paragraf-1 para-style-override-19"><span>— Ah, siz de mi gidiyorsunuz? –dedi her zamanki sevecenliğiyle.– Hoşça kalın! Stepan Trofimoviç’e selamlarımı ve kendisini bir an önce buraya beklediğimi iletin. Mavrikiy Nikolayeviç, Anton Lavrentyeviç gidiyor. Bağışlayın lütfen, annem, sizinle vedalaşmaya gelemeyecek...</span></p>

      <p class="paragraf-1 para-style-override-19"><span>Salondan çıktım, hatta merdivenleri bile inmiştim ki bir uşak yetişti arkamdan:</span></p>

      <p class="paragraf-1 para-style-override-19"><span>— Hanımım sizi rica ediyorlar...</span></p>

      <p class="paragraf-1 para-style-override-19"><span>— Büyükhanım mı, Lizaveta Nikolayevna mı?</span></p>

      <p class="paragraf-1 para-style-override-19"><span>— Lizaveta Nikolayevna efendim.</span></p>

      <p class="paragraf-1 para-style-override-19"><span>Liza az önce oturduğumuz büyük salonda değil, bitişikteki kabul salonundaydı. Mavrikiy Nikolayeviç’in tek başına durduğu büyük salonu kabul salonuna bağlayan kapı da kapalıydı.</span></p>

      <p class="paragraf-1 para-style-override-19"><span>Liza beni gülümseyerek karşıladıysa da, yüzü solgundu. Salonun ortasında ayakta duruyor, esaslı bir iç mücadele ve bir kararsızlığın sıkıntısını yaşadığı açıkça görülüyordu. Birden, sessizce elimden tutup pencereye götürdü; sabırsız, güçlü, ateşli gözlerini gözlerime dikip, itiraz kabul etmez bir biçimde:</span></p>

      <p class="paragraf-1 para-style-override-19"><span>—</span> <span class="char-style-override-11">Onu</span> <span>hemen görmek istiyorum, –diye fısıldadı.– Kendi gözlerimle görmeliyim</span> <span class="char-style-override-11">onu</span><span>... Lütfen yardım edin bana.</span></p>

      <p class="paragraf-1 para-style-override-19"><span>Çılgın gi</span><span>biydi, ümitsizdi.</span></p>

      <p class="paragraf-1 para-style-override-19"><span>— Kimi görmek istiyorsunuz Lizaveta Nikolayevna? –diye sordum korkuyla.</span></p>

      <p class="paragraf-1 para-style-override-19"><span>— Şu... Lebyadkin’in topal kız kardeşini... Topal mı gerçekten?</span></p>

      <p class="paragraf-1 para-style-override-19"><span>Şaşırmıştım. Emrinde olduğumu göstermenin telaşıyla ve nedense ben de fısıldayarak:</span></p>

      <p class="paragraf-1 para-style-override-19"><span>— Onu hiç görmedim; ama topal diyorlar... ben de daha dün duydum, –dedim.</span></p>

      <p class="paragraf-1 para-style-override-19"><span>— Kesin görmeliyim onu. Hemen bugün ayarlayabilir misiniz bunu?</span></p>

      <p class="paragraf-1 para-style-override-19"><span>Dehşetli acıdım ona. Niyetinden vazgeçirmek için:</span></p>

      <p class="paragraf-1 para-style-override-19"><span>— Bu olacak şey değil, –dedim.– Bunun nasıl yapılabileceğine dair de hiçbir fikrim yok. Şatov’a bir gideyim...</span></p>

      <p class="paragraf-1 para-style-override-19"><span>— Bu işi yarına kadar halletmezseniz tek başıma gideceğim, çünkü Mavrikiy Nikolayeviç de geri çevirdi önerimi. Tek ümidim sizsiniz; güvenebileceğim başka kimse yok. Şatov’a aptalca şeyler söyledim... Siz çok dürüst ve sanırım bana candan bağlısınız, buna eminim. Lütfen bu işi halledin.</span></p>

      <p class="paragraf-1 para-style-override-19"><span>Ona her ne olursa olsun yardım edebilmek için müthiş bir istek duydum içimde.</span></p>

      <p class="paragraf-1 para-style-override-19"><span>— Yapacağım şey şu, –dedim birkaç saniye düşünerek.– Bugün kendim gideceğim ve</span> <span class="char-style-override-11">mutlaka</span> <span>göreceğim! Ne yapıp edip göreceğim onu, size söz veriyorum! Yalnız Şatov’a olayı açıklamak için izninizi diliyorum.</span></p>

      <p class="paragraf-1 para-style-override-19"><span>— Ona bunu benim istediğimi... daha fazla bekleyemeyeceğimi ve demin kendisine söylediklerimin hiçbirinin yalan olmadığını söyleyin. Kendisini aldattığımı sandı ve dürüst bir insan olarak da bundan hoşlanmadığı için kalkıp gitti sanırım. Oysa söylediklerim doğruydu; gerçekten bir basımevi kurmak, kitaplar yayınlamak istiyorum...</span></p>

      <p class="paragraf-1 para-style-override-19"><span>— Dürüsttür, çok dürüsttür Şatov, –diye coşkuyla doğruladım onu.</span></p>

      <p class="paragraf-1 para-style-override-19"><span>— Yarına dek oldu, oldu; yoksa ben kendim gideceğim, –dedi.– Ne olursa olsun... isterse herkes duysun!</span></p>

      <p class="paragraf-1 para-style-override-19"><span>Biraz kendime gelir gibi olunca:</span></p>

      <p class="paragraf-1 para-style-override-19"><span>— Yarın üçten önce gelemem buraya, –dedim.</span></p>

      <p class="paragraf-1 para-style-override-19"><span>— O zaman, yarın saat üçte. O zaman dün Stepan Trofimoviç’in evinde sizin bana candan bağlı bir insan olduğunuzu düşünürken yanılmamışım? –dedi gülümseyerek ve çabucak elimi sıkıp yan salonda yalnız bekleyen Mavrikiy Nikolayeviç’in yanına koştu.</span></p>

      <p class="paragraf-1 para-style-override-19"><span>Çıktım. Hem verdiğim sözün ağırlığı altında eziliyor, hem de neler olup bittiğini anlayamıyordum. Neredeyse hiç tanımadığı bir adama açılarak onurunun iki paralık olabileceğini umursamayacak kadar büyük bir umutsuzluk içinde çırpınan bir kadın görmüştüm. Kendisi için böylesine zor bir anda bile kadınsı gülümsemesi, dün duygularımı sezdiğini ima ediş şekli yüreğimi dağlamıştı, ama ona karşı müthiş bir acıma duygusu vardı içimde... müthiş bir acıma, hepsi bu! Sırları bir anda bir tür kutsallık kazanıvermişti benim için; o anda birileri bana bunları açmaya kalksa sanırım kulaklarımı tıkar, onu dinlemezdim. Yalnız birtakım sezgilerim vardı. Bu işi nasıl halledeceğimi hiç bilmediğim gibi, halledilecek şeyin ne olduğunu dahi anlamış değildim</span><span class="char-style-override-9">: b</span><span>ir buluşma mı? Ne buluşması? Nasıl bir buluşma? Nasıl bir araya getirecektim onları? Bütün ümidim Şatov’daydı; biliyordum, kesinlikle yardım etmeyecekti bana. Yine de ona gitmek için fırladım.</span></p>

      <p class="paragraf-1 para-style-override-20"/>

      <p class="x2030-1"><span>IV</span></p>

      <p class="paragraf-1 para-style-override-20"/>

      <p class="paragraf-1 para-style-override-19"><span>Akşam ancak akşam sekize doğru yakalayabildim onu evinde. Şaşırtıcıydı, ama iki de konuğu vardı</span><span class="char-style-override-9">: A</span><span>leksey Nilıç ile, şöyle böyle tanıdığım Şigalyov diye biri, Virginskiy’in karısının kardeşi.</span></p>

      <p class="paragraf-1 para-style-override-19"><span>Bu Şigalyov anlayabildiğim kadarıyla iki aydır bizim buralardaydı; nereden geldiğini bilmiyordum; hakkında duyduğum tek şey, ilerici bir Petersburg dergisinde bir yazısının yayınlandığıydı. Bir gün yolda rastlantıyla karşılaştığımızda Virginskiy tanıştırmıştı bizi. Hayatımda yüzü onunki kadar iç karartıcı, mahzun ve tasalı olan birini daha görmedim. Dünyanın sonunun gelmesini bekler gibi bir ifade vardı bakışlarında; ama kehanetlere göre, herhangi bir zaman olması beklenen ve belki de hiç gerçekleşmeyecek olan bir sonu değil de, örneğin yarın sabah onu yirmi beş geçe gibi zamanı tam saptanmış bir sonu. O ilk tanışmada hemen hiç konuşmamış, iki komplocu gibi yalnızca el sıkışmıştık. Kulaklarının kocamanlığı beni çok şaşırtmıştı</span><span class="char-style-override-9">: b</span><span>u uzun, enli ve etine kalın kulakların, baş üzerinde çok özel, ayrı ayrı, dimdik bir yükselişleri vardı. Hareketleri yavaş, incelikten uzak, beceriksizceydi. Liputin’in kafasından falansterlerin bir gün bizim buralarda da kurulabileceğine ilişkin bir düşünce geçse, bu adam kesinlikle bu işin ne zaman, hangi gün, hangi saatte gerçekleşeceğini bilirdi. İç karartıcı, ürpertici bir etki bıraktı üzerimde; onu, konuktan pek hoşlanmayan Şatov gibi birinin evinde görmekse iyiden iyiye şaşırtıcıydı.</span></p>

      <p class="paragraf-1 para-style-override-19"><span>Daha basamakları çıkarken gelen seslerden yukarıda üçlü bir konuşmanın geçtiği, hatta üçünün aynı anda ve yüksek sesle konuşmalarına bakılırsa muhtemelen tartıştıkları anlaşılıyordu. Ben içeri girer girmez üçü de sustu. Demin ayakta tartışıyorlardı, bir anda üçü de oturdu, böylece ben de oturmak zorunda kaldım. Bu saçma sessizlik üç dakika kadar sürdü. Şigalyov beni hemen tanımış olmasına karşın tanımamış gibi yaptı; herhalde düşmanca duygularla değil, öylesine takındığı bir tavırdı bu. Aleksey Nilıç ile nedense konuşmadan, el sıkışmadan hafifçe selamlaştık. Şigalyov, sonunda bana bakmaya başladı; asık bir yüzle dik dik bakıyor, hemen kalkıp gideceğimden emin görünen bakışları bu konuda duyduğu aşırı saf inancı yansıtıyordu. Sonunda Şatov sandalyesinden kalktı, aynı anda öbürleri de fırlayıp kalktılar. Vedalaşmadan çıktılar. Yalnız kapıda Şigalyov kendilerini geçiren Şatov’a:</span></p>

      <p class="paragraf-1 para-style-override-19"><span>— Unutmayın, bunun hesabını vereceksiniz, –dedi.</span></p>

      <p class="paragraf-1 para-style-override-19"><span>— Umurumda bile değil, kimseye hesap borcum yok, –dedi Şatov, kapıyı sürgüledi, sonra yüzünde çarpık bir gülümsemeyle bana bakarak:– Dangalaklar! –dedi.</span></p>

      <p class="paragraf-1 para-style-override-19"><span>Yüzü öfkeden çarpılmıştı. Konuşmaya onun başlamasına çok şaşırdım. Çünkü hiç böyle olmazdı</span><span class="char-style-override-9">:</span> <span>Onu ziyarete gittiğimde (ki pek seyrek olan bir şeydi bu), suratı bir karış, bir köşeye çekilir, benim sorularıma verdiği öfkeli karşılıklar dışında bir şey söylemez, ancak neden sonra canlanır, keyfi yerine gelir ve kendiliğinden, istekle bir şeyler anlatmaya başlardı. Ayrılacağınız zamansa yüzü yine asılır ve sizi sanki düşmanından kurtuluyormuş gibi uğurlardı.</span></p>

      <p class="paragraf-1 para-style-override-19"><span>— Aleksey Nilıç’la dün çay içtik, –dedim,– bana sanki kafayı ateizmle bozmuş gibi geldi.</span></p>

      <p class="paragraf-1 para-style-override-19"><span>— Rus ateizmi, –diye homurdandı yanıp tükenmiş bir mumun üzerine yenisini koyarken,– hiçbir zaman bir kelime oyunundan başka bir şey olmamıştır.</span></p>

      <p class="paragraf-1 para-style-override-19"><span>— Yok, –dedim,– bu bana pek kelime oyunu yapıyor gibi gelmedi... doğru dürüst konuşmayı bile beceremiyor ki kelime oyunu yapsın!</span></p>

      <p class="paragraf-1 para-style-override-19"><span>Şatov, köşedeki sandalyeye oturup ellerini dizlerinin üstüne koydu:</span></p>

      <p class="paragraf-1 para-style-override-19"><span>— Kâğıttan adamlar bunlar, –dedi sakince.– Bütün bunlarsa düşünce uşaklığının bir sonucu! –Bir süre sustu, sonra devam etti:– Tabii, nefret de var burada, Rusya’da bir şekilde ani bir reform, hatta tam bunların istediği türden bir reform yapılsa ve ülke birdenbire çok zengin, çok mutlu olsa, ilk onlar bundan korkunç bir şekilde mutsuzluk duyar. O zaman nefret edecekleri, küçük görecekleri, aşağılayıp alay edecekleri kimse kalmaz çünkü! Rusya’ya karşı benliklerini için için yiyip bitiren hayvanca denilebilecek, sonsuz bir kin de söz konusu burada. Yüzüm gülüyorsa da içim kan ağlıyor!.. Rusya’da hiçbir zaman bu içe akıtılan gözyaşlarından daha sahtekârca bir söz söylenmemiştir!</span></p>

      <p class="paragraf-1 para-style-override-19"><span>Son cümlesini neredeyse öfkeden bağırarak söylemişti.</span></p>

      <p class="paragraf-1 para-style-override-19"><span>— Ne demek istediğinizi anlayan beri gelsin, –dedim gülümseyerek.</span></p>

      <p class="paragraf-1 para-style-override-19"><span>— Öyle ya, “ılımlı liberaldiniz” siz, –dedi o da gülümseyerek. Sonra hemen:– Demin düşünce uşaklığı derken sanırım saçmaladım. Siz tabii bana hemen “Uşak çocuğu olan sensin, ben uşak değilim,” diye karşılık vereceksiniz.</span></p>

      <p class="paragraf-1 para-style-override-19"><span>— Hiç aklımdan bile geçmedi... Amma da yaptınız! –dedim.</span></p>

      <p class="paragraf-1 para-style-override-19"><span>— Özür dilemeyin. Sizden korkmuyorum. Evet, o zaman bir uşak çocuğu olarak doğdum; şimdiyse kendim uşak oldum, tıpkı sizin gibi. Bizim Rus liberali her şeyden önce uşaktır, çizmesini temizleyeceği birini arar hep.</span></p>

      <p class="paragraf-1 para-style-override-19"><span>— Ne çizmesi? Bu alegori de ne şimdi?</span></p>

      <p class="paragraf-1 para-style-override-19"><span>—</span> <span>Alegori bunun neresinde? Bakıyorum, gülüyorsunuz... Stepan Trofimoviç benim bir kayanın altında kalıp ezildiğimi, ama ölmediğimi, kıvranıp durduğumu söylerken haklıydı. Güzel bir benzetme doğrusu.</span></p>

      <p class="paragraf-1 para-style-override-19"><span>— Stepan Trofimoviç sizin Almanlarla kafayı bozduğunuzu söylüyor, –dedim gülümseyerek.– İyi de, hiçbir şey almadık mı Almanlardan?</span></p>

      <p class="paragraf-1 para-style-override-19"><span>— Bir yirmi kapik almışızdır herhalde ama karşılığında yüz ruble verip!</span></p>

      <p class="paragraf-1 para-style-override-19"><span>Bir süre ikimiz de sustuk.</span></p>

      <p class="paragraf-1 para-style-override-19"><span>— Amerika’da yakalandı bu hastalığa.</span></p>

      <p class="paragraf-1 para-style-override-19"><span>— Kim? Ne hastalığı?</span></p>

      <p class="paragraf-1 para-style-override-19"><span>— Kirillov’dan söz ediyorum. Dört ay bir barakada, kuru tahtaların üzerinde yattık.</span></p>

      <p class="paragraf-1 para-style-override-19"><span>— Amerika’ya da mı gittiniz siz? –Şaşırmıştım.– Hiç anlatmadınız bana.</span></p>

      <p class="paragraf-1 para-style-override-19"><span>— Anlatacak bir şey yok ki. İki yıl ceplerimizdeki bütün paramızı verip, üç kişi, bir göçmen vapuruyla Amerika’ya gittik. Amacımız, bir Amerikan işçisinin hayatını kendi üzerimizde denemek, böylece de en ağır toplumsal koşullar altında bulunan bir insanın durumunu</span> <span class="char-style-override-11">kişisel</span> <span>deneyimlerimizle yaşayıp öğrenmekti.</span></p>

      <p class="paragraf-1 para-style-override-19"><span>—Tanrım! –dedim gülerek.– Amerika yerine bizim bölge köylerinden birine hasat zamanı şöyle bir uğramanız yeter de artardı “kişisel deneyim”inize.</span></p>

      <p class="paragraf-1 para-style-override-19"><span>— Bir işverenin yanına işçi olarak girdik. Altı Rus’tuk. Üniversite öğrencileri, çiftliklerini bırakıp gelmiş toprak sahipleri, hatta subaylar bile vardı aramızda. Herkes aynı yüce amaç için oradaydı. Canımız çıkasıya çalıştık, sonunda Kirillov’la ben sıfırı tükettik; hasta olunca dayanamayıp ayrıldık. Hesap keserken patron hakkımızı yedi, anlaşmamıza göre otuz dolar vermesi gerekiyordu, ama bana sekiz, Kirillov’a on beş dolar verdi. Sonra, çok da dövdüler bizi orada. İşsiz kalınca Kirillov’la tam dört ay o küçük kasabada uyduruk bir kulübenin kuru tahtaları üstünde yan yana yattık; yattığımız yerde o bir şey düşünürdü, ben başka bir şey.</span></p>

      <p class="paragraf-1 para-style-override-19"><span>— Demek patrondan dayak da yiyordunuz, hem de Amerika’da ha? Herhalde siz de ağzınıza geleni bir güzel saymışsınızdır?</span></p>

      <p class="paragraf-1 para-style-override-19"><span>— Hiç değil. Tam tersine, biz Kirillov’la hemen şöyle bir inanca vardık</span><span class="char-style-override-9">: “</span><span>Bu Amerikalıların yanında biz Ruslar çocuk sayılırız. Onlarla aynı düzeyde olabilmek için ya Amerika’da doğmak ya da en azından uzun yıllar Amerikalılarla birlikte yaşamak gerek.” Dahası da var</span><span class="char-style-override-9">: b</span><span>eş para etmez bir şey için diyelim bizden bir dolar istediklerinde, biz bu parayı sevinçle, hatta kendimizden geçerek, heyecanla ödüyorduk. Gördüğümüz her şeye hayran oluyorduk</span><span class="char-style-override-9">: s</span><span>pritizmacılığa, linç yasasına, tabancalara, serserilere... Bir gün yolculuk sırasında adamın biri cebimden saç fırçamı çekip aldı ve saçlarını taramaya başladı... Biz Kirillov’la ağzımız açık kalakaldık bir an; sonra bunun çok güzel bir hareket olduğuna karar verdik.</span></p>

      <p class="paragraf-1 para-style-override-19"><span>— Tuhaf şey, –dedim,– bu bizde yalnızca teoride kalan bir şey değil, pratiğe de dökülüyor.</span></p>

      <p class="paragraf-1 para-style-override-19"><span>— Kâğıttan insanlar! –dedi yeniden Şatov.</span></p>

      <p class="paragraf-1 para-style-override-19"><span>— “Kişisel deneyimle öğrenmek” gibi bir amaçla da olsa bir göçmen gemisiyle okyanusu aşarak yabancı bir ülkeye gitmekte, kim ne derse desin saygı duyulacak, gerçekten çok büyük bir kararlılık var gibi geliyor bana. Peki sonra nasıl döndünüz oradan?</span></p>

      <p class="paragraf-1 para-style-override-19"><span>— Avrupa’da birine mektup yazdım. Yüz ruble gönderdi bana.</span></p>

      <p class="paragraf-1 para-style-override-19"><span>Şatov hep yaptığı gibi konuşurken sürekli yere bakıyordu, öfkelendiğinde bile bu hali değişmezdi. Ama bu kez birden başını kaldırdı:</span></p>

      <p class="paragraf-1 para-style-override-19"><span>— O kişinin adını söyleyeyim mi size? İster misiniz?</span></p>

      <p class="paragraf-1 para-style-override-19"><span>— Kimmiş?</span></p>

      <p class="paragraf-1 para-style-override-19"><span>— Nikolay Stavrogin.</span></p>

      <p class="paragraf-1 para-style-override-19"><span>Birden kalktı, ıhlamur ağacından çalışma masasına gitti ve bir şeyler aramaya başladı. Bir aralar, Şatov’un karısının Paris’te Nikolay Stavrogin’le birlikte olduğuna ilişkin niteliği belirsiz, ama yine de güvenilir birtakım söylentiler dolaşmıştı; iki yıl önce, yani Şatov Amerika’dayken bir başka deyişle, karısının onu Cenevre’de terk etmesinden epey sonra olmuş bir olaydı bu. “Bu söylenenler doğruysa eğer, şimdi ne demeye bu adamın adını anıyor, bu olayı yeniden açıyor?” diye geçirdim içimden.</span></p>

      <p class="paragraf-1 para-style-override-19"><span>— Borcumu hâlâ ödemedim, –dedi birden bana dönüp gözlerimin içine dimdik bakarak. Sonra gidip köşedeki eski yerine oturdu; bambaşka bir sesle, kesik kesik konuşarak:</span></p>

      <p class="paragraf-1 para-style-override-19"><span>— Siz herhalde bir şey için gelmiştiniz? –dedi.– Nedir istediğiniz?</span></p>

      <p class="paragraf-1 para-style-override-19"><span>Her şeyi olduğu gibi anlattım ve ek olarak, deminki heyecanımın geçip gittiği ve olay üzerinde etraflıca düşünme fırsatı bulduğum şu anda bile bu işin kolaylaşmak şöyle dursun kafamda büsbütün içinden çıkılmaz bir hal aldığını söyledim. Burada Lizaveta Nikolayevna yönünden çok önemli bir durum olduğunu anlıyor ve ona yardım etmek istiyordum, ancak ona verdiğim sözü nasıl yerine getireceğimi bilemediğim gibi, verdiğim sözün tam olarak ne olduğunu bile karıştırmaya başlamıştım. Sonra Lizaveta Nikolayevna’nın onu aldatmak gibi bir amacı olmadığını, böyle bir şeyi aklından bile geçirmediğini, besbelli bir yanlış anlama olduğunu ve bugün orada birdenbire kalkıp gitmesinden büyük üzüntü duyduğunu inandırıcı bir dille açıkladım.</span></p>

      <p class="paragraf-1 para-style-override-19"><span>Beni dikkatle dinledi.</span></p>

      <p class="paragraf-1 para-style-override-19"><span>— Gerçekten de, bugün orada şu her zamanki sersemliklerimden birini yapmış olmayayım sakın? –dedi.– Eğer öyleyse, kalkıp gidişimin nedenini anlamamış olması kendisi için daha iyi!</span></p>

      <p class="paragraf-1 para-style-override-19"><span>Kalktı. Kapıya gitti, yarım açıp merdiven boşluğunu dinledi.</span></p>

      <p class="paragraf-1 para-style-override-19"><span>— Bu kızı görmeyi siz de istiyorsunuz galiba? –dedi.</span></p>

      <p class="paragraf-1 para-style-override-19"><span>Sevinçle fırladım yerimden.</span></p>

      <p class="paragraf-1 para-style-override-19"><span>— Evet, iyi olur da, bunu nasıl yapabiliriz bilemiyorum.</span></p>

      <p class="paragraf-1 para-style-override-19"><span>—</span> <span>Hazır evde tek başınayken, hemen gidip görelim. Yoksa Lebyadkin gelir de bizim aşağı indiğimizi öğrenirse kızı döver. Ben zaman zaman gizlice uğrarım ona. Bu sabah da tam kıza vurmak üzereyken herifi bir güzel patakladım.</span></p>

      <p class="paragraf-1 para-style-override-19"><span>— Demeyin!</span></p>

      <p class="paragraf-1 para-style-override-19"><span>— Aynen öyle oldu! Saçlarına asıldığım gibi kızdan uzaklaştırdım, onu bırakıp bana girişecek oldu ama onu korkuttum. Olay da böylece kapandı. Şimdi sarhoş gelip her şeyi hatırlamasından korkuyorum</span><span class="char-style-override-9">: f</span><span>ena döver kızı.</span></p>

      <p class="paragraf-1 para-style-override-19"><span>Hemen alt kata indik.</span></p>

      <p class="paragraf-1 para-style-override-20"/>

      <p class="x2030-1"><span>V</span></p>

      <p class="paragraf-1 para-style-override-20"/>

      <p class="paragraf-1 para-style-override-19"><span>Lebyadkinler’in kapısı kapalı ama kilitli değildi; o yüzden kolayca girdik içeri. Pislik içinde iki küçücük odadan ibaretti bütün ev. İsle kaplı duvarlardan tam anlamıyla paramparça olmuş pis duvarkâğıtları sarkıyordu. Bina sahibi Filippov yeni yerine taşınmadan önce burayı birkaç yıl lokanta olarak çalıştırmıştı. Alttaki odalar artık kapalıydı, Lebyadkinler’e yalnızca bu ikisi kalmıştı. Evin bütün eşyası kolu kırık eski bir koltuk ile birkaç tahta peyke ve kaba birkaç masadan ibaretti. İkinci odada, köşede, üzerinde basma yüzlü bir yorgan bulunan yatak Matmazel</span> <span>Lebyadkina’ya aitti. Yüzbaşıya gelince, nereye rast gelirse oraya, çoğu kez de yere, üstünü bile çıkarmadan kıvrılır yatıyordu. Yerlerde ekmek kırıntıları, çöpler, pis su birikintileri görülüyordu. İlk odanın ortasındaki su birikintisinin içinde kocaman, ıslak bir paçavra ile eski bir ayakkabı teki duruyordu. Bu evde kimsenin hiçbir işe el sürmediği belliydi. Daha sonra Şatov’un anlattığına göre evde ne soba yakılıyor, ne yemek pişiriliyordu; bir semaverleri bile yoktu. Yüzbaşı ve kız kardeşi iki dilenci gibi gelmişlerdi kente ve Liputin’in dediğine göre önceleri ev ev dolaşıp dilenmişlerdi de; ama sonra beklenmedik bir şekilde eline para geçince yüzbaşı kendini içkiye vermiş, evi barkı umursamaz olmuştu.</span></p>

      <p class="paragraf-1 para-style-override-19"><span>Onca görmek istediğim Matmazel</span> <span>Lebyadkina, ikinci odada, uyduruk bir masanın önündeki tahta bir bankta sessiz, sakin oturuyordu. Kapıyı açıp içeri girdiğimizde hiçbir şey söylemedi, hatta yerinden kımıldamadı bile. Şatov kapılarını hiç kilitlemediklerini, hatta bir gün kapının bütün gece ardına kadar açık kaldığını söyledi. Demir bir şamdandaki incecik bir mumun yaydığı donuk ışıkta yaklaşık otuz yaşlarında bir kadın fark ettim</span><span class="char-style-override-9">: h</span><span>astalıklı denilecek kadar zayıftı kadın; koyu renkli, eski bir basma entari giymişti. Uzun boynu çıplaktı, seyrek, koyu saçları ensesinde iki yaşında bir çocuğun yumruğu büyüklüğünde bir topuz yapılmıştı. Bakışları basbayağı neşeliydi. Önündeki masanın üzerinde şamdandan başka, köylülerin kullandığı küçük bir ayna, yıpranmış bir deste iskambil kâğıdı, sayfaları lime lime olmuş bir şarkı kitabı ile bir iki ısırılıp bırakılmış beyaz Alman ekmeği vardı. Matmazel Lebyadkina’nın yüzüne düzgün, allık sürdüğü, dudaklarını boyadığı anlaşılıyordu. Rastık çekip zaten koyu renk olan ince, uzun kaşlarını daha da koyulaştırmıştı. Sürdüğü düzgüne karşın dar, yüksek alnındaki üç uzun, derin çizgi kaybolmamıştı. Topal olduğunu önceden biliyordum, ama biz oradayken yerinden hiç kalkmadı. Bu süzülmüş yüz bir zamanlar, ilk gençliğinde hiç fena değildi herhalde, gerçi uysal, sevecen, kül rengi gözleri şimdi de çok dikkat çekiciydi: Neredeyse sevinç dolu, uysal bakışlarında samimi, hülyalı bir şeyler vardı. Gülüşünde de ayırt edilen bu durgun, dingin sevinç, ağabeyinin bütün o zorbalıklarına, Kazak kırbacına ilişkin duyduklarımdan sonra beni büsbütün şaşırttı. Tuhaf ama, feleğin sillesini yemiş böylesi varlıklar karşısında hemen hep duyulan büyük tedirginlik, hatta ürkünç tiksinti duygusu yerine, daha ilk andan başlayarak bu kıza bakmak bende hoş duygular uyandırdı, belki biraz da acıma, ama kesinlikle tiksinti değil.</span></p>

      <p class="paragraf-1 para-style-override-19"><span>Şatov kapıdan girerken bana başıyla onu işaret ederek:</span></p>

      <p class="paragraf-1 para-style-override-19"><span>— Her gün böyle tek başına oturur durur, –dedi,– hiç yerinden kımıldamaz; bazen iskambil falı açar, bazen aynasına bakar... Adam ona iki lokma yiyecek bile getirmez. Bahçedeki ek yapıda oturan yaşlı kadın arada bir hayır için bir şeyler getirir. Onu önünde yanar bir mumla nasıl yalnız bırakır gider insan!</span></p>

      <p class="paragraf-1 para-style-override-19"><span>Şatov’un kız sanki orada değilmiş gibi yüksek sesle konuşması çok şaşırttı beni.</span></p>

      <p class="paragraf-1 para-style-override-19"><span>Matmazel</span> <span>Lebyadkina aydınlık bir gülümsemeyle:</span></p>

      <p class="paragraf-1 para-style-override-19"><span>— Merhaba, Şatuşka! –dedi.</span></p>

      <p class="paragraf-1 para-style-override-19"><span>— Sana bir konuk getirdim Marya Timofeyevna!</span></p>

      <p class="paragraf-1 para-style-override-19"><span>—</span> <span>Onur duydum. Kimi getirdin bilmiyorum, çıkaramadım kim olduğunu. –Mumun gerisinden beni dikkatle süzdü, hemen sonra yeniden Şatov’a döndü ve orada değilmişim gibi bir daha da benimle hiç ilgilenmedi. İki sıra inci gibi dişlerini gösteren harika bir gülümsemeyle:– Yukarıdaki odacığında bir aşağı bir yukarı dolaşıp durmaktan canın mı sıkıldı? –dedi.</span></p>

      <p class="paragraf-1 para-style-override-19"><span>— Hem öyle, hem de seni göresim geldi.</span></p>

      <p class="paragraf-1 para-style-override-19"><span>Şatov masanın yanına bir tahta peyke çekip oturdu, beni de yanına oturttu.</span></p>

      <p class="paragraf-1 para-style-override-19"><span>— Seninle konuşmak hep hoşuma gider, ama gülünç bir adamsın sen Şatuşka, keşiş gibisin tıpkı. En son ne zaman bir tarak değdi saçlarına? Gel de bir saçlarını tarayayım. –Cebinden küçük bir tarak çıkardı.– Benim son taramamdan bu yana hiç dokunulmamış bunlara sanki?</span></p>

      <p class="paragraf-1 para-style-override-19"><span>— Tarağım bile yok ki, –dedi Şatov da gülerek.</span></p>

      <p class="paragraf-1 para-style-override-19"><span>— Gerçekten mi? O zaman benimkini sana armağan ediyorum. Bunu değil, başka bir tane daha var. Ama hatırlat bana.</span></p>

      <p class="paragraf-1 para-style-override-19"><span>Çok ciddi bir şekilde Şatov’un saçlarını taramaya başladı, hatta yandan bir çizgiyle ayırdı, sonra hafif geri çekilip nasıl olmuş diye baktı, tarağını cebine koydu.</span></p>

      <p class="paragraf-1 para-style-override-19"><span>— Baksana, Şatuşka, –dedi başını hafifçe sallayarak,– sen aklı başında birisin, ne var ki canın sıkılıyor. Ben aslında sizlere bakıyor ve nasıl olur da sıkılır bu insanlar diye şaşıp kalıyorum. Dertliysen ille de sıkıntılı olman gerekmiyor. Benim keyfim yerinde.</span></p>

      <p class="paragraf-1 para-style-override-19"><span>— Ağabeyin geldiğinde de yerinde oluyor mu keyfin?</span></p>

      <p class="paragraf-1 para-style-override-19"><span>— Lebyadkin’den mi söz ediyorsun? Uşağım o benim. Evde olup olmaması bile umurumda değil. “Lebyadkin su getir!” derim... “Lebyadkin ayakkabılarımı ver!” Koşar getirir. Bazen kendimi tutamam, gülesim gelir haline bakıp...</span></p>

      <p class="paragraf-1 para-style-override-19"><span>Şatov, ev sahibinden hiç çekinmeden, yine yüksek sesle:</span></p>

      <p class="paragraf-1 para-style-override-19"><span>— Aynen dediği gibi! –dedi.– Gerçekten uşağıymış gibi davranıyor ona. “Lebyadkin, su ver!” diye bağırdığını ben de duydum; bir yandan da kahkaha atıyordu. Ne var ki Lebyadkin koşup su getireceği yerde bunu bir güzel pataklıyordu ama berikinin hiç korktuğu yok. Hemen her gün sinir krizleri geçiriyor, bu yüzden olacak, belleği perişan. Krizden sonra, az önce olup bitenleri bile hatırlamıyor, zaman kavramını bütünüyle yitiriyor. Şu odaya girişimizi hatırlar sanırsınız; belki hatırlıyordur ama herhalde ona kendince yeni bir şekil verdikten sonra... her ne kadar benim Şatuşka olduğumu hep hatırlıyorsa da şu anda bizi biz olarak değil, kimbilir kimler olarak görüyor. Benim yüksek sesle konuşmamın hiç önemi yok, kendisiyle konuşmayanları dinlemez ve hemen hayal dünyasına gömülür. Eşi benzeri görülmemiş bir hayalperesttir; sekiz saat boyunca, bütün bir gün kımıldamadan oturabilir yerinde. Şu masanın üzerindeki ekmeğe bakın, bütün gün belki bir tek ısırık almıştır ekmekten, yarına kadar da ancak bitirir. Hah şimdi de fal açmaya başladı...</span></p>

      <p class="paragraf-1 para-style-override-19"><span>Marya Timofeyevna fal sözünü duyduğu için olacak:</span></p>

      <p class="paragraf-1 para-style-override-19"><span>— Durmadan falıma bakıyorum Şatuşkacığım, ama hiç istediğim gibi çıkmıyor, –dedi, sonra herhalde demin geçen ekmek sözü aklına geldiği için sol elini hiç bakmadan masadaki ekmeğe uzattı, parmakları bir süre ekmeği arandı, sonunda bulup aldı ekmeği, ama bir süre elinde tuttuktan sonra herhalde duyduğu yeni sözlerin dikkatini başka tarafa yönlendirmesiyle bir lokma bile almadan ve ne yaptığının farkında bile olmadan ekmeği yeniden masaya bıraktı. –Hep aynı şeyler çıkıyor</span><span class="char-style-override-9">: B</span><span>ir yol, kötü bir adam, bir hainlik, ölüm döşeği, bir mektup ve beklenmedik bir haber... Bunların hepsi yalan gibi geliyor bana Şatuşka, sen ne dersin? İnsanlar yalan söyledikten sonra iskambil kâğıtları niye söylemesin? –Birden kâğıtları karıştırmaya başladı.– Praskovya Ana’ya bir gün dedim ki... saygıdeğer bir kadındır, başrahibeden gizli, hücreme koşar gelir, falına baktırırdı. Ondan başkaları da gelirdi fal baktırmaya. Ah, of çeker, başlarını sallar, birbirleriyle alçak sesle bir sürü şey konuşurlardı, bense onlara bakıp gülerdim</span><span class="char-style-override-9">: “</span><span>On iki yıldır tek bir mektup gelmemiş size Praskovya Ana,” derdim, “Şimdi nereden gelecek?” Bir kızı vardı, kocası bunu Türkiye’ye götürmüş, on iki yıldır da tek bir haber çıkmamış kendilerinden. Ertesi gün başrahibeyle çay içiyorduk (başrahibemiz aslen prensesti), yanında konuk bir kadın vardı, çok hayalperest biriydi; bir de Aynoroz’dan gelmiş bir keşiş vardı, pek gülünç bir adamdı. Bu keşiş yok mu işte Şatuşka, meğer o sabah Praskovya Ana’ya Türkiye’deki kızından bir mektup getirmiş! Karo valesi budur işte! Beklenmedik haber! Çaylarımızı içerken Aynorozlu keşiş başrahibeye “Ey uğurlu, mübarek başrahibem,” dedi, “Bağrında bu denli büyük bir hazineyi barındırdığı için yüce Tanrı bütün öbürleri arasında en çok sizin manastırınızı kutsadı.” “Hangi hazine?” dedi başrahibe. “Mübarek Lizaveta Ana!” Bu mübarek Lizaveta manastırda eni boyu birkaç arşını geçmeyen küçücük bir kafes içine kapanmıştı, on yedi yıldır demir parmaklıklar arasında oturuyordu. Yaz kış üzerinde hep aynı kaba keten giysi vardı; kendine eziyet için giysisinin içine saman, çöp, çalı, eline ne geçerse sokuştururdu. On yedi yıl boyunca ne konuştu, ne yıkandı, ne de saçını taradı. Kışın kafesine bir gocuk bırakırlar, her gün bir dilim ekmekle bir maşrapa su verirlerdi kendisine. Gelip kendisine bakan hacılar ah, of çeker, içlenip kafesine para bırakırlardı. “Aman ne hazine!” dedi sinirlenen başrahibe (günahı kadar sevmezdi Lizaveta’yı), “Lizaveta,” dedi, “Yalnızca hasedinden, inadından ve riyakârlığından dolayı oturuyor o kafeste.” Bu hiç hoşuma gitmedi; o sıralar ben de onun gibi kapanmak istiyordum. “Bana kalırsa,” dedim, “Tanrı ile doğa aynı şeydir.” Hepsi bir ağızdan, “Şuna da bakın hele!” dediler. Başrahibe güldü, konuk hanımla bir şeyler fısıldaştılar, sonra başrahibe beni yanına çağırıp okşadı, konuk hanım da pembe bir kurdele hediye etti. Göstereyim ister misin? Neyse Aynorozlu keşiş nasihatler etmeye başladı bana; konuşması öyle tatlı, öyle huzur verici ve öyle akıllıcaydı ki –ya da bana öyle geliyordu– kendimi bırakıp dinlemeye başladım. “Nasıl, anladın mı?” diye sordu keşiş bana, “Hayır, hiçbir şey anlamadım, rahat bırakın artık beni.” dedim. Bıraktılar Şatuşka, o günden bu yana rahatım. Kehanette bulunduğu için nadim olup bizim manastırda çile dolduran yaşlı bir kadın bir gün kulağıma, “Tanrı’nın anası nedir sana göre?” diye fısıldadı. “Ulu anamız ve insanoğlunun umududur.” dedim. “Evet,” dedi, “Tanrı’nın anası, ulu tabiat anamızdır ve insan için büyük sevinç de onun bağrındadır. Şu dünyada çektiğimiz her acı, döktüğümüz her gözyaşı bizim için sevinçtir; şu ayağının altındaki toprağı yarım arşın derinliğe dek gözyaşlarınla ıslattın mı, hemen o anda bütün o çektiklerin için sevindirilirsin. Bir daha da asla, ama asla acı nedir bilmezsin; bu kehanettir.” Bu sözler o zaman içime işledi, ondan sonra ne zaman dua etsem secdeye vardığımda yeri öperim; hem öper, hem ağlarım. Bak sana söylüyorum Şatuşka</span><span class="char-style-override-9">: b</span><span>u gözyaşlarında kötü hiçbir şey yok; insanın hiçbir derdi yoksa, bu kez de sevinçten akıyor gözyaşları. Kendiliğinden akıp iniyor yaşlar, inan bana. Göl kıyısına gittiğim olurdu bazen</span><span class="char-style-override-9">: b</span><span>ir kıyıda bizim manastır durur, öbür kıyıda sipsivri bir dağ vardır, Sivri Dağ’dır zaten adı. Bu dağa çıkar, yüzümü doğuya döner, sonra da yere kapanıp ağlar, ağlardım... Ne kadar sürerdi ağlamam bilmiyorum, o zamanlar hiçbir şey bilmezdim zaten. Sonra kalkar geri dönerdim güneş batmak üzereyken</span><span class="char-style-override-9">: ö</span><span>yle büyük, öyle gözalıcı, öyle şahanedir ki güneş!.. Güneşe bakmayı sever misin Şatuşka? Güzel ama hüzünlüdür. Sonra yeniden doğuya dönerdim, bu sırada dağımızın gölgesi gölün üzerine düşmüştür, bir ok gibi dar, uzun, upuzun koşar durur göl üzerinde ve bir verst kadar ileride, gölün tam ortasındaki kayalık adaya ulaştı mı adayı ortasından ikiye bölerdi; ada bu yanda ortadan ikiye bölündü mü, beride güneş iyice batmış demektir; birden her şeyin ışığı gidiverir. Bu anda nasıl hüzünlenirdim, belleğim yerine gelirdi. Karanlıktan korkuyorum Şatuşka. En çok da bebeğim için ağlıyorum...</span></p>

      <p class="paragraf-1 para-style-override-19"><span>Onu hep büyük bir ilgiyle dinleyen Şatov dirseğiyle beni dürttü:</span></p>

      <p class="paragraf-1 para-style-override-19"><span>— Bebeğin mi vardı ki?</span></p>

      <p class="paragraf-1 para-style-override-19"><span>— Elbette vardı: Minicik tırnaklı, küçücük, pembecik bir bebek. Yanarım yanarım, kız mı oğlan mı olduğunu hatırlayamadığıma yanarım. Bazen oğlanmış gibi gelir, bazen kız. Ben bunu doğurunca hemen patiskalara, dantellere sardım, pembe kurdeleler bağladım, çiçeklerle süsledim, duasını okudum, daha vaftiz olmamış yavrumu alıp orman yoluna düştüm; ormandan korkarım, çok korkarım... En çok da, onu doğurdum ama kocamın kim olduğunu bilmiyorum diye ağladım.</span></p>

      <p class="paragraf-1 para-style-override-19"><span>Şatov ihtiyatlı:</span></p>

      <p class="paragraf-1 para-style-override-19"><span>— Ama vardı herhalde? –dedi.</span></p>

      <p class="paragraf-1 para-style-override-19"><span>— Çok komik şeyler söylüyorsun Şatuşka. Vardı herhalde; var olmasına vardı da, kendisi ortada olmadıktan sonra var olmuş neye yarar? –Gülümseyerek ekledi:– Al sana kolay bir bilmece, çöz hadi!</span></p>

      <p class="paragraf-1 para-style-override-19"><span>— Bebeği nereye götürüyordun?</span></p>

      <p class="paragraf-1 para-style-override-19"><span>— Göle götürüyordum, –dedi göğüs geçirerek.</span></p>

      <p class="paragraf-1 para-style-override-19"><span>Şatov dirseğiyle beni yine dürttü.</span></p>

      <p class="paragraf-1 para-style-override-19"><span>— Ya aslında bebeğin falan hiç yoksa ve bütün bunlar da yalnızca bir sayıklamaysa?</span></p>

      <p class="paragraf-1 para-style-override-19"><span>Bu soruya hiç şaşırmadı, dalgın, düşünceli:</span></p>

      <p class="paragraf-1 para-style-override-19"><span>— Zor sorular soruyorsun Şatuşka, –dedi.– Bu konuda sana hiçbir şey söyleyemem, belki de yoktu. Bence sırf meraktan soruyorsun bunları; ne olursa olsun, onun için ağlamaya devam edeceğim, düşümde görmedim ya ben bu bebeği. –İri damlalar belirdi gözlerinde. Birden her iki elini birden Şatov’un omuzlarına koydu, yüzüne acıklı acıklı bakarak:– Şatuşka, Şatuşka, –dedi,– karının seni terk ettiği doğru mu? Kızma Şatuşka, ben de kahroluyorum. Biliyor musun Şatuşka, bir düş gördüm</span><span class="char-style-override-9">: o</span> <span>yine bana geliyor, el edip, “Kedicik,” diyor bana, “Kediciğim benim, gelsene yanıma!” En çok da bu “kedicik” hoşuma gitti</span><span class="char-style-override-9">: s</span><span>anırım seviyor beni.</span></p>

      <p class="paragraf-1 para-style-override-19"><span>— Bakarsın düşte kalmaz, gerçekten çıkar gelir, –diye mırıldandı Şatov zor duyulur bir sesle.</span></p>

      <p class="paragraf-1 para-style-override-19"><span>— Olur mu Şatuşka, bu bir düş... ve düş, düştür. Şarkıyı bilirsin:</span></p>

      <p class="paragraf-1 para-style-override-19"><span>Tepelerde köşk istemem,</span></p>

      <p class="paragraf-1 para-style-override-19"><span>Bu hücre bile çok bana,</span></p>

      <p class="paragraf-1 para-style-override-19"><span>Ruhumun selameti için yaşar,</span></p>

      <p class="paragraf-1 para-style-override-19"><span>Yakarırım senin için Tanrı’ya.</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span>Ah, Şatuşka, Şatuşka, aziz dostum benim, niçin hiçbir şey sormazsın bana?</span></p>

      <p class="paragraf-1 para-style-override-19"><span>— Sormam, çünkü bir şey söylemezsin.</span></p>

      <p class="paragraf-1 para-style-override-19"><span>— Söylemem, söylemem, assan da, kessen de söylemem... Diri diri yaksan yine söylemem. Ne yaparlarsa yapsınlar, hiç kimse hiçbir şey öğrenemeyecek!</span></p>

      <p class="paragraf-1 para-style-override-19"><span>Başı iyice önüne düşen Şatov öncekinden de zor duyulur bir sesle:</span></p>

      <p class="paragraf-1 para-style-override-19"><span>— Görüyorsun ya, –dedi,– demek ki, herkesin derdi kendine!</span></p>

      <p class="paragraf-1 para-style-override-19"><span>— Ama anlat desen, belki anlatırdım... –heyecanla yineledi:– Belki anlatırdım! Niçin sormuyorsun? Sor, sor hadi, güzel güzel sor ama Şatuşka... belki anlatırım sana! Ama yalvar bana, ben razı olana dek yalvar Şatuşka, Şatuşka!</span></p>

      <p class="paragraf-1 para-style-override-19"><span>Ama Şatuşka susuyordu; bir dakika kadar kimse konuşmadı. Kızın allık ve düzgün sürülü yanaklarından sessiz gözyaşları süzülüyordu. Elleri hâlâ Şatov’un omuzlarındaydı, ama artık ona baktığı yoktu.</span></p>

      <p class="paragraf-1 para-style-override-19"><span>Şatov birden yerinden kalktı:</span></p>

      <p class="paragraf-1 para-style-override-19"><span>— Senden bana ne, hem günah da! –dedi, sonra beni kızgınca dürterek:– Hadi, kalkın! –dedi, oturduğumuz tahta peykeyi çekip eski yerine itti:– Geldiğinde bir şey anlamasın... Biz de gidelim artık.</span></p>

      <p class="paragraf-1 para-style-override-19"><span>— Ah, uşağımdan söz ediyorsun! –dedi Marya Timofeyevna, bir kahkaha atarak.– Korkuyorsun ondan! Eh güle güle o zaman benim iyi konuklarım! Bir dakika dursana, bir şey anlatacağım sana</span><span class="char-style-override-9">: ş</span><span>u Nilıç... Filippov’la, hani kızıl sakallı ev sahibi... onunla birlikte bugün buraya geldi. Benimki de tam o anda üstüme atılmıştı. Ev sahibi bunu tuttuğu gibi odanın ortasına nasıl savurduysa, bağırmaya başladı benimki</span><span class="char-style-override-9">: “</span><span>Benim ne suçum var! Ben başkasının günahının bedelini ödüyorum!” Nasıl güldük, anlatamam. Kaç kişi varsa orada, katıldık gülmekten...</span></p>

      <p class="paragraf-1 para-style-override-19"><span>— Ah Timofeyevna, o kızıl sakallı dediğin bendim; onu saçlarından tutup ben uzaklaştırdım senden. Ev sahibiyse önceki gün geldi, epey bir sövüp saydı size; olayları karıştırıyorsun!</span></p>

      <p class="paragraf-1 para-style-override-19"><span>— Dur bakayım, evet, gerçekten karıştırdım; o sendin belki. İyi ama niye boş şeyler tartışıyoruz ki; önemli olan birinin saçından çekip sürümesi onu... kim olduğu fark etmez,–gülmeye başladı.</span></p>

      <p class="paragraf-1 para-style-override-19"><span>Şatov kolumdan dürterek:</span></p>

      <p class="paragraf-1 para-style-override-19"><span>— Gidelim, –dedi.– Avlu kapısı gıcırdadı. Bizi burada görürse onu yine döver.</span></p>

      <p class="paragraf-1 para-style-override-19"><span>Gerçekten de, biz daha merdivenlerden bir üst kata çıkmadan, kapıdan sarhoş naraları, küfürler gelmeye başladı. Şatov beni içeri itti, kendi de girip kapıyı kilitledi.</span></p>

      <p class="paragraf-1 para-style-override-19"><span>— Olay çıkmasın istiyorsanız, bir dakika kadar burada oturun. Nasıl da domuz yavrusu gibi bağırıyor, herhalde ayağı yine eşiğe takıldı; her seferinde orada yere yapışır.</span></p>

      <p class="paragraf-1 para-style-override-19"><span>Ancak olay çıkmasını yine de önleyemedik.</span></p>

      <p class="paragraf-1 para-style-override-20"/>

      <p class="x2030-1"><span>VI</span></p>

      <p class="paragraf-1 para-style-override-20"/>

      <p class="paragraf-1 para-style-override-19"><span>Şatov kapıya yapışmış, merdivenlere kulak kabartıyordu ki birden geriye sıçradı.</span></p>

      <p class="paragraf-1 para-style-override-19"><span>— Buraya geliyor! Biliyordum! –diye söylendi öfkeyle.– Gece yarısından önce düşmez yakamızdan.</span></p>

      <p class="paragraf-1 para-style-override-19"><span>Birkaç şiddetli yumruk indi kapıya. Yüzbaşının feryadı duyuldu dışarıdan:</span></p>

      <p class="paragraf-1 para-style-override-19"><span>— Şatov, aç kapıyı! Şatov, dostum!..</span></p>

      <p class="paragraf-1 para-style-override-19"><span>Sana güler yüzle geldim dostum,</span></p>

      <p class="paragraf-1 para-style-override-19"><span>Güneşin doğuşunu anlatmaya,</span></p>

      <p class="paragraf-1 para-style-override-19"><span>Cayır... cayır yanan ışıklarıyla</span></p>

      <p class="paragraf-1 para-style-override-19"><span>İflahını kes... kesişini ormanın.</span></p>

      <p class="paragraf-1 para-style-override-19"><span>Anlatmak için sana nasıl uyandığımı,</span></p>

      <p class="paragraf-1 para-style-override-19"><span>Şeytan alsın canını, o dal... dalların altında...</span></p>

      <p class="paragraf-1 para-style-override-19"><span>Uyanır gibi tıpkı, hah-ha, değneklerin altında!</span></p>

      <p class="paragraf-1 para-style-override-19"><span>Kuşlar... su, su diye yalvarıyor.</span></p>

      <p class="paragraf-1 para-style-override-19"><span>Ben de susadım demeye geldim sana,</span></p>

      <p class="paragraf-1 para-style-override-19"><span>Susadım da... ne içmeli, bilmem ki dostum?</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span>Şu saçma, aptalca merakın canı cehenneme! Şu dünyada yaşamak güzel şey be Şatov!</span></p>

      <p class="paragraf-1 para-style-override-19"><span>— Sakın karşılık vermeyin! –diye fısıldadı Şatov bana.</span></p>

      <p class="paragraf-1 para-style-override-19"><span>— Aç şunu! Biliyor musun, kavga-dövüşten daha yüce şeyler de var insanlar arasında... an gelir, soylu, onurlu bir insan... Şatov, ben iyi biriyim; bak, senden rica ediyorum... Şatov, siyasi bildirilerin canı cehenneme, ha?</span></p>

      <p class="paragraf-1 para-style-override-19"><span>Bir sessizlik oldu.</span></p>

      <p class="paragraf-1 para-style-override-19"><span>— Anlamıyorsun eşek herif, aşığım ben! Kendime frak aldım, baksana aşk frakı, tam on beş papel saydım; yüzbaşı aşkı sosyete adabı gerektirir... –Birden kapıyı şiddetle yumruklayarak, yabanıl bir sesle böğürür gibi bağırdı:– Açsana şu kapıyı be!</span></p>

      <p class="paragraf-1 para-style-override-19"><span>Ansızın Şatov da ulur gibi:</span></p>

      <p class="paragraf-1 para-style-override-19"><span>— Cehennem ol! –diye bağırdı.</span></p>

      <p class="paragraf-1 para-style-override-19"><span>— Kö-ö-öle! Toprak kölesi! Kız kardeşin de köle! Hem de hırsız!</span></p>

      <p class="paragraf-1 para-style-override-19"><span>— Ya sen? Kız kardeşini satan adam!</span></p>

      <p class="paragraf-1 para-style-override-19"><span>— Yalan! İftiraya uğradım ben! İstesem tek bir açıklamayla... o kadının kim olduğunu biliyor musun?</span></p>

      <p class="paragraf-1 para-style-override-19"><span>Şatov merakından kapıya âdeta yapıştı:</span></p>

      <p class="paragraf-1 para-style-override-19"><span>— Kim?</span></p>

      <p class="paragraf-1 para-style-override-19"><span>— Söylesem anlar mısın acaba?</span></p>

      <p class="paragraf-1 para-style-override-19"><span>— Söyle anlarım. Kim?</span></p>

      <p class="paragraf-1 para-style-override-19"><span>— Korkmam ben, söyleyebilirim! Herkesin içinde her şeyi söyleyebilirim!</span></p>

      <p class="paragraf-1 para-style-override-19"><span>Şatov onu kışkırtmaya çalışarak:</span></p>

      <p class="paragraf-1 para-style-override-19"><span>— Sanmam, o yürek yok sende! –dedi, bana da dinlemem için işaret etti.</span></p>

      <p class="paragraf-1 para-style-override-19"><span>— Söyleyemem mi?</span></p>

      <p class="paragraf-1 para-style-override-19"><span>— Bence söyleyemezsin!</span></p>

      <p class="paragraf-1 para-style-override-19"><span>— Demek söyleyemem?</span></p>

      <p class="paragraf-1 para-style-override-19"><span>— Efendinin kırbacından korkmuyorsan söyle! Ödleğin birisin sen, bir de yüzbaşıyım diye geçiniyor!</span></p>

      <p class="paragraf-1 para-style-override-19"><span>Yüzbaşı heyecanlı, titreyen bir sesle kekelemeye başladı:</span></p>

      <p class="paragraf-1 para-style-override-19"><span>— Ben... ben... o kadın... o...</span></p>

      <p class="paragraf-1 para-style-override-19"><span>Şatov kulağını kapıya yapıştırdı:</span></p>

      <p class="paragraf-1 para-style-override-19"><span>— Evet?</span></p>

      <p class="paragraf-1 para-style-override-19"><span>En az yarım dakika süren bir sessizlik oldu. Sonunda:</span></p>

      <p class="paragraf-1 para-style-override-19"><span>— Alçak herif! –diye gürleyen yüzbaşı bir semaver gibi soluya soluya ve her basamakta takılarak paldır küldür merdivenlerden inmeye başladı.</span></p>

      <p class="paragraf-1 para-style-override-19"><span>Şatov kapıdan çekildi:</span></p>

      <p class="paragraf-1 para-style-override-19"><span>— Çok kurnaz! Sarhoşken bile laf çıkmıyor ağzından!</span></p>

      <p class="paragraf-1 para-style-override-19"><span>— Olay nedir? Ne söyleyecekti? –diye sordum.</span></p>

      <p class="paragraf-1 para-style-override-19"><span>Şatov sus anlamında elini havaya kaldırdı, kapıyı açıp uzunca bir süre merdivenleri dinledi, hatta bir iki basamak aşağı inip sonra döndü.</span></p>

      <p class="paragraf-1 para-style-override-19"><span>— Ses seda kesilmiş... Bu akşam sopa yok... Yıkılıp kaldı besbelli! Hadi siz de gidin artık.</span></p>

      <p class="paragraf-1 para-style-override-19"><span>— Baksanıza Şatov, şimdi bütün bu olup bitenlerden ne sonuç çıkarmalıyım?</span></p>

      <p class="paragraf-1 para-style-override-19"><span>— Ne isterseniz onu çıkarın! –dedi yorgun, bezgin, iğrenir gibi ve yazı masasının başına geçti.</span></p>

      <p class="paragraf-1 para-style-override-19"><span>Çıktım. Olmayacak bir düşünce zihnimde kendine gitgide daha sağlam bir yer edinerek şekilleniyordu. Yarının sıkıntısı çökmüştü içime.</span></p>

      <p class="x2030-1"><span>VII</span></p>

      <p class="paragraf-1 para-style-override-20"/>

      <p class="paragraf-1 para-style-override-19"><span>Bu “yarın”, yani Stepan Trofimoviç’in yazgısının geri dönülmez biçimde belirleneceği pazar günü, anlattığım öykünün en unutulmaz günlerinden biriydi. Bir sürprizler günü oldu o pazar; pek çok eski düğümün çözüldüğü, pek çok da yeni düğümün atıldığı, aynı zamanda sert ve umulmadık açıklamalarla yeni bilinmezliklerin günü oldu. O sabah okurların da artık bildiği gibi, bizzat kendisinin isteğine uyarak Varvara Petrovna’nın evine yapacağı ziyarette dostuma eşlik etmek zorundaydım. Öğleden sonra saat üçteyse Lizaveta Nikolayevna’ya gitmek zorundaydım</span><span class="char-style-override-9">: o</span><span>na hem bir bilgi (ne bilgisi, ben de bilmiyordum) vermek, hem de kendisine yardım (hangi konuda, ne yardımıysa artık) etmek zorundaydım. Ne var ki olaylar hiç kimsenin öngörmediği bir biçimde gelişti ve gün, akıl almaz rastlantıların günü oldu bir bakıma.</span></p>

      <p class="paragraf-1 para-style-override-19"><span>Stepan Trofimoviç’le birlikte önceden kendisinin belirlediği gibi saat tam on ikide kapısını çaldığımızda henüz sabah ayininden dönmemiş olduğu için Varvara Petrovna’yı evinde bulamamızla başladı her şey. Zavallı dostum öyle karışık, daha doğrusu karmakarışık bir haldeydi ki bu terslik onun altüst olmasına yetti, salonda bir koltuğa yığılıverdi. Ona bir bardak su uzattım ama yüzünün kireç gibi olmasına ve ellerinin de titremesine karşın gururla, büyük bir ağırbaşlılıkla geri çevirdi suyu. Bu arada hemen belirteyim</span><span class="char-style-override-9">: O</span> <span>gün olağanüstü şık giyimliydi</span><span class="char-style-override-9">: a</span><span>ncak balolarda giyilebilecek işlemeli beyaz patiska gömleğine beyaz bir kravat bağlamıştı; elinde tuttuğu şapkası da saman sarısı eldivenleri de yepyeniydi; hafif bir koku bile sürmüştü. Tam oturmuştuk, bir uşak Şatov’u aldı içeri; onun da resmen çağrıldığı açıktı. Stepan Trofimoviç yerinden doğrularak ona elini uzatmıştı ki, Şatov her ikimize de dikkatli bir bakış attıktan sonra, köşeye gidip orada bir koltuğa oturdu ve bize başıyla olsun selam vermedi. Stepan Trofimoviç yine korkuyla bana baktı.</span></p>

      <p class="paragraf-1 para-style-override-19"><span>Birkaç dakika tam bir sessizlik içinde oturduk. Stepan Trofimoviç bir ara eğilip bana bir şeyler fısıldadıysa da, tam duyamadığım için söylediklerinden hiçbir şey anlamadım. Uşak masada bir şeyleri düzeltmek, daha doğrusu bizlere bakmak için yeniden içeri girdi. Şatov birden adama dönerek oldukça yüksek sesle:</span></p>

      <p class="paragraf-1 para-style-override-19"><span>— Aleksey Yegorıç, –dedi,– acaba Darya Pavlovna’yla birlikte mi gittiler?</span></p>

      <p class="paragraf-1 para-style-override-19"><span>Aleksey Yegorıç ders verir bir edayla ve son derece ağırbaşlı:</span></p>

      <p class="paragraf-1 para-style-override-19"><span>— Varvara Petrovna katedrale yalnız gittiler efendim, –dedi.– Darya Pavlovna üst katta odalarındalar, biraz rahatsızlar kendileri.</span></p>

      <p class="paragraf-1 para-style-override-19"><span>Zavallı dostumun kaygı dolu, kaçamak bakışlarını yine üzerimde hissedince başımı çaresiz öte yana çevirmek zorunda kaldım. Birden dışarıdan bir araba sesi geldi, evin içinde başlayan belli belirsiz bir hareketlilik ev sahibesinin eve döndüğünü anlattı. Üçümüz de koltuklarımızdan fırladık ama hemen sonra yine beklenmedik bir durumla karşılaştık</span><span class="char-style-override-9">: b</span><span>irden fazla ayak sesi, ev sahibesinin yalnız dönmediğinin işaretiydi; doğrusu bu biraz tuhaf bir durumdu, çünkü buluşma için bize bu saati veren kendisiydi. Son sürprizse çok hızlı, neredeyse koşarcasına yürüyen birinin ayak seslerini duymamız oldu; bunun Varvara Petrovna olması pek mümkün değildi. Ne var ki bir anda Varvara Petrovna daldı salona, müthiş heyecanlıydı, soluk almakta zorlanıyordu. Ondan biraz sonra ama ondan çok daha sessiz, sakin bir şekilde Lizaveta Nikolayevna girdi içeri... hem de Marya Timofeyevna Lebyadkina’yla el ele tutuşmuş olarak! Düşümde görsem inanamayacağım bir durum!</span></p>

      <p class="paragraf-1 para-style-override-19"><span>Bu beklenmedik gelişmeyi açıklayabilmek için bir saat öncesine dönmem ve Varvara Petrovna’nın katedralde yaşadığı olağanüstü bir olayı açıklamam gerek.</span></p>

      <p class="paragraf-1 para-style-override-19"><span>Önce</span><span class="char-style-override-9">: O</span> <span>gün neredeyse bütün kent, daha doğrusu kentimizin kaymak tabakası ayindeydi. Valinin karısının kentimize geldiğinden bu yana o gün kiliseyi ilk kez onurlandıracağı duyulmuştu. Bu arada yine belirtmem gerekir ki kendisinin “serbest düşünceli” ve “yeni kurallar”dan yana biri olduğu yolunda da söylentiler dolaşıyordu. Öte yandan kendisinin o gün oraya olağanüstü şık giyinip geleceğini bildikleri için kentimizin bütün kadınları da en gösterişli kıyafetlerini giyip gelmişlerdi. Bir tek Varvara Petrovna son dört yıldır hep olduğu gibi üzerindeki siyah, sade giysisiyle son derece alçakgönüllüydü. Salona girince solda, ilk sıradaki yerini aldı, üniformalı bir uşak diz çökeceği yere küçük bir kadife yastık bıraktı, kısacası her şey her zamanki gibiydi. Ama ayin boyunca kendisinin pek bir coşkulu dua ettiği dikkatleri çekti, hatta daha sonra olanlar anımsandığında gözlerinin yaşlanmış olduğu bile ileri sürüldü. Sonunda ayin bitti, başpapazımız Peder Pavel görkemli vaazına başladı. Bizde onun vaazları çok sevilir, önemsenirdi. Bunları bastırmasını söyleyenler oldu kendisine, ama o bir türlü cesaret edemedi. Bu kez vaazını nedense uzunca tutmuştu.</span></p>

      <p class="paragraf-1 para-style-override-19"><span>İçeride vaaz devam ederken drojki denilen eski model, hanımların ancak arabacının kuşağına tutunarak yan oturabildikleri, buna karşın araba giderken rüzgâr altındaki bir ot sapı gibi sallanıp durdukları küçük, hafif, bizim buralarda hâlâ çok rastlanan kiralık bir araba katedrale yaklaşıp köşede durdu, çünkü ana kapının önünü özel arabalar, hatta jandarma kapatmıştı. Arabadan inen kadın arabacıya dört gümüş kapik verdi.</span></p>

      <p class="paragraf-1 para-style-override-19"><span>Arabacının yüz ifadesini gören kadın:</span></p>

      <p class="paragraf-1 para-style-override-19"><span>— Az mı buldun Vanya? –dedi, sonra da yakınır gibi ekledi:– Bütün param bu!</span></p>

      <p class="paragraf-1 para-style-override-19"><span>Vanya, “senin gibisinin kalbini kırmak günahtır” dercesine baktı, sonra boş ver anlamında elini sallayarak:</span></p>

      <p class="paragraf-1 para-style-override-19"><span>— Haydi, uğurlar olsun! Zaten pazarlık da etmemiştik, –dedi, deri para kesesini koynuna attı, atını dürtüp oradaki arabacıların alaylı bakışları arasında hızla uzaklaştı. Alaycı, hatta şaşkın bakışlar, efendilerinin çıkışını bekleyen uşak ve arabacı kalabalığını yararak katedral kapısına doğru ilerleyen kadına da eşlik etti. Böyle bir kadının birden yol ortasında bitivermesi gerçekten de herkes için sıradışı, beklenmedik bir durumdu. Hastalıklı denecek kadar zayıftı kadın, hafif topallıyordu ve yüzüne çok miktarda düzgün, allık sürmüştü; uzun boynu bütünüyle açıktaydı, güneşli olmasına karşın bu rüzgârlı, soğuk eylül gününde koyu renk eski bir entariden başka ne atkı, ne şal, ne manto vardı üzerinde. Başı açıktı, ensesinde küçücük bir topuz yaparak topladığı saçlarına sağ yandan bayramlarda melek tasvirlerini süslemekte kullanılan yapma güllerden birini iliştirmişti. Dün Marya Timofeyevna’nın odasında otururken köşedeki kutsal tasvirlerin altında, başında böyle kâğıt güllerden yapılma bir taç bulunan bir melek gözüme ilişmişti. Kadın gerçi bakışları yerde, ağırbaşlı bir havayla yürüyordu, ama bir yandan da neşeli, kurnaz bir gülümseme seçiliyordu yüzünde. Bir anlık bir duraksaması belki katedrale girmesine izin verilmemesiyle sonuçlanabilirdi, ama o usulca içeri süzülüverdi ve tapınağa girince de kimsenin dikkatini çekmeden ön sıralara kadar ilerledi.</span></p>

      <p class="paragraf-1 para-style-override-19"><span>Vaazın ortalarına gelinmişti; kiliseyi dolduran büyük kalabalık yoğun bir dikkatle ve çıt çıkarmadan konuşmayı dinliyordu, ama yine de birkaç göz merak ve şaşkınlıkla içeri girene doğru kaydı. Berikiyse kürsünün önüne gelince diz çöküp düzgünlü, allıklı yüzüyle secdeye kapandı, uzunca bir süre öyle kaldı, ağladığı belliydi, ama sonra başını kaldırıp ayağa kalkınca hemen kendine geldi, eski şen haline döndü. Bakışlarını çevredeki yüzler üzerinde neşeyle ve büyük bir keyifle gezdirdi; o arada katedralin duvarlarına baktı; bazı hanımlara, daha iyi görebilmek için parmak uçlarında yükselerek pek bir dikkatle baktı, hatta tam iki kez de güldü; kıkırdamayı andıran bu gülüşü doğrusu pek tuhaftı. Sonunda vaaz bitti, haç getirildi. Haça doğru ilk yürüyen valinin karısı oldu, ama daha iki adım bile atmadan, önünde hiç kimse yokmuş, olanları da görmüyormuş gibi dosdoğru haça doğru ilerleyen Varvara Petrovna’ya yol vermek için durdu. Valinin karısının bu sıradışı kibarlığında kuşkusuz çok zekice bir iğneleme vardı; en azından herkes böyle anladı, Varvara Petrovna da böyle anlamış olmalıydı; yine de kararlılığında en ufak bir sarsılma olmadan ve yine kimseleri görmeden azametle yürüyüp dudaklarını haça bastırdı, hemen sonra da çıkışa doğru yürüdü. Kalabalık zaten kendiliğinden açılıp ona yol vermekteyse de üniformalı bir uşak da önden yürüyüp ona yol açıyordu. Tam kapı eşiğine geldiklerinde avluyu dolduran yoğun kalabalık ilerlemesine engel oldu ve Varvara Petrovna bir an durdu. Tam bu anda da, saçlarının arasına kâğıttan bir gül takmış, tuhaf, sıradışı biri kalabalık arasından fırlayıp Varvara Petrovna’nın önünde diz çöktü. Özellikle de kalabalık içindeyken hiçbir şeyin kolay kolay şaşırtamayacağı Varvara Petrovna sert, azametli bir bakış fırlattı önündeki kadına.</span></p>

      <p class="paragraf-1 para-style-override-19"><span>Bu arada lafı hiç uzatmadan belirtmeliyim ki Varvara Petrovna her ne kadar son yıllarda pek elisıkı olmuş, hatta kimilerine göre basbayağı cimrileşmişse de özellikle hayır işleri söz konusu olduğunda paraya hiç acımazdı. Başkentteki yardımseverler derneğinin üyesiydi. Birkaç yıl önce yaşanan son kıtlıkta Petersburg’daki ana komiteye açlık çekenler için beş yüz ruble göndermesi kentimizde herkesin dilindeydi. Son olarak da yeni valinin atanmasından hemen önce ilimiz ve yöresinde yoksul annelere yardıma yönelik yerel bir kadınlar komitesi kurmak için kolları sıvamıştı. Adını duyurmak istiyor diye suçlamışlardı onu, ama Varvara Petrovna o kendine özgü inadı ve kararlılığıyla neredeyse tüm engelleri aştı; derneğin kurulması an meselesiydi, hatta başlangıçtaki düşünce önderin hayranlık verici zekâsıyla çok daha kapsamlı, çok daha geniş boyutlar almıştı</span><span class="char-style-override-9">: a</span><span>rtık Moskova’dakine benzer bir dernek kurmayı ve çalışma alanını da bütün Rusya’ya yaymayı düşlüyordu. Ama işte valinin beklenmedik bir şekilde değişivermesi bütün işleri bir anda durdurmuştu. Söylentilere bakılırsa yeni valinin karısı böyle bir derneğin pratikte hiçbir yararının olmayacağına ilişkin yüksek tabaka arasında birkaç iğneleyici, keskin, ama bundan da önemlisi tam yerini bulan ustalıklı birkaç laf sokuşturmuş, bunlar da kuşkusuz bire bin katılarak Varvara Petrovna’ya ulaştırılmıştı. İnsanın yüreğinden geçenleri elbet yalnızca Tanrı bilir ama ben Varvara Petrovna’nın o anda katedral kapısının önünde dururken, az sonra valinin karısının, onun ardından da bütün ötekilerin katedralden çıkmak için yanından geçeceklerini bildiğinden, “Hayırseverliklerimin kendimi öne çıkarmak için olduğu yolunda yumurtladığı herzelerin de, aklından geçen bütün o fesatlıkların da umurumda olmadığını varsın kendi gözleriyle görsün! Ötekiler de görsünler!” diye düşünerek sevinç içinde durduğu kanısındayım.</span></p>

      <p class="paragraf-1 para-style-override-19"><span>Varvara Petrovna, önünde diz çöken dilenci kılıklı kadına dikkatle bakarak:</span></p>

      <p class="paragraf-1 para-style-override-19"><span>— Ne oldu tatlım, ne istiyorsunuz? –diye sordu.</span></p>

      <p class="paragraf-1 para-style-override-19"><span>Kadın müthiş ürkmüş, utanmış, ama aynı zamanda müthiş bir saygıyla bakıyordu ona. Sonra birden yine o kıkırdamayı andıran, tuhaf gülüşü duyuldu.</span></p>

      <p class="paragraf-1 para-style-override-19"><span>Varvara Petrovna sorgu dolu, buyurgan bakışlarını çevredekiler üzerinde gezdirdi:</span></p>

      <p class="paragraf-1 para-style-override-19"><span>— Ne bu? Kim bu böyle?</span></p>

      <p class="paragraf-1 para-style-override-19"><span>Kimse karşılık vermedi.</span></p>

      <p class="paragraf-1 para-style-override-19"><span>— Bahtsız mısınız? Bir şeye mi ihtiyacınız var?</span></p>

      <p class="paragraf-1 para-style-override-19"><span>— Benim ihtiyacım... –dedi “bahtsız”, heyecandan titreyen bir sesle– Yani ben buraya yalnızca sizin elinizi öpmek için geldim –sonra yine kikirdedi. Çocukların bir şey isteyecekleri zamanki göze girmek isteyen bakışlarıyla Varvara Petrovna’nın elini tutmak için uzandı, ama sonra korkup birden elini geri çekti.</span></p>

      <p class="paragraf-1 para-style-override-19"><span>— Yalnız bunun için geldiniz demek? –dedi Varvara Pet-rovna üzgün bir gülümsemeyle. Aynı anda da cebinden sedef para çantasını çıkararak içinden aldığı on rublelik bir banknotu önündeki yabancı kadına uzattı. Kadın aldı parayı. Varvara Petrovna çok ilgilenmişti kadınla, onu sıradan bir dilenci gibi görmediği belliydi.</span></p>

      <p class="paragraf-1 para-style-override-19"><span>— Gördün mü, tam on ruble verdi? –dediği duyuldu kalabalıktan birinin.</span></p>

      <p class="paragraf-1 para-style-override-19"><span>— Lütfen elinizi verin, –dedi yabancı kadın rüzgârın uçurmaması için sol elinin parmaklarıyla ucundan yakaladığı on rubleliği sıkı sıkıya tutarak. Varvara Petrovna’nın nedense hafifçe kaşları çatıldı, ciddi, hatta sert bir ifadeyle elini uzattı; kadın perestişe varan bir saygıyla eli öptü. Minnet dolu bakışlarında sevinç, coşku ışıltıları belirdi. Tam bu anda ardında bir sürü hanım ve memur kalabalığıyla valinin karısı geldi yanlarına; kapı önü sıkışık olduğu için ister istemez bir an durmak zorunda kaldı, ötekiler de durdular.</span></p>

      <p class="paragraf-1 para-style-override-19"><span>Varvara Petrovna:</span></p>

      <p class="paragraf-1 para-style-override-19"><span>— Titriyorsunuz, üşüyor musunuz yoksa? –dedi ve mantosunu fırlattığı gibi (uşağı havada yakaladı mantoyu) oldukça değerli siyah şalını omzundan çekip aldı ve önünde hâlâ diz çökmüş duran ricacı kadının çıplak boynuna kendi elleriyle sardı.</span></p>

      <p class="paragraf-1 para-style-override-19"><span>— Kalkın artık, hadi kalkın lütfen, rica ediyorum! –dedi, kadın kalkınca:– Nerede oturuyorsunuz? –diye sordu, sabırsız bakışlarını yine kalabalıkta gezdirdi:– Yok mu nerede oturduğunu bilen?</span></p>

      <p class="paragraf-1 para-style-override-19"><span>Yalnız şimdi daha farklı bir kalabalık vardı karşısında</span><span class="char-style-override-9">: h</span><span>epsi sosyeteden, tanıdığı kişilerdi. Sahneyi kimi tam bir şaşkınlıkla, kimi hiç masum sayılmayacak bir merakla ve bir rezalet çıkmasını bekleyerek izliyordu; aralarında alaylı alaylı gülmeye başlayanlar bile vardı.</span></p>

      <p class="paragraf-1 para-style-override-19"><span>Varvara Petrovna’nın sorusuna sonunda iyi yürekli bir vatandaştan yanıt geldi, herkesin saygı duyduğu tüccar Andreyev’di galiba; gözlüklü, ak sakallı bir adamdı, üzerinde Rus giysileri vardı, silindir şapkasını elinde tutuyordu:</span></p>

      <p class="paragraf-1 para-style-override-19"><span>— Lebyadkinler bunlar efendim. Filippov’un evinde otururlar, Bogoyavlenskaya Sokağı’nda.</span></p>

      <p class="paragraf-1 para-style-override-19"><span>— Lebyadkin mi? Filippov’un evi mi? Böyle bir şey duymuştum sanki... Teşekkürler Nikon Semyonıç, ama kim bu Lebyadkin?</span></p>

      <p class="paragraf-1 para-style-override-19"><span>— Dediğine bakılırsa yüzbaşıymış ama nasıl demeli, pek ne yapıp ettiğini bilen biri değil gibi. Bu da onun kız kardeşi galiba. –Sonra sesini alçaltıp Varvara Petrovna’nın yüzüne anlamlı anlamlı bakarak:– Bir yolunu bulup evden kaçmış olmalı, –dedi.</span></p>

      <p class="paragraf-1 para-style-override-19"><span>— Anlıyorum; teşekkürler Nikon Semyonıç. Siz tatlım, Bayan Lebyadkina mısınız?</span></p>

      <p class="paragraf-1 para-style-override-19"><span>— Hayır, Lebyadkina değilim ben.</span></p>

      <p class="paragraf-1 para-style-override-19"><span>— O zaman belki kardeşiniz Lebyadkin’dir?</span></p>

      <p class="paragraf-1 para-style-override-19"><span>— Kardeşim Lebyadkin.</span></p>

      <p class="paragraf-1 para-style-override-19"><span>— Bakın ne yapacağız; ben sizi tatlım, yanıma alacağım ve bize gideceğiz; sonra sizi götürüp evinize bırakırlar; benimle gelmek ister misiniz?</span></p>

      <p class="paragraf-1 para-style-override-19"><span>Bayan Lebyadkina sevincinden el çırparak:</span></p>

      <p class="paragraf-1 para-style-override-19"><span>— Ah, isterim, isterim! –dedi.</span></p>

      <p class="paragraf-1 para-style-override-19"><span>— Teyze, teyze! Beni de alın, ben de size gelmek istiyorum!</span></p>

      <p class="paragraf-1 para-style-override-19"><span>Lizaveta Nikolayevna’nın sesiydi bu. Kiliseye valinin karısıyla birlikte gelmişti, Praskovya İvanovna ise o sırada doktor tavsiyesiyle araba gezintisindeydi; kendisini eğlendirmesi için yanına Mavrikiy Nikolayeviç’i de almıştı. Liza valinin karısını bırakıp doğruca Varvara Petrovna’nın yanına koştu.</span></p>

      <p class="paragraf-1 para-style-override-19"><span>— Yanımda olman beni hep mutlu eder tatlım, bunu bilirsin. Ama annen ne der sonra? –diye azametli bir eda ile başladı Varvara Petrovna, ama Liza’nın aşırı heyecanını fark edince ne diyeceğini şaşırdı, öylece kalakaldı.</span></p>

      <p class="paragraf-1 para-style-override-19"><span>Liza onu yanaklarından öperek:</span></p>

      <p class="paragraf-1 para-style-override-19"><span>— Teyze, teyzeciğim, kesinlikle ben de sizinle gelmeliyim, –dedi.</span></p>

      <p class="paragraf-1 para-style-override-19"><span>— Mais qu’avez-vous donc, Lise!</span><span class="dipnot-1 char-style-override-8"><a class="footnote-link" href="#footnote-225-107" id="footnote-225-107-backlink">107</a></span> <span>–dedi valinin karısı aşırı şaşırmış şekilde.</span></p>

      <p class="paragraf-1 para-style-override-19"><span>— Ah chère cousine,</span><span class="dipnot-1 char-style-override-8"><a class="footnote-link" href="#footnote-225-108" id="footnote-225-108-backlink">108</a></span> <span>bağışla tatlım; teyzeme gidiyorum! –dedi Liza tatsız bir şaşkınlık yaşamakta olan chère cousine’ine dönüp yanağından çabuk çabuk iki kez öperek.</span></p>

      <p class="paragraf-1 para-style-override-19"><span>— Mamana da söyleyin, gelip beni teyzemden alsın; maman bugün size uğramak niyetindeydi, kesin uğrayacak, sabah kendisi söylemişti, ama ben size iletmeyi unuttum, suç bende, lütfen kırılmayın Julie... chère cousine… Teyzeciğim, ben hazırım!</span></p>

      <p class="paragraf-1 para-style-override-19"><span>Sonra Varvara Petrovna’nın kulağına eğilerek usulca:</span></p>

      <p class="paragraf-1 para-style-override-19"><span>— Beni almadan giderseniz, arabanızın ardından bağıra bağıra koşarım! –dedi, bereket versin bunu kimse duymadı.</span></p>

      <p class="paragraf-1 para-style-override-19"><span>Varvara Petrovna bir adım gerileyip deli kıza dikkatle baktı. Bu bakış sorunu kökten çözmüştü</span><span class="char-style-override-9">: L</span><span>iza’yı yanına almaktan başka çaresi yoktu!</span></p>

      <p class="paragraf-1 para-style-override-19"><span>— Buna artık bir son vermeli! –sözleri döküldü ağzından usulca; sonra herkesin duyacağı şekilde:– Tamam, seni de alıyorum Liza, –dedi, sonra:– Tabii Yuliya Mihaylovna’nın da buna bir itirazı yoksa?.. –diyerek içten, saf, ama yine de gururlu bir ifadeyle valinin karısına döndü.</span></p>

      <p class="paragraf-1 para-style-override-19"><span>— Olur mu öyle şey! Onu bu zevkten mahrum bırakmak istemem, –dedi valinin karısı, sonra sevecenlikle gülümseyerek:– Kaldı ki... –dedi,– şu omuzcuklarımızın üzerinde ne fantastik, ne hükmetme heveslisi kafacıklar taşıdığımızı ben kendimden biliyorum. –Pek hoş, büyüleyici bir gülümseme belirdi valinin karısının yüzünde.</span></p>

      <p class="paragraf-1 para-style-override-19"><span>Varvara Petrovna incelikli, ama gururlu bir selam vererek:</span></p>

      <p class="paragraf-1 para-style-override-19"><span>— Çok teşekkürler! –dedi.</span></p>

      <p class="paragraf-1 para-style-override-19"><span>Kapıldığı hoş heyecandan yüzü kızaran Yuliya Mihaylovna:</span></p>

      <p class="paragraf-1 para-style-override-19"><span>— Benim açımdan işin en hoş yanı, –diye kekeledi,– onun sizinle birlikte olmanın hazzını yaşamasının yanı sıra, Liza’nın şu anda çok hoş, nasıl desem, yüce bir duyguyu, acıma duygusunu (“bahtsız”a bir göz attı), üstelik de tam tapınağımızın kapısında yaşamakta olmasıdır...</span></p>

      <p class="paragraf-1 para-style-override-19"><span>Varvara Petrovna azametli bir edayla onayladı onu:</span></p>

      <p class="paragraf-1 para-style-override-19"><span>— İnsana onur kazandıracak bir düşünce!</span></p>

      <p class="paragraf-1 para-style-override-19"><span>Yuliya Mihaylovna hızla elini uzattı, Varvara Petrovna tam bunu bekler gibi uzatılan ele parmaklarıyla şöyle bir dokundu. Genel izlenim olumluydu, bütün bunlara tanık olanlardan kimilerinin yüzü hoşnutlukla ışıdı, bazı yüzlerde yaltak, yılışık gülüşler belirdi.</span></p>

      <p class="paragraf-1 para-style-override-19"><span>Kısacası, Varvara Petrovna’yı küçümseyenin ve ona bugüne dek bir ziyarette bulunmayanın Yuliya Mihaylovna olmadığı, tam tersine “geri çevrilmeyeceğini bilse ziyaret için yayan yollara düşmeye hazır Yuliya Mihaylovna’yı belli bir çizginin gerisinde tutanın” Varvara Petrovna olduğu böylece apaçık ortaya çıkmış ve bunu bütün kent öğrenmiş oldu. Varvara Petrovna’nın itibarını müthiş artırdı bu olay.</span></p>

      <p class="paragraf-1 para-style-override-19"><span>— Oturun tatlım, –dedi Varvara Petrovna yanlarına gelen arabayı Matmazel</span> <span>Lebyadkina’ya göstererek. “Bahtsız” sevinçle atıldı arabanın kapısına, uşak kucaklar gibi bir hareketle arabaya binmesine yardım etti.</span></p>

      <p class="paragraf-1 para-style-override-19"><span>— Ah! Topallıyorsunuz siz! –diye haykırdı Varvara Petrovna yüzü dehşete kapılmış gibi bembeyaz kesilerek. (Bu herkesin dikkatini çekmişti ama nedenini kimse anlayamadı...)</span></p>

      <p class="paragraf-1 para-style-override-19"><span>Araba hareket etti. Varvara Petrovna’nın evi katedrale çok yakındı. Liza’nın daha sonra bana anlattığına göre hepi topu üç dakika kadar süren yolculuk boyunca Lebyadkina isterik bir şekilde gülmüş durmuş; Varvara Petrovna ise, Liza’nın sözleriyle “hipnotize olmuş gibi” öylece kalakalmış.</span></p>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <div class="footnotes">
        <div class="footnote">
          <p class="dipnot-1"><a class="footnote-anchor" href="#footnote-225-107-backlink" id="footnote-225-107">107</a> <span>Ama neyiniz var Lise! (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-108-backlink" id="footnote-225-108">108</a> <span>Sevgili kuzinim (Fr.)</span></p>
        </div>
      </div>
    </div>
  </div>
</body>
</html>
