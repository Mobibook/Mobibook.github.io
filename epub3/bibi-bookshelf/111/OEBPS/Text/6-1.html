<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-1.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x6-1.html" xml:lang="en-GB">
    <div class="Basic-Text-Frame-1">
      <p class="arabaslik-orta" id="toc_marker-2-1">Birinci Bölüm</p>

      <p class="paragraf para-style-override-9"/>

      <p class="orta">Gece</p>

      <p class="paragraf para-style-override-9"/>

      <p class="x2030"><span>I</span></p>

      <p class="paragraf para-style-override-20"/>

      <p class="paragraf para-style-override-19"><span>Sekiz gün geçti. Artık her şey sona erdiğine ve ben de oturup bu olayları defterime geçirdiğime göre, her şeyi bütün ayrıntılarıyla biliyoruz. Ama o sırada hiçbir şey bilmiyorduk ve doğal olarak da anlamadığımız, tuhaf bulduğumuz pek çok şey vardı. En azından Stepan Trofimoviç’le ben korkumuzdan eve kapandık, olayları uzaktan izledik. Ben az da olsa bir yerlere çıkabiliyor ve eskiden olduğu gibi ona bazı haberler ulaştırıyordum; dostum bunlarsız yapamazdı.</span></p>

      <p class="paragraf para-style-override-19"><span>Atılan tokat, Lizaveta Nikolayevna’nın bayılması ve o pazar olan başka bazı olaylar üzerine kentte bin bir çeşit dedikodu dolaşıyordu. Ama şaşırdığımız şey şuydu</span><span class="char-style-override-9">: b</span><span>ütün bunları bu kadar kısa sürede, bu kadar doğru olarak, bu kadar insana kim duyurmuştu? O gün orada bulunanlardan hiç kimsenin, ne bu konuyu başkalarına duyurmaya ihtiyacı, ne de bundan sağlayacağı bir çıkarı vardı! Hizmetkârlardan hiçbiri salonda değildi. Bir tek Lebyadkin bir yerlerde birtakım gevezelikler edebilirdi ki bunu da öfkesinden yapmış olamazdı, çünkü o gün evden ayrılırken müthiş bir korku içindeydi (düşmanınızdan korkuyorsanız, bu korku, ona olan nefretinizi de yok eder), olsa olsa dilini tutamamıştı. Ne var ki Lebyadkin, kız kardeşini de alarak hemen ertesi gün tek bir iz bile bırakmadan kenti terk etmişti; Filippov’un evindeki daireleri boştu ve nereye gittiği belli değildi. Marya Timofeyevna’dan bir haber alırım umuduyla gittiğim Şatov da evine kapanmış, sekiz gündür dışarı adımını atmıyordu. Kentteki işlerini bile yüzüstü bırakmıştı. Gittiğimde bana da kapıyı açmadı. Salı günü gidip kapısını çaldım. Kimse ses vermedi ama kuşku götürmez birtakım verilere dayanarak içeride olduğundan emindim; bu yüzden bir kez daha çaldım kapıyı. Bunun üzerine hoplayıp kalktı, sanırım yataktaydı, iri adımlarla kapıya yaklaştı ve avazı çıktığı kadar “Şatov evde değil!” diye bağırdı. Ben de geri döndüm.</span></p>

      <p class="paragraf para-style-override-19"><span>Stepan Trofimoviç’le ben, varsayımımızın gözü pekliğinden korksak da karşılıklı olarak birbirimizi yüreklendirerek sonunda bir ad üzerinde uzlaştık</span><span class="char-style-override-9">: k</span><span>enti saran dedikodular bir tek Pyotr Stepanoviç’ten kaynaklanmış olabilirdi. Ama o da bir süre sonra babasıyla görüşürken, kentte her yerde bu dedikoduları duyduğunu ve çok şaşırdığını anlattı; en çok da kulüpte dallanıp budaklanmış dedikodular ve valiyle karısı da her şeyi, en küçük ayrıntısına dek biliyormuş. Dikkate değer bir başka şey de ikinci gün, pazartesi akşama doğru rastladığım Liputin’in olup biten her şeyi, söylenen sözlere varana dek bilmesiydi. Herhalde ilk öğrenenlerden biriydi.</span></p>

      <p class="paragraf para-style-override-19"><span>Kadınların çoğu (en sosyetik olanlar) da “esrarengiz topal” adını verdikleri Marya Timofeyevna’yı merak ediyordu. Onu görmek, tanımak isteyenler bile vardı aralarında. Lebyadkinler’i ortadan kaybedenlerin tam zamanında hareket ettikleri anlaşılıyordu. Ama üzerinde en çok konuşulan konu Lizaveta Nikolayevna’nın bayılmasıydı. Lizaveta Nikolayevna’nın hem akrabası, hem de koruyucusu sıfatıyla olay doğrudan valinin eşi Yuliya Mihaylovna’yı ilgilendirdiği için olsa gerek, “bütün sosyete”nin dilinde bu vardı. Daha neler konuşulmuyordu ki! Tabii, olayların gizemli birtakım durumlar barındırması da katkıda bulunuyordu dedikodulara. Her iki evin de kapısı sıkı sıkıya kapalıydı. Dediklerine göre Lizaveta Nikolayevna beyin hummasından yatıyordu; benzer şeyler, kırık dişler ve şişmiş yanak üzerine iğrenç birtakım ayrıntılarla zenginleştirilerek Nikolay Vsevolodoviç için de anlatılıyordu. Orada burada toplanan insanlar yakında bir cinayet işleneceğinden, Stavrogin’in böyle bir hakaretin altında kalacak insan olmadığından, o nedenle de Şatov’u kesinlikle öldüreceğinden ama bu işi Korsika kan davaları gibi sessiz ve derinden halledeceğinden konuşuyorlardı. Bu fikir beğeniliyordu; sosyetik çevrelerin gençleriyse, küçümseyen, yapmacık bir kayıtsızlıkla dinliyorlardı bütün bunları. Toplumumuzda Nikolay Vsevolodoviç’e duyulan nefret yeniden canlanmıştı. Aklı başında insanlar bile onu suçlama eğilimindeydiler, neyle suçlayacaklarını bilmeden. Kulaktan kulağa onun Lizaveta Nikolayevna’nın onurunu kirlettiği, İsviçre’deyken aralarında bir şeyler geçtiği fısıldanıyordu. Daha dikkatli, uyanık olanlar kendilerini tutuyor, hiç konuşmuyorlardı ama iş dinlemeye geldi mi kendilerinden geçip kulak kesiliyorlardı. Başka şeyler de konuşuluyordu; bunlar genel ortamlarda değil özel buluşmalarda, neredeyse üstü kapalı olarak konuşulan tuhaf şeylerdi. Ben de yalnızca anlatacaklarımın sonraki bölümleri açısından okurlarımın dikkatini çekiyorum bunlara. Örneğin, kimileri kaşlarını çatarak –niçin ve neye dayandıklarını Tanrı bilir– Nikolay Vsevolodoviç’in burada özel bir görevle bulunduğunu öne sürüyorlardı</span><span class="char-style-override-9">: k</span><span>endisi Kont K. aracılığıyla Petersburg’da birtakım yüksek çevrelerle ilişkiler kurmuştu, hatta devlet hizmetine bile girmişti belki ve şu anda da o yüksek kişilerden aldığı bir görevle buraya gelmişti. Ciddi, aklı başında insanlar bu iddiaları gülümseyerek dinliyor ve yerinde bir itirazla sürekli rezaletler yaratan, buradaki ilk gününe bile şişmiş bir yanakla başlayan birinin devlet memuruna benzer yanının bulunmadığını söylüyorlardı; ama ilk iddiayı ortaya atanlar, verilen görevin resmi bir görevin çok ötesinde, çok özel bir görev olduğunu ve bu işte çalışanların işin doğası gereği memura benzemeye değil, benzememeye çalıştıklarını fısıldıyorlardı kulaklara. Bu tür değerlendirmelerin büyük yankısı oluyordu. Bizim bura zemstvosunun</span><span class="dipnot char-style-override-8"><a class="footnote-link" href="#footnote-225-1" id="footnote-225-1-backlink">1</a></span> <span>başkentte özel bir dikkatle izlendiğini hepimiz biliyorduk. Yineliyorum</span><span class="char-style-override-9">: b</span><span>ütün bu söylentiler Nikolay Vsevolodoviç’in kentimizi ilk ziyaretiyle birlikte hiçbir iz bırakmamacasına silinip gittiler. Ama bu söylentilerden pek çoğunun kaynağı, Petersburg’dan bir süre önce kentimize dönen emekli süvari yüzbaşı Artemiy Pavloviç Gaganov’un kulüpte ettiği üstü örtülü, kısa ama kin dolu bir iki sözdü. İlimizin, hatta bütün bölgenin en büyük toprak sahiplerinden olduğu kadar başkent sosyetesinin de gözdelerinden olan Bay Gaganov, öykümün başında anlattığım Nikolay Vsevolodoviç’in dört yıl önce cüretkârlığı ve beklenmezliğiyle tam bir şaşkınlık yaratan kulüp rezaletindeki saygın, yaşlı üyemiz, müteveffa Pavel Pavloviç Gaganov’un oğlundan başkası değildi.</span></p>

      <p class="paragraf para-style-override-19"><span>Yuliya Mihaylovna’nın Varvara Petrovna’ya olağanüstü bir ziyaret gerçekleştirdiği ama evin kapısında kendisine “hanımefendinin rahatsızlıkları nedeniyle kabul edilemeyecekleri”nin açıklandığı haberi de anında halkın diline düşmüştü. Ziyaretinden iki gün sonra inadına, sağlığının nasıl olduğunu öğrenmek için Varvara Petrovna’ya bir adam yolladığı da hemen duyulmuştu. Derken her yerde Varvara Petrovna’yı “savunmaya” başladı; tabii en yüksek anlamda bir savunmaydı bu, yani olabildiğince belirsiz. Pazar günü olanlara ilişkin ilk ve erken imaları son derece sert ve soğuk bir ifadeyle dinledi, öyle ki kimse bir daha onun önünde bu konuyu açmaya cesaret edemedi. Böylece giderek herkeste Yuliya Mihaylovna’nın, olayları bilmekle kalmayıp öykünün gizemini de, üstelik etraftan biri olarak değil, olup bitenlerin doğrudan içinde yer alan taraflardan biri olarak, en ince ayrıntılarına kadar bildiği kanısı uyandı. Yeri gelmişken belirteyim</span><span class="char-style-override-9">: b</span><span>öylece kendisi, sürekli özlemini çektiği, hep kavuşmak istediği şeyi elde etti ve çevresindekiler üzerinde etkili olmaya başladı. Çevresini saran sosyetik hanımların gittikçe kalabalıklaştığını görüyordu. Toplumun bir kesimi pratik zekâ ve taktik dehası olarak değerlendirdi onu... Ama bu sonraki konu. Yine Pyotr Stepanoviç’in kent sosyetesinde kazandığı ve o sıralar Stepan Trofimoviç’i de çok şaşırtan hızlı başarının da onun koruyucu kanatları altında gerçekleştiği söyleniyordu.</span></p>

      <p class="paragraf para-style-override-19"><span>O ve ben belki de biraz abartıyorduk. Bir defa Pyotr Stepanoviç kente</span> <span>geleli yalnızca dört gün olmuşken bir anda neredeyse bütün kentle tanışıvermişti. Pazar günü gelmişti ve salı günü onu sosyetenin önde gelenlerinden biri olmasına karşın kaba, kibirli, huysuz, geçimsiz bir adam olan Artemiy Pavloviç Gaganov’un arabasında gördüm. Valilerin evinde de çok sıcak karşılandı Pyotr Stepanoviç; hatta bir anda çok sevilen, şımartılan bir aile yakını oldu çıktı. Hemen her gün öğle yemeğini Yuliya Mihaylovna’yla yiyordu. İsviçre’den tanışıyorlardı gerçi ama yine de ekselanslarının evindeki bu hızlı yükselişte insanın merakını uyandıran bir şeyler vardı. Yurtdışındaki devrimci gençlerden biri olduğu ve –ne kadarı doğru bilemiyoruz tabii– orada birtakım yayın işlerine, bazı kongre çalışmalarına katıldığı söyleniyordu; hatta bir karşılaşmamızda, şimdi emekli bir memur olan, geçmişteyse eski valinin evinin gözdesi Alyoşa Telyatnikov’un kin dolu bir ifadeyle bana söylediği gibi, “bunu gazetelerle bile kanıtlamak mümkün”dü. Ancak burada bir gerçek vardı</span><span class="char-style-override-9">: e</span><span>ski devrimci genç, sevgili vatanına dönüşünde en ufak bir tedirginlik yaşamadığı gibi heveslendirici, ödüllendirici havayla karşılanmıştı. Bu da ortada bir şey olmadığını kanıtlıyordu. Bir gün de Liputin bir şeyler fısıldadı kulağıma</span><span class="char-style-override-9">: P</span><span>yotr Stepanoviç güya bir yerlere başvurup pişman olduğunu söylemiş, o arada bazı adlar verip bundan böyle vatanına bugünkü gibi yararlı biri olacağını da söyleyince suçu bağışlanmış. Kendisine bu zehirli sözleri aktardığımda Stepan Trofimoviç, hiçbir şey düşünebilecek durumda olmamasına karşın bir anda derin düşüncelere daldı. Pyotr Stepanoviç’in buraya, Petersburg’da olağanüstü son derece önemli kişilerden alınmış tavsiye mektuplarıyla geldiği, en azından valinin eşine hitaben Petersburg’un en ünlü kadınlarından biri tarafından bir mektup yazıldığı sonradan ortaya çıktı. Kocası Petersburg’un en büyüklerinden biri, kendisi de Yuliya Mihaylovna’nın vaftiz annesi olan yaşlı kadın, mektubunda Kont K.’nin Pyotr Stepanoviç’i, Nikolay Vsevolodoviç aracılığıyla tanıdığını, kendisine iltifat ettiğini ve “geçmişinde yaşadığı kafa karışıklıklarına karşın aklı başında, ciddi bir genç” dediğini yazıyordu. “Yüksek çevreler”le bin bir güçlükle kurup bin bir güçlükle sürdürebildiği birkaç cılız ilişkisine olağanüstü değer veren Yuliya Mihaylovna’yı başkentli yaşlı hanımın mektubu sevinçten coşturmuştu. Yine de anlaşılması kolay olmayan, özel bir şeyler vardı burada</span><span class="char-style-override-9">:</span> <span>Yuliya Mihaylovna kocasını da Pyotr Stepanoviç’le samimi olmaya öylesine zorluyordu ki von Lembke bundan şikâyetçi gibiydi... Ama bundan da daha sonra söz edeceğiz. Yine aklımızın bir köşesine yazalım diye söylüyorum</span><span class="char-style-override-9">: ş</span><span>u ünlü yazar da Pyotr Stepanoviç’i ilk bağrına basan ve evine çağıranlardan biriydi. Bu kadar şişkin egosu olan bir adamın davet için bu kadar acele etmesi Stepan Trofimoviç’in canını en fazla acıtan olay oldu. Bana göre durum daha başkaydı</span><span class="char-style-override-9">: e</span><span>vine bir nihilisti çağıran Bay Karmazinov, kuşkusuz çağırdığı kişinin her iki başkentimizin ilerici gençliğiyle olan ilişkilerini göz önünde bulunduruyordu. Büyük yazar önlerinde âdeta titreyerek yaranmaya çalışıyordu devrimci gençlere; hiçbir şeyin farkında olmadığı için, elinde Rusya’nın geleceğinin anahtarını tuttuğunu sanıyor, onların önünde alçalıyor, onlara yaltaklanıyordu ve bunun da tek nedeni onu hiç umursamalarıydı.</span></p>

      <p class="x2030"><span>II</span></p>

      <p class="paragraf para-style-override-20"/>

      <p class="paragraf para-style-override-19"><span>Pyotr Stepanoviç iki kez de babasına uğradı, ne yazık ki her ikisinde de yoktum. Ziyaretlerden ilki çarşamba, yani ilk karşılaşmalarından dört gün sonraydı; bu bir iş ziyaretiydi. Yeri gelmişken söyleyeyim: Aralarındaki çiftlik hesabı kimseler bir şey anlamadan, sessiz sedasız çözülmüştü. Varvara Petrovna her şeyi üstlenip parayı ödemiş ve çiftliği satın almıştı; Stepan Trofimoviç’e ise yalnızca her şeyin bittiği bilgisi verilmiş, Varvara Petrovna’nın vekili olarak gelen uşağı Aleksey Yegoroviç’in imzalaması için getirdiği kâğıdı da hiç sessini çıkarmadan, tam bir ağırbaşlılıkla imzalamıştı. Şu ağırbaşlılık konusunda son zamanlarda yaşlı dostumu tanıyamaz olduğumu da belirtmek istiyorum. Evvela son derece sessizleşmişti; inanılır gibi değil ama Varvara Petrovna’ya bile geçen pazardan bu yana mektup yazmamıştı; sonra çok sakin biri olmuştu. Nihayet bir fikre varmak ve buna sımsıkı tutunmaktan kaynaklanan bir sakinlikti bu, belli oluyordu. Bir düşünceye varmıştı, orada duruyor ve bir şeyler olmasını bekliyordu. Zaten ilk günler hastaydı, hele pazartesi günü nöbet geçirdi durdu. Yine de habersiz kalmaya dayanamıyordu; ama ben olayların görünüşünü bırakıp özlerine ilişkin birtakım varsayımlarımı açıklamaya başladım mı, hemen susmam için telaşla elini kolunu sallamaya başlıyordu. Oğluyla yaptığı bu iki görüşme onu her ne kadar kararını değiştirecek kadar etkilemediyse de çok sarstı. Her iki görüşmeden sonra alnına sirkeye batırılmış bez bağlayarak bütün gün koltukta yattı ama sükûnetini hiç bozmadı.</span></p>

      <p class="paragraf para-style-override-19"><span>Susmam için elini kolunu sallamadığı da oldu. Bazen aldığı o gizemli kararla ilgili azmi zayıflıyor, zihnine hücum eden yepyeni birtakım ayartıcı düşüncelere kapılıp gitmemek için mücadele veriyordu sanki. Bütün bunlar çok az, birkaç saniye süren hallerdi ama benim dikkatimi çekiyordu. Kapandığı yalnız dünyaya bir tekme atarak mücadeleye girmek ve son bir meydan savaşında kendini son bir kez daha göstermek istediğinden kuşkulanıyordum.</span></p>

      <p class="paragraf para-style-override-19"><span>Perşembe akşamı Pyotr Stepanoviç’le ikinci görüşmesinden sonra alnında sirkeli bezle koltukta yatarken:</span></p>

      <p class="paragraf para-style-override-19"><span>— Cher, istesem hepsini ezip un ufak edebilirdim! –sözleri döküldü dudaklarından.</span></p>

      <p class="paragraf para-style-override-19"><span>O ana dek gün boyu ağzını açıp tek bir şey söylememişti.</span></p>

      <p class="paragraf para-style-override-19"><span>— “Fils, fils chèri,”</span><span class="dipnot char-style-override-8"><a class="footnote-link" href="#footnote-225-2" id="footnote-225-2-backlink">2</a></span> <span>vs. Bu ve benzeri ifadeler bence de saçmalık; mutfak hizmetçilerinin ağzına yakışabilecek şeyler, bunu artık ben de görüyor, anlıyorum. Ne yedirdim, ne içirdim onu. Berlin’den takır tukur bir arabayla kupkuru bir kente yolladım, hem de daha süt bebesiyken ve başka benzeri şeyler... hepsi kabulüm... “Beni aç bıraktın,” diyor, “Posta arabasıyla yollara vurdun, buraya geldiğimde de soyup soğana çevirdin.” Behey bahtsız diye bağırdım yüzüne, seni posta arabasıyla yolladığım için ömrüm boyunca şu yürek sızladı durdu! Il rit.</span><span class="dipnot char-style-override-8"><a class="footnote-link" href="#footnote-225-3" id="footnote-225-3-backlink">3</a></span> <span>–En son, sayıklar gibi şu sözler döküldü dudaklarından:– Kabul ediyorum, doğru, posta arabasıyla...</span></p>

      <p class="paragraf para-style-override-19"><span>— Passons,</span><span class="dipnot char-style-override-8"><a class="footnote-link" href="#footnote-225-4" id="footnote-225-4-backlink">4</a></span> <span>–diye yeniden başladı beş dakika sonra.– Turgenyev’i anlayamıyorum. Bazarov gerçeklikte yer almayan, düzmece bir tiptir. Bir şeye benzemediği için onu önce kendileri reddettiler. Bazarov, biraz Nozdrev,</span><span class="dipnot char-style-override-8"><a class="footnote-link" href="#footnote-225-5" id="footnote-225-5-backlink">5</a></span> <span>biraz Byron’dur; c’est le mot.</span><span class="dipnot char-style-override-8"><a class="footnote-link" href="#footnote-225-6" id="footnote-225-6-backlink">6</a></span> <span>Biraz dikkatle bakın kendilerine</span><span class="char-style-override-9">: s</span><span>evinç çığlıkları atarak güneşte oynaşan köpek yavruları gibi mutlular, zafer kazanmış gibiler. Byron’un ne işi var burada? O ne sıradanlık! Nasıl ayaktakımına yakışır, hınç dolu bir kibirdir o! Faire du bruit autour de son nom</span><span class="dipnot char-style-override-8"><a class="footnote-link" href="#footnote-225-7" id="footnote-225-7-backlink">7</a></span> <span>olmaya duyulan aşağılık tutkuya da bakın hele! Şu son</span> <span>nom</span> <span>da nom olsa bari!.. Ah, karikatür! İnsaf yahu, diye bağırdım; yoksa haline bakmadan kendini İsa’nın yerine mi öneriyorsun insanlara? Il rit. Il rit beaucoup, il rit trop.</span><span class="dipnot char-style-override-8"><a class="footnote-link" href="#footnote-225-8" id="footnote-225-8-backlink">8</a></span> <span>Gülmesi bir tuhaf. Annesi hiç böyle gülmezdi. Il rit toujours.</span><span class="dipnot char-style-override-8"><a class="footnote-link" href="#footnote-225-9" id="footnote-225-9-backlink">9</a></span></p>

      <p class="paragraf para-style-override-19"><span>Bir sessizlik oldu. Sonra:</span></p>

      <p class="paragraf para-style-override-19"><span>— Çok kurnazlar! Pazar günü besbelli anlaşmışlar aralarında... –deyiverdi.</span></p>

      <p class="paragraf para-style-override-19"><span>— Buna hiç kuşku yok! –diye atıldım ben de.– Bu bir oyundu</span><span class="char-style-override-9">: i</span><span>ğreti dikişleri sırıtıyor ve çok kötü oynanıyordu.</span></p>

      <p class="paragraf para-style-override-19"><span>— Hayır, benim dediğim o değil. Bütün bunlar özellikle iğreti dikilmişti, görmesi gerekenler görebilsinler diye... Anlıyor musunuz?</span></p>

      <p class="paragraf para-style-override-19"><span>— Hayır, anlamıyorum.</span></p>

      <p class="paragraf para-style-override-19"><span>— Tant mieux. Passons.</span><span class="dipnot char-style-override-8"><a class="footnote-link" href="#footnote-225-10" id="footnote-225-10-backlink">10</a></span> <span>Bugün canım çok sıkkın.</span></p>

      <p class="paragraf para-style-override-19"><span>— Niye tartıştınız onunla Stepan Trofimoviç? –diye sordum çıkışır gibi.</span></p>

      <p class="paragraf para-style-override-19"><span>— Je voulais convertir.</span><span class="dipnot char-style-override-8"><a class="footnote-link" href="#footnote-225-11" id="footnote-225-11-backlink">11</a></span> <span>Kuşkusuz gülersiniz. Cette<br/></span> <span>pauvre</span> <span>teyze, elle entendra de belles choses!</span><span class="dipnot char-style-override-8"><a class="footnote-link" href="#footnote-225-12" id="footnote-225-12-backlink">12</a></span> <span>Ah, dostum, inanır mısınız, bugün kendimi öyle yurtsever hissettim ki! Zaten hiçbir zaman Rus olduğumu unutmamışımdır. Zaten gerçek Rus dediğiniz de sizin, benim gibi olur, başka türlü değil! Il y a là dedans quelque chose d’aveugle et de louche.</span><span class="dipnot char-style-override-8"><a class="footnote-link" href="#footnote-225-13" id="footnote-225-13-backlink">13</a></span></p>

      <p class="paragraf para-style-override-19"><span>— Kesinlikle, –dedim.</span></p>

      <p class="paragraf para-style-override-19"><span>— Dostum, –dedi,– gerçek hiçbir zaman gerçeğe benzemez, bilirsiniz değil mi? Onu gerçeğe benzer hale getirmek için ille de biraz yalan katmak gerekir içine. Herkes hep böyle yapar. Burada bizim anlamadığımız bir şey var belki de? Ne dersiniz, bu zafer çığlıklarında bizim anlamadığımız bir şey var mı? Olsun isterdim, çok isterdim...</span></p>

      <p class="paragraf para-style-override-19"><span>Karşılık vermedim. O da uzunca bir süre sustu. Sonra birden sayıklar gibi:</span></p>

      <p class="paragraf para-style-override-19"><span>— Fransız aklı demezler mi bir de... –dedi kekeleyerek.– Yalan! Bu her zaman böyleydi! Ne diye kara çalıyorsunuz Fransız aklına! Burada söz konusu olan yalnızca Rus tembelliği, düşünce üretme konusundaki küçük düşürücü beceriksizliğimiz, başka halkların sırtından geçinen parazitler olmamız! Ils sont tout simplement des paresseux,</span><span class="dipnot char-style-override-8"><a class="footnote-link" href="#footnote-225-14" id="footnote-225-14-backlink">14</a></span> <span>yoksa Fransız aklı falan değil! Ah, insanlığın esenliği adına Ruslar tıpkı parazitler gibi yok edilmeli! Gençliğimizde bizim ulaşmak istediğimiz şeyler bambaşkaydı; ben artık hiçbir şey anlayamıyorum. Anlamaya da çalışmıyorum! Hem sen biliyor musun, diye bağırdım ona, giyotine bu kadar önem vermeniz, ona böylesine tutkuyla sarılmanız da herhalde kafa kesmenin daima kolay, kafa içinde bir düşünce geliştirmeninse daima zor olmasından! Vous êtes des paresseux! Votre drapeau est une guenille, une impuissance.</span><span class="dipnot char-style-override-8"><a class="footnote-link" href="#footnote-225-15" id="footnote-225-15-backlink">15</a></span> <span>Şu yük arabaları... nasıl diyorlardı hele “insanlığa ekmek taşıyan arabaların tekerlek takırtıları” Sistine Madonnası’ndan daha yararlıdır insanoğlu için!.. Ya da her neyse... une bêtise ce genre.</span><span class="dipnot char-style-override-8"><a class="footnote-link" href="#footnote-225-16" id="footnote-225-16-backlink">16</a></span> <span>Hem sen bilmiyor musun ki, diye bağırdım kendisine, bilmiyor musun ki, insanoğlunun mutluluğa olduğu kadar felaketlere de ihtiyacı vardır! Il rit. Sen nükte yapıyorsun, dedi bana; kadife minderlerde popo (aslında daha terbiyesizini söyledi) büyüte büyüte edebiyat yapıyorsun! Ayrıca dikkatinizi çekerim, baba oğlun</span> <span class="char-style-override-11">sen</span><span>’li konuşması her şey yolundaysa çok iyi de, ya kavga ettiklerinde?</span></p>

      <p class="paragraf para-style-override-19"><span>Bir dakika kadar yine sustu.</span></p>

      <p class="paragraf para-style-override-19"><span>— Cher, –dedi birden yerinde doğrularak,– bu iş öyle ya da böyle kesinlikle bitecek, değil mi?</span></p>

      <p class="paragraf para-style-override-19"><span>— Kuşkusuz, –dedim.</span></p>

      <p class="paragraf para-style-override-19"><span>— Vous ne comprenez pas.</span><span class="dipnot char-style-override-8"><a class="footnote-link" href="#footnote-225-17" id="footnote-225-17-backlink">17</a></span> <span>Passons. Ama... dünyada genelde son diye bir şey yoktur, ama bu iş, bir şekilde sonuçlanacak, kesinlikle, kesinlikle!</span></p>

      <p class="paragraf para-style-override-19"><span>Yerinden kalkıp büyük bir heyecanla odada bir tur attı ve koltuğun önüne gelince kendini güçsüzce bırakıverdi.</span></p>

      <p class="paragraf para-style-override-19"><span>Cuma sabahı Pyotr Stepanoviç il sınırları içinde bir köye gitti, pazartesiye kadar orada kaldı. Bunu Liputin’den öğrendim. Yine ondan, Lebyadkinler’in her ikisinin de nehrin öbür yanındaki küçük Gorşeçnaya Mahallesi’nde olduklarını öğrendim. “Ben taşıdım evlerini,” dedi Liputin ve birden Lebyadkinler’i bırakıp Lizaveta Nikolayevna’ya geçti</span><span class="char-style-override-9">: M</span><span>avrikiy Nikolayeviç’le evleniyorlardı, resmen açıklanmamıştı ama söz kesilmiş, iş bitmişti. Ertesi gün Lizaveta Nikolayevna’ya rastladım, yanında Mavrikiy Nikolayeviç vardı; hastalığından sonra ilk kez atla geziyorlardı. Daha uzaktan beni görmesiyle gözleri parladı, gülümsedi, dostça başını salladı. Bütün bunları Stepan Trofimoviç’e aktardım. Yalnızca Lebyadkinler’le ilgili haberime birazcık ilgi gösterdi, o kadar.</span></p>

      <p class="paragraf para-style-override-19"><span>Şu anlattığım tümüyle bilinmezlikler içinde geçen sekiz günden sonra, şimdi de olayların çözüme kavuşmasından sonraki süreci, bu kez elbette her şeyin nasıl olduğunu bilerek, ortaya çıkış ve aydınlanış sırasıyla anlatmak istiyorum. O pazar gününü izleyen sekizinci günden, yani pazartesi akşamından başlamak istiyorum. Çünkü, aslında o akşam “yeni bir öykü” başladı.</span></p>

      <p class="paragraf para-style-override-19"/>

      <p class="x2030"><span>III</span></p>

      <p class="paragraf para-style-override-19"/>

      <p class="paragraf para-style-override-19"><span>Akşam saat yediydi; Nikolay Vsevolodoviç çalışma odasında oturuyordu</span><span class="char-style-override-9">:</span> <span>Bu yüksek tavanlı, her yanı halılarla kaplı, eski moda ağır birkaç mobilyayla döşenmiş odayı eskiden beri severdi. Dışarı çıkacak gibi giyinmiş, köşedeki koltukta oturuyordu ama bir yere gidecekmiş gibi de değildi. Önündeki masada abajurlu bir lamba vardı. Odanın iki yanı ve köşeler karanlıktı. Bakışları bir noktaya dalıp gitmişti; çok sakin görünmüyordu; yüzü yorgun ve biraz çökmüş gibiydi. Yanağı gerçekten şişti ama diş kırılması biraz abartılmıştı</span><span class="char-style-override-9">: d</span><span>işin teki hafif sallanır gibi olmuşsa da şu anda sapasağlamdı. Üst dudağı da içten biraz incinmişti ama şimdi o da iyiydi. Yanaktaki şişin bir haftadır geçmemesi de, hastanın apseyi akıtacak doktoru kabul etmeyip şişin kendi kendine inmesini beklemek istemesindendi. Doktor şöyle dursun, annesini bile sokmuyordu odasına</span><span class="char-style-override-9">: V</span><span>arvara Petrovna günde yalnızca bir kez, o da havanın kararıp lambaların daha yakılmadığı bir saatte yalnızca bir dakikalığına girebiliyordu. Kentte olduğu sıralar günde iki üç kez Varvara Petrovna’ya koşup gelen Pyotr Stepanoviç’i de kabul etmiyordu. Pazartesi üç günlük kent dışı gezisinden dönen ve bütün kenti şöyle bir harmanladıktan sonra öğle yemeğini Yuliya Mihaylovna’yla yiyen Pyotr Stepanoviç, akşama doğru sabırsızlıkla beklendiği Varvara Petrovna’ya gitti. Yasak kalkmıştı, Nikolay Vsevolodoviç ziyaretçi kabul ediyordu. Varvara Petrovna konuğa oğlunun çalışma odasının kapısına kadar eşlik etti. Ne zamandır istiyordu ikisinin görüşmesini. Pyotr Stepanoviç, Nicolas’la görüştükten sonra ona uğrayıp konuştuklarını anlatacağına söz vermişti. Ürkekçe kapıyı tıklatan Varvara Petrovna, ses gelmeyince iki karış kadar aralama cesaretini gösterdiği kapıdan başını içeri uzatıp, oğlunun lamba ışığının ardında kalan yüzünü seçmeye çalışarak:</span></p>

      <p class="paragraf para-style-override-19"><span>— Nicolas, –dedi çekine çekine,– Pyotr Stepanoviç gelmişti, görüşür müsün?</span></p>

      <p class="paragraf para-style-override-19"><span>Pyotr Stepanoviç:</span></p>

      <p class="paragraf para-style-override-19"><span>— Görüşür elbette, niye görüşmesin! –diye neşeyle bağırarak kapıyı itip içeri girdi.</span></p>

      <p class="paragraf para-style-override-19"><span>Nikolay Vsevolodoviç kapının çalındığını duymamıştı, yalnızca annesinin ürkek sorusunu duymuş, ona da henüz yanıt vermemişti. Önünde henüz okuyup bitirdiği ve onu çok düşündüren bir mektup duruyordu. Pyotr Stepanoviç’in ani bağırışını duyunca bir an ürktü, mektubu gizlemek için masada hemen elinin altında duran kâğıt ağırlığını itti mektubun üzerine, ama tam başaramadı</span><span class="char-style-override-9">: m</span><span>ektubun ucu ve zarfın hemen tamamı dışarıda kalmıştı.</span></p>

      <p class="paragraf para-style-override-19"><span>— Toparlanasınız diye öyle çok bağırarak girdim içeri! –dedi şaşılacak bir saflıkla Pyotr Stepanoviç, masaya yaklaştı ve bir anda gözü kâğıt ağırlığına ve ucu görünen mektuba takıldı.</span></p>

      <p class="paragraf para-style-override-19"><span>Nikolay Vsevolodoviç yerinden bile kımıldamadan, olanca sakinliğiyle:</span></p>

      <p class="paragraf para-style-override-19"><span>— Ve tabii az önce aldığım bir mektubu siz görmeyesiniz diye kâğıt ağırlığının altına gizlediğimi de görebildiniz, –dedi.</span></p>

      <p class="paragraf para-style-override-19"><span>— Mektup mu? Bana ne sizin mektubunuzdan! –dedi konuk, sonra:– Önemli olan... –diye fısıldadı, başını kapanan kapıdan yana çevirerek...</span></p>

      <p class="paragraf para-style-override-19"><span>— Asla kapı dinlemez, –dedi soğukça Nikolay Vsevolodoviç.</span></p>

      <p class="paragraf para-style-override-19"><span>— Aslında dinlese ne olur ki! –diye neşeyle bağırarak sözü onun ağzından kaptı Pyotr Stepanoviç.– Hiçbir itirazım olamaz kapıyı dinlemesine. Ancak ben şimdi buraya sizinle baş başa konuşmaya geldim. Ve sonunda muradıma erebildim! Her şeyden önce</span><span class="char-style-override-9">: s</span><span>ağlığınız nasıl? Gördüğüm kadarıyla harika! Yarın artık dışarı çıkarsınız herhalde?</span></p>

      <p class="paragraf para-style-override-19"><span>— Belki.</span></p>

      <p class="paragraf para-style-override-19"><span>Pyotr Stepanoviç şakacı, hoş bir tavırla her iki elini birden sallayarak:</span></p>

      <p class="paragraf para-style-override-19"><span>— Hem herkesin, hem de benim kafamdaki sorulara bir yanıt verseniz artık! –diye bağırdı. Herkese ne saçmalıklar anlattığımı bir bilseniz! –Gülümsedi.– Aslında biliyorsunuz.</span></p>

      <p class="paragraf para-style-override-19"><span>— Hepsini değil. Yalnız annemden... pek hareketli olduğunuzu öğrendim.</span></p>

      <p class="paragraf para-style-override-19"><span>— Kesin hiçbir şey söylemiş değilim, –diye bağırdı Pyotr Stepanoviç korkunç bir suçlamadan kendini korumaya çalışır gibi telaşla.– Pazar günkü olayı açıklayabilmek adına Şatov’un karısından söz ettim, daha doğrusu Paris’teyken onunla ilişkiniz olduğuna dair çıkan söylentilerden... kızmadınız ya?</span></p>

      <p class="paragraf para-style-override-19"><span>— Elinizden geleni yaptığınıza inanıyorum.</span></p>

      <p class="paragraf para-style-override-19"><span>— Benim de korktuğum buydu. “Elinden geleni yapmak” ne demek şimdi burada? Bu bir serzeniş. Aslında hiç yan çizmeden olayın doğruca özüne giriyorsunuz. Buraya gelirken en çok bundan kaçınacağınızdan korkuyordum.</span></p>

      <p class="paragraf para-style-override-19"><span>— Hiçbir şeyin özüne falan girmeye niyetim yok, –dedi Nikolay Vsevolodoviç öfkeyle, ama hemen sonra gülümsedi.</span></p>

      <p class="paragraf para-style-override-19"><span>— O değil benim demek istediğim, o değil, kesinlikle, –diye elini sallayarak karşı çıktı Pyotr Stepanoviç, ev sahibinin sinirlenmesine sevinmiş gibiydi; sonra da dizili boncuklarını tek tek bırakmaya başladı:–</span> <span class="char-style-override-11">Bizim</span> <span>işle ilgili can sıkıcı bir konuşma yapacak değilim, özellikle de siz şu haldeyken. Ziyaret nedenim pazar günkü olaylar. Hemen önlem almak gerektiğini düşünüyorum çünkü böylece bırakılamaz bu iş. Sizinle açık konuşacağım, çünkü benim buna ihtiyacım var; sizin olmasa bile... “Sizin olmasa bile”yi gururunuzu okşamak için söylüyorum, ama aslında gerçeği söylüyorum. Bundan böyle hep açık, içten olma kararlılığıyla geldim buraya.</span></p>

      <p class="paragraf para-style-override-19"><span>— Demek bugüne dek açık, içten değildiniz?</span></p>

      <p class="paragraf para-style-override-19"><span>— Bunu zaten biliyorsunuz. Çok kurnazlık yaptım... Gülümsediniz! Bana açıklama yapma fırsatı vermesi bakımından teşekkür ederim bu gülümsemeye! “Kurnazlık” gibi benim açımdan övünme olacak bir kelimeyi sizi güldürmek için özellikle seçtim; kurnazlık etmek gibi bir şeyi aklımdan bile geçirmeye nasıl cesaret edebildiğime sinirlenesiniz, ben de diyeceklerimi size bir an önce diyebileyim diye. Görüyorsunuz... görüyorsunuz değil mi, ne kadar açık, içten olduğumu! Evet efendim, dinleyecek misiniz beni?</span></p>

      <p class="paragraf para-style-override-19"><span>Konuğun önceden hazırlanmış küstahlıkları ve kaba saflığıyla ev sahibini sinirlendirmek arzusuyla yanıp tutuştuğu apaçık görülmesine karşın, Nikolay Vsevolodoviç’in karşısındakini küçümseyen, hatta alaycı bir sükûneti yansıtan yüzünde kaygılı bir merak ifadesi belirdi.</span></p>

      <p class="paragraf para-style-override-19"><span>Bu ifade de Pyotr Stepanoviç’i büsbütün coşturdu:</span></p>

      <p class="paragraf para-style-override-19"><span>— Dinleyin! On gün önce bu kente gelirken bir rol oynamak niyetindeydim, ama sonra düşündüm</span><span class="char-style-override-9">: e</span><span>n iyisi hiçbir role girmemek, kendim olmaktı; sizce de öyle değil mi? İnsanın kendi olmasından daha kurnazca ne olabilir? Çünkü kimse inanmaz onun kendisi olduğuna. Hadi itiraf edeyim</span><span class="char-style-override-9">: n</span><span>iyetim aptal rolü oynamaktı, çünkü kendim olmaktan biraz daha kolaydı bu. Ama aptallıkta aşırılık vardır, aşırılıksa her zaman merak uyandıran bir şeydir; bunun üzerine kesin olarak kendim olmaya karar verdim. İyi de, kendim kimdi... nasıl biriydi? Altın dengeyi yansıtan biri</span><span class="char-style-override-9">: n</span><span>e ahmak, ne zeki, oldukça yeteneksiz, buralı aklı başında insanların dedikleri gibi aydan düşmüşe benzeyen biri, öyle değil mi?</span></p>

      <p class="paragraf para-style-override-19"><span>— Eh, olabilir, –dedi Nikolay Vsevolodoviç belli belirsiz gülümseyerek.</span></p>

      <p class="paragraf para-style-override-19"><span>— Kabul etmenize çok sevindim; böyle düşündüğünüzü zaten biliyordum... Hiç tedirgin olmayın lütfen, hiç alınmam</span><span class="char-style-override-9">: s</span><span>iz bana ters yönde övgüler yağdırasınız, “Hayır hiç de yeteneksiz değilsiniz, siz zeki bir insansınız” deyin diye değildi kendim için söylediklerim. Yine gülümsüyorsunuz... yine yakalandım! Siz hiçbir zaman “Siz zekisiniz” gibi bir şey demezdiniz. Pekâlâ! Kabul ediyorum. Babamın dediği gibi</span><span class="char-style-override-9">: P</span><span>assons... laf aramızda, çok konuşuyorum diye de lütfen kızmayın. Alın size hemen bir örnek</span><span class="char-style-override-9">: b</span><span>en her zaman çok konuşurum yani hiç durmam; hem de telaşla, çabuk çabuk konuşurum ve hiçbir zaman derdimi anlatamam. Bu kadar çok konuşmama karşın niye ereğime ulaşamam? Çünkü ben konuşmayı bilmiyorum. Konuşmayı bilenler, hep kısa konuşur. O zaman gerçekten de yeteneksizim ben, öyle değil mi? Bu yeteneksizlik yeteneği bende doğal olarak bulunduğuna göre, bu doğal yeteneğimden neden yapay olarak yararlanmayayım dedim? Ve yararlanmaya başladım. Doğrusu buraya gelirken önce hiç konuşmamayı, susmayı düşünmüştüm ama biliyorsunuz susmak evvela büyük yetenek ister, dolayısıyla bana yakışmaz; ikincisi de susmak, ne de olsa tehlikelidir... Bunun üzerine son ve kesin kararım şu oldu</span><span class="char-style-override-9">: “</span><span>En iyisi konuşmak”. Ama yeteneksizce konuşacaktım... yani çok, çok, çok konuşacak, üstelik de söylediklerimi telaşla, aceleyle söyleyecektim, sonunda da her şeyi o arada kendi kanıtlarımı da birbirine öyle bir karıştıracaktım ki dinleyicim ya umursamadan omuz silkip sözlerimin sonunu beklemeden yanımdan uzaklaşacak ya da söylediklerimin hepsine tükürüp boş verecekti. Sonuç</span><span class="char-style-override-9">: a</span><span>ynı anda üç kazanç birden</span><span class="char-style-override-9">: i</span><span>nsanlar saflığınıza inandılar, bir; sizden bıktılar, iki; söylediklerinizden hiçbir şey anlamadılar, üç! Bu durumda tek bir Tanrı’nın kulu sizin gizemli birtakım işlerin içinde olabileceğinize ihtimal vermeyeceği gibi, böyle bir iddiada bulunacak kişiye de aklından zoru var gözüyle bakar. Üstüne üstlük, zaman zaman güldürdüğüm olur insanları ki bu değer biçilmez bir şeydir. Hemen bağışlar insanlar beni ve bunu da sırf, yurtdışında devrimci bildiriler yayınlayan bu kadar bilgili birinin, şimdi kendilerinden daha ahmak olduğu ortaya çıktı diye yaparlar. Doğru söylüyor muyum? Gülümsemenizden beni onayladığınız sonucunu çıkarıyorum.</span></p>

      <p class="paragraf para-style-override-19"><span>Nikolay Vsevolodoviç’in güldüğü falan yoktu, hatta çatık kaşla ve biraz da sabırsızlanarak dinliyordu onu.</span></p>

      <p class="paragraf para-style-override-19"><span>— Nasıl? Ne dediniz? “Fark etmez”, dediniz galiba? –diye bağırdı Pyotr Stepanoviç, oysa Nikolay Vsevolodoviç hiçbir şey söylemiş değildi.– Hiç kuşkusuz arkadaşlığımızdan yararlanarak sizi gözden düşürmek gibi bir niyetim yok. Biliyor musunuz, bugün dehşetli alıngansınız... Ben neşeyle, açık bir kalple koşup geldim buraya, sizse her sözümde bir art niyet buluyorsunuz. Bugün nazik konulara hiç dokunmayacağıma söz veriyorum size; üstelik bütün koşullarınızı da peşin peşin kabul ediyorum!</span></p>

      <p class="paragraf para-style-override-19"><span>Nikolay Vsevolodoviç inatla susuyordu.</span></p>

      <p class="paragraf para-style-override-19"><span>— Efendim? Ne? Bir şey mi dediniz? Galiba baltayı yine taşa vurdum? Tabii tabii, herhangi bir koşul falan öne sürmediniz, sürmek gibi bir niyetiniz de yok. İnanıyorum elbette. Sakin olun canım, anlıyorum... değer mi koşul öne sürmeye diyorsunuz, haklısınız. Pekâlâ bundan sonrasının sorumluluğu bende, bu da kuşkusuz yeteneksizliğimden kaynaklanan bir durum, yeteneksizlik, yeteneksizlik ve yine yeteneksizlik... Gülüyorsunuz? Efendim? Ne oldu?</span></p>

      <p class="paragraf para-style-override-19"><span>— Yok bir şey, –dedi Nikolay Vsevolodoviç sonunda.– Bir zamanlar sizin için gerçekten de yeteneksiz gibi bir şey dediğimi anımsadım; o sıralar siz burada değildiniz ama yine de yetiştirmişler size anlaşılan... Rica etsem de konuya gelseniz.</span></p>

      <p class="paragraf para-style-override-19"><span>— Ben zaten konudayım</span><span class="char-style-override-9">: P</span><span>azar gününden söz ediyorum burada, –diye atıldı Pyotr Stepanoviç.– Size göre nasıldım pazar günü? Beni nasıl buldunuz? Müthiş bir acelecilik ve dehşetli bir yeteneksizlikle bin bir güçlük içinde tamamlayabildiğim bir konuşmaydı. Yine de herkes bağışladı beni; çünkü ne de olsa hem aydan gelmiş biriyim ben (burada herkes böyle kabul ediyor), hem de sevimli bir hikâye anlattım ve hepinizi kurtardım, öyle değil mi?</span></p>

      <p class="paragraf para-style-override-19"><span>— Kafalarda kuşkular yaratacak biçimdeydi konuşmanız; sanki aramızda sözleşmişiz gibi... oysa ne sözleştik, ne de benim sizden şöyle konuşun, böyle konuşun diye bir ricam oldu.</span></p>

      <p class="paragraf para-style-override-19"><span>— Evet, evet! Tam dediğiniz gibi! –diye haykırdı Pyotr Stepanoviç müthiş bir coşkuyla.– Olayın içyüzünü hemen görebilmeniz için özellikle öyle konuştum. Aslında bütün uğraşım sizin içindi</span><span class="char-style-override-9">: h</span><span>azır elime geçirmişken itibarınızı zedelemekti niyetim. En önemlisi de, ne kadar korktuğunuzu öğrenmek istiyordum.</span></p>

      <p class="paragraf para-style-override-19"><span>— İlginç</span><span class="char-style-override-9">;</span> <span>neden böyle açıkyürekli kesildiniz birden?</span></p>

      <p class="paragraf para-style-override-19"><span>— Kızmayın, kızmayın, gözleriniz de hemen kor gibi yan-<br/>
      masın öyle… Ah, gözleriniz yanmıyormuş meğer. Demek açıkyürekli olmamı ilginç buldunuz? Çünkü her şey değişti artık, bitti, geçti, kumlarla örtüldü. Hakkınızdaki düşüncelerim birdenbire değişti; bütünüyle! Eski yol kapandı, bitti! Bir daha o yoldan giderek sizi gözden düşürmek gibi bir tutum içinde asla olmayacağım. Artık yeni yol var.</span></p>

      <p class="paragraf para-style-override-19"><span>— Taktik değişikliği mi?</span></p>

      <p class="paragraf para-style-override-19"><span>— Taktik falan yok. Şimdi her şey size bağlı. İsterseniz</span> <span class="char-style-override-11">evet</span> <span>diyebilirsiniz, isterseniz</span> <span class="char-style-override-11">hayır</span><span>. Yeni taktiğim bu. Siz konuş diyene kadar da</span> <span class="char-style-override-11">bizim</span> <span>işten tek kelime söz etmeyeceğim. Gülüyor musunuz? Sağlık için iyidir gülmek, ben de gülerim... Ama şu anda ciddiyim, ciddiyim, ciddiyim; her ne kadar böylesine acele eden birinin yeteneksiz olduğuna kuşku bulunmasa da, öyle değil mi? Ama fark etmez, yeteneksizsem yeteneksizim! Önemli olan şu anda ciddi konuşmam.</span></p>

      <p class="paragraf para-style-override-19"><span>Gerçekten de ciddi konuşuyordu, öyle değişik bir tonla ve öyle değişik bir heyecanla konuşuyordu ki, Nikolay Vsevolodoviç ilgiyle bakmaya başladı yüzüne.</span></p>

      <p class="paragraf para-style-override-19"><span>— Hakkımdaki düşüncelerinizin değiştiğini mi söylüyorsunuz?</span></p>

      <p class="paragraf para-style-override-19"><span>— Şatov’un yaptığından sonra ellerinizi arkanıza bağladığınızı gördüğüm an değiştirdim hakkınızdaki düşüncelerimi. Ama lütfen... lütfen şu anda hiç soru sormayın, başka hiçbir şey söylemeyeceğim.</span></p>

      <p class="paragraf para-style-override-19"><span>Sorulardan korunmak ister gibi elini kolunu sallayarak yerinden fırlayıp kalktı ama başka soru sorulmadığını, dolayısıyla çıkıp gitmesinin de gerekmediğini gördü ve epeyce yatışmış olarak yeniden koltuğuna oturdu.</span></p>

      <p class="paragraf para-style-override-19"><span>Oturur oturmaz da konuşmaya başladı:</span></p>

      <p class="paragraf para-style-override-19"><span>— Laf aramızda, onu öldüreceğinizden söz edenler, hatta bunun üzerine iddiaya tutuşanlar var. Hatta Lembke polisi haberdar etmeyi bile düşündü; ama Yuliya Mihaylovna engel oldu. Ama yeter bundan söz ettiğimiz... Ben yalnızca haberiniz olsun istedim. Bu arada aklıma gelmişken, Lebyadkinler’i hemen o gün bulduğum başka bir eve taşıdım; herhalde yeni adreslerini yazdığım mektubumu almışsınızdır?</span></p>

      <p class="paragraf para-style-override-19"><span>— Evet, o gün aldım.</span></p>

      <p class="paragraf para-style-override-19"><span>— Bu artık “yeteneksizlik”ten değil, size iyilik yapmaya içtenlikle hazır oluşumdan dolayı yapılmış bir şeydi. Sonucu tam bir yeteneksizlik örneği olabilir ama içtenlikle yapılmıştır.</span></p>

      <p class="paragraf para-style-override-19"><span>— Evet... neyse, belki de tam böyle yapılması gerekiyordu, –dedi Nikolay Vsevolodoviç dalgın dalgın.– Yalnız, rica ediyorum, bir daha bana mektup falan yollamayın.</span></p>

      <p class="paragraf para-style-override-19"><span>— Başka çarem yoktu. Bir daha olmayacak.</span></p>

      <p class="paragraf para-style-override-19"><span>— Neyse, Liputin biliyor yani?</span></p>

      <p class="paragraf para-style-override-19"><span>— Başka çare yoktu; ona söyledim. Ama siz de bilirsiniz ki Liputin cesaret edemez. Aklıma gelmişken, bir ara</span> <span class="char-style-override-11">bizimkiler</span><span>e uğramak gerek, daha doğrusu</span> <span class="char-style-override-11">bizimkiler</span><span>e değil de, onlara... yoksa yeniden sorun çıkarırsınız. Hiç tedirgin olmayın, hemen şimdi değil, daha sonra. Şu anda yağmur yağıyor. Ben onlara haber veririm toplanırlar, bir akşam çıkar gideriz. Yuvadaki karga yavruları gibi ağızlarını açmış, onlara hangi hediyeyle geleceğiz diye bizi bekliyorlar. Heyecanlarından yerlerinde duramıyorlar. Kitaplarını çıkarmış tartışmaya hazırlanıyorlar. Virginskiy insancıl; Liputin polisiye yöntemlere meraklı bir Fourier’ci; aslında bir açıdan gerçekten değerli bir adam, ama diğer tüm açılardan ipini sımsıkı tutmak gerek. Son olarak bir de uzun kulak var, kendi buluşu olan bir sistemi açıklayacakmış. Aslında onları fazla umursamadığım için içerliyorlar bana, ha-ha! Bir ara ne yapıp edip uğramalıyız.</span></p>

      <p class="paragraf para-style-override-19"><span>— Beni onlara bir tür şef gibi falan mı gösterdiniz? –dedi Nikolay Vsevolodoviç pek de umurunda değilmiş gibi.</span></p>

      <p class="paragraf para-style-override-19"><span>Pyotr Stepanoviç çabucak bir göz attı ona; soruyu duymazdan gelerek bambaşka bir konuya atladı.</span></p>

      <p class="paragraf para-style-override-19"><span>— Aklıma gelmişken, saygıdeğer Varvara Petrovna’ya da iki, hatta üç kez uğramam ve kendisine uzun açıklamalarda bulunmam gerekti.</span></p>

      <p class="paragraf para-style-override-19"><span>— Tahmin edebiliyorum.</span></p>

      <p class="paragraf para-style-override-19"><span>— Hayır, tahmin ettiğiniz gibi değil. Sizin asla bir cinayet işlemeyeceğiniz ve bunun gibi tatlı şeyler üzerineydi konuşmamız. Ve düşünebiliyor musunuz</span><span class="char-style-override-9">: M</span><span>arya Timofeyevna’yı nehrin öbür yakasına taşıdığımdan hemen ertesi gün haberi olmuştu! Siz mi söylediniz?</span></p>

      <p class="paragraf para-style-override-19"><span>— Aklımdan bile geçmedi.</span></p>

      <p class="paragraf para-style-override-19"><span>— Ben de öyle düşünmüştüm. Ama çok ilginç</span><span class="char-style-override-9">: s</span><span>iz değilsiniz, peki kim olabilir ona bunu yetiştiren?</span></p>

      <p class="paragraf para-style-override-19"><span>— Liputin elbette.</span></p>

      <p class="paragraf para-style-override-19"><span>— Hayır Liputin değil, –diye homurdandı Pyotr Stepanoviç kaşlarını çatarak,– ama öğrenirim kim olduğunu. Şatov gibime geliyor... Neyse, bırakalım bunu! Aslında son derece önemli bir konu... Aklıma gelmişken, annenizin her an bana o en önemli soruyu sormasını bekledim durdum... Her gün suratı beş karıştı, derken bugün bir baktım güller açıyor yüzünde! Neye bağlamalı şimdi bunu?</span></p>

      <p class="paragraf para-style-override-19"><span>— Beş gün sonra Lizaveta Nikolayevna’ya resmen evlenme teklif edeceğime söz verdim, ondandır, –dedi birden Nikolay Vsevolodoviç beklenmedik bir açıksözlülükle.</span></p>

      <p class="paragraf para-style-override-19"><span>— Ah, tabii, elbette... –dedi Pyotr Stepanoviç; şaşırmış gibiydi.–</span> <span class="char-style-override-9">k</span><span>endisinin nişanlandığına dair bazı söylentiler vardı, duymuş muydunuz? Aslında gerçekti de. Yine de haklısınız, siz çağırmaya görün, tacını, duvağını attığı gibi mihraptan bile kaçar gelir yanınıza. Böyle konuşmama kızmıyorsunuz ya?</span></p>

      <p class="paragraf para-style-override-19"><span>— Hayır, kızmıyorum.</span></p>

      <p class="paragraf para-style-override-19"><span>— Evet, bugün sizi kızdırmanın hiç kolay olmadığını görüyor ve... sizden korkmaya başlıyorum. Ayrıca yarın nasıl ortaya çıkacağınızı da çok merak ediyorum. Herhalde bu konuda epey hazırlık yapmışsınızdır. Böyle konuşuyorum diye kızmıyorsunuz ya bana?</span></p>

      <p class="paragraf para-style-override-19"><span>Nikolay Vsevolodoviç karşılık vermedi, bu da Pyotr Stepanoviç’i müthiş kızdırdı.</span></p>

      <p class="paragraf para-style-override-19"><span>— Lizaveta Nikolayevna’yla ilgili olarak cidden annenize öyle söylediniz mi?</span></p>

      <p class="paragraf para-style-override-19"><span>Nikolay Vsevolodoviç buz gibi bakışlarını dikmiş, kımıltısızca bakıyordu ona.</span></p>

      <p class="paragraf para-style-override-19"><span>— Ah, anlıyorum. Yalnızca içi rahat etsin diye öyle dediniz.</span></p>

      <p class="paragraf para-style-override-19"><span>— Ya ciddi olarak söylediysem? –dedi Nikolay Vsevolodoviç kararlılıkla.</span></p>

      <p class="paragraf para-style-override-19"><span>— Ne diyeyim, alın hayrını görün! Böyle durumlarda dedikleri gibi</span><span class="char-style-override-9">: d</span><span>avaya bir zararı olmadıktan sonra (gördüğünüz gibi bizim dava demedim,</span> <span class="char-style-override-11">bizim</span> <span>sözünü sevmiyorsunuz çünkü siz)... bana gelince... bildiğiniz gibi ben her zaman hizmetinizdeyim.</span></p>

      <p class="paragraf para-style-override-19"><span>— Öyle mi düşünüyorsunuz?</span></p>

      <p class="paragraf para-style-override-19"><span>Pyotr Stepanoviç telaşla:</span></p>

      <p class="paragraf para-style-override-19"><span>— Ben, ben hiçbir şey düşünmüyorum, –dedi, gülümsedi:– İşlerinizi önceden düşüne taşına yaptığınızı, her olasılığı hesapladığınızı biliyorum. Ben yalnızca, ciddi olarak hizmetinizde olduğumu söylemek istemiştim; her zaman, her yerde ve her durumda... ama her durumda... anlıyorsunuz beni, değil mi?</span></p>

      <p class="paragraf para-style-override-19"><span>Nikolay Vsevolodoviç esnedi.</span></p>

      <p class="paragraf para-style-override-19"><span>— Canınızı sıktım, –diyerek yerinden fırladı Pyotr Stepanoviç ve gidecekmiş gibi yuvarlak, yepyeni şapkasına uzandı; ama gitmedi, kalıp ara vermeksizin konuşmaya devam etti, arada bir ayağa kalkıp odayı adımlıyor, çok heyecanlandığı yerlerde şapkasını dizlerine vuruyordu.</span></p>

      <p class="paragraf para-style-override-19"><span>— Lembkeler hakkında gülünç şeyler anlatacağım daha, –diye bağırdı neşeyle.</span></p>

      <p class="paragraf para-style-override-19"><span>— Hayır, belki başka zaman. Yuliya Mihaylovna’nın sağlığı nasıl?</span></p>

      <p class="paragraf para-style-override-19"><span>— Siz sosyete insanlarının ne acayip âdetleri var: Yuliya Mihaylovna’nın sağlığı sizi bir sokak kedisinin sağlığından daha fazla ilgilendirmiyordur herhalde, ama yine de soruyorsunuz. Güzel bir şey bu. Kendisinin sağlığı yerinde ve size bağnazlık derecesinde saygı duyuyor, sizden pek çok şey bekliyor. Pazar günkü olaylara ilişkin hiçbir şey söylemiyor. Sizin yalnızca ortada görünmekle herkesi yeneceğinize ve her şeyin yoluna gireceğine inanıyor. Sizi gözünde nasıl canlandırdığını Tanrı bilir! Aslında şu anda her zamankinden çok daha romantik ve gizemli birisiniz... bu da çok yararlı bir durum. Müthiş bir sabırsızlıkla bekleniyorsunuz. Ben giderken bütün kent heyecan içindeydi; şu anda herhalde daha da heyecanlıdırlar. Yeri gelmişken</span><span class="char-style-override-9">: m</span><span>ektup için tekrar teşekkür ederim. Kont K.’den hepsi korkuyor. Biliyor musunuz, sizi galiba casus sanıyorlar? Ben de onaylar bir tavır takındım; kızmadınız ya?</span></p>

      <p class="paragraf para-style-override-19"><span>— Önemli değil.</span></p>

      <p class="paragraf para-style-override-19"><span>— Evet, önemli değil; ileride lazım olacak. Buradaki insanların da kendilerine göre bir düzenleri var. Ben de onları yüreklendiriyorum. Öncelikle Yuliya Mihaylovna’yı, sonra Gaganov’u... Gülüyor musunuz? Benim de bir taktiğim var</span><span class="char-style-override-9">: y</span><span>alan söylerim, söylerim, söylerim, sonra birden onların arayıp durduğu akıllıca bir laf ederim; hepsi birden çevremi sarar ve ben yeniden yalana başlarım. Bunun üzerine ellerini sallayıp uzaklaşırlar</span><span class="char-style-override-9">: “</span><span>Yetenekli olmasına yetenekli ama aydan gelmiş!” Lembke beni memuriyete almak istiyor, belki düzelirim diye. İnanılmaz aşağılıyorum onu, utanç verici durumlara düşürüyorum, öylece bakakalıyor. Yuliya Mihaylovna da teşvik ediyor. Aklıma gelmişken</span><span class="char-style-override-9">: G</span><span>aganov size dehşetli kızıyor. Dün Duhovo’da sizin hakkınızda ağza alınmayacak sözler söyledi. İşin aslını anlattım kendisine, yani elbette her şeyi değil. Bütün gün Duhovo’da ondaydım. Şahane bir çiftlik, harika bir ev!</span></p>

      <p class="paragraf para-style-override-19"><span>Yerinden neredeyse sıçrayarak öne doğru sert bir hareket yapan Nikolay Vsevolodoviç:</span></p>

      <p class="paragraf para-style-override-19"><span>— Yani şu anda da Duhovo’da mı? –dedi heyecanla.</span></p>

      <p class="paragraf para-style-override-19"><span>Nikolay Vsevolodoviç’in bir anlık heyecanını hiç fark etmemiş gibi yapan Pyotr Stepanoviç:</span></p>

      <p class="paragraf para-style-override-19"><span>— Hayır, –dedi,– bu sabah Duhovo’dan buraya birlikte döndük. Bu ne böyle? Ah, kitabı düşürdüm! –Eğilip düşürdüğü lüks baskı, resimli kitabı aldı; açıp baktı:–</span> <span class="char-style-override-11">Balzac’ın Kadınları</span><span>, resimli... Okumadım. Lembke de roman yazıyor.</span></p>

      <p class="paragraf para-style-override-19"><span>— Öyle mi? –dedi Nikolay Vsevolodoviç sanki ilgileniyormuş gibi.</span></p>

      <p class="paragraf para-style-override-19"><span>— Rusça romanlar... tabii gizli gizli. Yuliya Mihaylovna biliyor ve göz yumuyor. Safdil biraz, ama kendine özgü incelikler, yöntemler de edinmiş adam: O ne katılık, o ne kendine hâkimiyettir öyle! Bizde de bu türden özellikler olmalı aslında.</span></p>

      <p class="paragraf para-style-override-19"><span>— Yönetimi mi övüyorsunuz?</span></p>

      <p class="paragraf para-style-override-19"><span>— Neden övmeyecekmişim? Rusya’da doğal ve başarıyla yürütülen tek iş bu... yok, hayır, söylemeyeceğim, –birden vazgeçti.– Nazik konularda hiç ağzımı açmayacağım. Haydi hoşça kalın, yüzünüz yemyeşil oldu.</span></p>

      <p class="paragraf para-style-override-19"><span>— Ateşim var.</span></p>

      <p class="paragraf para-style-override-19"><span>— Gayet mümkün, yatsanıza. Aklıma gelmişken</span><span class="char-style-override-9">: k</span><span>ent çevresinde çok sayıda skopets</span><span class="dipnot char-style-override-8"><a class="footnote-link" href="#footnote-225-18" id="footnote-225-18-backlink">18</a></span> <span>var, çok ilginç insanlar... Neyse bunu da sonra konuşuruz. Bir küçük haber daha size</span><span class="char-style-override-9">: i</span><span>lçede bir piyade alayı var. Cuma akşamı subaylarla oturup içtik. İçlerinden üçü bizden, vous comprenez?</span><span class="dipnot char-style-override-8"><a class="footnote-link" href="#footnote-225-19" id="footnote-225-19-backlink">19</a></span> <span>Ateizm üzerine konuştuk ve tabii Tanrı’yı darmadağın ettik. Islık, kıyamet, subayların keyfine diyecek yoktu. Aklıma gelmişken, Şatov da Rusya’da bir ayaklanma olacaksa, bunun kesinlikle ateizmden başlaması gerektiği görüşünde. Haklı olabilir. O ana dek hiç söze karışmayan ve ağzını açıp tek kelime bir şey söylemeyen ak saçlı, kaba saba, cahilce bir yüzbaşı birden ayağa kalktı, odanın ortasına geldi ve sanki yalnızmış, kendi kendine konuşuyormuş gibi</span><span class="char-style-override-9">: “</span><span>Tanrı yoksa, ben yüzbaşı olsam ne olur, olmasam ne olur!” dedi, şapkasını aldı, elleri iki yana açık çıktı gitti.</span></p>

      <p class="paragraf para-style-override-19"><span>Nikolay Vsevolodoviç üçüncü kez esneyerek:</span></p>

      <p class="paragraf para-style-override-19"><span>— Değerli, yerinde bir söz söylemiş! –dedi.</span></p>

      <p class="paragraf para-style-override-19"><span>— Öyle mi? Ben anlayamadım ve ne demek istemiş olabilir diye size soracaktım. Şpigulinler’in fabrikası var ya... çok ilginç bir yer. Düşünün</span><span class="char-style-override-9">: b</span><span>eş yüz işçi çalışıyor ve fabrika değil, kolera yuvası! On beş yıldır hiç temizlenmemiş! İşçilere yevmiyeleri kuşa çevrilerek ödeniyor, patronlar paraları koyacak yer bulamıyor. İnanın bana, işçiler arasında Enternasyonal hakkında fikri olanların sayısı hiç az değil. Ne, gülüyor musunuz? Bunu kendi gözlerinizle de göreceksiniz, yalnız sizden birazcık zaman istiyorum! Sizden daha önce de zaman istemiştim, şimdi yine istiyorum ama zamanı gelince... Peki, peki, sustum, kabahat bende, söylemek istediğim o değildi, yüzünüzü buruşturmayın. Hadi, hoşça kalın. Ah, kafa! –durup geri döndü:– Az kalsın en önemli şeyi unutuyordum</span><span class="char-style-override-9">: S</span><span>andığımızın Petersburg’dan geldiğini söylediler bugün.</span></p>

      <p class="paragraf para-style-override-19"><span>— Yani? –Nikolay Vsevolodoviç hiçbir şey anlamadan baktı.</span></p>

      <p class="paragraf para-style-override-19"><span>— Yani sizin sandık gelmiş, eşyalarınız, fraklar, pantolonlar, iç çamaşırları! Doğru mu bu?</span></p>

      <p class="paragraf para-style-override-19"><span>— Ah, evet, sabah buna benzer bir şey söylüyorlardı.</span></p>

      <p class="paragraf para-style-override-19"><span>— Acaba hemen açabilir miyiz?</span></p>

      <p class="paragraf para-style-override-19"><span>— Aleksey’e sorun.</span></p>

      <p class="paragraf para-style-override-19"><span>— Neyse, yarına kalsın... Sizin eşyaların arasında benim de bir ceket, bir frak ve sizin tavsiyenizle Charmeur’e</span> <span>diktirdiğim üç pantolonum var, hatırlıyor musunuz?</span></p>

      <p class="paragraf para-style-override-19"><span>— Burada centilmen havaları atmaya niyetli olduğunuzu duydum, –dedi gülümseyerek Nikolay Vsevolodoviç.– Bir at terbiyecisinden binicilik dersleri de alıyormuşsunuz?</span></p>

      <p class="paragraf para-style-override-19"><span>Pyotr Stepanoviç’in yüzünde çarpık bir gülümseme belirdi, sonra titreyen bir sesle son derece telaşlı ve kesik kesik:</span></p>

      <p class="paragraf para-style-override-19"><span>— Biliyor musunuz Nikolay Vsevolodoviç, –dedi,– özel hayatlarımızı sonsuza dek bir yana bıraksak, ne dersiniz? Bunu gülünç buluyorsanız beni istediğiniz kadar küçük görebilirsiniz, ama bir süreliğine özel hayatlarımızı kaldırıp bir yana koyalım, tamam mı?</span></p>

      <p class="paragraf para-style-override-19"><span>— Pekâlâ, bir daha bu konuda hiç söz yok.</span></p>

      <p class="paragraf para-style-override-19"><span>Pyotr Stepanoviç gülümsedi, şapkasıyla dizine vurdu, ağırlığını bir bacağından öbür bacağına aktardı, yüzü yine eskisi gibi oldu.</span></p>

      <p class="paragraf para-style-override-19"><span>— Lizaveta Nikolayevna konusunda beni sizin rakibiniz gibi görenler var burada; bu durumda dış görünüşüme nasıl dikkat etmem, değil mi? –Gülümsedi.– Yine de bunları size kimin yetiştirdiğini merak ettim. Oo, saat sekiz olmuş! Çıkmalıyım. Varvara Petrovna’ya söz vermiştim uğrarım diye ama artık olmaz. Siz de yatın, yarın daha dinç kalkarsınız. Dışarısı berbat</span><span class="char-style-override-9">: y</span><span>ağmur yağıyor, karanlık basmış. Ama tuttuğum araba dışarıda bekliyor; geceleri pek tekin değil yollar... Ah, şimdi aklıma geldi</span><span class="char-style-override-9">: b</span><span>izim burada, kentin içinde ve çevresinde Fedka adında bir kürek mahkûmu dolanıyormuş, Sibirya’dan kürekten kaçmış. Hiç aklınıza gelir miydi, benim kölelerden biri bu adam</span><span class="char-style-override-9">: b</span><span>abam on beş yıl önce askere yollamış bunu, tabii karşılığında para alarak. Son derece ilginç bir adam bu Fedka.</span></p>

      <p class="paragraf para-style-override-19"><span>Nikolay Vsevolodoviç ani bir bakış fırlatarak:</span></p>

      <p class="paragraf para-style-override-19"><span>— Hiç... konuştunuz mu onunla? –dedi.</span></p>

      <p class="paragraf para-style-override-19"><span>— Konuştum. Benden kaçmıyor. Her şeyi yapabilecek biri, her şeyi! Para karşılığında elbet. Ama inançları da var; kendine özgü kuşkusuz. Ah, yine birden aklıma geldi</span><span class="char-style-override-9">: a</span><span>z önce Lizaveta Nikolayevna’yla ilgili söylediğiniz şeyde ciddiyseniz, bir kez daha yinelemek isterim ki her tür, ama her tür hizmete hazırım ve tümüyle emrinizdeyim... Ne o, sopa arar gibi bir haliniz var? Ah, yok, sopa aramıyorsunuz değil mi? Düşünebiliyor musunuz</span><span class="char-style-override-9">: b</span><span>ana sanki sopa aranıyormuşsunuz gibi geldi!</span></p>

      <p class="paragraf para-style-override-19"><span>Nikolay Vsevolodoviç bir şey aramıyordu, bir şey de söylemedi am</span><span>a gerçekten de yüzünde tuhaf bir seğirmeyle bir anda yerinden doğruldu.</span></p>

      <p class="paragraf para-style-override-19"><span>— Bay Gaganov konusunda bir isteğiniz olursa, –dedi, Pyotr Stepanoviç başıyla doğruca kâğıt ağırlığını göstererek,– gereğini yerine getireceğimden hiç kuşkunuz olmasın; bu konuda beni devre dışı bırakmayacağınızdan eminim.</span></p>

      <p class="paragraf para-style-override-19"><span>Yanıt beklemeden kapıyı açıp hızla çıktı; ama hemen sonra başını kapı aralığından sokarak:</span></p>

      <p class="paragraf para-style-override-19"><span>— Bunu söylememin nedeni, –dedi çabuk çabuk,– örneğin Şatov’un da o pazar günü sizin yanınıza yaklaşıp hayatını tehlikeye atmaya hiç hakkı yoktu, öyle değil mi? Bu noktayı aklınızdan çıkarmayın istedim.</span></p>

      <p class="paragraf para-style-override-19"><span>Yine yanıt beklemeden gözden yitti.</span></p>

      <p class="paragraf para-style-override-19"/>

      <p class="x2030"><span>IV</span></p>

      <p class="paragraf para-style-override-19"/>

      <p class="paragraf para-style-override-19"><span>Giderken herhalde Nikolay Vsevolodoviç’in yalnız kalır kalmaz duvarları yumruklayacağını sanıyordu; orada olup bu manzarayı izleyebilmeyi çok isterdi. Ama çok yanılıyordu: O çıktıktan sonra Nikolay Vsevolodoviç tümüyle sakindi, iki dakika kadar masanın yanında hep aynı durumda, ayakta kaldı; derin düşüncelere dalmış gibiydi, ama az sonra dudaklarında gevşek, soğuk bir gülümsemenin izleri uçuştu. Koltuğa, köşedeki eski yerine oturdu ağır ağır, çok yorulmuş gibi gözlerini yumdu. Mektubun ucu önce de olduğu gibi kâğıt ağırlığının altından görülüyordu, ama onu düzeltmek için yerinden kımıldamadı.</span></p>

      <p class="paragraf para-style-override-19"><span>Az sonra uykuya daldı. Son birkaç gündür kendi kendini yiyip bitiren Varvara Petrovna, Pyotr Stepanoviç’in de söz vermesine karşın uğramaması üzerine tehlikeyi göze alıp vakitsiz olduğunu bile bile soracaklarını doğrudan Nicolas’a sormaya karar verdi. “Acaba en sonunda kesin bir şey söyler mi?” Aklından sürekli geçen şey buydu. Az önceki gibi kapıyı usulca tıklattı, yine yanıt alamayınca açıp içeri girdi. Nicolas’ın hemen hiç kımıldamadan oturduğunu görünce, yüreği küt küt atarak koltuğa yaklaştı. Böyle çabucak, üstelik de oturur durumda ve hiç kımıldamadan uyuyakalması şaşırtıcıydı; soluk alıp verişleri bile belli değildi. Yüzü solgun, asıktı; bedeninde de sanki hiç hareket yoktu... Kaşları hafif yukarı kalkık ama yine de çatıktı; bu haliyle kusursuz bir balmumu heykel gibiydi. Varvara Petrovna soluğunu tutup iki üç dakika kadar oğlunun başında kıpırdamadan durdu. Sonra birden korkuya kapıldı, parmak uçlarına basarak odadan çıktı, tam kapıda durup çabucak haç çıkararak oğlunu kutsadı ve içinde yeni kederler, kahredici yeni sezgilerle kimseye görünmeden oradan ayrıldı.</span></p>

      <p class="paragraf para-style-override-19"><span>Epey uyudu Nikolay Vsevolodoviç; üstelik de hiç kımıldamadan</span><span class="char-style-override-9">: n</span><span>e yüzünde, ne bedeninde en ufak bir kas oynamıştı. Kaşları hâlâ çatıktı. Varvara Petrovna başında birkaç dakika daha kalsaydı bu ölüleri andırır kımıltısızlığın verdiği ağır duyguya dayanamayıp onu uyandırırdı herhalde. Ama birdenbire kendiliğinden uyanıverdi Nikolay Vsevolodoviç, gözlerini açtı ama on dakika kadar yine öyle hiç kımıldamadan, sanki kendisini çok şaşırtan bir şey varmış gibi gözlerini dikip odanın karşı köşesine baktı durdu; oysa orada yeni ya da ilginç hiçbir şey yoktu.</span></p>

      <p class="paragraf para-style-override-19"><span>Derken büyük duvar saatinin ağır, uğultulu tek vuruşu duyuldu. Tedirgince başını çevirip saate baktı, ama hemen aynı anda koridora açılan arka kapı açıldı, oda hizmetlisi Aleksey Yegoroviç göründü. Bir elinde sıcak tutan kalınca bir palto, atkı ve şapka, öbüründe üzerinde bir kâğıt görülen küçük bir gümüş tepsi tutuyordu.</span></p>

      <p class="paragraf para-style-override-19"><span>Getirdiği giysileri köşedeki sandalyenin üzerine bıraktı, üzerinde zarfa konulmamış ve kurşunkalemle iki satır karalanmış pusula bulunan gümüş tepsiyi Nikolay Vsevolodoviç’e uzatırken:</span></p>

      <p class="paragraf para-style-override-19"><span>— Saat dokuz buçuk efendim, –dedi.</span></p>

      <p class="paragraf para-style-override-19"><span>Pusulaya hızla bir göz atan Nikolay Vsevolodoviç masadan kendisi de bir kurşunkalem alarak iki kelime bir şey ekledi pusulanın altına ve geri tepsiye bıraktı.</span></p>

      <p class="paragraf para-style-override-19"><span>— Ben çıkınca hemen götürüp ver, –dedi koltuktan kalkarken.– Giyinmeme de yardım et.</span></p>

      <p class="paragraf para-style-override-19"><span>Üzerinde hafif bir kadife ceket bulunduğunu fark edince, resmi akşam ziyaretlerinde giydiği kalın kumaştan redingotunu istedi. Giyinmesi bitip şapkasını da başına geçirince az önce annesinin girdiği kapıyı sürgüledi, kâğıt ağırlığının altındaki mektubu alıp sessizce koridora çıktı, arkasından da Aleksey Yegoroviç. Koridordan geçip evin dar, arka merdivenlerden taşlığa indiler, burası doğrudan bahçeye açılıyordu. Burada bir köşeye önceden bir fener ve kocaman bir şemsiye konulup hazır edilmişti.</span></p>

      <p class="paragraf para-style-override-19"><span>Aleksey Yegoroviç, efendisini çıkacağı şu yolculuktan caydırmak için umutsuzca son bir çabada bulundu:</span></p>

      <p class="paragraf para-style-override-19"><span>— Nasıl bir yağmur yağdıysa, yollar diz boyu çamur, –dedi.</span></p>

      <p class="paragraf para-style-override-19"><span>Ama efendisi hiç karşılık vermeden şemsiyesini açtı, bodrum gibi ıslak ve karanlık eski bahçeye daldı. Uğuldayarak esen sert rüzgâr yarı çıplak ağaçların tepelerini sallıyordu. Kum dökülmüş daracık yollar çamurlu, kaygandı. Aleksey Yegoroviç evde giydiği frakla çıkmıştı, başında şapkası da yoktu, elinde fenerle üç adım kadar önden yürüyordu.</span></p>

      <p class="paragraf para-style-override-19"><span>— Kimse görmez umarım? –dedi Nikolay Vsevolodoviç.</span></p>

      <p class="paragraf para-style-override-19"><span>— Pencerelerden göremezler... ayrıca her türlü önlem de alındı, –dedi uşak usul, ölçülü bir sesle.</span></p>

      <p class="paragraf para-style-override-19"><span>— Annem yattı mı?</span></p>

      <p class="paragraf para-style-override-19"><span>— Son günlerde hep yaptıkları gibi saat dokuzda odalarına çekildiler; bu durumda hiçbir şeyden haberleri olamaz. –durdu, sonra bütün cesaretini toplayarak sordu:– Saat kaçta bekleyeyim sizi?</span></p>

      <p class="paragraf para-style-override-19"><span>— Bir, bir buçuk, en geç iki.</span></p>

      <p class="paragraf para-style-override-19"><span>— Emredersiniz efendim.</span></p>

      <p class="paragraf para-style-override-19"><span>Her ikisi de ezbere bildikleri kıvrım kıvrım yollardan geçerek bahçeyi çevreleyen taş duvara geldiler, burada dar, ıssız bir çıkmaza açılan küçücük bahçe kapısını buldular. Her zaman kapalı duran kapının anahtarı Aleksey Yegoroviç’in elindeydi.</span></p>

      <p class="paragraf para-style-override-19"><span>— Kapı gıcırdamaz değil mi? –dedi Nikolay Vsevolodoviç.</span></p>

      <p class="paragraf para-style-override-19"><span>Ama Aleksey Yegoroviç kapının “hem dün, hem de bugün yağlandığını” bildirdi. Sırılsıklam olmuştu. Kapıyı açıp anahtarı Nikolay Vsevolodoviç’e uzattı. Sonra yine kendini tutamayıp:</span></p>

      <p class="paragraf para-style-override-19"><span>— Eğer uzak bir yerlere gideceklerse efendime hatırlatmak isterim ki çevre güvenilmez insanlarla dolu... Özellikle de ıssız sokaklar... Ama en çok nehrin öbür yakası efendim, –dedi. Ciddi, ağırbaşlı, dindar bir adam olan Aleksey Yegoroviç evin emektarıydı, Nikolay Vsevolodoviç onun ellerinde büyümüştü.</span></p>

      <p class="paragraf para-style-override-19"><span>— İçin rahat olsun, Aleksey Yegoroviç.</span></p>

      <p class="paragraf para-style-override-19"><span>— Tanrı yardımcınız olsun efendim, ama sadece iyi bir işe niyetlendiğinizde.</span></p>

      <p class="paragraf para-style-override-19"><span>Kapıdan çıkan Nikolay Vsevolodoviç birden durdu:</span></p>

      <p class="paragraf para-style-override-19"><span>— Nasıl?</span></p>

      <p class="paragraf para-style-override-19"><span>Aleksey Yegoroviç tok, kararlı bir sesle dileğini yineledi. Efendisiyle ilk kez böyle konuşmaya cesaret edebiliyordu, daha önce hiç böyle bir şey yapmamıştı.</span></p>

      <p class="paragraf para-style-override-19"><span>Nikolay Vsevolodoviç kapıyı arkasından kilitleyip anahtarı cebine attı; her adımda çamurlara dalarak karanlık sokakta yürümeye başladı, sonunda uzun, ıssız, kaldırımlı bir yola çıktı. Kenti avcunun içi gibi bilirdi; Bogoyavlenskaya Sokağı’na daha çok vardı. Filippovlar’ın karanlık, kapıları kapalı eski evlerinin önüne geldiğinde saat onu geçiyordu. Lebyadkinler’in de ayrılmalarından sonra alt kat tümüyle boştu, pencereler bile tahta çakılarak kapatılmıştı. Ama çatı katında Şatov’un oturduğu yerde ışık vardı. Zil olmadığı için Nikolay Vsevolodoviç kapıyı sertçe yumrukladı. Küçük çatı penceresi açıldı, Şatov’un başı göründü; korkunç karanlıkta bir şey görebilmek için Şatov bir dakika kadar durup sessizce etrafı dinledi, sonra:</span></p>

      <p class="paragraf para-style-override-19"><span>— Siz misiniz? –dedi birden.</span></p>

      <p class="paragraf para-style-override-19"><span>— Benim, –dedi davetsiz konuk.</span></p>

      <p class="paragraf para-style-override-19"><span>Şatov pencereyi kapadı, aşağı inip kapıyı açtı. Nikolay Vsevolodoviç yüksek eşiği aşıp avluya girdi, Şatov’a hiçbir şey söylemeden, yanından sessizce geçerek avluda Kirillov’un oturduğu ek yapıya yöneldi.</span></p>

      <p class="paragraf para-style-override-19"/>

      <p class="x2030"><span>V</span></p>

      <p class="paragraf para-style-override-19"/>

      <p class="paragraf para-style-override-19"><span>Burada hiçbir yer kilitli değildi; hatta kapılar, pencereler yarı açıktı. Taşlıkla ilk iki oda karanlıktı; ama Kirillov’un oturup çay içtiği oda ışıl ışıldı, gülüşmeler, değişik sesler geliyordu oradan. Nikolay Vsevolodoviç ışıklı odaya doğru yürüdü, ama içeri girmeden eşikte durdu. Çay masadaydı. Yaşlı bir kadın odanın ortasında duruyordu; ev sahibinin akrabası olan ve ev işlerine yardım eden basit bir köylü kadındı bu; üzerinde basit bir entariyle tavşan derisinden bir yelek vardı; kunduralarını çıplak ayaklarına geçirmişti. Kadın kucağında bir buçuk yaşında bir bebek tutuyordu; bebeğin üzerinde bir tek gömlek vardı; ayacıkları çıplak, yanakları al al, sarı saçları karmakarışıktı; beşiğinden henüz kaldırıldığı belliydi. Sanki az önce ağlamıştı bebek</span><span class="char-style-override-9">: g</span><span>özlerinin altında ıslak ışıltılar görülüyordu. Ama bebecik şu anda minik ellerini ileri uzatıp el çırpıyor ve bütün o yaştaki çocuklar gibi hafifçe hıçkırır gibi kıkır kıkır gülüyordu. Kirillov bebeğin karşısında durmuş, kırmızı bir lastik topu hızla yere vuruyordu; top tavana kadar yükselip yeniden yere düşerken çocuk da “To, to!” diye bağırıyordu. Kirillov “to”yu bebeğe veriyor, sonra da bebeğin beceriksiz elleriyle rastgele fırlattığı “to”nun peşinden koşuyordu. Derken “to” bir ara dolabın altına kaçtı. Bebek “to, to!” diye bağırmaya başladı. Kirillov yere yapışıp “to”yu çıkarmak için kolunu boydan boya dolabın altına soktu. Nikolay Vsevolodoviç de tam bu anda içeri girdi. Çocuk onu görmesiyle yaşlı kadının göğsüne kapandı, uzun bir ağlama tutturdu. Kadın hemen götürdü onu.</span></p>

      <p class="paragraf para-style-override-19"><span>— Stavrogin? –dedi Kirillov elinde topla yerden doğrulurken; bu beklenmedik ziyarete hiç şaşırmamış gibiydi.– Çay ister misiniz?</span></p>

      <p class="paragraf para-style-override-19"><span>İyice ayağa kalkmıştı.</span></p>

      <p class="paragraf para-style-override-19"><span>— Sıcaksa eğer çayınız, seve seve, –dedi Nikolay Vsevolodoviç.– Felaket ıslandım.</span></p>

      <p class="paragraf para-style-override-19"><span>— Sıcak, hatta kaynıyor! –dedi Kirillov keyifle.– Geçin oturun lütfen; çamur içindesiniz, ama önemli değil, yerleri bir ara siliveririm olur biter.</span></p>

      <p class="paragraf para-style-override-19"><span>Nikolay Vsevolodoviç oturdu, çayını bir dikişte bitirdi.</span></p>

      <p class="paragraf para-style-override-19"><span>— Bir fincan daha? –dedi Kirillov.</span></p>

      <p class="paragraf para-style-override-19"><span>— Teşekkür ederim.</span></p>

      <p class="paragraf para-style-override-19"><span>O ana dek hep ayakta duran Kirillov geçip konuğun karşısına oturdu:</span></p>

      <p class="paragraf para-style-override-19"><span>— Niçin gelmiştiniz?</span></p>

      <p class="paragraf para-style-override-19"><span>— İş için. Şu mektubu okuyun, Gaganov’dan; size Petersburg’dayken söylediklerimi anımsıyor musunuz?</span></p>

      <p class="paragraf para-style-override-19"><span>Kirillov mektubu alıp okuyup masanın üzerine bıraktı, konuğunun yüzüne bakarak bekledi.</span></p>

      <p class="paragraf para-style-override-19"><span>— Bildiğiniz gibi bu Gaganov’u, –diye başladı Nikolay Vsevolodoviç,– ömrümde ilk kez bir ay kadar önce Petersburg’da gördüm. Üç kez toplantılarda, başka insanların arasında karşılaştık. Tanışmıyorduk, birbirimizle hiç konuşmamıştık, yine de bana karşı birtakım küstahlıklarda bulunmanın bir yolunu buldu kendisi. Orada sizinle konuştuk bunları, ama o zaman size anlatmadığım bir şey var</span><span class="char-style-override-9">: P</span><span>etersburg’dan benden önce ayrıldı, ayrılmadan hemen önce bir mektup aldım ondan; gerçi bunun gibi küstahça kaleme alınmış değildi, ama yine de son derece terbiyeden uzak bir mektuptu; her şeyden önce niçin yazıldığının bile belli olmaması gibi bir tuhaflığa sahipti. Hemen, yine mektupla yanıt verdim ve son derece açık bir şekilde, herhalde dört yıl önce buradaki kulüpte babasıyla aramda geçen şu olay nedeniyle bana içerlediğini, o yaptıklarımı düşünüp tasarlayarak yapmadığımı, bu konuda her biçimde özür dilemeye hazır olduğumu, o sırada hasta olduğumu ve hastalığımın geçtiğini bildirdim. Babasından da özür dilemiş olduğumu dikkate almasını rica ettim. Hiç karşılık vermedi ve Petersburg’dan ayrılıp buraya geldi. Adam burada karşıma büsbütün kudurmuş olarak çıktı. Bana söylediklerine göre ortalık yerlerde bana hakaretler yağdırıyor, hatta resmen küfrediyor ve inanılmaz suçlamalar yöneltiyormuş. Sonunda bugün bu mektup geldi, herhalde bugüne dek kimse içinde “yamultulmuş iğrenç suratınız” gibi ifadeler bulunan böyle bir mektup almamıştır. Düello tanığım olmayı geri çevirmeyeceğinizi umarak geldim.</span></p>

      <p class="paragraf para-style-override-19"><span>— Kimse böyle bir mektup almamıştır dediniz, –dedi Kirillov.– Ama gözü dönen insan yazabilir. Puşkin de Heeckeren’e böyle bir mektup yazmıştı. Olur, giderim. Ne söylememi istiyorsunuz kendisine?</span></p>

      <p class="paragraf para-style-override-19"><span>Nikolay Vsevolodoviç, Gaganov’a söylenilmesini istediği şeyleri sıraladı</span><span class="char-style-override-9">: k</span><span>endisi bir kez daha özür dilemeye, hatta istenirse bunu yazılı olarak da yapmaya hazırdı; buna karşılık Gaganov da bir daha mektup yazmayacağına söz verecekti. Nikolay Vsevolodoviç ayrıca şu son mektubu da unutacak, hiç almamış olacaktı.</span></p>

      <p class="paragraf para-style-override-19"><span>— Çok ödün veriyorsunuz... kabul etmeyecektir, –dedi Kirillov.</span></p>

      <p class="paragraf para-style-override-19"><span>— Bu koşulları karşı tarafa bildirmeye razı mısınız, değil misiniz, öncelikle bunu öğrenmeye geldim buraya.</span></p>

      <p class="paragraf para-style-override-19"><span>— Gider bildiririm. Sizin bileceğiniz iş. Ama razı olmayacaktır.</span></p>

      <p class="paragraf para-style-override-19"><span>— Ben de biliyorum razı olmayacağını.</span></p>

      <p class="paragraf para-style-override-19"><span>— Düello istiyor o. Düello koşullarınızı söyleyin.</span></p>

      <p class="paragraf para-style-override-19"><span>— Ben bu işin ne olursa olsun yarın bitmesini istiyorum. Sabah dokuzda kendisinde olun. Söylediklerimi aktarın. Bunları kabul etmeyecek. Ama sizi kendi düello tanığıyla görüştürecektir. Bu arada saat on bir falan olur. İşi öyle ayarlayın ki, saat bir ya da ikide ilgili bütün kişiler düello yerinde hazır olsunlar. Lütfen bunu sağlamaya çalışın. Silah kuşkusuz tabanca olacak. Önemle rica ettiğim bir şey de, her iki ateş sınırının on adımdan daha fazla olmaması. Her birimiz kendi çizgilerimizden on adım ötede durur ve işaret verilince çizgimize doğru yürümeye başlarız; herkes kendi çizgisine kadar yürümek zorundadır, ama isteyen yürürken, yani daha çizgisine varmadan da ateş edebilir. Sanırım hepsi bu.</span></p>

      <p class="paragraf para-style-override-19"><span>— On adım fazla yakın olmuyor mu? –dedi Kirillov.</span></p>

      <p class="paragraf para-style-override-19"><span>— Hadi on iki olsun, ama daha fazla değil. Bildiğiniz gibi karşı taraf ciddi bir düello istiyor. Tabanca doldurabilir misiniz?</span></p>

      <p class="paragraf para-style-override-19"><span>— Evet. Tabancalarım var; ona, sizin benim tabancalarımla hiç ateş etmemiş olduğunuza ant içeceğim; onun tanığı da kendilerinden yana aynı güvenceyi verecek; iki çift tabancadan düelloda hangi çiftin kullanılacağını kurayla belirleyeceğiz.</span></p>

      <p class="paragraf para-style-override-19"><span>— Güzel.</span></p>

      <p class="paragraf para-style-override-19"><span>— Tabancalarımı görmek ister misiniz?</span></p>

      <p class="paragraf para-style-override-19"><span>— Lütfen.</span></p>

      <p class="paragraf para-style-override-19"><span>Kirillov köşede duran sandığı önünde çömeldi. Eşyalarını hâlâ sandıktan çıkarıp yerleştirmemişti; gerekenleri gerektikçe sandıktan çıkarıp kullanıyordu. Sandığın en dibinden aldığı hurma ağacından, içi kadife kaplı kutuyu açtı ve çok şık, çok da değerli iki tabanca çıkardı içinden.</span></p>

      <p class="paragraf para-style-override-19"><span>— Hiç eksik yok</span><span class="char-style-override-9">: b</span><span>arut, kurşun, fişek. Bir de revolverim var, göstereyim.</span></p>

      <p class="paragraf para-style-override-19"><span>Yeniden sandığına gitti, içinde Amerikan malı bir altıpatlar olan bir başka kutu çıkardı.</span></p>

      <p class="paragraf para-style-override-19"><span>— Amma silahınız varmış! Üstelik hepsi de pahalı cinsten!</span></p>

      <p class="paragraf para-style-override-19"><span>— Evet, pahalı... hatta bayağı pahalı!</span></p>

      <p class="paragraf para-style-override-19"><span>Maddi durumu hiç iyi olmayan, hatta basbayağı yoksul denebilecek, ancak yoksulluğunun farkında bile olmayan Kirillov, kimbilir ne büyük özverilerle sahip olduğu mücevher değerindeki tabancalarını övünçle gösteriyor gibiydi.</span></p>

      <p class="paragraf para-style-override-19"><span>Bir dakika kadar süren bir susuştan sonra Stavrogin sakınarak:</span></p>

      <p class="paragraf para-style-override-19"><span>— Hâlâ aynı düşüncede misiniz? –diye sordu.</span></p>

      <p class="paragraf para-style-override-19"><span>Sesten ne sorulduğunu hemen anlayan Kirillov:</span></p>

      <p class="paragraf para-style-override-19"><span>— Evet, hâlâ, –dedi kısaca ve masadan tabancaları kaldırmaya başladı.</span></p>

      <p class="paragraf para-style-override-19"><span>Yine bir sessizlik oldu. Sonunda:</span></p>

      <p class="paragraf para-style-override-19"><span>— Peki ne zaman? –diye sordu Nikolay Vsevolodoviç daha da sakınarak.</span></p>

      <p class="paragraf para-style-override-19"><span>Kirillov tabancaları kutularına, kutuyu da sandığa yerleştirmiş, yerine oturmuştu.</span></p>

      <p class="paragraf para-style-override-19"><span>— Bildiğiniz gibi benim elimde olan bir şey değil bu... ne zaman söylerlerse, –diye mırıldandı Kirillov sorudan biraz sıkılmış gibi. Öte yandan, gelebilecek başka sorulara da yanıt vermeye hazır olduğu açıkça görülüyordu. Akı hiç olmayan kapkara gözlerini bir an bile ayırmadan bakıyordu Stavrogin’e</span><span class="char-style-override-9">: b</span><span>akışları sakin, aydınlık, temizdi.</span></p>

      <p class="paragraf para-style-override-19"><span>Üç dakika gibi uzunca bir süre kaşlarını çatıp düşünen Nikolay Vsevolodoviç sonunda:</span></p>

      <p class="paragraf para-style-override-19"><span>— Evet, intihar... –dedi.– Arada bir gözümün önüne getirmeye çalışırım, ama her seferinde de aklıma yeni bir düşünce gelir</span><span class="char-style-override-9">: d</span><span>iyelim pis bir iş yaptın, hatta daha da önemlisi, insanların bin yıl sonra bile hatırlayıp yüzüne tükürecekleri rezilin rezili, utanç verici bir iş yaptın diyelim. Birden zihnini yoklayan bir düşünce</span><span class="char-style-override-9">: “</span><span>Şakağa tek kurşun, sonra sen sağ ben selamet!” İstedikleri kadar bin yıl sonra bile hatırlayıp tükürsün insanlar, ne umurunda olur, öyle değil mi?</span></p>

      <p class="paragraf para-style-override-19"><span>— Siz buna mı yeni fikir diyorsunuz? –dedi Kirillov biraz düşündükten sonra.</span></p>

      <p class="paragraf para-style-override-19"><span>— Hayır, ben öyle bir şey demiyorum... Bir gün düşündüğümde, yepyeni bir fikirmiş gibi geldi bana bu; öyle hissettim.</span></p>

      <p class="paragraf para-style-override-19"><span>— “Bir fikri hissettiniz” demek? Pek güzel. Birden akla geliverdiğinde insana her zaman yepyeniymiş gibi gelen düşüncelerle doludur kafamız. Bu doğru. Bana da şu anda nice şey sanki ilk kez görüyormuşum gibi geliyor.</span></p>

      <p class="paragraf para-style-override-19"><span>Stavrogin onu dinlemiyor, kafasında kendi düşüncesini geliştirmeye çalışıyordu:</span></p>

      <p class="paragraf para-style-override-19"><span>— Diyelim Ay’da yaşıyordunuz. Diyelim bütün bu gülünç rezaletler, bütün bu iğrençlikler orada oldu. Şimdi siz buradan biliyorsunuz ki Ay’da bin yıl size lanet okuyacaklar, yüzünüze tükürecekler. Ama siz şu anda buradasınız ve Ay’a buradan bakıyorsunuz</span><span class="char-style-override-9">: o</span><span>rada yapıp ettiklerinizden, oralıların bu yüzden bin yıl boyunca size tüküreceklerinden size ne! Ne umurunuzda olur?</span></p>

      <p class="paragraf para-style-override-19"><span>— Bilmiyorum, –dedi Kirillov, sonra da ekledi:– Ay’a hiç gitmedim.</span></p>

      <p class="paragraf para-style-override-19"><span>Sesinde en ufak bir alay tınısı yoktu.</span></p>

      <p class="paragraf para-style-override-19"><span>— Deminki bebek kimin?</span></p>

      <p class="paragraf para-style-override-19"><span>— Kocakarının kaynanası geldi... yok, hayır, gelini geldi... her neyse, ne fark eder ki! Bebeğiyle geldi ve üç gündür hasta yatıyor. Midesinden rahatsız. Geceleri bağırıyor korkunç bir sesle. Anne uyuyunca yaşlı kadın bebeği buraya getiriyor; ben de topla oyalıyorum onu. Hamburg’dan almıştım topu, havaya fırlatıp yakalamak için</span><span class="char-style-override-9">: o</span><span>murgaya iyi geliyor. Bebek, kız.</span></p>

      <p class="paragraf para-style-override-19"><span>— Çocukları sever misiniz?</span></p>

      <p class="paragraf para-style-override-19"><span>— Severim, –dedi Kirillov, sesi oldukça kayıtsızdı.</span></p>

      <p class="paragraf para-style-override-19"><span>— O zaman hayatı da seviyorsunuz?</span></p>

      <p class="paragraf para-style-override-19"><span>— Evet, hayatı da seviyorum, ne olmuş?</span></p>

      <p class="paragraf para-style-override-19"><span>— Ama intihar etmeye karar vermiş birisiniz...</span></p>

      <p class="paragraf para-style-override-19"><span>— Ne olmuş? Neden ikisini bir arada düşünmeli ki? Hayatın yeri ayrı, öbürünün yeri ayrı. Hayat var, ölümse yok.</span></p>

      <p class="paragraf para-style-override-19"><span>— Öteki dünyadaki sonsuz hayata inanmaya mı başladınız?</span></p>

      <p class="paragraf para-style-override-19"><span>— Hayır öteki dünyadakine değil, bu dünyadaki sonsuz hayata inanıyorum. Öyle anlar vardır ki, onlara eriştiğinizde zaman bir anda durur, yerini sonsuzluğa bırakır.</span></p>

      <p class="paragraf para-style-override-19"><span>— Böyle bir ana erişmeyi mi umuyorsunuz?</span></p>

      <p class="paragraf para-style-override-19"><span>— Evet.</span></p>

      <p class="paragraf para-style-override-19"><span>Nikolay Vsevolodoviç de sesinde en ufak bir alay tınısı olmaksızın dalgın, düşünceli bir tavırla:</span></p>

      <p class="paragraf para-style-override-19"><span>— Zamanımızda böyle bir şeyin olabileceğini sanmam, –dedi ağır ağır.– Vahiy’de melek artık zaman diye bir şey olmayacağına ant içer.</span></p>

      <p class="paragraf para-style-override-19"><span>— Biliyorum. Çok da doğru orada söylenen: Gayet açık ve kesin. Tüm insanlık mutluluğa eriştiğinde zaman artık olmayacak, çünkü zamana gerek olmayacak. Çok doğru bir düşünce bu.</span></p>

      <p class="paragraf para-style-override-19"><span>— Peki onu nereye gizleyecekler?</span></p>

      <p class="paragraf para-style-override-19"><span>— Hiçbir yere. Zaman nesne değil, düşüncedir. Zihnimizde sönüp gidecek.</span></p>

      <p class="paragraf para-style-override-19"><span>Stavrogin yüzünde tiksinmeyle karışık bir yazıklanma anlatımıyla:</span></p>

      <p class="paragraf para-style-override-19"><span>— Dünya kurulduğundan beri yinelenip duran felsefi lakırdılar... –diye mırıldandı.– Hep aynı şeyler!</span></p>

      <p class="paragraf para-style-override-19"><span>— Hep aynı! Dünya kurulduğundan beri hep aynı, yeni hiçbir şey yok!– diye sözü onun ağzından kaptı Kirillov; bu düşüncede büyük bir zafer gizliymiş gibi gözleri ışıl ışıldı.</span></p>

      <p class="paragraf para-style-override-19"><span>— Çok mutlu gibisiniz Kirillov?</span></p>

      <p class="paragraf para-style-override-19"><span>— Evet, çok mutluyum, –dedi Kirillov sıradan bir yanıt verir gibi.</span></p>

      <p class="paragraf para-style-override-19"><span>— Ama daha geçenlerde Liputin’e kızıyordunuz, müthiş öfkeliydiniz?</span></p>

      <p class="paragraf para-style-override-19"><span>— Hım... Şimdi kızmıyorum. O sıra mutlu olduğumu bilmiyordum daha. Siz hiç ağaçtan düşmüş bir yaprak gördünüz mü?</span></p>

      <p class="paragraf para-style-override-19"><span>— Gördüm.</span></p>

      <p class="paragraf para-style-override-19"><span>— Ben de geçenlerde gördüm</span><span class="char-style-override-9">: s</span><span>arı bir yapraktı, ortasında azıcık yeşili kalmış, uçlarından çürümeye başlamıştı. Rüzgâr sürüyüp götürüyordu. On yaşımdayken, kışın gözlerimi yumar, bir yaprak getirirdim gözümün önüne</span><span class="char-style-override-9">: g</span><span>üneş altında damarları parlayan, yemyeşil bir yaprak. Gözlerimi açar ve kendime inanamazdım</span><span class="char-style-override-9">: ç</span><span>ünkü inanılmaz bir güzellikti gördüğüm. Yeniden kapardım gözlerimi.</span></p>

      <p class="paragraf para-style-override-19"><span>— Ne bu şimdi, alegori mi?</span></p>

      <p class="paragraf para-style-override-19"><span>— Olur mu? Ne gerek var alegoriye? Yalnızca bir yaprak, basit bir yaprak benim söz ettiğim. Güzeldir yaprak. Her şey güzeldir.</span></p>

      <p class="paragraf para-style-override-19"><span>— Her şey mi?</span></p>

      <p class="paragraf para-style-override-19"><span>— Her şey. İnsanoğlu mutlu olduğunu bilmediği için mutsuz; yalnızca bu nedenle mutsuz. Hepsi bu! Her şey bundan ibaret! Bunu öğrenen hemen o anda mutlu olur. Kaynana ölür, küçük kız kalır... Her şey çok iyi! Her şey harika! Birdenbire farkına vardım bunun.</span></p>

      <p class="paragraf para-style-override-19"><span>— Kimi açlıktan ölür... kimi küçücük kızı kirletir... bunlar da mı iyi?</span></p>

      <p class="paragraf para-style-override-19"><span>— Evet, iyi. Küçük kız için kafasını yaran da iyidir, yarmayan da. Her şey iyidir. Her şeyin iyi olduğunu bilenler için her şey gerçekten harikadır. Mutlu olduklarını bilselerdi, onlar da mutlu olurlardı; ama bunu bilmedikleri sürece mutlu olamayacaklar. İşte bütün fikir bu, bütün! Bundan başka bir şey yok!</span></p>

      <p class="paragraf para-style-override-19"><span>— Böylesine mutlu olduğunuzu ne zaman anladınız?</span></p>

      <p class="paragraf para-style-override-19"><span>— Geçen salı, yok çarşamba; gece epey geç vakit olduğuna göre çarşambaydı artık.</span></p>

      <p class="paragraf para-style-override-19"><span>— Nasıl oldu?</span></p>

      <p class="paragraf para-style-override-19"><span>— Anımsayamıyorum, odada öylesine</span> <span>dolaşıyordum... Aslında ne fark eder ki... Saati durdurdum, üçe yirmi yedi vardı.</span></p>

      <p class="paragraf para-style-override-19"><span>— Zamanın duracağının bir işareti olarak herhalde?</span></p>

      <p class="paragraf para-style-override-19"><span>Kirillov karşılık vermedi. Sonra birden:</span></p>

      <p class="paragraf para-style-override-19"><span>— Onlar iyi değiller, –diye yeniden başladı,– çünkü iyi olduklarını bilmiyorlar. İyi olduklarını anladıklarında küçük kıza tecavüz etmeyeceklerdir. İyi olduklarını öğrenmeleri gerek; bunu öğrendikleri zaman hepsi, ama hepsi bir anda iyi olacak!</span></p>

      <p class="paragraf para-style-override-19"><span>— Siz bunu öğrenmişseniz... demek ki iyisiniz?</span></p>

      <p class="paragraf para-style-override-19"><span>— Evet, iyiyim.</span></p>

      <p class="paragraf para-style-override-19"><span>— Aslında doğru,–dedi kaşlarını çatarak Stavrogin,– sizinle aynı düşüncedeyim.</span></p>

      <p class="paragraf para-style-override-19"><span>— İnsanlara herkesin iyi olduğunu öğreten kimse, dünya tarihine son noktayı koyar.</span></p>

      <p class="paragraf para-style-override-19"><span>— Vardı öğreten biri, çarmıha gerildi.</span></p>

      <p class="paragraf para-style-override-19"><span>— Ama geri gelecek o ve adı da insan-tanrı olacak</span></p>

      <p class="paragraf para-style-override-19"><span>— Tanrı-insan mı demek istiyorsunuz?</span></p>

      <p class="paragraf para-style-override-19"><span>— Hayır, insan-tanrı, fark var arada.</span></p>

      <p class="paragraf para-style-override-19"><span>— Kandili de yakan siz misiniz yoksa?</span></p>

      <p class="paragraf para-style-override-19"><span>— Ben yaktım.</span></p>

      <p class="paragraf para-style-override-19"><span>— İnanmaya mı başladınız?</span></p>

      <p class="paragraf para-style-override-19"><span>— Yaşlı kadın kandilin yanmasını seviyor... –diye mırıldandı Kirillov.– Bugün hiç zamanı yoktu.</span></p>

      <p class="paragraf para-style-override-19"><span>— Ya siz, henüz dua etmeye başlamadınız mı?</span></p>

      <p class="paragraf para-style-override-19"><span>— Ben hep dua ederim. Duvarda bir örümcek mi yürüyor, ona bakar ve orada yürüdüğü için teşekkür ederim.</span></p>

      <p class="paragraf para-style-override-19"><span>Gözlerinde gene ışıklar tutuşmuştu. Sert, kararlı bakışlarla doğruca Stavrogin’in gözlerinin içine bakıyordu. Stavrogin kaşları çatık, yüzünü tiksintiyle buruşturmuş onu izliyordu; bakışlarında alay yoktu.</span></p>

      <p class="paragraf para-style-override-19"><span>— Bahse girerim bir dahaki gelişimde Tanrı’ya da inanıyor olacaksınız, –dedi Stavrogin şapkasını alıp ayağa kalkarken.</span></p>

      <p class="paragraf para-style-override-19"><span>— Neden? –dedi Kirillov da yerinden doğrulurken.</span></p>

      <p class="paragraf para-style-override-19"><span>Nikolay Vsevolodoviç gülümsedi:</span></p>

      <p class="paragraf para-style-override-19"><span>— Tanrı’ya inandığınızı bilseydiniz şimdi ona inanıyor olurdunuz; ama inandığınızı henüz bilmediğiniz için Tanrı’ya inanmıyorsunuz.</span></p>

      <p class="paragraf para-style-override-19"><span>Kirillov bir an düşündü.</span></p>

      <p class="paragraf para-style-override-19"><span>— Öyle değil, düşünceyi tam tersine çevirdiniz. Sosyete şakası. Benim için ne kadar önemli ve anlamlı olduğunuzu unutmayın Stavrogin.</span></p>

      <p class="paragraf para-style-override-19"><span>— Hoşça kalın Kirillov.</span></p>

      <p class="paragraf para-style-override-19"><span>— Geceleri gelin. Ne zaman gelirsiniz tekrar?</span></p>

      <p class="paragraf para-style-override-19"><span>— Yarınki işleri unuttunuz mu yoksa?</span></p>

      <p class="paragraf para-style-override-19"><span>— Ah unutmuşum! İçiniz rahat olsun, uyuyup kalmam. Saat dokuzda. İstediğim saatte uyanabilirim ben. Yattığımda kendi kendime</span><span class="char-style-override-9">: s</span><span>aat yedi dedim mi yedide, on dedim mi onda ayaktayımdır.</span></p>

      <p class="paragraf para-style-override-19"><span>— Harika bir özellikmiş. –dedi Nikolay Vsevolodoviç, Kirillov’un solgun yüzüne dikkatle bakarak.</span></p>

      <p class="paragraf para-style-override-19"><span>— Size dış kapıyı açayım.</span></p>

      <p class="paragraf para-style-override-19"><span>— Rahatsız olmayın Şatov açar.</span></p>

      <p class="paragraf para-style-override-19"><span>— Öyle ya Şatov. Pekâlâ, güle güle!</span></p>

      <p class="paragraf para-style-override-19"/>

      <p class="x2030"><span>VI</span></p>

      <p class="paragraf para-style-override-19"/>

      <p class="paragraf para-style-override-19"><span>Şatov’un oturduğu boş evin kapısı kilitli değildi ama antreye giren Stavrogin zifiri karanlıkta buldu kendini ve el yordamıyla çatı katına çıkan merdivenleri aramaya başladı. Birden yukarıda bir kapı açıldı, dışarı ışık vurdu; Şatov dışarı çıkmadan kapısını açmakla yetinmişti. Nikolay Vsevolodoviç odanın kapısında durup içeri bakınca, onu karşı köşede, masasının yanında ayakta durmuş, kendisini bekler buldu.</span></p>

      <p class="paragraf para-style-override-19"><span>— İş görüşecektim, girebilir miyim? –diye sordu eşikten.</span></p>

      <p class="paragraf para-style-override-19"><span>— Girin ve oturun, –dedi Şatov.– Kapıyı da kapatın ya da durun, ben kapatırım.</span></p>

      <p class="paragraf para-style-override-19"><span>Kapıyı içeriden kilitledi, yeniden masanın yanına gitti, Nikolay Vsevolodoviç’in karşısına oturdu. Son bir hafta içinde zayıfladığı görülüyordu, o anda da ateşi vardı sanki.</span></p>

      <p class="paragraf para-style-override-19"><span>— Kendi kendimi yiyip bitirdim, –dedi başını öne eğerek boğuk bir sesle,– neden daha önce gelmediniz?</span></p>

      <p class="paragraf para-style-override-19"><span>— Geleceğimden bu kadar emindiniz demek?</span></p>

      <p class="paragraf para-style-override-19"><span>— Durun bir dakika... sayıklıyorum ben... sayıklıyorum, evet... Durun!</span></p>

      <p class="paragraf para-style-override-19"><span>Kalktı, üç raflı kitaplığının en üst rafının ucundan bir şey aldı. Bir altıpatlardı bu.</span></p>

      <p class="paragraf para-style-override-19"><span>— Bir gece nöbet geçirdim, gelip beni öldüreceğinizi sayıkladım durdum; sabah olur olmaz boşta gezer Lyamşin’e gidip son paramla bir revolver aldım; size boyun eğmeyecektim. Sonra kendime geldim</span><span class="char-style-override-9">: n</span><span>e barutum, ne kurşunum vardı; o zamandan beri attığım şu rafta duruyor silah. Durun bir dakika...</span></p>

      <p class="paragraf para-style-override-19"><span>Kalktı, küçücük penceresini açacak oldu.</span></p>

      <p class="paragraf para-style-override-19"><span>— Atmayın! Niye atıyorsunuz? –diye durdurdu onu Stavrogin.– Birincisi, dünyanın parası o attığınız şey, ikincisi de yarın insanlar Şatov’un penceresinin altında silahlar geziyor diye laf etmeye başlar. Bana sorarsanız yerine koyun onu... işte böyle... oturun. Söyler misiniz lütfen, sizi öldürmeye geleceğimi düşündüğünüzü itiraf ettiğiniz için pişman mısınız? Sizinle barışmaya falan gelmiş değilim. Önemli bir konu var konuşacağımız. Bana karınızla ilişkim yüzünden mi vurdunuz, önce bunu açıklayın?</span></p>

      <p class="paragraf para-style-override-19"><span>— Siz de çok iyi biliyorsunuz ki hayır, –dedi Şatov başını yeniden öne eğerek.</span></p>

      <p class="paragraf para-style-override-19"><span>— Darya Pavlovna’yla ilgili aptalca söylentilere inandığınız için de değildir herhalde?</span></p>

      <p class="paragraf para-style-override-19"><span>— Değil, değil, elbette değil! Aptallık bu! Kız kardeşim en baştan her şeyi anlattı bana! –diye bağırdı Şatov sabırsız, sert bir sesle, hatta ayaklarıyla hafifçe yere vurmuştu.</span></p>

      <p class="paragraf para-style-override-19"><span>— O zaman doğru tahmin etmişim, elbette siz de öyle. Haklısınız</span><span class="char-style-override-9">: M</span><span>arya Timofeyevna Lebyadkina yasal karımdır; dört buçuk yıl önce Petersburg’da kıyıldı nikâhımız. Marya Timofeyevna için mi vurdunuz bana?</span></p>

      <p class="paragraf para-style-override-19"><span>Şatov şaşkın durumdaydı, ne diyeceğini bilemiyor, sessizce dinliyordu.</span></p>

      <p class="paragraf para-style-override-19"><span>— Tahmin etmiş ama inanamamıştım, –diye mırıldandı sonunda Stavrogin’e tuhaf tuhaf bakarak.</span></p>

      <p class="paragraf para-style-override-19"><span>— Ama yine de vurdunuz?</span></p>

      <p class="paragraf para-style-override-19"><span>Şatov kıpkırmızı kesildi, kopuk kopuk, anlaşılmaz bir şeyler mırıldanmaya başladı:</span></p>

      <p class="paragraf para-style-override-19"><span>— Yalan söyleyerek… küçüldüğünüz... için... Ben sizi cezalandırmak için gelmedim yanınıza; gelirken vuracağımı bilmiyordum... Ben... hayatımda çok önemli bir yeriniz olduğu için...</span></p>

      <p class="paragraf para-style-override-19"><span>— Anlıyorum, anlıyorum. Konuşup yormayın kendinizi. Ateşinizin olmasına üzüldüm. Önemli bir şey vardı konuşacağım oysa.</span></p>

      <p class="paragraf para-style-override-19"><span>— Sizi o kadar bekledim ki, –dedi Şatov ürperip hafifçe doğrularak.– Siz kendi sorununuzu söyleyin, sonra ben de benimkini söylerim...</span></p>

      <p class="paragraf para-style-override-19"><span>Yeniden oturdu.</span></p>

      <p class="paragraf para-style-override-19"><span>— Bu bildiğiniz gibi bir sorun değil, –dedi Nikolay Vsevolodoviç onun yüzüne ilgiyle bakarak.– Bazı nedenlerden dolayı sizi uyarmak için bugün böylesi geç bir saati seçmek zorunda kaldım: Sanırım sizi öldürecekler.</span></p>

      <p class="paragraf para-style-override-19"><span>Şatov yabani bir bakışla:</span></p>

      <p class="paragraf para-style-override-19"><span>— Bazı tehlikelerle karşı karşıya olduğumu biliyordum,–dedi ölçülü, tane tane.– Ama siz... siz bunu nereden biliyorsunuz?</span></p>

      <p class="paragraf para-style-override-19"><span>— Çünkü sizin gibi ben de onlardanım; sizin gibi ben de üyeleriyim onların.</span></p>

      <p class="paragraf para-style-override-19"><span>— Siz... örgüte üye misiniz?</span></p>

      <p class="paragraf para-style-override-19"><span>— Benden her şeyi bekler, bir bunu beklemezmiş gibi bakıyorsunuz. –dedi hafifçe gülümseyerek Nikolay Vsevolodoviç.– Neyse, demek biliyordunuz sizi öldürmek istediklerini?</span></p>

      <p class="paragraf para-style-override-19"><span>— Aklımın ucundan bile geçirmedim. Şimdi söylediklerinize karşın böyle bir şeye hâlâ ihtimal vermiyorum. Gerçi... gerçi bu ahmakların ne yapacakları hiç belli olmaz, ama... –Birden yumruğunu masaya indirdi, gözü dönmüşçesine bağırarak:– Korkmuyorum onlardan! –dedi.– Bütün bağımı kopardım onlarla. Biri evime geldi ve bana benim eğer... –Stavrogin’in yüzüne baktı:– Peki sizin bildiğiniz ne?</span></p>

      <p class="paragraf para-style-override-19"><span>Stavrogin, yalnızca görevini yapmakta olan birinin sakinliği içinde:</span></p>

      <p class="paragraf para-style-override-19"><span>— İçiniz rahat olsun size doğruyu söylüyorum, –dedi.– Benim neyi, ne kadar bildiğimi mi öğrenmek istiyorsunuz? İki yıl önce yurtdışında, henüz eski yapılanmasındayken girdiniz örgüte, yani Amerika’ya gitmeden hemen önce; sanırım bana oradan yazdığınız mektuplarda uzun uzun üzerinde durduğunuz bizim o son konuşmamızdan hemen sonra... Sözü açılmışken sizden özür dilerim, mektuplarınıza yanıt veremediğim ve yalnızca... şeyle yetindiğim için.</span></p>

      <p class="paragraf para-style-override-19"><span>— Para yolladığınız için. –diyerek sözünü kesti onun Şatov, masanın çekmecesini açıp kâğıtların altından bir banknot çıkardı.– Buyurun bana yolladığınız yüz ruble; siz olmasanız mahvolmuştum. Anneniz olmasaydı bunu da uzun süre ödeyemezdim ya</span><span class="char-style-override-9">: d</span><span>okuz ay önce, hastalıktan sonunda başımı kaldırdığımda, yoksulluğuma dayanamayıp o bağışladı bu parayı bana. Ama siz devam edin lütfen...</span></p>

      <p class="paragraf para-style-override-19"><span>Soluk soluğa kalmıştı, tıkanıyordu.</span></p>

      <p class="paragraf para-style-override-19"><span>— Amerika’da düşünceleriniz değişti ve İsviçre’ye döndüğünüzde örgütten ayrılmak istediniz. Bu isteğinize karşılık vermediler ama burada, Rusya’da, birinin getireceği bir baskı makinesini biri gelip sizden isteyene dek, bir süre saklamanızı istediler sizden. Ayrıntıları bilmiyorum elbette ama ana çizgileriyle olay sanırım bundan ibaret. Siz de bunun onların son isteği olduğunu, bundan sonra yakanızı bırakacaklarını umarak ya da böyle bir koşulla kabul ettiniz. Bütün bunların ne kadar doğru olduğunu bilmiyorum, ancak bunları ben onlardan değil, bir tesadüfle öğrendim. Yalnız şu ana kadar bilmediğiniz şey şu sanırım</span><span class="char-style-override-9">: B</span><span>u bayların sizden ayrılmaya hiç niyetleri yok.</span></p>

      <p class="paragraf para-style-override-19"><span>— Saçmalık! –diye bağırdı Şatov.– Ben dürüstçe artık hiçbir bağımın kalmadığını, ayrıldığımı açıkladım onlara! Hakkım bu benim! Düşünce ve vicdan özgürlüğü diye bir şey var... Dayanamıyorum artık! Hiçbir güç beni...</span></p>

      <p class="paragraf para-style-override-19"><span>Nikolay Vsevolodoviç çok ciddi:</span></p>

      <p class="paragraf para-style-override-19"><span>— Bu kadar bağırmasanız iyi olur, –dedi sözünü keserek onun.– Şu Verhovenskiy denen adam, şu anda hemen şuracıkta kapınızı dinliyor olabilir; doğrudan kendisi ya da bir başkası aracılığıyla... Hatta şu sarhoş Lebyadkin bile, belki sizi izlemekle görevli biri; siz de belki onu, öyle değil mi? Daha iyisi siz bana şunu söyleyin</span><span class="char-style-override-9">: V</span><span>erhovenskiy’in tavrı ne oldu açıklamalarınız karşısında, haklı buldu mu sizi?</span></p>

      <p class="paragraf para-style-override-19"><span>— Bulmayıp ne yapacak? “Hakkındır, elbette ayrılabilirsin,” dedi.</span></p>

      <p class="paragraf para-style-override-19"><span>— Öyleyse aldatıyor sizi. Kirillov’un bile ki biliyorsunuz onlarla bir ilişkisi yoktur, hakkınızda pek çok bilgiye sahip olduğunu biliyorum. Siz de biliyorsunuz ki bir sürü casusları var, hatta bazıları örgüte hizmet ettiklerini bile bilmiyor. Attığınız her adım izleniyor. Hatta Pyotr Verhovenskiy buraya sizin işinizi bitirmeye tam yetkiyle geldi</span><span class="char-style-override-9">: ç</span><span>ok şey bildiğiniz ve onları ele verebileceğiniz için, uygun bir anda tehlikeyi tümüyle ortadan kaldırmak üzere... Yineliyorum</span><span class="char-style-override-9">: b</span><span>u söylediğimden hiç kuşkunuz olmasın. İzninizle bir şey daha eklemek istiyorum</span><span class="char-style-override-9">: n</span><span>edense sizin ispiyoncu olduğunuza inanıyorlar; şu ana kadar onları ele vermemiş olmanız hiçbir şeyi değiştirmez, her an bunu yapabileceğinizi düşünüyorlar. Doğru mu bu?</span></p>

      <p class="paragraf para-style-override-19"><span>Sıradan bir şeymiş gibi, olağan bir tavırla sorulan bu soru karşısında Şatov’un ağzı çarpıldı, soruya doğrudan yanıt vermeyerek:</span></p>

      <p class="paragraf para-style-override-19"><span>— Diyelim ispiyoncuyum, kime ihbar edeceğim onları? –dedi öfkeyle, sonra birden:– Şimdi beni bırakın, Tanrı benim belamı versin! –diye bağırdı; başının belada olduğu haberiyle hiç ilgisi olmayan ve onun açısından bununla karşılaştırılamayacak ölçüde sarsıcı ilk düşüncesine dönmüştü yeniden.– Ama siz... siz Stavrogin, bu utanmazlığa, hödüklüğe, saçmalığa siz nasıl katılabildiniz? Siz... bu örgütün üyesisiniz ha? –Umutsuzluk içinde haykırdı:– Nikolay Stavrogin gele gele buraya mı gelecekti! –Hayatta onun için bundan daha büyük bir acı, daha büyük bir yıkım olamazmış gibi ellerini bile çırpmıştı.</span></p>

      <p class="paragraf para-style-override-19"><span>— Özür dilerim, –dedi Nikolay Vsevolodoviç; gerçekten çok şaşırmıştı,– ama siz galiba beni bir tür güneş, kendiniziyse benim yanımda bir böcek gibi görüyorsunuz. Bana Amerika’dan yazdığınız mektuptan da bunu hissetmiştim.</span></p>

      <p class="paragraf para-style-override-19"><span>— Bakın... isterseniz... ah, beni bir kenara bırakalım! –Şatov birden atılıp Nikolay Vsevolodoviç’in sözünü kesti, sonra heyecanla ekledi:– Kendinizle ilgili açıklayacağınız bir şeyler varsa, buyurun açıklayın ve soruma yanıt verin!</span></p>

      <p class="paragraf para-style-override-19"><span>— Seve seve. Böyle bir pislik yuvasında ne aradığımı soruyorsunuz? Size yaptığım o açıklamadan sonra bu konuda size karşı daha açık olmakla yükümlüyüm elbette. Bakın, dar ve katı anlamıyla ben örgüt üyesi değilim, geçmişte de hiçbir zaman üye olmadım; aralarına hiç girmediğim için de onlara ne haliniz varsa görün demeye sizden daha çok hakkım var. Üye olmanın aksine, daha işin en başında açık açık söyledim</span><span class="char-style-override-9">: b</span><span>en sizin yoldaşınız değilim, size yardımda bulunduysam bu tümüyle benim avare bir insan olmamdan kaynaklanan bir tesadüftür. Derneğin yeni ilkeler üzerinde yeniden örgütlenmesinde biraz katkım oldu, hepsi bu. Ama onlar düşünüp taşındılar ve galiba beni de salıvermenin tehlikeli olacağı sonucuna vardılar... Sanırım ben de ölüme mahkûmum.</span></p>

      <p class="paragraf para-style-override-19"><span>— En iyi bildikleri şey ölüm kararı vermektir ve üç buçuk kişinin imzasını basıp mühürlediği emirlerle olur biter her şey.</span></p>

      <p class="paragraf para-style-override-19"><span>— Bu konuda hem haklısınız, hem de haksız, –diye aynı kayıtsızlıkla, hatta uyuşuklukla sürdürdü konuşmasını Stavrogin.– Kuşku yok, bu tür durumlarda her zaman olduğu gibi bir sürü fanteziler giriyor devreye: Bir avuç insan kendi önem ve anlamını abarttıkça abartıyor. Düşüncemi öğrenmek isterseniz, bence tek kişilik bir örgüt bu; kendini, kendi örgütünün sıradan bir üyesi sayarak alçakgönüllülük gösteren Pyotr Verhovenskiy’den ibaret bir örgüt. Aslında temel olarak, diğerlerinden daha saçma düşüncelere sahip değil. Enternasyonal ile ilişkileri var, Rusya’da çalışan casusları var, hatta oldukça özgün yöntemler de geliştirmişler bu konuda... ama kuşkusuz, yalnızca teori boyutunda. Buraya, Rusya’ya ilişkin niyetlerine gelince, buradaki örgütün durumu öylesine belirsizlikler içinde ve örgüt öyle beklenmedik anlarda öyle şeyler yapıyor ki, gerçekten insan her an her şey beklenebilir bunlardan diye düşünüyor. Unutmayın, Verhovenskiy kolay pes etmez.</span></p>

      <p class="paragraf para-style-override-19"><span>— Rusya’yı hiç anlamamış bir budala, cahil, tahtakurusu! –diye haykırdı Şatov öfkeyle.</span></p>

      <p class="paragraf para-style-override-19"><span>— Onu iyi tanımıyorsunuz. Doğru, hiçbiri Rusya’yı doğru dürüst bilmiyor ama sizinle benim bildiğimden de çok daha az değil; ayrıca Verhovenskiy işine şevkle sarılan, tutkulu bir insan.</span></p>

      <p class="paragraf para-style-override-19"><span>— Verhovenskiy mi tutkulu?</span></p>

      <p class="paragraf para-style-override-19"><span>— Ah, evet. Soytarılığa son verip... yarı deli olduğu bir an var. Siz kendiniz söylemiyor muydunuz tek bir insanın ne kadar güçlü olabileceğini biliyor musunuz, diye? Lütfen alaya almayın, tetiği rahatlıkla çekebilecek biri olduğunu bilmelisiniz. Benim de ispiyoncu olduğuma inanıyorlar. Ne zaman işleri yürütemeyip her şeyi ellerine ayaklarına dolaştırsalar, hemen ispiyoncu suçlamasına sarılıyorlar.</span></p>

      <p class="paragraf para-style-override-19"><span>— Onlardan korkmuyorsunuz değil mi?</span></p>

      <p class="paragraf para-style-override-19"><span>— Yok canım, korktuğum pek söylenemez... Ama sizin durum farklı. Sizi durumu bilesiniz diye uyardım. Bence tehlike aptallardan geliyor diye de gücenmeye gerek yok; bu işte kafa kullanılmıyor</span><span class="char-style-override-9">: s</span><span>izin benim gibilerden önce kimlere el kaldırdıklarını bir bilseniz. –Saatine baktı:– On biri çeyrek geçiyor... –Yerinden kalktı.– Size bambaşka bir soru sormak istiyorum.</span></p>

      <p class="paragraf para-style-override-19"><span>Şatov heyecanla yerinden fırlayarak:</span></p>

      <p class="paragraf para-style-override-19"><span>— Tanrı aşkına! –dedi.</span></p>

      <p class="paragraf para-style-override-19"><span>— Yani? –dedi Nikolay Vsevolodoviç soru dolu bir bakışla.</span></p>

      <p class="paragraf para-style-override-19"><span>— Sorun, sorun, Tanrı aşkına sorun sorunuzu, –dedi Şatov anlatılmaz bir heyecanla,– ama karşılığında ben de size bir soru soracağım. Yalvarırım izin verin... elimde değil... hadi sorun sorunuzu!</span></p>

      <p class="paragraf para-style-override-19"><span>Stavrogin bir süre bekledikten sonra:</span></p>

      <p class="paragraf para-style-override-19"><span>— Burada Marya Timofeyevna üzerinde epey etkiniz olduğunu, onun da sizi görmekten, dinlemekten keyif aldığını duydum, doğru mu bu?</span></p>

      <p class="paragraf para-style-override-19"><span>— Evet... dinler, –dedi Şatov sıkılganca.</span></p>

      <p class="paragraf para-style-override-19"><span>— Önümüzdeki birkaç gün içinde onunla evli olduğumu kentte herkese duyurmayı düşünüyorum.</span></p>

      <p class="paragraf para-style-override-19"><span>Şatov neredeyse dehşet içinde:</span></p>

      <p class="paragraf para-style-override-19"><span>— Böyle bir şey mümkün mü? –diye fısıldadı.</span></p>

      <p class="paragraf para-style-override-19"><span>— Hangi anlamda yani? Hiçbir sorun yok ki: Nikâh tanıkları buradalar. Her şey Petersburg’da tümüyle yasal çerçeve içinde, kolayca olup bitti ve bugüne dek duyulmamasının tek nedeni de nikâh tanıkları Kirillov’la Pyotr Verhovenskiy’in ve bir de (şu anda akrabam olmasından memnuniyet duyduğum) Lebyadkin’in bu konuda kimseye bir şey söylemeyeceklerine dair bana söz vermiş olmalarıdır.</span></p>

      <p class="paragraf para-style-override-19"><span>— Hayır, bu değil benim dediğim... Öyle sakin konuşuyorsunuz ki... Ama devam edin! Baksanıza, sizi bu evliliğe zorlamadılar değil mi?</span></p>

      <p class="paragraf para-style-override-19"><span>Nikolay Vsevolodoviç Şatov’un ateşli sabırsızlığı karşısında gülümseyerek:</span></p>

      <p class="paragraf para-style-override-19"><span>— Hayır, kimse zorlamadı beni, –dedi.</span></p>

      <p class="paragraf para-style-override-19"><span>Şatov nöbet geçirir gibi:</span></p>

      <p class="paragraf para-style-override-19"><span>— Bebeği hakkında söyledikleri neydi peki? –dedi.</span></p>

      <p class="paragraf para-style-override-19"><span>— Bebeği mi? İşe bak! Bir bebeği olduğunu ilk sizden duyuyorum. Bebeği falan yoktu, olamaz da</span><span class="char-style-override-9">:</span> <span>Çünkü Marya Timofeyevna</span> <span>kız oğlan kız.</span></p>

      <p class="paragraf para-style-override-19"><span>— Ya? Ben de öyle düşünmüştüm! Dinleyin!</span></p>

      <p class="paragraf para-style-override-19"><span>— Şatov neyiniz var?</span></p>

      <p class="paragraf para-style-override-19"><span>Şatov elleriyle yüzünü kapatıp öte yana döndü, sonra birden Stavrogin’i omuzlarından sımsıkı yakaladı.</span></p>

      <p class="paragraf para-style-override-19"><span>— Bütün bunları neden yaptınız... neden şimdi de kendinize böylesine ağır bir ceza veriyorsunuz... ne yaptığınızın farkında mısınız?</span></p>

      <p class="paragraf para-style-override-19"><span>— Sorunuz iğneleyici ve zekice. Ama biraz da ben sizi şaşırtayım</span><span class="char-style-override-9">: e</span><span>vet, o sıra evlenirken de, şimdi kendime –sizin deyişinizle– böylesine ağır bir “ceza” verirken de ne yaptığımın aşağı yukarı farkındaydım.</span></p>

      <p class="paragraf para-style-override-19"><span>— Neyse, bırakalım bunu. Daha sonra konuşuruz. Asıl konuya geçelim, asıl konuya</span><span class="char-style-override-9">: i</span><span>ki yıl bekledim sizi.</span></p>

      <p class="paragraf para-style-override-19"><span>— Öyle mi?</span></p>

      <p class="paragraf para-style-override-19"><span>— Çok uzun bir süre sizi bekledim... Durmadan sizi düşündüm. Bunu yapabilecek tek kişisiniz... Amerika’dan da yazmıştım bunu size.</span></p>

      <p class="paragraf para-style-override-19"><span>— O uzun mektubunuzu çok iyi anımsıyorum.</span></p>

      <p class="paragraf para-style-override-19"><span>— Hepsi okunamayacak kadar uzun? Haklısınız; altı koca sayfa. Susun, susun! Söyleyin</span><span class="char-style-override-9">: b</span><span>ana bir on dakika daha ayırabilir misiniz, ama hemen şimdi, şu anda... Sizi öyle çok bekledim ki!</span></p>

      <p class="paragraf para-style-override-19"><span>— Hayhay, hatta yarım saat ayırayım ama daha fazla değil, bu kadarı size yeterse eğer...</span></p>

      <p class="paragraf para-style-override-19"><span>— Şu konuşma tonunuzu da değiştirin artık! –diye öfkeyle sözünü kesti onun Şatov.– Duyuyorsunuz değil mi, yalvaracak yerde size emrediyorum... Bir insanın yalvaracak yerde emretmesinin ne demek olduğunu anlayabiliyor musunuz?</span></p>

      <p class="paragraf para-style-override-19"><span>Nikolay Vsevolodoviç belli belirsiz gülümsedi:</span></p>

      <p class="paragraf para-style-override-19"><span>— Anlıyorum, daha yüce amaçlar uğruna, tüm sıradan ve olağan şeylerin üzerine yükselmiş oluyorsunuz. Yalnız üzülerek ateşiniz olduğunu da görüyorum bu arada.</span></p>

      <p class="paragraf para-style-override-19"><span>— Bana saygı duymanızı istiyorum, emrediyorum! –diye bağırdı Şatov.– Bana değil –bana lanet olsun– bir başkasına, yalnızca şu an söylenecek birkaç söz süresince... Dünyada son kez, sonsuzlukta buluşmuş iki varlığız şu anda. Bu tonda konuşmayı bırakın, insan gibi konuşun! Hayatınızda tek bir kez olsun insan sesiyle konuşun. Kendim için değil, sizin için istiyorum bunu. Biliyor musunuz, yüzünüze attığım o tokadı, yalnızca size sınırsız gücünüzü öğrenme fırsatı vermiş olduğum için bile bağışlamalısınız… Yine o sosyetik, o müşkülpesent gülümseyişiniz! Ah, ne zaman anlayacaksınız beni? Karşımda beyzade istemiyorum! Anlasanıza, istemiyorum diyorum, is-te-mi-yo-rum! Yoksa tek kelime konuşmam, asla konuşmam!</span></p>

      <p class="paragraf para-style-override-19"><span>Öfkesi sayıklamaya dönüşmüştü. Nikolay Vsevolodo-viç’in yüzü asıldı, etkileyici bir sesle ve çok daha dikkatli, sakınarak:</span></p>

      <p class="paragraf para-style-override-19"><span>— Hiç zamanım olmamasına karşın burada yarım saat kaldımsa, sözlerinizi ilginç bulacağıma, sizden pek çok yeni şey duyacağıma inandığımdandır.</span></p>

      <p class="paragraf para-style-override-19"><span>Sandalyesine oturdu.</span></p>

      <p class="paragraf para-style-override-19"><span>— Oturun! –diye bağırdı Şatov ve kendisi de oturdu.</span></p>

      <p class="paragraf para-style-override-19"><span>Birden bir şey hatırlayan Stavrogin:</span></p>

      <p class="paragraf para-style-override-19"><span>— Bağışlayın ama anımsatmak isterim, –dedi,– sizden Marya Timofeyevna’yla ilgili bir ricada bulunacaktım; onun için çok önemli olan bir konuda...</span></p>

      <p class="paragraf para-style-override-19"><span>— Neymiş? –dedi Şatov kaşlarını çatarak</span><span class="char-style-override-9">: k</span><span>onuşmasının en önemli yerinde sözü kesilen ve yüzünüze bakmasına karşın sorunuzu anlayamayan bir insan hali vardı.</span></p>

      <p class="paragraf para-style-override-19"><span>— Bırakmadınız ki söyleyeyim, –dedi Nikolay Vsevolodoviç gülümseyerek.</span></p>

      <p class="paragraf para-style-override-19"><span>İşin aslını birden kavrayan Şatov, elini iğrenir gibi sallayarak:</span></p>

      <p class="paragraf para-style-override-19"><span>— Saçma... Daha sonra! –dedi ve asıl konuya geçti.</span></p>

      <p class="paragraf para-style-override-19"/>

      <p class="x2030"><span>VII</span></p>

      <p class="paragraf para-style-override-19"/>

      <p class="paragraf para-style-override-19"><span>— Tüm dünyada “Tanrı’yı kendinde taşıyan” biricik halk, –diye başladı gözdağı verir gibi; sandalyesinde öne doğru eğilmiş, sağ elinin işaret parmağını yukarı kaldırmıştı (besbelli bunun farkında bile değildi), gözleri kor gibiydi,– yeni Tanrı adına dünyayı kurtaracak ve ihya edecek olan biricik halk, kendisine hayatın ve yeni sözün anahtarının teslim edildiği biricik halk hangisidir biliyor musunuz? Hangisidir?</span></p>

      <p class="paragraf para-style-override-19"><span>— Soruyu soruş biçiminize bakılırsa, herhalde Rus halkı demem gerekiyor...</span></p>

      <p class="paragraf para-style-override-19"><span>Şatov yerinden fırlayacakmış gibi oldu:</span></p>

      <p class="paragraf para-style-override-19"><span>— Bir de gülüyorsunuz! Ah bu millet!</span></p>

      <p class="paragraf para-style-override-19"><span>— Sakin olun lütfen; tam tersine sizden şu anda tam da bu türden bir şey bekliyordum...</span></p>

      <p class="paragraf para-style-override-19"><span>— Bu türden bir şey mi bekliyordunuz? Peki bu sözler size hiç mi tanıdık gelmiyor?</span></p>

      <p class="paragraf para-style-override-19"><span>— Gelmez olur mu; işi nereye vardıracağınızı çok iyi biliyorum. Şu “Tanrı’yı kendinde taşıyan” ifadesi de içinde olmak üzere bütün sözleriniz, iki yıl kadar önce, yurtdışındayken, sizin Amerika’ya hareketinizin arifesinde aramızda geçen bir konuşmanın özeti niteliğinde... En azından şu anda hatırlayabildiğim kadarıyla.</span></p>

      <p class="paragraf para-style-override-19"><span>— Bu cümle olduğu gibi size ait, benim değil. Hem bir konuşmanın özeti falan da değil, çünkü “aramızda geçen bir konuşma” diye bir şey yoktu</span><span class="char-style-override-9">: a</span><span>ğzından yüce sözler dökülen bir öğretmenle, ölüyken yeniden dirilmiş bir öğrenci vardı yalnızca. Öğrenci bendim, öğretmen siz.</span></p>

      <p class="paragraf para-style-override-19"><span>— Hatırlayabildiğim kadarıyla benim sözlerim üzerine girdiniz siz bu örgüte; sonra da Amerika’ya gittiniz.</span></p>

      <p class="paragraf para-style-override-19"><span>— Evet, Amerika’dan yazdım size bunları; her şeyi yazdım. Hem çocukluğumdan bu yana beni besleyen tüm umutlarımın, sevinçlerimin, öfkemin, gözyaşlarımın üzerinde büyüyüp geliştiği kan bağlarını bir anda koparıp atamazdım. Kolay değildir Tanrı değiştirmek. O günlerde size inanmamıştım, çünkü inanmak istemiyordum; son kez olmak üzere yine o lağım çukuruna tutundum. Ama atılan tohum yeşerdi. Lütfen söyler misiniz, ama ciddi olarak, Amerika’dan yazdığım mektubu sonuna dek okumadınız, değil mi? Hatta belki de hiç okumadınız?</span></p>

      <p class="paragraf para-style-override-19"><span>— Üç sayfa okudum mektubunuzdan</span><span class="char-style-override-9">: i</span><span>lk iki sayfayla son sayfayı. Aradakilere de şöyle bir göz attım, ama hep okumak istedim...</span></p>

      <p class="paragraf para-style-override-19"><span>Şatov aldırmazca elini salladı:</span></p>

      <p class="paragraf para-style-override-19"><span>— Eeh, fark etmez artık, boş verin, canı cehenneme! Zamanında halk için söylediğiniz sözlerden şimdi çark etmişseniz o zaman nasıl söyleyebildiniz bunları?.. Beni kahreden bu!</span></p>

      <p class="paragraf para-style-override-19"><span>Stavrogin oldukça gizemli bir havayla:</span></p>

      <p class="paragraf para-style-override-19"><span>— O sırada size onları söylerken son derece ciddiydim, –dedi,– sizden daha çok belki de kendimi inandırmaya çalışıyordum...</span></p>

      <p class="paragraf para-style-override-19"><span>— Demek son derece ciddiydiniz! Amerika’da üç ay samanların üzerinde yattım... bir başka bahtsızla birlikte... ondan öğrendim ki benim yüreğime Tanrı ve yurt düşüncelerini yerleştirdiğiniz sıralarda, hatta belki de aynı günlerde o bahtsızın, o manyağın, Kirillov’un da kalbine zehrinizi bırakıyordunuz... Ruhunu yalan ve iftirayla yapılandırarak onu çıldırttınız. Gidin de bir bakın ona... eserinize! Gerçi gördünüz de.</span></p>

      <p class="paragraf para-style-override-19"><span>— Öncelikle şunu söyleyeyim</span><span class="char-style-override-9">: K</span><span>irillov’un kendisi az önce bana son derece iyi, mutlu olduğunu söyledi. Bunların hemen hepsinin aynı zamanda olduğuna ilişkin varsayımınız aşağı yukarı doğru; iyi de bundan ne çıkar? Yineliyorum</span><span class="char-style-override-9">: n</span><span>e sizi, ne de onu aldattım ben.</span></p>

      <p class="paragraf para-style-override-19"><span>— Siz şu anda ateist misiniz?</span></p>

      <p class="paragraf para-style-override-19"><span>— Evet.</span></p>

      <p class="paragraf para-style-override-19"><span>— Ya o sıralar?</span></p>

      <p class="paragraf para-style-override-19"><span>— Yine öyleydim.</span></p>

      <p class="paragraf para-style-override-19"><span>— Konuşmamızın başında sizi saygıya davet etmiştim, –diye homurdandı Şatov.– Kendim için değildi bu. Bu kadar zeki bir insan olarak hemen anlamalıydınız.</span></p>

      <p class="paragraf para-style-override-19"><span>— Daha ilk sözlerinizden ne diyeceğinizi anlamama karşın ayağa kalkmadım, sözünüzü kesmedim, çekip gitmedim, hâlâ burada yerimde sakince oturuyor ve sizi dinliyorum; sorularınıza, bağırıp çağırarak söylediklerinize yanıt veriyorum... demek ki saygıda kusur etmiş değilim.</span></p>

      <p class="paragraf para-style-override-19"><span>Şatov bir el hareketiyle kesti sözünü:</span></p>

      <p class="paragraf para-style-override-19"><span>— Şu sözünüzü hatırlıyor musunuz</span><span class="char-style-override-9">: “</span><span>Bir insan hem ateist, hem Rus olamaz; ateist oldu mu derhal Rus olmaktan çıkar”?</span></p>

      <p class="paragraf para-style-override-19"><span>— Öyle mi? –dedi Stavrogin soruyu kendisi soruyormuş gibi.</span></p>

      <p class="paragraf para-style-override-19"><span>— Bir de soruyorsunuz? Unutmuş olabilir misiniz? Oysa Rus ruhunun en önemli özelliklerinden birini ortaya çıkaran, son derece doğru, duyarlı bir saptama bu. Unutmuş olamazsınız! Biraz daha hatırlatayım size</span><span class="char-style-override-9">: “</span><span>Ortodoks olmayan Rus olamaz,” sözünü de o zaman söylemiştiniz.</span></p>

      <p class="paragraf para-style-override-19"><span>— Slavcılara özgü bir düşünce gibi bu.</span></p>

      <p class="paragraf para-style-override-19"><span>— Hayır, günümüz slavcıları bu düşüncede değiller. Halk artık akıllandı. Ama siz daha da ileri gitmiştiniz</span><span class="char-style-override-9">: R</span><span>oma Katolikliğinin Hıristiyanlık olmadığını söylüyor, Roma’nın Şeytan’ın üçüncü ayartmasıyla</span><span class="dipnot char-style-override-8"><a class="footnote-link" href="#footnote-225-20" id="footnote-225-20-backlink">20</a></span> <span>baştan çıkmış bir İsa ortaya koyduğunu öne sürüyordunuz. Size göre Roma tüm dünyaya, İsa’nın yeryüzünde bir krallığı olmadan dünyada duramayacağını ilan etmekle deccallık yapmış, böylece de tüm Batı dünyasını mahvetmişti. Roma’nın iğrenç Tanrı’sını kabul etmeyen ama yerine yenisini bulamayan Fransa’nın bütün çektikleri buradan kaynaklanıyordu. İşte böyle şeyler söyleyebiliyordunuz o zamanlar! Konuşmalarımızın hepsi olduğu gibi aklımda.</span></p>

      <p class="paragraf para-style-override-19"><span>— O zamanlar inansaydım, hiç kuşkunuz olmasın bunu şimdi, burada da söylerdim. İnanan biri gibi konuşurken de sizi aldatmıyordum. –Son derece ciddiydi Nikolay Vsevolodoviç.– Ama bunları şimdi bir kez daha duymak, eski düşüncelerimin yinelenmesi inanın hiç hoşuma gitmiyor. Bir son veremez miyiz buna?</span></p>

      <p class="paragraf para-style-override-19"><span>Bu ricaya hiç aldırmayan Şatov:</span></p>

      <p class="paragraf para-style-override-19"><span>— İnansaydım mı? –diye bağırdı.– Diyelim hakikatin İsa’nın dışında olduğu matematiksel olarak kanıtlandı, yine de İsa’yı hakikate tercih ederim diyen siz değil miydiniz? Söyleyin, siz değil miydiniz?</span></p>

      <p class="paragraf para-style-override-19"><span>— Eh, yani... madem öyle izin verin de bir de ben sorayım, –dedi Stavrogin sonunda sesini yükselterek:– Bu öfke dolu sorularla, bu katlanılmaz sınavla nereye varmak istiyorsunuz?</span></p>

      <p class="paragraf para-style-override-19"><span>— Bu sınav ilk ve son kez oluyor. Bir daha hiç yinelenmeyecek.</span></p>

      <p class="paragraf para-style-override-19"><span>— Zamanın ve uzamın dışında olduğumuzda ısrarlı mısınız hâlâ?</span></p>

      <p class="paragraf para-style-override-19"><span>— Susun! Ben aptalın, beceriksizin tekiyim, bırakın gülünç de olayım! Bir zamanlarki düşüncelerinizi önünüzde özet olarak yinelememe izin veriyor musunuz? Hepsi on satır... sonsöz sayın.</span></p>

      <p class="paragraf para-style-override-19"><span>— Yalnızca bir sonsözse, buyurun yineleyin...</span></p>

      <p class="paragraf para-style-override-19"><span>Stavrogin saatine bakacak oldu ama vazgeçti.</span></p>

      <p class="paragraf para-style-override-19"><span>Şatov sandalyesinde yeniden eğildi, hatta bir an parmağını yeniden havaya kaldırdı.</span></p>

      <p class="paragraf para-style-override-19"><span>— Hiçbir halk, –diye başladı sanki bir kitaptan okur gibi, o anda Stavrogin’e gözdağı verir gibi bakıyordu,– hiçbir halk bilim ve akıl ilkelerine göre oluşmaz. Bir tek örneği yoktur bunun. Belki bir an için tesadüfen böyle bir aptallık olmuştur. Sosyalizm özünde ateist olmalıdır, çünkü daha en başından kendisi ateistliğini, münhasıran bilim ve akıl ilkelerine dayanarak oluşacağını açıklıyor. Akıl ve bilimin halkların hayatındaki rolüyse hem bugün, hem geçmişte hep ikincil olmuştur ve sonsuza dek de böyle olacaktır. Halkların oluşumuyla devinimi kaynağı belirsiz, açıklanamaz, buyurucu ve egemen bambaşka bir gücün etkisiyle olur. Bu güç, sonuna dek gitmeye duyulan şiddetli arzunun ve aynı zamanda da bu sonu yadsımanın gücüdür. Hiç durmadan kendi varlığını onaylamanın ve ölümü yadsımanın gücüdür. Kutsal Kitap’ta da denildiği gibi hayatın ruhudur ve “diri su ırmağı”dır, ki Vahiy’de bir tehdit olarak kuruyacağı söylenir bu ırmağın. Filozofların estetik ilkeler dedikleri şeydir; yine filozofların ahlak ilkeleriyle özdeşleştirdikleri şeydir. Ya da benim çok basit olarak “Tanrı’yı arayış” dediğim şeydir. Tarihin her döneminde her halkın, her hareketi tek bir amaca yöneliktir</span><span class="char-style-override-9">: T</span><span>anrı’yı, kendi Tanrı’sını, yalnızca ona özgü olacak Tanrı’yı arama ve biricik hakikat olarak ona inanma. Tanrı, bir halkın varoluşunun en başından yok oluşuna dek koruduğu yapay kişiliğidir. Bütün halkların ya da bir grup halkın ortak Tanrı’sı olmamıştır hiçbir zaman, her halkın kendi Tanrı’sı olmuştur. Birkaç halkın Tanrı’sının ortak olması yok oluş işaretidir. Tanrılar, ortak Tanrı’ya dönüştüler mi ölürler; onlara duyulan inanç da, onlara inanan halkla birlikte ölür. Bir halk ne kadar güçlüyse, o kadar kendine özgü, o kadar özel bir Tanrı’sı var demektir. Dini olmayan, yani iyi ve kötü kavramından habersiz bir halk gelmemiştir yeryüzüne. Her halkın kendi iyi ve kötü anlayışı, kendi iyisi ve kötüsü vardır. Birden çok halkın iyi ve kötü kavramları ortak olmaya başladı mı bu halklar yok olur, iyiyle kötü arasındaki fark da silinir gider. Aklın hiçbir zaman iyiyle kötüyü ayırabilecek gücü yoktur; bunu yaklaşık olarak bile yapamaz. Tam tersine en acınası, en utanç verici biçimde birbirine karıştırmıştır bunları. Bilime gelince sunabildiği tek şey hep güce dayalı kaba çözümler olmuştur. Bundan dolayı da asıl öne çıkan yarı-bilim olmuştur</span><span class="char-style-override-9">: y</span><span>arı-bilim, insanlığın bu yüzyıla dek gördüğü en büyük baş belasıdır; koleradan da, açlıktan da, savaşlardan da beter bir zalimdir. Öyle bir zalim ki, kendi rahipleri, kulları vardır; öyle bir zalim ki, kulları aşkla, bağnazlıkla önünde secdeye varır, bilim bile karşısında tir tir titreyerek utanç verici bir biçimde siner. Bunların hepsi sizin sözleriniz Stavrogin! Yalnızca yarı-bilim üzerine söylediklerim bana ait! Çünkü ben de ancak bir yarı-bilimim; ondan böylesine nefret etmem de bu yüzden. Ama sizin düşüncelerinizde, hatta sözlerinizde hiçbir değişiklik yapmadım.</span></p>

      <p class="paragraf para-style-override-19"><span>— Değişiklik yapmadığınızı hiç sanmıyorum, –dedi Stavrogin büyük bir dikkatle.– Düşüncelerimi büyük bir tutkuyla benimsemiş, yine büyük bir tutkuyla –ama hiç farkında olmadan– değiştirmişsiniz onları. Tanrı’yı halkın basit bir sıfatı durumuna indirgemeniz bile...</span></p>

      <p class="paragraf para-style-override-19"><span>Birden susup büyük bir dikkatle Şatov’u izlemeye başladı; sözlerinden çok hal ve hareketlerini.</span></p>

      <p class="paragraf para-style-override-19"><span>— Tanrı’yı halkın basit bir sıfatı düzeyine mi indirgemişim? –diye bağırdı Şatov.– Tersine, halkı Tanrı düzeyine yükseltiyorum. Başka türlüsü olabilir mi zaten? Halk, Tanrı’nın bedenidir. Her halk, kendi Tanrı’sına sahip olduğu ve bütün öteki Tanrıları uzlaşmaz biçimde yadsıdığı, kendi Tanrısıyla bütün öteki Tanrıları yeneceğine ve dünyadan defedeceğine inandığı sürece halktır. Bütün büyük uluslar, en azından şu ya da bu şekilde öne çıkmış ve insanlığın başını çekebilmiş uluslar hep böyle inanmıştır. Gerçeğe karşı konulamaz. Yahudiler gerçek Tanrı’yı bekleyerek yaşadılar ve dünyayı gerçek Tanrı’ya bıraktılar. Yunanlılar doğayı tanrılaştırdılar ve dinlerini, yani felsefe ve sanatlarını dünyaya miras bıraktılar. Roma, halkı devlette tanrılaştırdı ve halka devleti miras bıraktı. Fransa, uzun tarihi boyunca Roma tanrısı düşüncesini geliştirdi, bu düşüncenin timsali oldu; Fransa eğer iman ettiği Roma tanrısını kaldırıp cehennemin dibine attıysa ve kendini şimdilerde sosyalizm diye adlandırdıkları ateizme vurduysa, bunun tek nedeni ateizmin Roma Katolikliği’nden yine de daha sağlıklı olmasıdır. Büyük bir ulus, gerçeğin yalnızca ve münhasıran kendisinde olduğuna ve bu gerçeklikle her şeyi yeniden canlandırıp kurtarma olanağının bir tek kendisinde bulunduğuna, bu görevin bir tek kendisine verildiğine inanmazsa, hemen o anda büyük halk olmaktan çıkar ve etnografik bir malzemeye döner. Gerçek büyük ulus, insanlık için ikinci dereceden bir rol üstlenmeyi kesinlikle kabul etmez, birinci dereceden bir rol bile onun için kabul edilebilir değildir; o, biricik olmayı ister. Bu inancını yitiren halk, halk değildir. Fakat gerçek tektir, dolayısıyla öbür halklar da kendi özgün ve büyük Tanrılarına sahip olsa da, biricik gerçek Tanrı’ya tek bir halk sahip olabilir. “Tanrı’yı kendinde taşıyan” biricik halk Rus halkıdır ve... ve.... siz benim, Stavrogin, –birden gözü döndü, şiddetle bağırmaya başladı,– Moskova’nın slavcı değirmenlerinin ürünü olan köhne, bayat lakırdılarla, yenilenmenin ve yeniden dirilmenin biricik gerçek sözünü, en sonuncu ve en yeni sözünü birbirinden ayıramayacak bir ahmak olduğumu mu sanıyorsunuz ve... ve şu anda yüzünüzde beliren sırıtış da hiç umurumda değil! Bütün şu söylediklerimin tek kelimesini, tek harfini bile anlamamış olmanız şu an zerre umurumda değil!.. Ah, şu anda o gurur dolu gülüşünüzden, bakışlarınızdan nasıl da nefret ediyorum!</span></p>

      <p class="paragraf para-style-override-19"><span>Fırlayıp kalktı; öfkesinden dudaklarının kıyısında hafifçe köpükler belirmişti.</span></p>

      <p class="paragraf para-style-override-19"><span>Stavrogin yerinden bile kımıldamadan, son derece ciddi ve temkinli bir tavırla:</span></p>

      <p class="paragraf para-style-override-19"><span>— Tam tersine, Şatov, tam tersine, –dedi.– Bu ateşli sözlerinizle içimde olağanüstü güçlü birtakım anıları canlandırdınız. Coşkulu sözleriniz iki yıl önceki ruh halimi canlandırdı gözümde ve deminki gibi düşüncelerimi abarttığınızı falan da söyleyecek değilim. Hatta bu düşünceler çok daha özel, çok daha kendinden emin, sağlam düşünceler gibi geldi bana ve... sizi üçüncü kez temin ederim ki, şu ana dek söylediklerinizin tümüne, son harfine dek katıldığımı söylemeyi çok isterdim ama...</span></p>

      <p class="paragraf para-style-override-19"><span>— Ama elinizde tavşan mı yok?</span></p>

      <p class="paragraf para-style-override-19"><span>— Ne-e?</span></p>

      <p class="paragraf para-style-override-19"><span>— Size ait aşağılık bir söz, –dedi Şatov, kinle gülümseyerek yerine oturdu.– “Tavşan yahnisi yapmak için önce bir tavşan olmalı, Tanrı’ya inanmak için de önce Tanrı.” Petersburg’da böyle söyleyip gezdiğinizi anlattılar; tıpkı tavşanı arka bacaklarından yakalamak isteyen Nozdrev gibi.</span></p>

      <p class="paragraf para-style-override-19"><span>— Hayır, Nozdrev tavşanı bacağından yakaladım diye övünüyordu. İzninizle ben de size bir soru sorabilir miyim? Sanırım hakkım var buna</span><span class="char-style-override-9">: s</span><span>izin tavşanınızdan ne haber, yakalandı mı, yoksa hâlâ kaçıyor mu?</span></p>

      <p class="paragraf para-style-override-19"><span>— Hangi cesaretle bu kelimeleri kullanarak bana soru sorabiliyorsunuz? –diye bağırdı Şatov sinirden eli ayağı titreyerek.– Başka kelimelerle sorun, başka kelimelerle!</span></p>

      <p class="paragraf para-style-override-19"><span>— Hayhay, başka kelimelerle sorayım, –dedi Nikolay Vsevolodoviç ona sertçe bakarak,– ben yalnızca Tanrı’ya inanıp inanmadığınızı öğrenmek istemiştim.</span></p>

      <p class="paragraf para-style-override-19"><span>— Ben Rusya’ya, Rusya’nın Ortodoksluğu’na inanıyorum... Ben İsa’nın bedenine inanıyorum... Onun yeniden gelişinin Rusya’da olacağına inanıyorum... İnanıyorum... –diye kekelemeye başladı Şatov, müthiş öfkelenmişti.</span></p>

      <p class="paragraf para-style-override-19"><span>— Peki Tanrı’ya? Tanrı’ya inanıyor musunuz?</span></p>

      <p class="paragraf para-style-override-19"><span>— Ben... inanacağım.</span></p>

      <p class="paragraf para-style-override-19"><span>Stavrogin’in yüzünde en ufak bir değişiklik olmadı. Şatov bakışlarıyla yakıp kül etmek ister gibi, gözlerini ona dikmişti.</span></p>

      <p class="paragraf para-style-override-19"><span>— İnanmadığımı hiç söylemedim size! –diye bağırdı sonunda dayanamayıp.– Ben şimdilik mutsuz, can sıkıcı bir kitaptan başka bir şey olmadığımı söylemek istiyorum yalnızca. Neyse Tanrı beni kahretsin! Önemli olan ben değilim, sizsiniz... sıradan, yeteneksiz bir insanım ben; bütün yeteneksiz insanlar gibi canımdan başka verebileceğim hiçbir şey yok. Tanrı canımın da belasını versin! Sizden söz ediyorum, ben... tam iki yıl sizi bekledim... Yarım saattir sizin için çırılçıplak dans edip duruyorum burada. Siz... yalnızca siz yükseltebilirsiniz bu bayrağı!..</span></p>

      <p class="paragraf para-style-override-19"><span>Sözlerini tamamlamadı, umutsuzluğa kapılmış gibi dirseklerini masaya dayayıp başını ellerinin arasına aldı.</span></p>

      <p class="paragraf para-style-override-19"><span>— Size tuhaf bir şey söyleyeyim mi, –dedi birden Stavrogin,– hani, yeri geldiği için</span><span class="char-style-override-9">: n</span><span>eden herkes benim elime bir bayrak tutuşturmaya çalışıyor? Pyotr Verhovenskiy’de “suç işlemeye olağanüstü yatkın bir kişi olarak” –aynen böyle dedi!– bayraklarını bir tek benim yükseltebileceğim, onlar için bir tür Stenka Razin</span><span class="dipnot char-style-override-8"><a class="footnote-link" href="#footnote-225-21" id="footnote-225-21-backlink">21</a></span> <span>olabileceğim düşüncesine kaptırmış kendini. Ya da en azından sözlerini bana böyle aktardılar.</span></p>

      <p class="paragraf para-style-override-19"><span>— Nasıl? –dedi Şatov.– “suç işlemeye olağanüstü yatkın bir kişi olarak” mı?</span></p>

      <p class="paragraf para-style-override-19"><span>— Kelimesi kelimesine.</span></p>

      <p class="paragraf para-style-override-19"><span>— Hım. Peki... –kin dolu bir gülümseme belirdi yüzünde.– Petersburg yıllarınızda, hayvani kösnül duygular derneği diye bir gizli derneğe üye olduğunuz doğru mu? Marki de Sade’ın bile yanınızda öğrenci gibi kalacağı doğru mu? Çocuk istismarcısı olduğunuz doğru mu? Hadi söyleyin. –Büsbütün köpürdü:– Yalan söylemeye de cüret etmeyin! Nikolay Stavrogin, yüzüne bir tokat atan Şatov’un karşısında yalan söyleyemez! Her şeyi anlatın, bu çocuk istismarı olayı doğruysa sizi şuracıkta öldüreceğim!</span></p>

      <p class="paragraf para-style-override-19"><span>Stavrogin uzun süren bir sessizlikten sonra:</span></p>

      <p class="paragraf para-style-override-19"><span class="char-style-override-11">—</span> <span>Ben böyle şeyler söyledim, ama çocukları incitecek hiçbir şey yapmadım, –dedi; yüzü bembeyazdı, gözleriyse kor gibi yanıyordu.</span></p>

      <p class="paragraf para-style-override-19"><span>— Ama söylediniz! –dedi Şatov buyurganca, ateş saçan gözlerini ondan bir an bile ayırmadan.– İnsanlık uğrunda can vermeyi bile gerektirebilecek bir kahramanlıkla hayvani bir kösnüllük arasında güzellik açısından fark görmediğinizi söylediğiniz doğru mu peki? Bu iki ucu eşit güzellikte bulduğunuz, ikisinin de size aynı hazzı vereceğini söylediğiniz doğru mu?</span></p>

      <p class="paragraf para-style-override-19"><span>— Ama böyle olmaz... buna yanıt vermek istemiyorum,– diye homurdandı Stavrogin; her an kalkıp gidebilirdi, ama yerinde oturmaya devam etti.</span></p>

      <p class="paragraf para-style-override-19"><span>Şatov öfkesinden titreyerek:</span></p>

      <p class="paragraf para-style-override-19"><span>— Kötünün neden iğrenç, iyininse güzel olduğunu ben de bilmiyorum, –dedi.– Ama bunları birbirinden ayırt etme duygusunun Stavrogin gibi baylarda nasıl büsbütün silinerek yok olup gittiğini biliyorum. Bu kadar utanç verici, bu kadar yüzkarası bir evlilik yapmanızın da tek nedeni, utanç ve saçmalığın bu evlilikte dâhiyane denilebilecek bir düzeye ulaşacağını görmenizdi. Ah, siz uçurum kıyısında falan değilsiniz, tam bir gözü karalıkla uçurumdan atlamış, baş aşağı uçuyorsunuz! Acı duymaya, vicdanınızın sızlamasına ve ahlaki kösnüllüğe olan tutkulu düşkünlüğünüzden dolayı evlendiniz siz. Asabi bir hamleyle sağduyuya meydan okuma son derece kışkırtıcı geldi size! Nikolay Stavrogin ve kıt akıllı, acınası topal bir dilenci! Valinin kulağını ısırdığınızda da hazdan başınız döndü mü? Söyleyin döndü mü? Amaçsız, avare beyzade, döndü mü?</span></p>

      <p class="paragraf para-style-override-19"><span>— Tam bir psikologsunuz, –dedi yüzü kâğıt gibi bembeyaz kesilen Stavrogin,– evliliğimle ilgili açıklamanızda yanılıyor olsanız da... Peki ama bu bilgileri kim vermiş olabilir size? –Zoraki bir gülümseme belirdi yüzünde:– Sakın Kirillov olmasın? Ama o sırada o yoktu...</span></p>

      <p class="paragraf para-style-override-19"><span>— Yüzünüz bembeyaz oldu nedense?</span></p>

      <p class="paragraf para-style-override-19"><span>— Siz benden ne istiyorsunuz? –dedi Stavrogin en sonunda sesini yükselterek.– Yarım saattir kırbacınızın altındayım... hiç değilse ayrılırken biraz incelik gösterseydiniz... Elbette böyle davranmanızın daha mantıklı bir başka nedeni yoksa.</span></p>

      <p class="paragraf para-style-override-19"><span>— Daha mantıklı bir neden mi?</span></p>

      <p class="paragraf para-style-override-19"><span>— Elbette. Bütün bunlarla nereye varmak istediğinizi nihayet bana da açıklamak göreviniz değil mi? Hep bunu yapmanızı bekledim ama gördüğüm yalnızca taşkın bir öfke, kin oldu. Lütfen aşağıdaki kapıyı açar mısınız bana?</span></p>

      <p class="paragraf para-style-override-19"><span>Yerinden kalktı. Şatov arkasından atılıp onu omuzlarından yakaladı:</span></p>

      <p class="paragraf para-style-override-19"><span>— Yeri öpün, gözyaşlarınızla ıslatın, bağışlanmayı dileyin! –diye bağırdı.</span></p>

      <p class="paragraf para-style-override-19"><span>Bakışlarını kaçıran Stavrogin neredeyse derin bir acıyla:</span></p>

      <p class="paragraf para-style-override-19"><span>— Ama öldürmedim sizi o sabah... ellerimi de geri çektim, –dedi.</span></p>

      <p class="paragraf para-style-override-19"><span>— Evet, evet, devam edin! Beni başımdaki tehlike konusunda uyarmaya geldiniz, konuşmama izin verdiniz, yarın evliliğinizi herkese duyurmak istiyorsunuz!.. Yepyeni ve müthiş bir fikirle boğuşma halinde olduğunuzu görmüyor muyum sanıyorsunuz Stavrogin? Ah, neden sonsuza dek size inanmaya mahkûmum ben? Bir başkasıyla böyle konuşabilir miydim sanıyorsunuz? Aklı başında bir insanım, ama çıplaklığımdan hiç utanmadım, çünkü Stavrogin’le konuşuyordum. O yüce düşünceyi kendi düşüncelerimle karikatürize etmekten de korkmadım, çünkü Stavrogin’di beni dinleyen... Siz şimdi buradan gittikten sonra bastığınız her yeri öpmeyecek miyim sanıyorsunuz? Sizi yüreğimden söküp atamıyorum Nikolay Stavrogin!</span></p>

      <p class="paragraf para-style-override-19"><span>— Ne yazık ki ben sizi sevemiyorum Şatov, –diye mırıldandı Nikolay Stavrogin soğuk bir tavırla.</span></p>

      <p class="paragraf para-style-override-19"><span>— Biliyorum, yalan söylemediğinizi de biliyorum. Bakın her şeyi düzeltebilirim</span><span class="char-style-override-9">: t</span><span>avşan getireceğim size!</span></p>

      <p class="paragraf para-style-override-19"><span>Stavrogin susuyordu.</span></p>

      <p class="paragraf para-style-override-19"><span>— Ateistsiniz, çünkü beyzadesiniz, son beyzade. İyi-kötü ayrımını yitirdiniz, çünkü halkınızı tanımaz oldunuz. Halkın bağrından kopup gelen yepyeni bir kuşak var, onu hiç tanımıyoruz</span><span class="char-style-override-9">: n</span><span>e siz, ne baba-oğul Verhovenskiyler, ne de ben, çünkü ben de beyzadeyim, sizin köleniz ve uşağınız Paşka’nın oğluyum... Dinleyin, emekle ulaşın Tanrı’ya; her şeyin özü bunda... Ya onu bulacaksınız, ya da zavallı bir küf parçacığı gibi yok olup gideceksiniz... Emekle ulaşın ona!</span></p>

      <p class="paragraf para-style-override-19"><span>— Emeğimle mi ulaşayım Tanrı’ya? Hangi emeğimle?</span></p>

      <p class="paragraf para-style-override-19"><span>— Bir köylü gibi çalışarak. Bütün zenginliğinizi bırakın ve gidin... Ah! Gülüyorsunuz... Ya altında bir çapanoğlu varsa diye korkuyorsunuz?</span></p>

      <p class="paragraf para-style-override-19"><span>Ama Stavrogin gülmüyordu. Sonunda düşünülmeye değer, gerçekten yeni ve ciddi bir şeyle karşılaşmış gibi uzun uzun düşündükten sonra:</span></p>

      <p class="paragraf para-style-override-19"><span>— Tanrı’ya emekle, özellikle de köylü emeğiyle ulaşılabileceğini söylüyorsunuz, öyle mi?– dedi, hemen ardından da:– Yeri gelmişken söyleyeyim, –diyerek birden konuyu değiştirdi,– siz söylediniz de birden düşündüm</span><span class="char-style-override-9">: b</span><span>en zengin değilim, bırakılacak bir şeyim yok yani. Hatta Marya Timofeyevna’nın geleceğini bile güvence altına alabilecek durumum yok... Bu arada geliş nedenlerimden biri de, zavallı zihni üzerinde bir tek siz bir parça etkili olabildiğiniz için, Marya Timofeyevna’yı ileride de yalnız bırakmamanızı rica etmekti.</span></p>

      <p class="paragraf para-style-override-19"><span>— Anladım, anladım, Marya Timofeyevna’dan söz ediyorsunuz, –dedi Şatov tek elinde mum tuttuğu için öbür kolunu aşağı yukarı sallayarak.– Tamam, ileride kendiliğinden... Dinleyin</span><span class="char-style-override-9">: T</span><span>ihon’a gidin.</span></p>

      <p class="paragraf para-style-override-19"><span>— Kime?</span></p>

      <p class="paragraf para-style-override-19"><span>— Tihon’a. Eski piskopos. Ama hasta olduğu için bizim burada dinleniyormuş, kent sınırları içindeki Yefimyevskiy Kurtarıcı Meryem Manastırı’nda.</span></p>

      <p class="paragraf para-style-override-19"><span>— Kimin nesi bu adam?</span></p>

      <p class="paragraf para-style-override-19"><span>— Kendi halinde biri. Herkes gidiyor ziyaretine. Siz de bir gidin; ne çıkar gitmekle?</span></p>

      <p class="paragraf para-style-override-19"><span>— İlk kez duyuyorum ve... hayatımda hiç bu türden biriyle görüşmedim. Teşekkür ederim, gideceğim.</span></p>

      <p class="paragraf para-style-override-19"><span>— Buradan, –diye yol gösterdi Şatov merdivenlerde.– Buyurun! –Avlu kapısını ardına kadar açtı.</span></p>

      <p class="paragraf para-style-override-19"><span>— Size bir daha gelmeyeceğim Şatov, –dedi Stavrogin usulca kapıdan dışarı çıkarken.</span></p>

      <p class="paragraf para-style-override-19"><span>Eskisi gibi karanlık ve yağmurluydu hava.</span></p>

      <p class="paragraf para-style-override-19"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-1-backlink" id="footnote-225-1">1</a> <span>Rusya’da devrime dek varlığını sürdüren, üyeleri çoğunlukla soylulardan oluşan yerel yönetim organı. (Rus.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-2-backlink" id="footnote-225-2">2</a> <span>Oğul, sevgili oğul. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-3-backlink" id="footnote-225-3">3</a> <span>Gülüyor. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-4-backlink" id="footnote-225-4">4</a> <span>Geçiniz. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-5-backlink" id="footnote-225-5">5</a> <span>Gogol’ün</span> <span class="char-style-override-11">Ölü Canlar</span> <span>romanındaki, abartılı övünmesiyle ünlü çiftlik sahiplerinden biri.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-6-backlink" id="footnote-225-6">6</a> <span>Evet, tam öyle. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-7-backlink" id="footnote-225-7">7</a> <span>Adından söz ettiren yazar. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-8-backlink" id="footnote-225-8">8</a> <span>Gülüyor. Çok gülüyor, çok fazla gülüyor. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-9-backlink" id="footnote-225-9">9</a> <span>Durmadan gülüyor. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-10-backlink" id="footnote-225-10">10</a> <span>Daha iyi. Geçelim. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-11-backlink" id="footnote-225-11">11</a> <span>Onu yola getirmek istedim. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-12-backlink" id="footnote-225-12">12</a> <span>Şu zavallı…güzel şeyler duyacak. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-13-backlink" id="footnote-225-13">13</a> <span>Burada kuşku verici, karanlık bir şeyler var. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-14-backlink" id="footnote-225-14">14</a> <span>Yalnızca bir yığın tembel. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-15-backlink" id="footnote-225-15">15</a> <span>Bir sürü tembelsiniz. Bayrağınız acınası bir paçavra. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-16-backlink" id="footnote-225-16">16</a> <span>Bu türden bir saçmalık. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-17-backlink" id="footnote-225-17">17</a> <span>Anlamıyorsunuz. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-18-backlink" id="footnote-225-18">18</a> <span>Rusya’da 18.yy. sonlarında doğmuş, ruhun kurtuluşunu bedenle mücadelede bulan ve bu amaçla kadın erkek toplumun bütün üyelerinin kastrasyon yoluyla cinselliklerini yok ederek dünyevi hayatı yadsıyan bir tarikat.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-19-backlink" id="footnote-225-19">19</a> <span>Anlıyor musunuz? (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-20-backlink" id="footnote-225-20">20</a> <span>Matta 4:8. ayette Şeytan İsa’ya dünyanın tüm ülkelerini teklif eder.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-21-backlink" id="footnote-225-21">21</a> <span>Stenka Razin (1630-1671), XVII. yüzyılın ikinci yarısında Güney Rusya’da, Volga boylarında gerçekleşen köylü ayaklanmasının Kazak önderi.</span></p>
        </div>
      </div>
    </div>
  </div>
</body>
</html>
