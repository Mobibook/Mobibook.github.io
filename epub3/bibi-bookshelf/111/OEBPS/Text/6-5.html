<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-5.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x6-5.html" xml:lang="en-GB">
    <div class="Basic-Text-Frame-1">
      <p class="arabaslik-orta" id="toc_marker-2-5">Beşinci Bölüm</p>

      <p class="paragraf para-style-override-9"/>

      <p class="orta">Şenlikten Önce</p>

      <p class="paragraf para-style-override-9"/>

      <p class="x2030"><span>I</span></p>

      <p class="paragraf"/>

      <p class="paragraf para-style-override-19"><span>Yuliya Mihaylovna’nın mürebbiyeler için tasarladığı şenlik birkaç kez ileri tarihlere ertelendi. Başta Pyotr Stepanoviç, sonra onun emir kulu –bir zamanlar Stepan Trofimoviç’i de ziyaret etmişliği olan– ve piyano çaldığının anlaşılmasıyla vali konağında birden yüzüne gülünmeye başlanan memur Lyamşin; sonra Yuliya Mihaylovna’nın yayınlamayı tasarladığı bağımsız gazetenin başına getirmeyi düşündüğü Liputin ile birkaç hanım ve genç kız Yuliya Mihaylovna’nın çevresinde pervane olmuşlardı. Hatta her ne kadar pervaneler arasında sayılamazsa da Karmazinov bile yüksek sesle ve kendinden hoşnut bir edayla, edebiyat kadrili başladığında hazırladığı hoş bir sürprizle herkese parmak ısırtacağını söylüyordu. Katılacak olanlar ve bağışçılar çok uzun bir liste oluşturuyordu; kentin tüm seçkinleri bu listede yer alıyordu. Ama parasal katkıda bulunmaları koşuluyla seçkin olmayanların, sıradan insanların da gelmesine karşı çıkılmamıştı. Yuliya Mihaylovna’ya göre değişik sınıf ve tabakalar zaman zaman birbirine karışıp kaynaşmalıydılar</span><span class="char-style-override-9">: “</span><span>Yoksa seçkin olmayanları kim eğitecek, aydınlatacaktı?” Düzenleme komitesinin dar kadrolu bir ev toplantısında etkinliğin demokratik olmasına karar verilmişti. Öte yandan katılımcı listesinin kabarık oluşunun harcamalar üzerinde ayartıcı bir etkisi var gibiydi</span><span class="char-style-override-9">: ş</span><span>öyle dudak uçuklatıcı bir şeyler yapmak istiyorlar, bu yüzden de etkinlik için belirlenen günü erteleyip duruyorlardı. Akşamki balonun nerede verileceği hâlâ belirlenememişti</span><span class="char-style-override-9">: s</span><span>oylular kurulu başkanının karısının o gün için kapılarını açmaya razı olduğu kocaman evinde mi, yoksa Varvara Petrovna’nın Skvoreşniki’deki köşkünde mi? Skvoreşniki uzakçaydı ama komite üyelerinin çoğu “daha serbest oluruz” diyerek orayı istiyordu. Varvara Petrovna’da balonun kendi evinde verilmesi için can atıyordu. Onun gibi gururlu bir kadının, Yuliya Mihaylovna’ya yaltaklanırca davranmaya başlaması da anlaşılır gibi değildi. Herhalde kendisi Yuliya Mihaylovna karşısında ne kadar alttan alıyorsa, Yuliya Mihaylovna’nın da Nikolay Vsevolodoviç karşısında kendini handiyse alçaltması ve kimselere olmadığı kadar sevecen olması hoşuna gidiyordu. Yineliyorum</span><span class="char-style-override-9">: P</span><span>yotr Stepanoviç bir zamanlar ortaya attığı düşüncenin iyice yerleşip kökleşmesi için valinin evinde sürekli bir çaba halindeydi</span><span class="char-style-override-9">: h</span><span>ep alçak sesle, hep fısıldayarak Nikolay Vsevolodoviç’in son derece gizemli bir dünyayla son derece gizemli ilişkileri olduğunu, buraya da herhalde bir tür görevle gönderildiğini işliyordu.</span></p>

      <p class="paragraf para-style-override-19"><span>O sıralar bizim burada insanların kafa yapıları bir tuhaftı. Özellikle de toplumun kadınlar kesiminde bir uçarılık, havailik gözleniyordu, üstelik bu öyle yavaş yavaş da olmamıştı. Son derece teklifsiz, senlibenli birkaç düşünce rüzgârın önüne bırakılıvermişti sanki. Her zaman hoş olduğunu söyleyemeyeceğim neşeli, uçarı, hafif, havai bir hava esiyordu. Kafanın biraz karışık olması modaydı. Her şey sona erince Yuliya Mihaylovna ile onun yakın çevresini suçladılar; oysa her şeyin bir tek Yuliya Mihaylovna’nın başının altından çıkmış olması hiç inandırıcı değil. Tam tersine başlangıçta toplumu birleştirdiği, kenti birdenbire daha neşeli yaptığı için yeni vali eşini övmekte yarıştı herkes. Hatta birkaç skandal niteliğinde olay bile oldu, ki bunlarda Yuliya Mihaylovna’nın hiçbir suçu yoktu. O sıra herkes bunlara güldü, dalgasını geçti; ama olayları durduracak kimse çıkmadı. Olup bitenler üzerine kendine özgü düşünceleri olan önemlice bir kesim de bir kenara çekilmiş durumu sessizce izliyordu; bunlar o sıra henüz hiç homurdanmadıkları gibi hafiften gülümsüyorlardı bile.</span></p>

      <p class="paragraf para-style-override-19"><span>O sıralar kendiliğinden geniş bir çevrenin oluştuğunu da anımsıyorum; doğrusunu söylemek gerekirse bu çevrenin merkezi Yuliya Mihaylovna’nın salonuydu. Vali eşinin etrafında kaynaşan bu mahrem çevrede, tabii gençler arasında, zaman zaman edepsizce denilebilecek aşırı teklifsiz birtakım yaramazlıkların yapılmasına göz yumulurdu, hatta bu giderek bir tür kural haline gelmişti. Grup içinde birkaç çok sevimli hanım da vardı. Gençler akşam toplantılarında bir araya geliyor, kır gezintilerine çıkıyor, zaman zaman atlı ya da arabalı alaylar düzenleyip kentte dolaşıyorlardı. Serüven arıyor, bulamadıklarında da hayatlarında yalnızca neşeli bir anekdot olsun diye kendileri birtakım öyküler uyduruyorlardı. Kentimize Glupov</span><span class="dipnot char-style-override-8"><a class="footnote-link" href="#footnote-225-33" id="footnote-225-33-backlink">33</a></span> <span>diye aşağılayıcı bir ad takmışlardı. Sarakacılar ya da alaycılar diyorlardı onlara; çünkü grubun küçümsemediği, hafife almadığı hemen hiçbir şey yoktu. Kentimizdeki teğmenlerden birinin pek genç, ama kocasının yapıp ettiklerinden biraz yıpranmış esmer karısı, akşam toplantılarından birinde düşüncesizlik edip kendine bir pelerin parası kazanabilme umuduyla kumar masasına oturdu; kazanamadığı gibi on beş ruble kaybetti. Kocasından korktuğu, kaybettiği parayı da ödeyecek durumda olmadığı için, eski gözü pekliği aklına gelip, belediye başkanının yaşının çok üzerinde şeyler yaşamış, inanılmaz derecede iğrenç, ahlaksız oğlundan usulca borç istedi. Oğlan parayı vermediği gibi, kahkahalar atarak olayı kadının kocasına anlatmaya koştu. Bir tek aylıkla yoksulluk sınırında yaşayan teğmen karısını alıp eve götürdü; bağışlaması için ayaklarına kapanıp yalvarmasına, ağlamasına, haykırmasına bakmadan doya doya öfkesini çıkardı. Bu üzücü olay bütün kentte kahkahalarla karşılandı; teğmenin karısı gerçi Yuliya Mihaylovna’nın çevresindeki topluluktan değildi, ama bu çevreden olan ve onunla bir zamanlar her nasılsa tanışan, biraz eksantrik ve gözü kara bir kadın, bir gün genç kadına uğradı ve alıp kendi evine götürdü onu. Bizim haylazların eline düştü tabii kadın; bir anda kendisini iltifatlara, armağanlara boğdular ve tam dört gün evine, kocasının yanına bırakmadılar onu. O gözü pek, eksantrik kadının yanında kalıp tüm çeteyle beraber kentin altını üstüne getirdi teğmenin genç karısı, dans etti, güldü, eğlendi. Bir olay çıkması için herkes onu kocasından davacı olmaya zorluyordu. Dediklerine göre hepsi ondan yana tanıklık edecek, onu destekleyecekti. Koca bu zorlu grupla mücadeleyi göze alamadığından susuyordu. Zavallı kadın sonunda nasıl bir belanın içine gömüldüğünü gördü ve bir akşam koruyucusu kadının evinden kaçarak, korkudan perişan bir halde teğmeninin yanına döndü. Karıkoca arasında nelerin geçtiği tam bilinmiyor; ama teğmenin kiraladığı alçacık ahşap evin iki panjuru da iki hafta boyunca hiç açılmadı. Olup bitenleri öğrendiğinde Yuliya Mihaylovna haylazlara kızdı; teğmenin genç karısını kendi evine getirdiği gün onu Yuliya Mihaylovna’yla da tanıştırmış olmasına karşın gözü pek, eksantrik kadının davranışını hiç hoş karşılamadı. Yine de bütün olay çok çabuk unutuldu.</span></p>

      <p class="paragraf para-style-override-19"><span>Bir başka olay da şuydu</span><span class="char-style-override-9">: A</span><span>ynı zamanda iyi de bir aile babası olan küçük bir memurun herkesçe bilinen, güzel mi güzel, on yedi yaşındaki kızını komşu ilçeden gelen yine küçük bir memur istemişti. Ama evliliğin daha ilk gecesinde küçük memurun, onurunu iki paralık ettiğini gerekçe göstererek genç karısına hiç de nazik davranmadığı ortaya çıkmıştı. Çok sarhoş olduğu için o gece düğün evinde kalan, bu nedenle de olayın neredeyse birebir tanığı olan Lyamşin gün doğmadan dışarı fırlamış ve bütün kenti olup bitenlerden haberdar etmişti. Kaşla göz arasında on kişi dolayında bir grup oluştu; tümü de atlıydı gruptakilerin; Pyotr Stepanoviç ve ağaran saçlarına bakmadan aklı bir karış havada gençlerin bütün haylazlıklarına katılan Liputin gibi kimileri kiraladıkları Kazak atlarına binmişlerdi. Yeni evliler, ertesi sabah geleneklerimize göre kesinlikle yapmak zorunda oldukları ziyaretler için çift at koşulu arabalarıyla yolda göründüklerinde on kişilik atlı kalabalık bir anda çevrelerini sardı, gülerek, bağırarak bütün ziyaretlerinde onlara eşlik etti. Ziyaret edilen evlere girmediler gerçi, ama kapı önünde, atlarından inmeden beklediler; kendilerini tutup damada ve geline yönelik aşağılamalardan kaçındılarsa da yine de hoş karşılanamayacak bir skandaldı yaptıkları şey. Tüm kent bu olayı konuştu, herkes kahkahalarla güldü. Ama von Lembke’nin hiç hoşuna gitmedi olay ve Yuliya Mihaylovna’yla aralarında yine hararetli birtakım sahneler yaşandı. Yuliya Mihaylovna da çok kızdı bu yaramazlığa ve bir daha haylazların hiçbirini evine almamaya niyetlendiyse de ertesi gün hepsini bağışladı; Pyotr Stepanoviç’in öğütleri kadar Karmazinov’un “şaka”yı zekice bulmasının da payı vardı bunda:</span></p>

      <p class="paragraf para-style-override-19"><span>— Yapılan şey buranın geleneklerine uygun, –diyordu Karmazinov,– en azından özgün ve cesurca... Nitekim baksanıza, herkes gülüyor bir siz kızıyorsunuz.</span></p>

      <p class="paragraf para-style-override-19"><span>Ama hiçbir biçimde göz yumulur yanı olmayan haylazlıklar da yapıldı.</span></p>

      <p class="paragraf para-style-override-19"><span>Aslında alt tabakadan olan ama saygıdeğer bir İncil satıcısı kadın gelmişti kentimize. Hemen herkes kadından söz etmeye başladı, çünkü o sıralar başkent gazetelerinde bu İncil satıcısı kadınlar üzerine ilginç yazılar yayınlanıyordu. Yine şu Lyamşin olacak düzenbaz, okulda öğretmenlik sırasının gelmesini bekleyen işsiz güçsüz bir papaz okulu öğrencisinin de yardımıyla İncil satıcısı kadının torbasına, kendisinden kitap alır gibi yaparak, yurtdışından getirtilmiş koca bir paket açık saçık fotoğraf bırakmıştı. Daha sonra anlaşıldığına göre fotoğraflar, adını burada veremeyeceğim, boynunda nişan da taşıyan ve kendi sözleriyle “sağlıkla gülmeyi ve hoş şakaları seven” son derece saygıdeğer bir ihtiyar tarafından sırf bu amaçla kullanılmaları için kendilerine karşılıksız olarak verilmişti. Zavallı kadın pazar yerinde kitaplarını satmak için çıkartırken birden tezgâha bu fotoğraflar döküldü. Gülüşler, homurtular duyuldu; kadının başına insanlar birikti, küfürler yağmaya başladı; polis yetişmese kadın herhalde bir güzel dayak yiyecekti. Kadını hemen içeri tıktılar ve bu iğrenç olayın gizli ayrıntılarını büyük bir öfkeyle öğrenen Mavrikiy Nikolayeviç’in çabalarıyla ancak akşama doğru serbest bıraktılar, ardından da kentten sürdüler. Yuliya Mihaylovna Lyamşin’i bu kez kesin olarak kovmaya niyetlendiyse de, bütün kumpanya bir olup Lyamşin’in piyanoda yepyeni ve çok güzel bir şey geliştirdiğini, hiç değilse bir kerecik bunu dinlemesini rica ettiler. “Fransa-Prusya Savaşı” gibi gülünç bir adı olan, gerçekten pek eğlenceli bir şeydi bu parça. “Marseillaise”in o müthiş notalarıyla başlıyordu ezgi:</span></p>

      <p class="paragraf para-style-override-19"/>

      <p class="paragraf para-style-override-19"><span>Qu’un sang impur abreuve nos sillons!</span><span class="dipnot char-style-override-8"><a class="footnote-link" href="#footnote-225-34" id="footnote-225-34-backlink">34</a></span></p>

      <p class="paragraf para-style-override-19"/>

      <p class="paragraf para-style-override-19"><span>Gösterişli bir meydan okuyuş ve gelecek zaferlerin sarhoşluğu duyumsanıyordu ezgide. Ama marş ezgisinde yapılan ustaca varyasyonlara her nasılsa bir yerlerden, usulca “Mein lieber Augustin”in</span><span class="dipnot char-style-override-8"><a class="footnote-link" href="#footnote-225-35" id="footnote-225-35-backlink">35</a></span> <span>iğrenç ezgileri karışıyordu. Bu anda tam bir esrimeyle büyüklüğünün doruğunda olan Marseillaise</span> <span>önce farkına bile varmıyordu bu seslerin; ama “Augustin” giderek güçleniyor, küstahlaşıyor ve... birden Augustin’in ritmi, temposu Marseillaise’inkiyle aynı oluveriyor! Marseillaise</span> <span>sanki kızmaya başlıyor, çünkü sonunda araya giren Augustin’in farkına varıyor; yapışkan, sinir bozucu bir sineği kovar gibi kovmak istiyor onu, ama “Mein lieber Augustin” sıkıca yerleşmiş görünüyor yerine</span><span class="char-style-override-9">: n</span><span>eşesi yerinde, kendine güveni tam; keyifli, küstah. Ve Marseillaise</span> <span>birden alıklaşıyor, dehşetli şaşkın görünüyor</span><span class="char-style-override-9">: k</span><span>ızdığını, öfkelendiğini gizleyemiyor; bu notalar artık Marseillaise’in öfke inlemeleridir, ellerini gökyüzüne kaldırılarak dökülen gözyaşları ve içilen antlardır:</span></p>

      <p class="paragraf para-style-override-19"/>

      <p class="paragraf para-style-override-19"><span>Pas un pouce de notre terrain, pas une pierre de nos forteresses!</span><span class="dipnot char-style-override-8"><a class="footnote-link" href="#footnote-225-36" id="footnote-225-36-backlink">36</a></span></p>

      <p class="paragraf para-style-override-19"/>

      <p class="paragraf para-style-override-19"><span>Ama Marseillaise</span> <span>artık “Mein lieber Augustin”le aynı tempodadır</span><span class="char-style-override-9">:</span> <span class="char-style-override-9">s</span><span>açma bir şekilde “Augustin”e dönüşüp onun karşısında gerilemekte, boyun eğmekte ve sönmektedir. Arada bir canlı bir atılışla “qu’un sang impur...” duyulur gibi oluyorsa da, hemen sonra iğrenç valsın ezgileri onu bastırıyor. Sonunda Marseillaise</span> <span>bütün bütüne sönüyor</span><span class="char-style-override-9">: b</span><span>u artık Bismarck’ın göğsüne kapanmış ağlayan ve ona her şeyi... her şeyi teslim eden Jules Favre’dır. Derken “Augustin” iyice kuduruyor</span><span class="char-style-override-9">: k</span><span>ısık, hırıltıyı andıran sesler duyuluyor, hesapsız içilmiş bira, gözü dönmüş bir övüngenlik, talep edilen milyarlar, nefis purolar, şampanyalar ve rehineler duyumsanıyor; “Augustine” katlanılmaz bir böğürtü halini alıyor ve... Fransa-Prusya Savaşı sona eriyor. Bizimkiler alkışlıyor, Yuliya Mihaylovna Lyamşin’e bakıp gülümsüyor</span><span class="char-style-override-9">: “</span><span>Ah, nasıl kıyarım ben buna?” Barış sağlanmıştır.</span></p>

      <p class="paragraf para-style-override-19"><span>Lyamşin denen alçakta küçük bir deha olduğu gerçekti. Stepan Trofimoviç bir gün bana, göz kamaştırıcı dehaların da korkunç birer alçak olabileceklerini, bunlardan birinin ötekine engel olmadığını söylemişti. Sonraları Lyamşin’in bu parçayı buralardan geçen, eskiden tanıdığı, ünlenememiş ama yetenekli ve alçakgönüllü bir gençten çaldığı söylentisi çıktı, ama şimdi bunu bir yana bırakalım. Stepan Trofimoviç’in düzenlediği akşamlarda birkaç yıl boyunca dönüp duran, istek üzerine de Yahudi, günah çıkaran sağır kadın ya da bir bebeğin doğumu betimlemeleri yapan bu alçak bu kez de Yuliya Mihaylovna’nın toplantılarında “Kırklı yıllar liberali” adıyla Stepan Trofimoviç’i acımasızca hicvediyordu. Gülmekten yerlere yatıyordu herkes. Ve Lyamşin böyle böyle onsuz olunamaz, kovulması olanaksız biri oldu çıktı. Ama öte yandan Yuliya Mihaylovna üzerinde tuhaf denecek kadar güçlü bir etkiye sahip olan Pyotr Stepanoviç’in çevresinde pervane olmaya, hatta ona köle gibi yaltaklanmaya da hiç ara vermedi.</span></p>

      <p class="paragraf para-style-override-19"><span>Aslında üzerinde durmaya değmez biri olduğu için bu alçaktan hiç söz etmemem gerekirdi; ancak anlattığım öykü içinde, söylentilere göre bunun da katıldığı, son derece üzücü sonuçları olan bir olay var burada değinmek zorunda olduğum.</span></p>

      <p class="paragraf para-style-override-19"><span>Bir sabah, son derece çirkin, kutsallığa saldırı niteliğinde ve herkesi dehşetli öfkelendiren bir haber yayıldı bütün kente. Çok eski bir yerleşim yeri olan kentimizin büyük pazar alanının hemen girişinde, kentin en eski anıtlarından Meryem Ana kilisesi vardı. Avlu kapısının hemen yanında, duvar üzerindeki bir pencerede, üzeri bir tel kafesle korunmuş kocaman bir Meryem Ana ikonası dururdu eskiden beri. Bir gece bu ikona dolabı soyuldu</span><span class="char-style-override-9">: c</span><span>am çerçeve kırılmış, tel kafes parçalanmış, Meryem Ananın tacıyla metal kaplaması üzerindeki –değerleri hakkında hiçbir fikrimin olmadığı– birkaç inci ve taş süsleme çalınmıştı. Ama daha da önemlisi, soygunla yetinilmemiş, çok çirkin, anlamsız, kutsallığa saldırı niteliğinde, densizce bir şey de yapılmıştı</span><span class="char-style-override-9">: s</span><span>öylenenlere göre, dolabın kırık camından içeri bırakılan canlı bir fare bulunmuştu sabahleyin. Olayın üzerinden geçen dört ay sonra, hırsızlığı kaçak kürek mahkûmu Fedka’nın yaptığı kesinleşmiş durumda; ama nedense Lyamşin de karıştığı söyleniyordu bu işe. Olay sırasında kimse Lyamşin’in adını anmaz ve kimse ondan kuşkulanmazken, bugün fareyi dolaba bırakanın o olduğu söyleniyordu. Anımsayabildiğim kadarıyla yöneticilerimizin tümü bir şaşkınlık yaşamıştı. Halk sabah erkenden olay yerinde toplanmaya başlamıştı. Çok fazla değil belki ama yüz dolayında insan sürekli oradaydı. Kimi daha yeni geliyor, kimi bir süre durduktan sonra gidiyordu. Dolaba yaklaşanlar haç çıkarıyor, ikonayı öpüyordu; derken bir keşiş ve kilisenin bağış tası çıktı, gelenler bağışta bulunmaya başladılar; ancak öğleden sonra üçe doğru yöneticiler halka kalabalık yapmamalarını, haç çıkarıp ikonayı öpen ve bağışını yapanın yürüyüp gitmesini emretmeyi akıl ettiler. Bu tatsız olay en fazla von Lembke’yi etkiledi. Bana anlatıldığına göre Yuliya Mihaylovna o uğursuz sabahtan başlayarak, iki ay önce hastalığı nedeniyle İsviçre’ye gidene dek kocasında hiç geçmeyen bir tür tasa, tuhaf bir bezginlik hali fark etmiş; ilimizde kısa süren yöneticiliğinden sonra şu anda hâlâ dinlenmekte olduğu İsviçre’de de bu hali aynen devam ediyormuş von Lembke’nin.</span></p>

      <p class="paragraf para-style-override-19"><span>Anımsıyorum</span><span class="char-style-override-9">: o</span><span>lay günü saat birde büyük alandaydım; asık yüzlü, gururlu, suskun bir kalabalık vardı alanda. Bir tüccar geldi arabasıyla, şişman, sarı yüzlü, yağlı bir adam; arabasından indi, yere kadar eğildi, sonra yaklaşıp ikonayı öptü, bağış tasına bir ruble attı, oflaya puflaya arabasına binip gitti. Bizim yaramazlardan ikisinin eşlik ettiği iki hanım geldi sonra arabayla. Delikanlılar (ki biri delikanlılık çağını çoktan geride bırakmıştı) arabadan inince halkı saygısızca itekleyerek ikonaya doğru kendilerine yol açtılar. İkisi de şapkalarını çıkarmamış, biri sıkma gözlüğünü burnuna indirmişti. Halk hafiften homurdandı; fazla sert değillerdi gerçi ama hoşnutsuzluk sesleriydi bunlar. Sıkma gözlüğünü burnuna indiren içi tıkabasa para dolu cüzdanını çıkarıp çanağa bir bakır mangır fırlattı; sonra ikisi birden gülerek ve bağıra bağıra konuşarak arabaya döndüler. Tam bu anda Mavrikiy Nikolayeviç’in eşliğinde atıyla Lizaveta Nikolayevna geldi; atından indi, dizginleri atı üzerinde beklemesini emrettiği kavalyesine uzattı, tam bakır mangır bağış tasına fırlatıldığı anda ikonaya yaklaştı. Yüzünü öfkeden allar bastı bir anda. Şapkasını, eldivenlerini çıkardı, ikonanın önünde kendini çamurlu kaldırıma bıraktı ve huşu içinde üç kez yüzünü yere sürerce eğildi; sonra cüzdanını çıkardı, ama birkaç gümüş on kapiklikten başka para yoktu cüzdanında; bunun üzerine bir anda pırlanta küpelerini çıkarıp tasa bıraktı; heyecandan tir tir titreyerek:</span></p>

      <p class="paragraf para-style-override-19"><span>— Olur mu? –dedi keşişe.– Olur değil mi? Metal kaplamasını süslemek için?</span></p>

      <p class="paragraf para-style-override-19"><span>— Niye olmasın? –dedi tası tutan keşiş.– Her bağış kutsaldır.</span></p>

      <p class="paragraf para-style-override-19"><span>Halktan çıt çıkmıyordu; ne övgü, ne yergi sözü... Lizaveta Nikolayevna çamurlu giysisiyle atına atladığı gibi dörtnala uzaklaştı.</span></p>

      <p class="paragraf para-style-override-20"/>

      <p class="x2030"><span>II</span></p>

      <p class="paragraf para-style-override-20"/>

      <p class="paragraf para-style-override-19"><span>Bu anlattığımdan iki gün sonra ona büyük bir kalabalık arasında rastladım</span><span class="char-style-override-9">: ç</span><span>evresinde çok sayıda atlının bulunduğu üç arabayla gezintiye çıkmış büyük bir gruptular. El edip yanına çağırdı, arabayı durdurdu, aralarına katılmam için ısrar etti. Arabada bana da bir yer bulundu; gülerek, birbirinden şık giysiler içindeki yol arkadaşı hanımları tanıştırdı benimle ve çok ilginç bir geziye çıktıklarını söyledi. Durmadan kahkahalar atıyor ve aşırı mutlu görünüyordu. Son zamanlarda dur durak bilmez bir neşe içindeydi. Çıktıkları gezi gerçekten de biraz sıradışıydı</span><span class="char-style-override-9">: ı</span><span>rmağın karşı kıyısında, tüccar Sevostyanov’un evinin bahçesindeki bir ek yapıda oturan, yalnız bizde değil çevre illerde, hatta başkentte bile tanınan ve on yıldır burada bolluk, huzur, saygı, özen halesiyle kuşatılmış olarak yaşayan kutlu bir kişinin, gaipten haber veren meczup, kâhin Semyon Yakovleviç’in ziyaretine gidiyorlardı. Herkes ziyaret ederdi onu, daha çok da dışarıdan gelirlerdi. Gelecekten haber veren sözlerini dinleyip önünde yerlere kadar eğilir, sonra da bağışlarını bırakıp dönerlerdi. Kimi zaman önemli bir tutarı bulan bağışlar Semyon Yakovleviç tarafından hemen oracıkta dağıtılmazsa kiliselere, çoğu zaman da bizim Meryem Ana manastırına yollanırdı; manastırdan bir keşiş sırf bu yüzden Semyon Yakovleviç’in yanında nöbet tutardı. Herkes, ziyaretin çok eğlenceli geçeceği beklentisi içindeydi. Kalabalık gruptan bir tek kişi bile Semyon Yakovleviç’i şimdiye dek görmüş değildi. Bir tek Lyamşin onu daha önce ziyaret ettiğini ve onun da kendisini süpürgeyle kovalattığını, hatta arkasından kendi elleriyle iki haşlanmış patates fırlattığını söylüyordu. Atlılar arasında Pyotr Stepanoviç’le Nikolay Vsevolodoviç’i ayırt ettim; Pyotr Stepanoviç yine kiralık bir Kazak atına binmişti ve at üzerinde duruşu son derece iğretiydi; Nikolay Vsevolodoviç’e gelince, böyle eğlentili gezilere katılmayı reddetmediği zamanlarda incelikli, ölçülü, asık yüzlü olmayan bir tavır sergiler, ama hep yaptığı gibi çok seyrek ve az konuşurdu. Tam köprüye inmişler ve kent otelinin hizasına gelinmişti ki gruptan biri, az önce otel odalarından birinde bir yolcunun kendini tabancayla öldürdüğünü, şimdi polisin beklendiğini haber verdi. Hemen gidip kendini öldüren adamı görme düşüncesi ortaya atıldı ve düşünce hemen desteklendi</span><span class="char-style-override-9">: h</span><span>anımlar hiç kendini öldürmüş birini görmemişlerdi. Çok iyi anımsıyorum, hanımlardan biri aynen şöyle dedi</span><span class="char-style-override-9">: “</span><span>Her şey öylesine sıkıcı ki, eğlence ayırt edecek durumumuz yok; yeter ki ilginç bir şey olsun.” Ancak birkaç kişi kapı önünde kaldı, öbürleri hep birden otelin pis koridoruna daldı, bunlar arasında hayretle Lizaveta Nikolayevna’nın da olduğunu gördüm. İntihar edenin oda kapısı açıktı ve elbette bizi içeri bırakmamayı kimsenin gözü yemedi. Daha bir çocuktu intihar eden; on dokuz yaşında var, yoktu; gür, sarı saçlı çok hoş bir delikanlıydı; çok düzgün, oval bir yüzü, tertemiz, güzel bir alnı vardı. Artık katılaşmış olsa gerekti, bembeyaz yüzü mermeri andırıyordu. Masanın üzerindeki pusulaya el yazısıyla ölümünden kimsenin sorumlu olmadığını, 400 rubleyi “yediği” için kendini öldürdüğünü yazmıştı. Aynen böyle, “yedim” diye yazmıştı; dört satırında üç dilbilgisi yanlışı vardı. Kente birtakım işleri için gelen ve komşu odada kaldığı anlaşılan şişman bir çiftlik sahibi ah, vah ediyordu delikanlının başında. Adamın anlattığına göre oğlanın dul annesi, teyzesi ve kız kardeşleri, kentte yaşayan bir akraba kadının yardımıyla kocaya varacak ablasının çeyizi için birtakım alışverişler yapması, sonra da bunları köye götürmesi için yollamışlardı onu buraya. On yıllar içinde bin bir çileyle biriktirilen dört yüz rubleyi ona emanet ederlerken de korkularından ahlayıp, oflamışlar, oğlanın üzerinde haçlar çıkarmış, kutsamış, dualar, nasihatler etmişlerdi. O güne dek hiçbir yanlışı görülmemiş, alçakgönüllü, güvenilir biriymiş oğlan. Üç gün önce kente gelince, akraba kadına uğramadan otele inmiş ve doğruca kulübün yolunu tutmuş arka odalardan birinde kumar oynanıyordur umuduyla. Ama o akşam hiç oyun oynanmıyormuş. Gece yarısı otel odasına dönüp şampanya, Havana purosu ve yedi çeşit yemek ısmarlamış. Ama şampanyadan başı dönüp, purodan da midesi bulanınca yemeklerin hiçbirine dokunamamış bile; o kafayla kendini yatağa atmış. Sabahleyin bir elma gibi canlı, diri, taptaze uyanıp doğruca ırmağın öte yakasında, yerini dün öğrendiği Çingene mahallesine gitmiş. Gidiş o gidiş, iki gün otele dönmemiş. Sonunda, dün akşama doğru, saat beş gibi sarhoş bir halde gelmiş, gelir gelmez de yatmış ve saat ona kadar uyumuş. Uyanınca köfte, bir şişe Château d’Yquem şarabı, üzüm, kâğıt, mürekkep ve hesabı istemiş. Kimse bir olağanüstülük hissetmemiş; sakin, sessiz, sevecenmiş. Canına gece yarısına doğru kıymış olmalıydı, ama şaşılacak şey, kimse silah sesi duymamıştı. Ancak bugün öğlen bir gibi onu merak edip kapısını çalmışlar, açılmayınca da kırıp girmişlerdi. Château d’Yquem şişesiyle üzüm tabağı yarılanmıştı; üç namlulu küçük bir revolverle tam kalbine ateş etmişti. Ortada pek az kan vardı, tabanca halının üstüne düşmüş, delikanlı da koltuğun köşesine yarı yatar durumda yığılmıştı. Ölüm çok ani olmuş gibiydi; yüzünde hiç acı ifadesi yoktu; bir de canlı olsa sakin, neredeyse mutlu bir yüzdü bu. Bizimkilerin hepsi durmuş, doymaz bir merakla çocuğa bakıyorlardı. Bir yakınının uğradığı talihsizlikte insanı içten içe sevindiren bir yan vardır. Kim olursa olsun, bu genellikle hep böyledir. Hanımlar sessizce izliyor, erkeklerse zekâ inceliği ve yüreklilik sergiliyorlardı. Birisi, “Bundan iyisi can sağlığı, çocuk en akıllıca yolu seçmiş,” dedi; bir başkası, “Aferin ona, bir günlük beylik, beyliktir,” dedi; bir üçüncüsü, “Ne oluyor bize böyle, önüne gelen ipi boynuna geçiriyor ya da tetiğe asılıyor... boşluktaymış ya da ayakları altından yer kayıyormuş gibi sanki,” dedi. Ne saçmalıyorsun der gibi ters ters baktılar bunları söyleyene. O arada soytarı rolünü kendisi için bir onur sayan Lyamşin tabaktan bir salkım üzüm aşırdı; bir başkası gülerek onu taklit etti; üçüncü biri ise şaraba uzanacak olduysa da içeri giren polis müdürü kendisine engel oldu, hatta “odanın boşaltılmasını” bile istedi. Herkes göreceğini doya doya gördüğü için tartışmasız dışarı çıktılar. Yalnız Lyamşin polis müdürüne bir nedenden dolayı ileri geri sözler ederek diklenmekten geri durmadı. Neşeli hava, gülmeler, canlı konuşmalar yolun kalanında daha bir canlanmış olarak sürdü.</span></p>

      <p class="paragraf para-style-override-19"><span>Öğleyin saat tam birde vardılar Semyon Yakovleviç’in evine; bu oldukça büyük tüccar evinin avlu kapısı da ardına kadar açık olduğu için, bahçedeki ek yapıya girişte bir engelle karşılaşmadılar. Semyon Yakovleviç’in yemek yediği, ama ziyaretçilerini kabule devam ettiği söylendi kendilerine. Bütün grup olduğu gibi girdi kabul odasına. Üç pencereli, oldukça geniş bir odaydı burası ve tam ortasından insanın yarı beline kadar gelen tahta bir çitle ikiye ayrılmıştı. Sıradan ziyaretçiler çitin bu tarafında kalırken, meczubun işaret ettiği mutlu kişiler ortadaki çitin kapısından içeri alınıyorlardı; meczup isterse onlara oturmaları için eski deri sandalyelerde ya da koltukta yer gösteriyordu. Kendisi her zaman, kumaşı iyice eprimiş, eski bir Voltaire koltuğunda otururdu. İriyarı denebilecek biriydi; sarı, şiş bir yüzü vardı; elli beş yaşında gösteriyordu; seyrek, sarı saçları dökülmüş, başı neredeyse dazlaklaşmıştı; sakalsızdı, sağ yanağı şiş, ağzı da hafif çarpık gibiydi; sol burun deliğine yakın bir noktada kocaman bir siğil vardı; gözleri küçük, yüzü sakin, ciddi, hafif uykulu gibiydi. Almanlarınkine benzer siyah bir redingot vardı üzerinde ama yeleksizdi, kravat da takmamıştı. Redingotunun altından kalınca bir kumaştan beyaz bir gömlek görünüyordu; ayaklarında sanki bir rahatsızlık vardı, terlik giyiyordu. Bir zamanlar memurluk yaptığını, rütbesinin de olduğunu söylüyorlardı. Balık çorbasını yeni bitirmiş, ikinci ve son yemeği olan haşlanmış patatesini yemeye başlamıştı. Hiçbir zaman bu ikisinden başka bir şey yemiyor, çaydan başka bir şey içmiyordu. Tiryakisiydi çayın, çok içiyordu. Tüccarın tuttuğu üç kişi hizmetini görüyordu; hizmetkârlardan biri fraklıydı, öbürü esnaftan biri gibiydi, üçüncüsü ise bir zangocu andırıyordu. Bir de on altı yaşlarında, ateş gibi bir oğlan vardı. Bu görevlilerin dışında elinde bağış çanağıyla ak saçlı, şişman, saygıdeğer bir keşiş görülüyordu. Masalardan birinde büyükçe bir semaver fokurduyor, bir tepsi içinde de iki düzine kadar bardak duruyordu. Bunun karşısındaki bir başka masanın üzerindeyse getirilen armağanlar görülüyordu</span><span class="char-style-override-9">: b</span><span>irkaç funt</span><span class="dipnot char-style-override-8"><a class="footnote-link" href="#footnote-225-37" id="footnote-225-37-backlink">37</a></span> <span>kelle şeker, iki funt kadar çay, bir çift işlemeli terlik, bir fular, elbiselik çuha, bir top keten, vb. Parasal bağışların hemen tümü keşişin elindeki çanağa bırakılıyordu. İçerisi kalabalıktı</span><span class="char-style-override-9">: o</span><span>n-on iki dolayında ziyaretçi vardı; bunlardan ikisi, ak saçlı, dindar, “halktan” bir ihtiyarla dışarıdan gelmiş, zayıf, küçümen, gözlerini saygıyla önüne eğmiş bir keşiş, parmaklığın ötesinde Semyon Yakovleviç’in hemen yakınındaydılar. Diğer ziyaretçiler parmaklığın öbür yanındaydı ve hemen hepsi halktan kişilerdi. Yalnız, komşu ilçeden gelmiş Rus usulü giyimli, şişman, sakalı göğsüne varan ve zenginliği nedeniyle halk arasında “yüzbinlik” diye bilinen bir tüccarla; yaşlıca, dinine bağlı olduğu anlaşılan bir soylu kadın ve bir çiftlik sahibi bunlar arasında dikkat çekiyordu. Kimse konuşmaya cesaret edemiyor, herkes sessizce talih kuşunun kendine konmasını bekliyordu. Ziyaretçilerden dördü yere diz çökmüş oturuyordu; ama bunlar arasında en dikkat çekeni kırk beş yaşında gösteren, şişman çiftlik sahibiydi; en görünür yere, parmaklığın hemen dibine diz çökmüştü ve perestişe varan bir saygıyla Semyon Yakovleviç’in o kutlu bakışını ya da sözünü bekliyordu; ama bir saattir orada öylece durmasına karşın beriki onu bir türlü görmüyordu.</span></p>

      <p class="paragraf para-style-override-19"><span>Bizim hanımlar kıkırdaşarak parmaklığın hemen önünde biriktiler. Diz çökmüş oturan ya da ayakta duran bütün öbür ziyaretçileri itip kakarak herkesin önüne geçtiler; bir tek en öndeki yerini yitirmemek için her iki eliyle birden parmaklığa sımsıkı tutunan çiftlik sahibini yerinden kımıldatamamışlardı. Tek camlı gözlükler, sıkma gözlükler, hatta küçük dürbünler çıkarıldı (Lyamşin’di dürbünle bakan), doymak bilmez bir merak ve taşkın bir sevinçle dolu bakışlar Semyon Yakovleviç’e yöneldi. Semyon Yakovleviç küçücük gözlerini kaldırıp alabildiğine sakin, tembelce şöyle bir baktı yeni gelenlere.</span></p>

      <p class="paragraf para-style-override-19"><span>— Güzel bakışlar, güzel bakışlar! –diye lütfetti kısık, kalın sesiyle.</span></p>

      <p class="paragraf para-style-override-19"><span>Bizimkiler gülüştü</span><span class="char-style-override-9">: “</span><span>Güzel bakışlar mı?” Bu da ne demekti böyle? Ama Semyon Yakovleviç yeniden sessizliğe gömüldü, haşlanmış patatesinin kalanını yedi. Sonunda peçeteyle elini ağzını sildi; çay verdiler.</span></p>

      <p class="paragraf para-style-override-19"><span>Çayını genellikle yalnız içmezdi. Ziyaretçilere de çay verilirdi ama herkese değil; bu mutluluktan yararlanacaklarını yine o gösterirdi. Ama en umulmadık kişileri işaret ederek hep şaşırtırdı bu konuda. Kimi zaman zenginleri, yüksek devlet memurlarını es geçer, yoksul bir köylüyü ya da ahı gitmiş vahı kalmış bir kocakarıyı gösterirdi; bazen de tersine yoksulları atlar, her yanı yağ bağlamış zengin bir tüccarı gösterirdi. Bardaklara doldurulan çaylar da çeşit çeşitti</span><span class="char-style-override-9">: b</span><span>azı çaylara şeker atılır, bazılarına tabağın kenarına bırakılırdı, bazılarına da hiç şeker konmazdı. Bu kez çay verilerek mutlu edilenler, dışarıdan gelen keşişle dindar ihtiyar olmuşlardı; ilkine içine şeker atılarak, ikincisine ise şekersiz verilmişti. Manastırdan gelen ve elinde bağış çanağı tutan şişman keşiş ise her gün çay içtiği halde bu kez nedense atlanmış, çay verilmemişti ona.</span></p>

      <p class="paragraf para-style-override-19"><span>Benim bulunduğum arabada yolculuk yapan ve az önce otelde “Eğlence ayırt edecek durumumuz yok, yeter ki ilginç bir şey olsun,” diyen şık hanım gözlerini kısıp gülümseyerek:</span></p>

      <p class="paragraf para-style-override-19"><span>— Semyon Yakovleviç, bana bir şeyler söylesenize, –dedi çınlayan bir sesle,– ne zamandır sizinle tanışmak istemişimdir!</span></p>

      <p class="paragraf para-style-override-19"><span>Semyon Yakovleviç bakmadı bile ona. Diz çökmüş oturan çiftlik sahibi yüksek sesle ve derinden bir göğüs geçirdi</span><span class="char-style-override-9">: s</span><span>anki bir körükle hava basılmıştı.</span></p>

      <p class="paragraf para-style-override-19"><span>— Şekerli! –dedi birden Semyon Yakovleviç “yüzbinlik” tüccarı göstererek.</span></p>

      <p class="paragraf para-style-override-19"><span>Adam hemen ilerleyip çiftlik sahibinin yanına geçti.</span></p>

      <p class="paragraf para-style-override-19"><span>— Bir şeker daha! –dedi Semyon Yakovleviç adamları bardağa çayı doldurunca.</span></p>

      <p class="paragraf para-style-override-19"><span>Bardağa bir şeker daha attılar.</span></p>

      <p class="paragraf para-style-override-19"><span>— Bir daha, bir daha atın! –dedi Semyon Yakovleviç</span></p>

      <p class="paragraf para-style-override-19"><span>Üçüncü şekeri, sonra dördüncüyü attılar. Tüccar bir şey söylemeden eline tutuşturulan şerbeti içmeye başladı.</span></p>

      <p class="paragraf para-style-override-19"><span>— Tanrım! –sesleri yükseldi kalabalıktan, herkes haç çıkardı. Çiftlik sahibi yine sesli, derin derin göğüs geçirdi.</span></p>

      <p class="paragraf para-style-override-19"><span>— Babamız Semyon Yakovleviç! –diye beklenmedik, acı bir çığlık yükseldi birden; bizimkilerin duvara sıkıştırdıkları dini bütün hanımdı bu. –Bir saattir, lütfunu bekliyorum şurada cancağızım! Yargın neyse deyiver, esirgeme hikmetini yoksuldan!</span></p>

      <p class="paragraf para-style-override-19"><span>— Sor! –diye buyurdu Semyon Yakovleviç zangoca kadını göstererek.</span></p>

      <p class="paragraf para-style-override-19"><span>Zangoç parmaklığa yaklaştı.</span></p>

      <p class="paragraf para-style-override-19"><span>— Semyon Yakovleviç’in geçen seferki buyruklarını yerine getirdiniz mi? –diye sordu kadına.</span></p>

      <p class="paragraf para-style-override-19"><span>— Ah babacığım, Semyon Yakovleviç, imkân mı var buna, öyleleriyle olacak iş mi bu? –diye inledi dul kadın.– İnsan değil, yamyam karşımdakiler! Mahkemeye vermişler beni, yüksek mahkemede görüşürüz diye tehdit ediyorlar! Öz analarına yapıyorlar bunu!</span></p>

      <p class="paragraf para-style-override-19"><span>— Ona verin!.. –diye buyurdu Semyon Yakovleviç kelle şekeri göstererek.</span></p>

      <p class="paragraf para-style-override-19"><span>Delikanlı fırladı, kelle şekeri kaptığı gibi dul kadına götürdü.</span></p>

      <p class="paragraf para-style-override-19"><span>— Ah babamız, çok lütufkârsın! Ne yapayım ben bu kadar şekeri! –diye yine inledi dul.</span></p>

      <p class="paragraf para-style-override-19"><span>— Daha, daha! –dedi Semyon Yakovleviç ödüllendirmeyi sürdürerek.</span></p>

      <p class="paragraf para-style-override-19"><span>Bir kelle daha götürdüler kadına. “Daha, daha,” diye buyurdu meczup; üçüncüyü, sonra dördüncü parçayı götürüp verdiler. Dul kadının dört yanına kelle şekerleri yığdılar. Manastırdan gelen keşiş göğüs geçirdi; her şey eskisi gibi olsaydı bütün bunlar bugün manastırın kazancı olacak şeylerdi.</span></p>

      <p class="paragraf para-style-override-19"><span>— İyi de ne yapayım ben bu kadar şekeri? –diye sızlandı dul zor duyulur bir sesle. –Bir başıma midemi kaldırır benim bu kadar şeker! Yoksa bir kehanet, bir işaret mi bu babamız?</span></p>

      <p class="paragraf para-style-override-19"><span>— Elbette kehanet, –diye homurdandı kalabalıktan biri.</span></p>

      <p class="paragraf para-style-override-19"><span>Semyon Yakovleviç yatışmamış gibiydi:</span></p>

      <p class="paragraf para-style-override-19"><span>— Daha!.. Bir funt daha verin ona!</span></p>

      <p class="paragraf para-style-override-19"><span>Masa üzerinde bütün bir kelle kalmıştı, ama Semyon Yakovleviç bir funt verilmesini buyurduğu için dula götürüp bir funt şeker daha verdiler.</span></p>

      <p class="paragraf para-style-override-19"><span>— Tanrım, Tanrım! –diye iç geçiriyordu kalabalık.</span></p>

      <p class="paragraf para-style-override-19"><span>Dört yanı manastıra götüreceği çaylarla dolu şişman keşiş, onur kırıcı bir duruma düşmesinin verdiği öfkeyle olayı yorumlama işini üstüne alarak yavaş ama kendinden hoşnut bir sesle:</span></p>

      <p class="paragraf para-style-override-19"><span>— Önce bu iyilikle, bu lütfun tadıyla kalbinizi yola getirin, sonra öz çocuklarınızdan yakının, –dedi.– Et tırnaktan ayrılmaz, bu işaretin yorumu işte budur!</span></p>

      <p class="paragraf para-style-override-19"><span>— Ne diyorsunuz siz peder, –diye patladı dul birden,– şu Verşinniler’in evi yandığında boynuma kement bağlayıp beni yangının içine sürüdüler. Sandığıma ölü kedi koydular... yapmayacakları pislik yok bunların...</span></p>

      <p class="paragraf para-style-override-19"><span>Semyon Yakovleviç birden:</span></p>

      <p class="paragraf para-style-override-19"><span>— Kovun, kovun! –dedi elini sallayarak.</span></p>

      <p class="paragraf para-style-override-19"><span>Zangoçla oğlan fırladılar, zangoç dul kadını kolundan tuttu; bir anda sakinleşen dul kendisine bağışlanan şeker kellelerini gözüyle tartarak kapıya doğru yürüdü; şekerleri toparlayan oğlan da arkalarından çıktı.</span></p>

      <p class="paragraf para-style-override-19"><span>— Biri geri alınsın! –diye buyurdu Semyon Yakovleviç yanında kalan esnaf kılıklı hizmetkârına.</span></p>

      <p class="paragraf para-style-override-19"><span>Adam hemen gidenlerin arkasından koştu. Az sonra üç hizmetli demin dul kadına armağan edilen şekerlerden bir kelleyle birlikte geri döndü. Dul yine de üç kelle şeker götürmüştü.</span></p>

      <p class="paragraf para-style-override-19"><span>— Semyon Yakovleviç! –diye bir ses duyuldu arkadan, kapının oralardan,– düşümde bir kuş gördüm, bir karga... sudan çıkıp ateşe uçtu. Neye işarettir bu?</span></p>

      <p class="paragraf para-style-override-19"><span>— Havaların çok soğuyacağına, –dedi Semyon Yakovleviç.</span></p>

      <p class="paragraf para-style-override-19"><span>— Semyon Yakovleviç, –dedi yine bizim gruptaki hanım,– bana hâlâ bir şey söylemediniz; ne zamandır ilgimi çekiyorsunuz...</span></p>

      <p class="paragraf para-style-override-19"><span>Semyon Yakovleviç onu dinlemedi bile, diz çökmüş duran çiftlik sahibini göstererek:</span></p>

      <p class="paragraf para-style-override-19"><span>— Sor! –dedi.</span></p>

      <p class="paragraf para-style-override-19"><span>Sorması ona buyrulduğu için manastırdan gelen keşiş çiftlik sahibine yaklaştı:</span></p>

      <p class="paragraf para-style-override-19"><span>— Ne günah işlediniz? Bir şey yerine getirmeniz emredilmiş miydi?</span></p>

      <p class="paragraf para-style-override-19"><span>— Dövüşmemem, ellerime hâkim olmam emredilmişti, –dedi adam kısık sesle.</span></p>

      <p class="paragraf para-style-override-19"><span>— Yerine getirdiniz mi emri?</span></p>

      <p class="paragraf para-style-override-19"><span>— Yapamadım, kendi gücüm beni yeniyor.</span></p>

      <p class="paragraf para-style-override-19"><span>— Kov, kov! Süpürgeyle kov! –dedi Semyon Yakovleviç her iki elini birden sallayarak.</span></p>

      <p class="paragraf para-style-override-19"><span>Çiftlik sahibi cezanın infazını beklemeden yerinden fırladığı gibi kendini dışarı attı.</span></p>

      <p class="paragraf para-style-override-19"><span>— Biri buraya altın ruble bırakmış, –dedi keşiş yerden yarım altın ruble kaldırarak.</span></p>

      <p class="paragraf para-style-override-19"><span>— Buna ver! –dedi Semyon Yakovleviç parmağıyla “yüzbinlik” tüccarı göstererek.</span></p>

      <p class="paragraf para-style-override-19"><span>“Yüzbinlik” parayı geri çevirmeye cesaret edemeden aldı.</span></p>

      <p class="paragraf para-style-override-19"><span>Keşiş dayanamadı:</span></p>

      <p class="paragraf para-style-override-19"><span>— Para parayı çeker, –diye söylendi.</span></p>

      <p class="paragraf para-style-override-19"><span>— Şuna şekerli çay! –dedi Semyon Yakovleviç parmağıyla Mavrikiy Nikolayeviç’i göstererek.</span></p>

      <p class="paragraf para-style-override-19"><span>Bir hizmetli çayı doldurdu ama yanlışlıkla sıkma gözlüklü, şık delikanlıya götürdü.</span></p>

      <p class="paragraf para-style-override-19"><span>— Uzuna, uzuna! –diye düzeltti Semyon Yakovleviç!</span></p>

      <p class="paragraf para-style-override-19"><span>Mavrikiy Nikolayeviç bardağı aldı, askerce bir yarım selam verdi ve çayı içmeye başladı. Bizimkiler, nedense hep birden gülmeye başladılar, hem de nasıl bir gülme!</span></p>

      <p class="paragraf para-style-override-19"><span>Birden Liza’nın sesi duyuldu:</span></p>

      <p class="paragraf para-style-override-19"><span>— Mavrikiy Nikolayeviç, demin şurada diz çökmüş duran bey gitti; onun yerine gidip hadi siz diz çökün!</span></p>

      <p class="paragraf para-style-override-19"><span>Mavrikiy Nikolayeviç anlamayan gözlerle baktı ona.</span></p>

      <p class="paragraf para-style-override-19"><span>— Rica ediyorum, böylece beni çok sevindirmiş olacaksınız. –Birden inatçı, ısrarcı oldu sesi, heyecanla ve çabuk çabuk konuşmaya başladı:– Kesinlikle orada durmanızı istiyorum! Orada nasıl duracağınızı görmek istiyorum. Orada diz çökmezseniz bir daha bana gelmeyin. Kesinlikle istiyorum bunu, kesinlikle!</span></p>

      <p class="paragraf para-style-override-19"><span>Bununla ne demek istemişti, bilmiyorum ama inanılmaz bir inatla, amansızca istiyordu bunu; nöbet geçiriyordu sanki. İleride de göreceğimiz gibi Mavrikiy Nikolayeviç onun son zamanlarda sıklaşan ve ani öfke parlamalarıyla ortaya çıkan bu türden kaprislerinin, ona kin duymasından değil (çünkü Liza onu sever, sayardı ve Mavrikiy Nikolayeviç de bunu bilirdi), kendine hâkim olamadığı bazı anlarda kapıldığı bilinçsizce bir nefretten kaynaklandığını düşünüyordu.</span></p>

      <p class="paragraf para-style-override-19"><span>Hiçbir şey söylemeden çay fincanını hemen arkasında duran yaşlı kadına uzattı, parmaklığın kapısını açıp davet edilmemiş olmasına karşın Semyon Yakovleviç’in özel bölümüne girdi, tam orta yerde herkes için seyirlik olacak bir biçimde diz çöktü. Liza’nın bunca insanın gözü önünde yaptığı bu kaba, onu maskaraya çeviren zıpçıktılık, temiz, ince ruhunda derin bir sarsıntı yaratmıştı sanırım. Böylesine ısrarla onun bu denli alçalışına neden olduğu için Liza’nın utanacağını düşünmüş de olabilirdi. Böylesine naif, böylesine riskli bir yöntemle bir kadını yola getirmeyi herhalde ondan başka kimse göze alamazdı. Yüzünde o her zamanki azametle diz çökmüş, öylece duruyordu</span><span class="char-style-override-9">: u</span><span>puzun, biçimsiz, bir hayli de gülünç. Ama gülmüyordu bizimkiler; bu beklenmedik hareket onları da şaşırtmıştı. Herkes Liza’ya bakıyordu.</span></p>

      <p class="paragraf para-style-override-19"><span>— Kandil yağı, kandil yağı! –diye mırıldandı Semyon Yakovleviç.</span></p>

      <p class="paragraf para-style-override-19"><span>Yüzü bembeyaz kesilen Liza haykırarak ileri atıldı, parmaklıktan geçti. İnanılmaz hızlı, isterik bir sahneydi</span><span class="char-style-override-9">: M</span><span>avrikiy Nikolayeviç’i dirseklerinden tutmuş, var gücüyle yerden kaldırmaya çalışıyordu.</span></p>

      <p class="paragraf para-style-override-19"><span>— Kalkın, kalkın! –diye bağırıyordu çılgın gibi.– Hemen kalkın, hemen! Ne cesaretle diz çökersiniz!</span></p>

      <p class="paragraf para-style-override-19"><span>Mavrikiy Nikolayeviç kalktı. Liza iki eliyle birden onun kollarını dirseklerinin hemen üzerinden sımsıkı tutmuş, gözünü gözlerine dikmişti. Bakışlarında korku vardı.</span></p>

      <p class="paragraf para-style-override-19"><span>— Güzel bakışlar, güzel bakışlar! –dedi yeniden Semyon Yakovleviç.</span></p>

      <p class="paragraf para-style-override-19"><span>Liza sonunda Mavrikiy Nikolayeviç’i parmaklığın öbür tarafına götürebildi; kalabalıkta bir hareketlenme oldu. Bizim arabada yolculuk eden hanım, herhalde havayı değiştirmek için hep çınlayan sesiyle gülüp kırıtarak sorusunu yineledi:</span></p>

      <p class="paragraf para-style-override-19"><span>— Yani şimdi benim için hiç kehanette bulunmayacak mısınız Semyon Yakovleviç? Oysa ne kadar güvenmiştim size?</span></p>

      <p class="paragraf para-style-override-19"><span>Birden ona dönen Semyon Yakovleviç ağza alınmayacak bir küfür savurdu:</span></p>

      <p class="paragraf para-style-override-19"><span>— Senin... ben seni... senin!..</span></p>

      <p class="paragraf para-style-override-19"><span>Çileden çıkmış gibi korkunç bir açıklıkla, tane tane söylenmişti bu çok ağır söz.</span></p>

      <p class="paragraf para-style-override-19"><span>Bizim grubun hanımları çığlık çığlığa dışarı kaçıştı, erkeklerse kahkahayı bastılar. Meczup Semyon Yakovleviç’i ziyaretimiz de böylece sona erdi.</span></p>

      <p class="paragraf para-style-override-19"><span>Ancak söylenildiğine göre, bu ziyaret sırasında son derece gizemli bir olay daha olmuş burada ve itiraf ederim ki, benim de bu olaya bu kadar ayrıntılı olarak yer vermemin nedeni bu.</span></p>

      <p class="paragraf para-style-override-19"><span>Dediklerine göre herkes hep birlikte kapıya hücum ettiğinde, Liza da Mavrikiy Nikolayeviç eşliğinde kapıdan çıkmak üzereyken o sıkışıklıkta birden Nikolay Vsevolodoviç’le burun buruna gelmişti. O pazar sabahından ve bayılma olayından sonra birçok kez karşılaşmış olmalarına karşın ne birbirlerine yaklaşmış, ne de bir şey konuşmuşlardı. Kapıdaki karşılaşmalarına ben de tanık oldum</span><span class="char-style-override-9">: b</span><span>ana bir an karşılıklı durup birbirlerine tuhaf bir şekilde bakmışlar gibi geldi. Ama kalabalıktan çok da iyi görememiş olabilirim. Yine de Liza’nın Nikolay Vsevolodoviç’e bir an baktıktan sonra elini hızla onun yüzü hizasına kaldırdığını, beriki kendini geri atmamış olsaydı herhalde ona vuracağını doğrulayanlar vardı. Muhtemelen yüzünün ifadesi hoşuna gitmemiş ya da az önceki Mavrikiy Nikolayeviç olayıyla ilgili bir alay sezinlemişti. İtiraf ederim ki ben böyle bir şey görmedim; kanımca o kargaşada kimsenin de doğru dürüst bir şey görebilmesi mümkün değildi ama kimbilir, belki birileri bir şeyler görebilmişti. Ben o zaman buna inanmadım. Ancak, dönüş yolu boyunca Nikolay Vsevolodoviç’in yüzünün bir parça solgun olduğunu anımsıyorum.</span></p>

      <p class="paragraf para-style-override-20"/>

      <p class="x2030"><span>III</span></p>

      <p class="paragraf para-style-override-20"/>

      <p class="paragraf para-style-override-19"><span>Varvara Petrovna’nın nicedir aklından geçen, eski dostuna da bildirmiş olmasına karşın nedense erteleyip durduğu görüşme de sonunda o gün gerçekleşti. Skvoreşniki’de buluştular. Varvara Petrovna müthiş bir telaş içinde geldi kent dışındaki evine. Mürebbiyeler yararına düzenlenen eğlentinin yeri dün en sonunda belirlenmiş ve soylular kurulu başkanının eşinin evinde yapılması kararlaştırılmıştı. Ama Varvara Petrovna o kendine özgü zihni çevikliğiyle, bu eğlentiden sonra kendisinin de Skvoreşniki’de bütün kentin toplanacağı bir eğlenti düzenlemesine hiçbir engel bulunmadığını hemen sezmişti. Hangi evde konukların daha iyi ağırlandığını, her bakımdan daha zevkli bir balonun hangi evde düzenlendiğini o zaman herkes kendi gözleriyle görecekti. Tanımak neredeyse olanaksızdı Varvara Petrovna’yı. O eski erişilmez, huzuruna kolay çıkılmaz (Stepan Trofimoviç’in deyişiyle) “yüce kadın” gitmiş, yerine şımarık, sıradan bir sosyete kadını gelmişti. Kimbilir belki de yalnızca görünüşte böyleydi bu.</span></p>

      <p class="paragraf para-style-override-19"><span>Eve varınca emektar Aleksey Yegoroviç ve dekorasyon işlerinin büyük ustası, görmüş geçirmiş Fomuşka’yla birlikte bomboş odalarını, salonlarını dolaştı evin. Fikirler, planlar birbirini izledi</span><span class="char-style-override-9">: k</span><span>entteki evden hangi mobilyalar, eşyalar, tablolar getirilmeli ve bunlar nerelere, nasıl yerleştirilmeliydi? Limonluk ve çiçekler nereye yerleştirilirse daha güzel olurdu? Nerelere yeni perdeler asılmalıydı? İkram büfesi nerede hazırlanmalı, bir mi yoksa iki mi büfe hazırlamalıydı, vb., vb. Bunca telaşın arasında bir anda aklına Stepan Trofimoviç’i getirmesi için arabasını göndermek geldi.</span></p>

      <p class="paragraf para-style-override-19"><span>Bir görüşme olacağını ne zamandır bilen Stepan Trofimoviç her gün böyle bir ani çağrı bekliyordu. Arabaya otururken haç çıkardı, işte sonunda yazgısı belli oluyordu. Dostunu büyük salondaki cumbada buldu; önünde mermer bir sehpa bulunan küçük kanepeye oturmuş, elinde kalem kâğıt, pencere ve galerilerin yüksekliğini ölçen Fomuşka’nın söylediği ölçüleri yazıyor, önündeki kâğıdın kenarına küçük küçük çizikler atıyordu. İşine ara vermeden Stepan Trofimoviç’in bulunduğu yana başıyla bir selam verdi, öteki selam niyetine bir şeyler mırıldanınca elini uzattı ve yüzüne bakmadan yanında yer gösterdi.</span></p>

      <p class="paragraf para-style-override-19"><span>Daha sonra şöyle anlattı bana bu karşılaşmayı Stepan Trofimoviç:</span></p>

      <p class="paragraf para-style-override-19"><span>“Oturdum ve heyecanımı bastırmak için ‘yüreğimi ezerek’ beş dakika kadar bekledim. Yirmi yıldır tanıdığım kadın değildi karşımdaki. Her şeyin kesin olarak bittiğini hemen anladım; bunu anlamamın bana verdiği güç onu bile hayrete düşürdü. Bu son saatte böylesine metin oluşum, yemin ederim, dehşetli şaşırtmıştı kendisini.”</span></p>

      <p class="paragraf para-style-override-19"><span>Varvara Petrovna birden kalemini sehpaya bıraktı ve Stepan Trofimoviç’e dönerek:</span></p>

      <p class="paragraf para-style-override-19"><span>— Stepan Trofimoviç konuşmamız gerek, –dedi.– Son derece süslü, çarpıcı, gözalıcı sözler hazırladığınızı biliyorum ama doğrudan konuya girsek daha iyi, öyle değil mi?</span></p>

      <p class="paragraf para-style-override-19"><span>Stepan Trofimoviç ürperdi; dostu tavrını, duruşunu belirtmekte pek acele etmişti; bakalım nereye varacaktı işin sonu?</span></p>

      <p class="paragraf para-style-override-19"><span>— Bırakın isterseniz önce ben bir diyeceğimi diyeyim, sonra siz bunlara yanıtınız neyse verirsiniz, –dedi çabuk çabuk,– gerçi, söyleyeceklerime bir yanıtınızın olabileceğini de sanmıyorum ya neyse. Yaşadığınız sürece bin iki yüz rublenizi ödemeyi kendime kutsal bir görev biliyorum; daha doğrusu, kutsal bir görev değil de sadece daha önce anlaştığımız gibi diyelim, sanırım böylesi daha gerçekçi, öyle değil mi? İsterseniz yazılı hale de getirebiliriz bunu. Ölümüm halinde neler yapılacağına ilişkin özel buyruklar verilmiştir. Ama yıllık ödeneğiniz dışında oturduğunuz evi, hizmetinizi gören insanları ve başka her türlü gereksiniminizi de ben karşılıyorum. Bütün bunları paraya çevirdiğimizde bin beş yüz ruble tutar, öyle değil mi? Ne olur ne olmaz diye ben ekstra bir üç yüz ruble daha ekliyorum, toplam üç bin eder. Bu miktar bir yıl için yeter mi size? Hiç az sayılmaz sanırım, değil mi? Olağanüstü durumlarda ek ödemede de bulunacağım. Şimdi</span><span class="char-style-override-9">: b</span><span>u parayı alın, adamlarımı geri yollayın ve nerede istiyorsanız, Petersburg’da mı, Moskova’da mı, yurtdışında mı, yoksa –benim evimde olmamak koşuluyla– burada mı, nerede istiyorsanız yaşayın. Anlaşıldı mı?</span></p>

      <p class="paragraf para-style-override-19"><span>— Daha dün denecek kadar yakın bir zamanda yine aynı ağız, yine böyle ardından atlı kovalıyormuş gibi bir aceleyle bambaşka bir istekte bulunmuştu benden, –dedi Stepan Trofimoviç her kelimeyi tek tek vurgulayarak, kederli bir sesle.– Boyun eğdim, isteğinizi yerine getirerek kazaska oynadım. Oui, la comparaison peut être permise. C’était comme un petit cozak du Don, qui sautait sur sa propre tombe.</span><span class="dipnot char-style-override-8"><a class="footnote-link" href="#footnote-225-38" id="footnote-225-38-backlink">38</a></span> <span>Şimdiyse...</span></p>

      <p class="paragraf para-style-override-19"><span>— Durun Stepan Trofimoviç. Çok konuşuyorsunuz, korkunç bir çeneniz var! Dans falan ettiğiniz yok, yalnızca yeni bir kravat, gömlek, eldiven giyip, pomatlar, kokular sürünüp evime geldiniz hepsi bu. İnanın bana kendiniz de çok istiyordunuz evlenmeyi; yüzünüzden okunuyordu bu ve gerçekten hiç hoş bir ifade değildi. Bunu o zaman yüzünüze vurmadımsa bilin ki yalnızca inceliğimdendi. Benim hakkımda ve evleneceğiniz kız hakkında onca çirkin şey yazabilmiş olmanıza karşın, o kızla evlenmek isteyen yine siz kendinizdiniz! Şimdi bambaşka bir şeyden söz ediyoruz. Mezarınızın mı bilmem neyin üzerinde dans eden cozak du Don’un bu konuştuğumuz şeyle ne ilgisi var? Neyi neye benzetiyorsunuz anlamıyorum. Ne mezarı, ne ölümü? Tam tersine yaşayın, olabildiğince uzun yaşayın, ben bundan yalnızca sevinç duyarım.</span></p>

      <p class="paragraf para-style-override-19"><span>— Düşkünler yurdunda yaşamamdan mı söz ediyorsunuz?</span></p>

      <p class="paragraf para-style-override-19"><span>— Düşkünler yurdu mu? Yılda üç bin ruble geliri olanlar düşkünler yurduna gitmez. Ah sahi, –gülümsedi,– anımsıyorum, bir kez Pyotr Stepanoviç düşkünler yurdu falan diyerek bir şaka yapmıştı. Ama bu gerçekten üzerinde düşünülmeye değer, özel bir düşkünler yurduydu diye hatırlıyorum</span><span class="char-style-override-9">: e</span><span>n saygıdeğer insanlar gidiyormuş oraya, albaylar, hatta bir general bile oraya gitmeyi istiyormuş. Siz şu sahip olduğunuz gelirle oraya girerseniz keyfiniz beyde olmaz; huzur bulur, çok rahat edersiniz. Her hizmetiniz görülür, siz de o arada bilimsel çalışmalarınızı yürütürsünüz... preferans oynayacak arkadaşlarınız bile olur...</span></p>

      <p class="paragraf para-style-override-19"><span>— Passons.</span></p>

      <p class="paragraf para-style-override-19"><span>Varvara Petrovna bozuldu:</span></p>

      <p class="paragraf para-style-override-19"><span>— Passons mu? Öyleyse benim söyleyeceklerim bu kadar. Şu andan sonra birbirimizden kesin olarak ayrılıyoruz, herkes kendi yoluna!</span></p>

      <p class="paragraf para-style-override-19"><span>— Yirmi yıldan geriye kalan bu mu... son vedamız... hepsi bu ha?</span></p>

      <p class="paragraf para-style-override-19"><span>— Haykırmayı nasıl da seviyorsunuz Stepan Trofimoviç! Ama günümüzde modası geçmiş bir şey bu. İnsanlar artık belki biraz kaba ama çok yalın konuşuyorlar. Bir yirmi yıl tutturmuş gidiyorsunuz! İki kişinin karşılıklı onur savaşımından başka nedir o yirmi yıl deyip durduğunuz! Bana yazdığınız mektupların hiçbiri bana yazılmış değil; gelecek kuşaklara kalsın diye yazılmış mektuplar! Siz dost değil, bir üslupçusunuz; zaten dostluk dediğiniz yüceltilmiş kavram da, gerçekte iki kişinin içlerini, içlerindeki bulaşık sularını karşılıklı birbirlerine dökmelerinden başka bir şey değildir...</span></p>

      <p class="paragraf para-style-override-19"><span>— Tanrım, size ne kadar yabancı bu sözler! Ezberlenmiş dersler! Demek sonunda sizi de kendilerine benzettiler, size de giydirdiler üniformalarını! Siz de neşe içinde güneşe çıktınız sonunda demek! Chère, chère,</span> <span>bir tabak mercimek çorbasına özgürlük satılır mı?</span></p>

      <p class="paragraf para-style-override-19"><span>— Ben başkalarının sözlerini yineleyen bir papağan değilim, –dedi öfkeyle Varvara Petrovna.– Ağzımdan çıkan sözlerin bunca yıldır biriktirdiğim benim sözlerim olduğuna inanabilirsiniz. Şu yirmi yılda benim için ne yaptınız? Sizin için getirttiğim ve ciltçiye verilmemiş olsalardı açılmadan kalacak kitapları dahi okumamı istemediniz. Bana yol göstermenizi rica ettiğim o ilk yıllarda ne verdiniz bana okumam için? Bir Capefigue</span> <span>tutturmuş gidiyordunuz! Okuyup aydınlanmamı kıskandınız ve daha fazla ilerlememem için önlemler aldınız. Oysa herkes sizinle alay ediyordu. İtiraf edeyim ki sizi bir eleştirmen olarak gördüm hep, bir edebiyat eleştirmeni; başka hiçbir şey değil. Petersburg’a giderken size bir dergi yayınlamak ve bütün hayatımı ona hasretmek istediğimi söylediğimde birden yüzüme alaylı alaylı bakmaya başladınız, sonra bir çalımla burnunuzu havaya diktiniz.</span></p>

      <p class="paragraf para-style-override-19"><span>— Hiç... hiç de öyle değildi... O zaman izleniyoruz diye korkuyorduk...</span></p>

      <p class="paragraf para-style-override-19"><span>— Tam da öyleydi. İzlenilmeye gelince, Petersburg’da asla böyle bir korku duymanızı gerektirecek bir şey yoktu. Anımsar mısınız, daha sonra şubatta haber herkesin diline düşünce korkudan betiniz benziniz atmış bir halde koşup gelmiş ve yayınlanması düşünülen dergiyle hiçbir ilginizin bulunmadığını, eve gelip giden gençlerin size değil bana geldiklerini, sizin yalnızca bir öğretmen olduğunuzu ve ücret almayıp bunun yerine evimde kaldığınızı belirten bir kâğıt vermemi istemiştiniz benden, öyle değil mi? Hatırlıyorsunuz bunları değil mi? Doğrusu pek seçkin bir yaşam sürdünüz Stepan Trofimoviç!</span></p>

      <p class="paragraf para-style-override-19"><span>— Korkuya bir anlık bir teslim oluştu o, –dedi Stepan Trofimoviç acıyla inler gibi.– Göz açıp kapayacak kadar kısa bir an teslim oldum korkuya! Böylesine küçük, önemsiz bir şey yüzünden kopartılıp atılabilir mi her şey? Onca yıllık birlikteliğimiz süresince hiç mi ayakta kalabilecek sağlam bir şey oluşturamadık aramızda?</span></p>

      <p class="paragraf para-style-override-19"><span>— Hesabınızı öyle iyi biliyorsunuz ki; sonuçta hep benim size borçlu kalmamı istiyor, bunun için çabalıyorsunuz. Yurtdışından döndüğünüzde bana nasıl da tepeden bakıyor, nasıl da ağzımı bile açtırmıyordunuz. Derken ben de yurtdışına çıktım, dönüşümde sizinle izlenimlerimi paylaşmak istedim, Sistine Madonnası falan diyecek oldum ama dinlemediniz bile beni, sanki ben de sizin gibi etkilenemez, aynı duyguları duyamazmışım gibi kravatınızın ardından küçümsercesine gülümsediniz benimle.</span></p>

      <p class="paragraf para-style-override-19"><span>— Öyle bir şey olmadı, yani büyük ihtimalle... J’ai oublié.</span><span class="dipnot char-style-override-8"><a class="footnote-link" href="#footnote-225-39" id="footnote-225-39-backlink">39</a></span></p>

      <p class="paragraf para-style-override-19"><span>— Hayır, tam olarak öyleydi. Aslında karşımda övüneceğiniz bir şey de yoktu, çünkü söylediklerinizin tümü saçma, uydurma şeylerdi. Günümüzde kimse o resim önünde kendinden geçmiyor artık, ona saatlerce bakarak zaman yitirmiyor; birtakım dinozorlar dışında elbet. Kanıtlandı da bu.</span></p>

      <p class="paragraf para-style-override-19"><span>— Kanıtladılar ha?</span></p>

      <p class="paragraf para-style-override-19"><span>— Bir işe yaradığı yok çünkü. Şu maşrapanın bir yararı var</span><span class="char-style-override-9">: s</span><span>u doldurursun içine; şu kalemin de yararı var</span><span class="char-style-override-9">: e</span><span>line alır, dilediğini yazarsın. O tabloda ise doğadaki bütün yüzlerden çirkin bir kadın yüzü var. Bir elma resmi yapın, onun yanına bir de gerçek elma koyun</span><span class="char-style-override-9">: h</span><span>angisini alırsınız? Yanlış seçim yapacağınızı hiç sanmam. İşte özgür bir incelemenin daha ilk ışıklarıyla tüm teorilerinizin içine düştüğü durum budur!</span></p>

      <p class="paragraf para-style-override-19"><span>— Anlatın, anlatın.</span></p>

      <p class="paragraf para-style-override-19"><span>— Alay ediyorsunuz. Peki sadaka konusundaki sözlerinizi hatırlıyor musunuz? Sadaka vermekten alınan zevk kibirli, küstah, ahlaksızca bir zevktir; zenginin zenginliğinden, gücünden, kendi önem ve değerini yoksulun önem ve değeriyle karşılaştırmasından aldığı zevktir. Sadaka, vereni de alanı da soysuzlaştırır, üstelik hiçbir amaca da hizmet etmez, yalnızca yoksulluğu artırır. Çalışmaktan hoşlanmayanlar, tembeller tıpkı kazanmak umuduyla kumar masaları çevresinde toplanan kumarbazlar gibi sadaka dağıtanların çevresinde toplanır. Üstüne üstlük bu zavallı insanlara fırlatılan o zavallı mangırlar onların dertlerinin yüzde birine bile deva olmaz. Hayatınızda çok sadaka dağıttınız mı Stepan Trofimoviç? Seksen kapikten fazla değil, hatırlasanıza. En son ne zaman sadaka verdiğinizi hatırlamaya çalışın</span><span class="char-style-override-9">: i</span><span>ki yıl önce miydi, yoksa dört mü? Sürekli konuşuyor ve iş yapanlara engel oluyorsunuz. Sadaka, günümüz toplumunda yasaklanması gereken bir kurum. Yeni düzende yoksul falan olmayacak nasılsa.</span></p>

      <p class="paragraf para-style-override-19"><span>— Oo, bakıyorum başkalarının sözlerini bir yanardağ gibi püskürtüyorsunuz! Demek iş yeni düzene dek vardı ha? Zavallı kadın, Tanrı yardımcınız olsun.</span></p>

      <p class="paragraf para-style-override-19"><span>— Evet, iş yeni düzene dek vardı Stepan Trofimoviç! Bugün herkesin bildiği bütün yeni düşünceleri siz benden özenle gizlediniz ve bunu da sırf bana egemen olmak için kıskançlığınızdan yaptınız. Bugün Yuliya’nın bile benden fersah fersah ileride olmasının tek nedeni bu. Ama artık gözüm açıldı. Bunca zaman elimden geldiğince sizi savundum Stepan Trofimoviç; oysa sizi suçlamayan tek bir kişi bile yok.</span></p>

      <p class="paragraf para-style-override-19"><span>Stepan Trofimoviç yerinden doğruldu:</span></p>

      <p class="paragraf para-style-override-19"><span>— Yeter! Yeter! Ne istiyorsunuz benden, pişmanım dememi mi?</span></p>

      <p class="paragraf para-style-override-19"><span>— Bir dakika daha oturun Stepan Trofimoviç, sormak istediğim bir şey daha var. Düzenlenen edebiyat akşamında sizin de bir şey okumanızı sağladım, sanırım bu çağrı iletildi size. Söyler misiniz, ne okumayı düşünüyorsunuz?</span></p>

      <p class="paragraf para-style-override-19"><span>— Size göre bir maşrapa ya da kurşunkalem kadar değeri olmayan o kraliçeler kraliçesi üzerine olacak okuyacağım parça</span><span class="char-style-override-9">: i</span><span>nsanlığın yüce ülküsü, Sistine Madonnası üzerine...</span></p>

      <p class="paragraf para-style-override-19"><span>— Tarihten bir şey olmayacak yani? –diye haykırdı Varvara Petrovna derin bir düş kırıklığı içinde.– O zaman kimse dinlemez ki sizi. O Madonna’ya taktınız! İnsanları uyutmaktan zevk mi alıyorsunuz? İnanın iyiliğiniz için söylüyorum Stepan Trofimoviç</span><span class="char-style-override-9">: O</span><span>rtaçağ İspanya tarihinden kısa tutulmuş, ilginç bir saray entrikası anlatın ya da bir fıkra ve ona eklenecek küçük birkaç fıkra ile kendinize ait birkaç özlü sözle bitirin bu işi. Görkemli saray yaşamı, alımlı kadınlar, zehirlemeler falan filan. Karmazinov İspanya tarihi içinden de insanlara anlatacak ilginç bir şey bulup çıkaramayan, hiçbir yerden hiçbir şey bulamaz diyor.</span></p>

      <p class="paragraf para-style-override-19"><span>— Karmazinov... artık yazabileceği hiçbir şey kalmamış, kendini tüketmiş o salak bana konu mu arıyor?</span></p>

      <p class="paragraf para-style-override-19"><span>— Neredeyse bir devlet adamı zekâsı var Karmazinov’da! Diliniz pek cüretkâr Stepan Trofimoviç!</span></p>

      <p class="paragraf para-style-override-19"><span>— Kendini tüketmiş, kızgın bir kocakarıdan başka bir şey değil o sizin Karmazinov’unuz! Chère, chère, ne zamandır esirisiniz onun? Ah Tanrım!</span></p>

      <p class="paragraf para-style-override-19"><span>— Onun o çalımlı, kendini beğenmiş havalarına şimdi de hiç katlanamıyorum ama bir konuda gerçeği teslim etmek gerek</span><span class="char-style-override-9">: z</span><span>eki adam. Bakın yineliyorum</span><span class="char-style-override-9">: e</span><span>limden geldiğince savundum sizi. Hem neden ille de sıkıcı, gülünç olmak istiyorsunuz? Tam tersine geçen yüzyılın temsilcisi olarak ağırbaşlı bir gülümsemeyle çıkın sahneye ve bazen çok güzel yaptığınız gibi, o kıvrak zekânızla size özgü üç anekdot anlatın olsun bitsin. Yaşlı olun varsın, işi bitmiş olun, hatta onlardan geri kalmış olun, ne çıkar! Siz zaten en baştaki gülümsemenizle bütün bunları itiraf etmiş olacağınız için herkes sizi geçmişin sevimli, iyi, zeki bir kalıntısı olarak görecek... Kısacası bir eski zaman insanı ama kafası o denli ileri ki, şimdiye dek inanıp ardından gittiği şeylerin yanlış yanlarını kendisi de görüp değerlendirebiliyor. Rica ediyorum dediğimi yapın ve beni mutlu edin.</span></p>

      <p class="paragraf para-style-override-19"><span>— Chère, yeter! Böyle bir şey istemeyin benden, yapamam! Okuyacağım metin Madonna üzerine olacak ve öyle bir fırtına kopacak ki, ya onların tümü birden perişan olacak ya da yalnızca ben!</span></p>

      <p class="paragraf para-style-override-19"><span>— Yalnızca siz perişan olacaksınız herhalde Stepan Trofimoviç.</span></p>

      <p class="paragraf para-style-override-19"><span>— Yazgım bu benim! Elinde makasla merdivene ilk tırmanan ve eşitlik, haset ve... midesi adına yüce ülkünün göksel yüzünü paralayan o aşağılık köleden; uşak ruhlu, soysuz, sefih yaratıktan söz edeceğim onlara ve sonra, sonra...</span></p>

      <p class="paragraf para-style-override-19"><span>— Doğruca tımarhaneye mi?</span></p>

      <p class="paragraf para-style-override-19"><span>— Olabilir. Ama ister galip, ister mağlup olayım, hemen o akşam dilenci torbamı boynuma astığım gibi varımı yoğumu, bana bıraktığınız aylıkları, yıllıkları, tüm armağanları ve vaat ettiğiniz tüm refahla mutluluğu ardımda bırakarak yaşamımın geri kalanını ya bir tüccarın evinden öğretmen-bakıcı olarak geçirmek ya da bir duvar dibinde açlıktan ölmek üzere yayan yollara düşeceğim. Başka sözüm yok. Alea jacta est!</span><span class="dipnot char-style-override-8"><a class="footnote-link" href="#footnote-225-40" id="footnote-225-40-backlink">40</a></span></p>

      <p class="paragraf para-style-override-19"><span>Yeniden ayağa kalktı.</span></p>

      <p class="paragraf para-style-override-19"><span>— Biliyordum, –diyerek Varvara Petrovna da ayağa kalktı, gözleri kor gibi yanıyor, dişlerini sıkıyordu,– bunca yıldır beni, evimi iki paralık etmek, karalamak için yaşadığınızı, tek amacınızın bu olduğunu biliyordum. Bir tüccar evinde öğretmenlik ya da duvar dibinde ölüp gitmek derken söylemek istediğiniz nedir? Bitmez tükenmez bir kin ve kara çalma yalnızca bu!</span></p>

      <p class="paragraf para-style-override-19"><span>— Beni hep küçük gördünüz ama ben hanımına sadık bir şövalye gibi öleceğim; çünkü sizin düşünceleriniz benim için her zaman, her şeyden daha değerli olmuştur. Şu andan sonra hiçbir şey kabul etmiyorum; çıkar gözetmeksizin sayacağım sizi.</span></p>

      <p class="paragraf para-style-override-19"><span>— Saçmalıyorsunuz!</span></p>

      <p class="paragraf para-style-override-19"><span>— Bana hiçbir zaman saygı duymadınız! Evet sayısız zayıf yanım olabilir. Evet paranızı yedim –nihilistlerin diliyle konuşuyorum– ama paranızı yemek hiçbir zaman amacım, ilkem olmadı. Bu doğal bir şekilde, kendiliğinden gelişen bir sonuç oldu, nasıl olduğunu ben de bilmiyorum... Ben her zaman aramızda yemekten, karın doyurmaktan daha yüce şeyler bulunduğuna inandım. Hiçbir zaman bir alçak olmadım! Şimdi artık durumu düzeltmek için yola koyulmanın zamanıdır! Geç kalınmış bir yolculuk, mevsim artık güz sonu, her yanı sis kaplamış, yaşlılığın kırağıları, buzlarıyla kaplı gideceğim yol; yarın bir gün açılacak mezarımın üzerinde rüzgâr uğulduyor... Olsun! Yine de yola düşmeliyim, önümde açılan yeni yola!</span></p>

      <p class="paragraf para-style-override-19"/>

      <p class="paragraf para-style-override-19"><span>Tertemiz bir aşkla dolu</span></p>

      <p class="paragraf para-style-override-19"><span>Ve hep o tatlı düşe bağlı...</span><span class="dipnot char-style-override-8"><a class="footnote-link" href="#footnote-225-41" id="footnote-225-41-backlink">41</a></span></p>

      <p class="paragraf para-style-override-19"/>

      <p class="paragraf para-style-override-19"><span>Ah, elveda, elveda düşlerim! Elveda, yirmi yıl! Alea jacta est.</span></p>

      <p class="paragraf para-style-override-19"><span>Yüzü gözyaşlarıyla ıslanmıştı. Şapkasını aldı.</span></p>

      <p class="paragraf para-style-override-19"><span>— Latince anlamıyorum, –dedi Varvara Petrovna var gücüyle kendini tutmaya çalışarak; belki o da ağlamak istiyordu, ama öfke ve gurur bir kez daha üstün geldi,– yalnız, bir şey biliyorum ki, bütün bu yaptıklarınız şımarıklıktan başka bir şey değil. Bütün bu bencillik dolu tehditlerinizi asla yerine getiremeyeceksiniz. Ne bir tüccar evine gideceksiniz, ne de bir başka yere. Burada, benim dizimin dibinde oturup huzur içinde yaşayacaksınız; her yıl düzenli gelirinizi alacak ve her salı beş para etmez dostlarınızı evinizde kabul etmeyi sürdüreceksiniz. Elveda Stepan Trofimoviç.</span></p>

      <p class="paragraf para-style-override-19"><span>Stepan Trofimoviç onu yerlere kadar eğilerek selamladı:</span></p>

      <p class="paragraf para-style-override-19"><span>— Alea jacta est!</span></p>

      <p class="paragraf para-style-override-19"><span>Evine döndüğünde ölüden farksızdı.</span></p>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-33-backlink" id="footnote-225-33">33</a> <span>Aptallar anlamına gelir. Dostoyevski’nin de çağdaşı olan ünlü mizah yazarı Saltıkov-Şçe<a id="Anchor-26"/><a id="Anchor-27"/>drin’in</span> <span class="char-style-override-11">Bir Kentin Öyküsü</span> <span>eserinden ilhamla, dönemin demokratik basınında Saltıkov-Şçedrin’in yaşadığı Tver Kenti “Glupov” diye anılıyordu.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-34-backlink" id="footnote-225-34">34</a> <span>Pis kanla sulansın tarlalarımız! (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-35-backlink" id="footnote-225-35">35</a> <span>Dönemin vals ritminde, popüler bir Alman şarkısı.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-36-backlink" id="footnote-225-36">36</a> <span>Ne toprağımızdan bir karış, ne kalelerimizden tek bir taş! (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-37-backlink" id="footnote-225-37">37</a> <span>409,5 grama eşit Rus ağırlık ölçüsü.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-38-backlink" id="footnote-225-38">38</a> <span>Evet, uygun bir benzetme. Kendi mezarı üstünde hoplayıp zıplayan bir küçük Don Kazağı gibi. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-39-backlink" id="footnote-225-39">39</a> <span>Unuttum. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-40-backlink" id="footnote-225-40">40</a> <span>Ok yaydan çıktı. (Lat.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-41-backlink" id="footnote-225-41">41</a> <span>Puşkin’in 1829 tarihli “Yoksul mert adam” şiirinden alıntı.</span></p>
        </div>
      </div>
    </div>
  </div>
</body>
</html>
