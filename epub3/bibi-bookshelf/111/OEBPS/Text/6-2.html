<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-2.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x6-2.html" xml:lang="en-GB">
    <div class="Basic-Text-Frame-1">
      <p class="arabaslik-orta" id="toc_marker-2-2">İkinci Bölüm</p>

      <p class="paragraf para-style-override-9"/>

      <p class="orta">Gece (devam)</p>

      <p class="paragraf para-style-override-9"/>

      <p class="x2030"><span>I</span></p>

      <p class="paragraf para-style-override-9"/>

      <p class="paragraf para-style-override-19"><span>Bogoyavlenskiy Sokağı’nı baştan sona yürüdü, sonunda yokuşu çıktı, çamur bir yolda ayağı ikide bir kaya kaya bayır aşağı yürümeye başladı. Sonra birden geniş, sisler içinde bir boşlukla karşılaştı</span><span class="char-style-override-9">: ı</span><span>rmaktı bu. Evler, barakamsı kulübelere dönüşmüş, yürüdüğü yol dört yandan karşısına çıkıveren kargacık burgacık sokaklar arasında yitip gitmişti. Nikolay Vsevolodoviç, kıyıdan fazla uzaklaşmadan çit boyunca yürüdü; yolu çok iyi bildiği, ezbere yürüdüğü belliydi. Bambaşka şeylerle meşguldü kafası; o yüzden de kendini bir anda bizim sallar üzerine kurulmuş uzun, ıslak köprümüzün üzerinde bulunca bir süre şaşkın şaşkın çevresine bakındı. Çevrede kimsecikler yoktu; kulağının dibinde içtenlikli, sevecen, aşırı kentlileşmiş küçük esnafla, Gostinıy Dvor’un genç, kıvırcık saçlı tezgâhtarlarının fazla ağdalı ve çalımlı ağzıyla konuşan oldukça hoş bir ses duyunca çok şaşırdı.</span></p>

      <p class="paragraf para-style-override-19"><span>— Saygıdeğer beyefendi, şemsiyelerinden bendenizin de yararlanmasına izin verirler mi acaba?</span></p>

      <p class="paragraf para-style-override-19"><span>Gerçekten de bir karartı süzüldü şemsiyenin altına ya da yalnızca süzülmüş gibi göründü. Asker deyişiyle “dirsek temasında” yürüyordu; sallapati bir yürüyüşü vardı. Nikolay Vsevolodoviç adımlarını yavaşlatıp, karanlıkta daha iyi görmek için yanındaki adama doğru eğildi</span><span class="char-style-override-9">: e</span><span>ğlenceden dönen, esnaftan biriydi bu; fazla uzun boylu sayılmazdı; giyimi kuşamı üstünkörü, gösterişsizdi. Islak, kıvırcık saçları birbirine karışmıştı; başında siperliği yandan yırtılmış çuha bir kasket vardı. Zayıf, esmer biriydi sanki; Çingenelerinki gibi sarıya çalan, kocaman, kapkara, ışıl ışıl gözleri karanlıkta bile belli oluyordu. Kırk yaşlarında gösteriyordu ve sarhoş da değildi.</span></p>

      <p class="paragraf para-style-override-19"><span>— Beni tanıyor musun? –diye sordu Nikolay Vsevolodoviç.</span></p>

      <p class="paragraf para-style-override-19"><span>— Bay Stavrogin, Nikolay Vsevolodoviç; istasyonda... geçen pazar... tren henüz durmuştu ki sizi gösterdiler bana. Ama daha önce de pek çok kez duymuşluğumuz var elbette.</span></p>

      <p class="paragraf para-style-override-19"><span>— Pyotr Stepanoviç’ten mi duydunuz? Sen... sen kürek mahkûmu Fedka mısın?</span></p>

      <p class="paragraf para-style-override-19"><span>— Vaftiz adım Fyodor Fyodoroviç. Bir ayağı çukurda yaşlı anacağızımız bu kentte yaşıyor efendim; yaşlılık günlerini soba başında yatarak boşa geçirmemek için gece gündüz bizlere hayır dua eder.</span></p>

      <p class="paragraf para-style-override-19"><span>— Kürek kaçağısın değil mi?</span></p>

      <p class="paragraf para-style-override-19"><span>— Yazgımı değiştirdim efendim. Kitapları, çanı ve diğer tüm kilise işlerini bıraktım. Ömür boyu kürek cezasına mahkûm edildiğim için yatmam gereken süre bitecek gibi değildi.</span></p>

      <p class="paragraf para-style-override-19"><span>— Burada ne yapıyorsun?</span></p>

      <p class="paragraf para-style-override-19"><span>— Ne yapacağım efendim, sabah akşam pinekleyip duruyorum.</span> <span>Bir dayımız vardı, o da geçen hafta sahte para basmaktan girdiği cezaevinde öldü. Ben de onu anmak için topladığım yirmi kadar taşı köpeklere attım, şimdilik bütün yaptığım iş bu. O arada Pyotr Stepanoviç, adıma bütün Rusya’da geçerli olacak bir tüccar kimliği çıkarma sözü verdiler; bir yaptığım iş de kendilerinin lütuf göstermelerini beklemek. Çünkü bana diyorlar ki, “Babam seni İngiliz kulübünde kumarda kaybetmiş. Büyük haksızlık, insanlık dışı bir şey bu!” Acaba ısınmam için üç rublecik lütfeder miydiniz bayım?</span></p>

      <p class="paragraf para-style-override-19"><span>— Yolumu bekliyordun demek? Ben böyle şeylerden hoşlanmam. Kimin emriyle yaptın bunu?</span></p>

      <p class="paragraf para-style-override-19"><span>— Kimsenin emriyle değil; ben sırf sizin herkesçe bilinen iyilikseverliğinizi bildiğimden bekledim. Bizim gelirimizden ne olacak</span><span class="char-style-override-9">: v</span><span>arsa ne âlâ, yoksa git kemik yala! Geçen cuma günü mesela, patlayıncaya kadar börek yedim, üstelik de tadı tuzu olmayan kayış gibi bir börek; ertesi gün ve daha ertesi gün hiçbir şey yemedim, üçüncü gün de kursağıma bir şey girmedi. Irmakta su istemediğin kadar; karnımda sazan yavruları yüzmeye başladı. Ben de işte böylece, cömertçe bir bağışta bulunursunuz diye... çünkü az ötede çocuğun vaftiz anası bekliyor... parasız dönersem vay halime!</span></p>

      <p class="paragraf para-style-override-19"><span>— Pyotr Stepanoviç benim adıma bir söz mü verdi sana?</span></p>

      <p class="paragraf para-style-override-19"><span>— Yani bir söz vermediler de, sözlü olarak buyurdular ki, size belki bir yardımım dokunabilirmiş... yani üst üste gelmiş sıkıntılı bir durum varsa diye... ama bunun nasıl bir durum olduğunu açıklamadılar. Çünkü Pyotr Stepanoviç sabrımı sınıyorlar ve bana şuncacık bile güvenmiyorlar.</span></p>

      <p class="paragraf para-style-override-19"><span>— Neden peki?</span></p>

      <p class="paragraf para-style-override-19"><span>— Pyotr Stepanıç bir astrolom, Tanrı’nın ne kadar gezegeni varsa hepsini bilir, ama onu bile eleştiren çıkar. Sizin karşınızda beyefendi, Yaratan’ın karşısında gibiyim, zira sizinle ilgili pek çok şey duyduk. Pyotr Stepanoviç başka, siz başkasınız efendim. Pyotr Stepanoviç’e bir adam için alçak mı dediler; onun için o adam artık hep alçaktır; biri için aptal mı dediler, onun için başka sıfatı olmaz o adamın. Oysa ben salıları ve çarşambaları aptal olabilirim, ama perşembeleri belki ondan akıllıyımdır. Şimdi kendisi benim bir kimliğe çok ihtiyacım olduğunu biliyor ya –malum, Rusya’da kimliğin yoksa hapı yuttun demektir–, böylelikle ruhumu teslim alabileceğini sanıyor. Ben size bir şey söyleyeyim mi beyefendi, Pyotr Stepanoviç için dünyada yaşamaktan kolay şey yok, çünkü ne olursan ol, önemli olan onun senin için düşündüğüdür; tümüyle kendi istediği gibi yaşar. Üstelik fena cimridir. Kendileri olmazsa sizi bir başıma rahatsız edemeyeceğim fikrindeydiler; oysa ben zatıalinizin karşısında Yaratan’ın karşısında gibiyim. Tam dört gecedir şu köprüde lütfunuzu bekliyorum; Pyotr Stepanoviç olmadan da yolumu bulabilirmişim demek. Düşündüm ki, eğileceksen çarığın değil, çizmenin önünde eğil.</span></p>

      <p class="paragraf para-style-override-19"><span>— Kim söyledi sana benim bu gece bu köprüden geçeceğimi?</span></p>

      <p class="paragraf para-style-override-19"><span>— Bu, itiraf etmem gerekir ki biraz dolaşık yoldan, daha çok da Yüzbaşı Lebyadkin’in aptallığından oldu, çünkü kendileri dilini tutmak denen şeyden habersizdirler. Üç gün üç gecedir çektiğim sıkıntının karşılığı olan üç rublelik lütfunuzu bekliyorum efendim. Üzerimizdeki giysinin sırılsıklam olmasına gelince, hiç sözünü bile etmiyor, sineye çekiyoruz.</span></p>

      <p class="paragraf para-style-override-19"><span>— Köprü bitti</span><span class="char-style-override-9">: b</span><span>en buradan sola dönüyorum, sense sağa. Bak Fyodor, sözlerim doğru anlaşılsın isterim her zaman</span><span class="char-style-override-9">: b</span><span>enden sana tek kapik çalışmaz; ne köprüde, ne de bir başka yerde bir daha karşıma çıkayım deme. Sana hiç ihtiyacım yok, gelecekte de olmayacak. Sözlerimi dinlemeyecek olursan elini ayağını bağlar, polise teslim ederim. Hadi toz ol şimdi!</span></p>

      <p class="paragraf para-style-override-19"><span>— Beraber yürümek keyifliydi ama efendim...</span></p>

      <p class="paragraf para-style-override-19"><span>— Çek arabanı!</span></p>

      <p class="paragraf para-style-override-19"><span>— Buranın yollarını biliyor musunuz efendim? Size kılavuzluk edebilirim, çünkü şeytanın sepetinden silkelenmiş gibidir kentin bu bölgesi...</span></p>

      <p class="paragraf para-style-override-19"><span>— Şimdi bağlayacağım ha! –dedi Nikolay Vsevolodoviç gözdağı verir gibi adama doğru dönerek.</span></p>

      <p class="paragraf para-style-override-19"><span>— Belki düşünür vazgeçersiniz beyefendi; bir öksüzü daha fazla aşağılayıp ne yapacaksınız!</span></p>

      <p class="paragraf para-style-override-19"><span>— Yo, anlaşılan sen kendine çok güveniyorsun!</span></p>

      <p class="paragraf para-style-override-19"><span>— Ben kendimden çok size güveniyorum efendim.</span></p>

      <p class="paragraf para-style-override-19"><span>—</span> <span class="char-style-override-9">s</span><span>ana hiç ihtiyacım yok dedim ya!</span></p>

      <p class="paragraf para-style-override-19"><span>— Ama benim size ihtiyacım var efendim; sorun burada. Bari dönüşünüzü bekleyeyim.</span></p>

      <p class="paragraf para-style-override-19"><span>— Dönüşte de görürsem seni şerefim üzerine söz veriyorum ki bağlayacağım.</span></p>

      <p class="paragraf para-style-override-19"><span>— Madem öyle kuşağımı şimdiden hazırlayayım. Yolunuz açık olsun efendim. Öksüzü şemsiyenizin altına alıp ısıttınız, sırf bunun için bile duacınızım efendim.</span></p>

      <p class="paragraf para-style-override-19"><span>Bunları söylerken adımlarını yavaşlattı, geri kaldı. Nikolay Vsevolodoviç gideceği yere vardığında biraz kaygılıydı. Gökten düşen bu adam, ona gerekli olduğuna nedense emindi, üstelik küstahça bir acelecilikle belirtmişti bunu. Aslında kimse pek kibar davranmıyor gibiydi bugün ona. Yine de şu serserinin bütün söyledikleri yalan olmayabilirdi; adam belki de Pyotr Stepanoviç’ten habersiz, kendi adına hizmet teklifinde bulunuyordu ki olayın asıl ilginç yanı da buydu.</span></p>

      <p class="paragraf para-style-override-19"/>

      <p class="x2030"><span>II</span></p>

      <p class="paragraf para-style-override-19"/>

      <p class="paragraf para-style-override-19"><span>Nikolay Vsevolodoviç’in gittiği ev kentin iyice dışında, bostan çitleri arasında tek başına kaybolup gitmiş, küçücük, tahtadan, yeni yapılmış bir evceğizdi; padavraları bile henüz çakılmamıştı. Pencerelerden birinin panjuru bilerek açık bırakılmış, gece geç vakit beklenen konuğun yönünü bulabilmesi için de pervaza yanan bir mum bırakılmıştı. Otuz adım kadar sonra Nikolay Vsevolodoviç eşikte duran uzun boylu adamı seçebildi; beklemekten sıkılarak yola bakmak için çıkan sabırsız ev sahibi olmalıydı bu.</span></p>

      <p class="paragraf para-style-override-19"><span>Sabırsız, ürkek sesi duyuldu ev sahibinin:</span></p>

      <p class="paragraf para-style-override-19"><span>— Siz misiniz efendim? Siz misiniz?</span></p>

      <p class="paragraf para-style-override-19"><span>— Benim, –dedi Nikolay Vsevolodoviç şemsiyesini kapayarak; ancak evin kapısına varınca yanıtlamıştı soruyu.</span></p>

      <p class="paragraf para-style-override-19"><span>— Nihayet efendim! –dedi Yüzbaşı Lebyadkin olduğu yerde telaşla kıpırdanarak (ev sahibi oydu). Şemsiyenizi alayım efendim... nasıl da ıslanmış! Şurada bir yerde açık bırakırım kurur. Buyurun efendim, lütfen buyurun.</span></p>

      <p class="paragraf para-style-override-19"><span>Taşlığa açılan odanın kapısı ardına kadar açıktı; içerisi iki mumla aydınlatılmıştı.</span></p>

      <p class="paragraf para-style-override-19"><span>— Kesin geleceğim demeseydiniz beklemekten vazgeçecektim.</span></p>

      <p class="paragraf para-style-override-19"><span>Nikolay Vsevolodoviç odaya girerken saatine baktı</span><span class="char-style-override-9">: b</span><span>ire çeyrek vardı.</span></p>

      <p class="paragraf para-style-override-19"><span>— Üstelik böylesine bir yağmurda, böylesine ilginç bir uzaklıktan... saatim yok... pencereden görünen tek şey bahçeler, bostanlar... haliyle insan olayların gerisinde kalıyor... şikâyet olarak almayın, buna cesaret edemem... asla cesaret edemem... ben yalnızca... yani bir haftadır heyecandan içim içimi yiyor... artık ne olacaksa olsun... bir çözüm bulunsun... Öğrenmek istiyorum artık...</span></p>

      <p class="paragraf para-style-override-19"><span>— Neyi?</span></p>

      <p class="paragraf para-style-override-19"><span>— Başıma gelecekleri, yazgımı. Nikolay Vsevolodoviç. Buyurun efendim.</span></p>

      <p class="paragraf para-style-override-19"><span>Eğilerek koltuğun önündeki küçük masada yer gösterdi.</span></p>

      <p class="paragraf para-style-override-19"><span>Nikolay Vsevolodoviç çevresine bir göz attı</span><span class="char-style-override-9">: o</span><span>da küçücüktü, alçak tavanlıydı; en zorunlu olanlar dışında mobilya yoktu; sandalyeler ve koltuk yepyeniydi, ancak döşemeleri yapılmamıştı, minderleri yoktu. Kavak ağacından yapılmış iki masadan biri koltuğun önünde, öbürü karşı köşedeydi; masa örtüsü de bulunan köşedekine bir şeyler konulmuş, hazırlanan şeylerin üzeri tertemiz bir peçeteyle örtülmüştü. Aslında görüldüğü kadarıyla bütün oda tertemizdi. Sekiz gündür içmeyen Yüzbaşı Lebyadkin’in yüzü sararmış, sarkmış gibiydi; bakışlarından tedirginlik, merak, şaşkınlık okunuyordu</span><span class="char-style-override-9">: n</span><span>asıl bir tonla başlaması gerektiğini ve nereden başlarsa daha kazançlı çıkacağını kendisi de henüz bilmiyor gibiydi.</span></p>

      <p class="paragraf para-style-override-19"><span>— Buyurun, –dedi eliyle çevresini göstererek,– tam bir münzevi yaşamı</span><span class="char-style-override-9">: i</span><span>çkisiz, yapayalnız ve yoksul. Eski şövalyelerin kendilerini adadıkları şeyler.</span></p>

      <p class="paragraf para-style-override-19"><span>— Eski şövalyelerin kendilerini böyle şeylere adadıklarını mı düşünüyorsunuz?</span></p>

      <p class="paragraf para-style-override-19"><span>— Yanlış söylemiş olabilirim... Ne yazık ki hiç eğitimim yok! Her şeyi mahvettim! İnanır mısınız Nikolay Vsevolodoviç, ilk kez burada o utanç verici düşkünlüklerimden uzakta, kendime gelebildim. Tek kadeh, tek bir damla bile içki yok! Başımı sokacak bir yerim var, altı gündür vicdanımın huzur dolu sesini dinliyorum. Evceğizimin duvarları bile doğayı hatırlatırcasına reçine kokuyor. Peki ama kimdim ben, neydim? Nasıldı, ozanın dâhiyane dizeleri:</span></p>

      <p class="paragraf para-style-override-19"><span>Geceleri ev bark arama</span></p>

      <p class="paragraf para-style-override-19"><span>Gündüzleri dil bir karış dışarıda,</span></p>

      <p class="paragraf para-style-override-19"><span>Dolan ha dolan.</span></p>

      <p class="paragraf para-style-override-19"><span>Ama... siz çok ıslanmışsınız... Bir çay almaz mıydınız?</span></p>

      <p class="paragraf para-style-override-19"><span>— Rahatsız olmayın.</span></p>

      <p class="paragraf para-style-override-19"><span>— Semaver saat sekizden beri kaynıyordu, ama... söndü. Dünyadaki her şey gibi. Güneş de zamanı gelince sönecek diyorlar. Bununla birlikte, çay içmek isterseniz hemen çaresine bakarız. Agafya uyumuyor.</span></p>

      <p class="paragraf para-style-override-19"><span>— Söyler misiniz Marya Timofeyevna...</span></p>

      <p class="paragraf para-style-override-19"><span>— Burada, burada, –diye hemen atıldı Lebyadkin; sonra kapısı kapalı öbür odayı göstererek:– Görmek ister miydiniz? –diye fısıldadı.</span></p>

      <p class="paragraf para-style-override-19"><span>— Uyumuyor mu?</span></p>

      <p class="paragraf para-style-override-19"><span>— Yok, yok, mümkün mü bu saatte? Tersine akşamdan beri sizi bekliyor, geleceğinizi öğrenir öğrenmez süslendi.</span></p>

      <p class="paragraf para-style-override-19"><span>Şakacı bir gülümsemeyle dudaklarını çarpıtıp komiklik yapmak istediyse de hemen vazgeçti.</span></p>

      <p class="paragraf para-style-override-19"><span>— Genel olarak durumu nasıl? –diye sordu Nikolay Vsevolodoviç kaşlarını çatarak.</span></p>

      <p class="paragraf para-style-override-19"><span>— Genel olarak mı? –Yazıklanıyormuş gibi omuz silkti.– Hep bildiğiniz gibi! Şu anda da iskambil falı bakıyor.</span></p>

      <p class="paragraf para-style-override-19"><span>— Pekâlâ, onu sonraya bırakalım. Önce sizinle işimizi halledelim.</span></p>

      <p class="paragraf para-style-override-19"><span>Nikolay Vsevolodoviç bir sandalyeye oturdu.</span></p>

      <p class="paragraf para-style-override-19"><span>Yüzbaşı koltuğa oturmaya cesaret edemedi, o da bir sandalye çekip oturdu ve başını eğerek heyecanlı, ürkek, dinlemeye hazırlandı.</span></p>

      <p class="paragraf para-style-override-19"><span>Öbür masa Nikolay Vsevolodoviç’in dikkatini çekmişti.</span></p>

      <p class="paragraf para-style-override-19"><span>— Köşedeki masada, örtünün altında ne var? –diye sordu.</span></p>

      <p class="paragraf para-style-override-19"><span>— Ha, o mu? –Lebyadkin de o yana döndü.– Sizin cömertliğiniz efendim... yeni bir eve de taşınmış olmamız... ayrıca buraya gelmek için çok uzun bir yol aşacağınızı ve yorgun düşeceğinizi göz önüne alarak...–duygulu bir gülümsemeyle yerinden kalkıp ayaklarının ucuna basarak masaya gitti, üzerindeki örtüyü saygıyla, özenle kaldırdı</span><span class="char-style-override-9">: S</span><span>öğüş sığır ve domuz etleri, sardalye, peynir, küçük bir yeşil sürahi ve ince uzun şişeli bir şaraptan oluşan son derece temiz, işi bilen birinin elinin değdiği belli, çok şık, hatta hafif caka satarcasına özenilmiş bir sofra ortaya çıktı.</span></p>

      <p class="paragraf para-style-override-19"><span>— Sizin eseriniz mi?</span></p>

      <p class="paragraf para-style-override-19"><span>— Evet efendim. Dünden hazırlamıştım... Size yakışması için elimden gelen çabayı gösterdim. Marya Timofeyevna bu konuları umursamaz bildiğiniz gibi. En önemlisi de sizin cömertliğinizle kotarılmış olduğu için, burada ev sahibi olan sizsiniz, ben değil; ben, en çok sizin kâhyanız olabilirim, çünkü her şeye karşın Nikolay Vsevolodoviç, her şeye karşın ruhen bağımsız bir insanım ben! Bu son varlığımı da elimden almayın! –diye duygulu bir tonla bitirdi sözlerini.</span></p>

      <p class="paragraf para-style-override-19"><span>— Hım!.. Yeniden otursanız yerinize.</span></p>

      <p class="paragraf para-style-override-19"><span>— Minnet-ta-rı-nı-zım efendim. Minnettarınızım ve de bağımsızım! –yeniden yerine oturdu.– Ah, Nikolay Vsevolodoviç, sizi beklerken neler yaşadığımı, bu kalbin nasıl fokurdadığını size bilmem ki nasıl anlatsam! Siz şimdi buracıkta hem benim, hem de o kara bahtlının yazgısını belirleyeceksiniz ve...ben de tıpkı bir zamanlar olduğu gibi, dört yıl önceki gibi size içimi dökeceğim. O zamanlar beni dinlemek lütfunda bulunur, şiirlerimden dizeler mırıldanırdınız... Benim sizin Falstaff’ınız olduğumu söylediler. Söylesinler varsın! Hayatımda öylesine ağırlıklı bir yeriniz var ki!.. Şu anda inanılmaz bir korku içindeyim ve ışığı da, öğüdü de yalnızca sizden bekliyorum. Pyotr Stepanoviç bana çok kötü davranıyor.</span></p>

      <p class="paragraf para-style-override-19"><span>Nikolay Vsevolodoviç büyük bir dikkatle dinliyor, gözlerini bir an bile ayırmadan karşısındakine bakıyordu. Yüzbaşı Lebyadkin içkiyi bırakmış olsa da, yine uyumlu bir kişilik tablosu sergileyemiyordu. Onun gibi yıllanmış ayyaşlarda, gerektiğinde kurnazlık ve palavracılıkta başkalarından hiç aşağı kalmasalar da sona doğru düzgün olmayan, sakat, çılgınca birtakım haller görülmeye başlanır.</span></p>

      <p class="paragraf para-style-override-19"><span>Nikolay Vsevolodoviç sanki biraz daha sevecen bir sesle:</span></p>

      <p class="paragraf para-style-override-19"><span>— Geçen dört küsur yıl boyunca pek değişmemiş gibisiniz yüzbaşı, –dedi.– İnsan yaşamının ikinci yarısının, tümüyle ilk yarıda biriktirilen alışkanlıklardan ibaret olduğu demek doğruymuş.</span></p>

      <p class="paragraf para-style-override-19"><span>Kendisi de güzel, özlü sözlere düşkün olan yüzbaşı yarı şaka, yarı gerçek bir hayranlıkla:</span></p>

      <p class="paragraf para-style-override-19"><span>— Büyük laf! –diye bağırdı.– Hayatın sırrını çözer gibisiniz! Söylediğiniz onca söz arasından Nikolay Vsevolodoviç, Petersburg’dayken söylediğiniz bir sözü hiç unutamadım. Diyordunuz ki</span><span class="char-style-override-9">: “</span><span>Sağduyu karşısında bile direnebilmek için gerçekten yüce insan olmak gerekir.”</span></p>

      <p class="paragraf para-style-override-19"><span>— Ya da bir aptal.</span></p>

      <p class="paragraf para-style-override-19"><span>— İyi, öyle olsun efendim; ama siz yaşamınız boyunca inci saçar gibi birbirinden özlü, zeki sözler söylediniz durdunuz, ya onlar? Hadi Liputin, hadi Pyotr Stepanoviç sizinkinin yarısının yarısı değerinde bir söz söylesinler! Mümkün değil, söyleyemezler! Ah, Pyotr Stepanoviç nasıl da acımasızdı bana karşı!..</span></p>

      <p class="paragraf para-style-override-19"><span>— İyi de yüzbaşı, o gün sizin orada yapıp ettiklerinize ne demeli?</span></p>

      <p class="paragraf para-style-override-19"><span>— Neylersiniz sarhoşluk! Öte yandan sayısız düşmanım olduğunu da unutmamak gerek! Ama artık her şey bitti, yılan gibi deri değiştirdim, yepyeni oldum. Vasiyetnamemi yazıyorum Nikolay Vsevolodoviç, hatta yazıp bitirdim bile.</span></p>

      <p class="paragraf para-style-override-19"><span>— İlginç. Kime, ne bırakıyorsunuz?</span></p>

      <p class="paragraf para-style-override-19"><span>— Yurduma, insanlığa ve öğrencilere. Gazetelerde Nikolay Vsevolodoviç, çok zengin bir Amerikalının yaşamöyküsünü okumuştum. Muazzam varlığını olduğu gibi fabrikalara, müspet bilimlere bırakmış; iskeletini de öğrencilere ve oradaki akademiye; derisini ise trampet yapıp gece gündüz Amerikan ulusal marşını çalsınlar diye bırakmış. Kuzey Amerika devletlerindeki düşünce yüceliğinin yanında biz ne yazık ki cüceden başka bir şey değiliz. Rusya doğanın bir cilvesidir, aklın değil. Diyelim ki ben de derimi askerlik hizmetine başlamaktan şeref duyduğum Akmolin Piyade Alayı’na bağışladım, trampet yapıp her gün gümbür gümbür Rus ulusal marşını çalsınlar diye; derhal liberalizmle suçlar ve derimi yasaklarlar... bu yüzden vasiyetimde kendimi yalnızca öğrencilerle sınırladım. İskeletimi de akademiye bağışlamak istiyorum, yalnız bir şartla</span><span class="char-style-override-9">: a</span><span>lnımın üzerine “pişman olmuş bir serbest düşünceli”</span><span class="dipnot char-style-override-8"><a class="footnote-link" href="#footnote-225-22" id="footnote-225-22-backlink">22</a></span> <span>yazan bir etiket yapıştıracaklar ve o etiket hep orada kalacak. Hepsi bu, efendim!</span></p>

      <p class="paragraf para-style-override-19"><span>Yüzbaşı coşkuyla konuşuyordu, Amerikalının vasiyetnamesinin güzelliğine inandığı da açıktı; ama öte yandan düzenbazın tekiydi ve eskiden soytarılığını yaptığı Nikolay Vsevolodoviç’i şimdi de güldürmenin peşindeydi. Ama Stavrogin gülümsemek bir yana kuşkuyla sordu:</span></p>

      <p class="paragraf para-style-override-19"><span>— Vasiyetnamenizi ölmeden açıklayarak ödül almak gibi bir şey peşinde misiniz?</span></p>

      <p class="paragraf para-style-override-19"><span>— Diyelim ki öyle Nikolay Vsevolodoviç, ne çıkar bundan? –dedi yüzbaşı dikkatle onun yüzüne bakarak.– Şu yazgıma bakın! Artık şiir de yazmıyorum. Vaktiyle sizin bile dilinizdeydi şiirlerim; içki şişeleri birbirini izlerken okur, eğlenirdiniz, hatırladınız mı? Ama kalemim çalışmıyor artık. Tek bir şiir yazdım, tıpkı Gogol’ün “Son Öykü”sü gibi; hatırlarsanız o bunu bütün Rusya’ya “yüreğinden dökülen ezgiler” diye duyurmuştu. Ben de onun gibi, son şarkımı söyledim ve bitti.</span></p>

      <p class="paragraf para-style-override-19"><span>— Adı ne bu son şiirinizin?</span></p>

      <p class="paragraf para-style-override-19"><span>— “Bacağını kıracak olursa”!</span></p>

      <p class="paragraf para-style-override-19"><span>— Ne-e?</span></p>

      <p class="paragraf para-style-override-19"><span>Yüzbaşının da beklediği buydu. O kendi şiirlerine saygı duyan, onlara büyük değer veren biriydi, ama ruhundaki hileci ikiyüzlülükten dolayı Nikolay Vsevolodoviç’in onun karaladığı manzumeleri okuduğunda eğlenmesi, hatta zaman zaman karnını tuta tuta kahkahalar atması pek hoşuna giderdi. Bir taşla iki kuş vurmuş olurdu böylece</span><span class="char-style-override-9">: h</span><span>em ozanlık yanı tatmin oluyor, hem Stavrogin’e yaranıyordu. Ama şu anda üçüncü bir hedef daha çıkmıştı, çok özel, çok hassas bir hedef</span><span class="char-style-override-9">: ş</span><span>iirlerini insanlara sunarken yüzbaşının en çekindiği, kendini en fazla suçladığı, bu yüzden de hep kendini haklı çıkarmaya çalıştığı bir nokta:</span></p>

      <p class="paragraf para-style-override-19"><span>— “Bacağını kıracak olursa”, yani atla gezinti yaparken. Bir fantezi Nikolay Vsevolodoviç, sayıklama ya da... ama ozan sayıklaması</span><span class="char-style-override-9">: a</span><span>tıyla gezmeye çıkmış bir binici hanıma rastladığım bir gün çok şaşırdım ve kendime maddi bir soru sordum</span><span class="char-style-override-9">: “</span><span>Ne olur o zaman?” dedim, yani bir şey olacak olursa? Yanıt çok açık</span><span class="char-style-override-9">: b</span><span>ütün hayranlar, bütün talipler yüz çevirirlerdi. Bir tek yaralı yüreğiyle ozan kalırdı ortada. Bir bit bile Nikolay Vsevolodoviç, bir bit bile âşık olabilir, bunu yasaklayan bir yasa yoktur. Ama küçükhanım hem mektubuma, hem de şiirlerime içerlemiş! Hatta dediklerine göre siz de kızmışsınız; aslı varsa çok üzücü efendim, doğrusu inanmak bile istemedim. Zihnimdeki bir düşüncenin kime ne zararı olabilir ki? Üstüne üstlük Liputin, “Mektuplaşmak herkesin hakkıdır, gönder yazdığını korkma,” diye başımın etini yedi yemin ederim, ben de gönderdim.</span></p>

      <p class="paragraf para-style-override-19"><span>— Evlenme de teklif etmişsiniz galiba?</span></p>

      <p class="paragraf para-style-override-19"><span>— Düşmanlar, düşmanlar, düşmanlar!</span></p>

      <p class="paragraf para-style-override-19"><span>— Okuyun bakalım şiirinizi, –dedi soğukça Nikolay Vse-<br/>
      volodoviç onun sözünü keserek.</span></p>

      <p class="paragraf para-style-override-19"><span>— Sayıklama, başka bir şey değil.</span></p>

      <p class="paragraf para-style-override-19"><span>Yine de doğruldu ve elini ileri uzatıp okumaya başladı:</span></p>

      <p class="paragraf para-style-override-19"/>

      <p class="paragraf para-style-override-19"><span>Bir kat daha güzelleşti</span></p>

      <p class="paragraf para-style-override-19"><span>Bacağını kırınca o güzeller güzeli.</span></p>

      <p class="paragraf para-style-override-19"><span>Bir kat daha vuruldu ona ozan</span></p>

      <p class="paragraf para-style-override-19"><span>Zaten başı dönüyordu aşktan.</span></p>

      <p class="paragraf para-style-override-19"/>

      <p class="paragraf para-style-override-19"><span>— Yeter, yeter, –dedi Nikolay Vsevolodoviç elini sallayarak.</span></p>

      <p class="paragraf para-style-override-19"><span>— Hep Piter’i</span><span class="dipnot char-style-override-8"><a class="footnote-link" href="#footnote-225-23" id="footnote-225-23-backlink">23</a></span> <span>düşlüyorum, –dedi Lebyadkin çabuk çabuk, sanki şiir okuyan o değilmiş gibi konuyu değiştirdi.– Bir yeniden doğuş düşlüyorum… Ey velinimetim! Yolculuk giderlerimi karşılayabileceğinizi umabilir miyim? Bir haftadır güneşi bekler gibi bekledim yolunuzu.</span></p>

      <p class="paragraf para-style-override-19"><span>— Hiç kusura bakmayın, olmaz. Elimde size verebilecek bir şey de yok zaten. Hem ne diye size para verecekmişim ki?..</span></p>

      <p class="paragraf para-style-override-19"><span>Bir anda kızmış gibiydi Nikolay Vsevolodoviç. Soğuk bir ifadeyle yüzbaşının suçlarını sayıp döktü</span><span class="char-style-override-9">: s</span><span>arhoşluk, yalancılık, Marya Timofeyevna için ayrılmış parayı harcamak, ayrıca onu manastırdan çıkarmak, bir sırrı açıklama tehditleri içeren cüretkâr mektuplar yazmak, Darya Pavlovna’ya olan davranışı, vb., vb. Yüzbaşı iki yana sallanıyor, el kol hareketleri yapıyor, itiraz etmek istiyordu, ama Nikolay Vsevolodoviç buyurgan, sert bir tavırla her hamlesinde durdurdu kendisini.</span></p>

      <p class="paragraf para-style-override-19"><span>— “Aile için utanç” diye bir şey tutturmuşsunuz, –dedi sonunda,– kız kardeşinizin Stavrogin’le yasal bir evlilik yapmasının nesini utanç verici buluyorsunuz, söyleyin?</span></p>

      <p class="paragraf para-style-override-19"><span>— Gizlice kıyılmış bir nikâh bu Nikolay Vsevolodoviç, uğursuz bir sır gibi herkesten saklanmış bir nikâh. Eksik olmayın, bana para gönderiyorsunuz ya, insanlar hemen soruyor</span><span class="char-style-override-9">: k</span><span>imden geliyor bu para, ne için gönderiliyor? Susuyor, hiçbir açıklama yapamıyorum tabii; yapamayınca ne oluyor, hem kız kardeşim, hem de aile şerefimiz zarar görüyor.</span></p>

      <p class="paragraf para-style-override-19"><span>Yüzbaşı sesini yükseltti; çünkü pek sevdiği, pek çok hesabının, beklentisinin olduğu bir konuydu bu. Ama az sonra nasıl bozguna uğrayacağının hiç farkında değildi. Nikolay Vsevolodoviç ev işleriyle ilgili gündelik bir şeyden söz eder gibi alabildiğine sakin, soğukkanlı bir tavırla bugünlerde, büyük olasılıkla da yarın ya da öbür gün evliliğini “hem polise, hem de sosyeteye” açıklayacağını, böylelikle de hem aile şerefinin iki paralık olması, hem de para ödeme sorununun ortadan kalkacağını söyledi. Yüzbaşının gözleri yuvalarından uğradı; olayı anlayamamıştı bile; iyice açıklamak gerekti.</span></p>

      <p class="paragraf para-style-override-19"><span>— Ama o... yarım akıllı?</span></p>

      <p class="paragraf para-style-override-19"><span>— Ne gerekiyorsa yapacağım.</span></p>

      <p class="paragraf para-style-override-19"><span>— Ya... anneniz hanımefendi, o ne diyecek bu işe?</span></p>

      <p class="paragraf para-style-override-19"><span>— Ne derse desin.</span></p>

      <p class="paragraf para-style-override-19"><span>— Yani... eşinizi evinize götürecek misiniz?</span></p>

      <p class="paragraf para-style-override-19"><span>— Belki. Ama bu sizi ilgilendirmez.</span></p>

      <p class="paragraf para-style-override-19"><span>— Nasıl ilgilendirmez! –diye bağırdı yüzbaşı.– Ben ne olacağım?</span></p>

      <p class="paragraf para-style-override-19"><span>— Siz elbette eve kabul edilmeyeceksiniz.</span></p>

      <p class="paragraf para-style-override-19"><span>— İyi ama akrabayım ben?</span></p>

      <p class="paragraf para-style-override-19"><span>— Herkesin kaçtığı akrabalardansınız. Bu durumda size neden para vermeye devam edeyim, siz söyleyin?</span></p>

      <p class="paragraf para-style-override-19"><span>— Nikolay Vsevolodoviç, Nikolay Vsevolodoviç, bu olacak şey değil; belki düşünür vazgeçersiniz, bir pençeyle işimi bitirmek olur bu benim, istemezsiniz böyle bir şey... sonra sosyetede ne derler?</span></p>

      <p class="paragraf para-style-override-19"><span>— Umurumda değil sosyete falan. Bir içki sofrasının ardından, birkaç şişe şarabına tutuşulmuş bir bahis sonunda da olsa bile isteye evlendim kız kardeşinizle; şimdi de bunu herkese duyurmak niyetindeyim, şu anda böyle bir açıklama bana iyi gelecekse neden yapmayayım bunu?</span></p>

      <p class="paragraf para-style-override-19"><span>Biraz gergin, öfkeli söyledi bunları; Lebyadkin dehşete kapıldı, artık inanıyordu duyduklarına.</span></p>

      <p class="paragraf para-style-override-19"><span>— İyi de, ben ne olacağım? Burada önemli olan benim!.. Şaka mı yapıyorsunuz efendim?</span></p>

      <p class="paragraf para-style-override-19"><span>— Hayır, şaka falan yapmıyorum.</span></p>

      <p class="paragraf para-style-override-19"><span>— Siz bilirsiniz Nikolay Vsevolodoviç ama ben size inanmıyorum. Yine de... dediklerinizi yapacak olursanız, ben de... mahkemeye başvururum.</span></p>

      <p class="paragraf para-style-override-19"><span>— Su katılmamış bir budalasınız yüzbaşı.</span></p>

      <p class="paragraf para-style-override-19"><span>— Öyle olayım. Başka yol bırakmadınız ki bana! –İyice kafası karışmıştı yüzbaşının.– Zamanında kız kardeşimin çalışmasına karşılık başımızı sokacak bir yer bulabiliyorduk, şimdi beni kapının önüne koyuyorsunuz, ne olur halim benim?</span></p>

      <p class="paragraf para-style-override-19"><span>— Kariyerinizde değişiklik yapmak için Petersburg’a gitmek istiyordunuz ya! Yeri gelmişken... herkesi ele vererek kendinizi bağışlatmak gibi bir amaçla gitmek istediğinizi duydum Petersburg’a, doğru mu bu?</span></p>

      <p class="paragraf para-style-override-19"><span>Gözleri dışarı uğradı yüzbaşının, ağzı açık kaldı, ama bir şey söylemedi.</span></p>

      <p class="paragraf para-style-override-19"><span>— Bakın yüzbaşı, –dedi Stavrogin masaya doğru eğilerek son derece ciddi bir sesle. O ana dek hep çift anlamlı denilebilecek bir şekilde konuşmuş, soytarı rolü oynayıp duran Lebyadkin de efendisi gerçekten kızıyor mu, yoksa şaka mı ediyor, evliliğini açıklamak gibi vahşi bir düşüncesi gerçekten var mı, yoksa yalnızca oyun mu oynuyor, bir türlü anlayamamıştı. Ama o anda Nikolay Vsevolodoviç’in alışılmadık ölçüdeki sert görünüşü öylesine inandırıcıydı ki yüzbaşının sırtında bir ürperti dolaştı.– Bana gerçeği söyleyin</span><span class="char-style-override-9">: b</span><span>irilerini jurnalladınız mı, yoksa bunu henüz yapmadınız mı? Çevirdiğiniz başka birtakım işler var mı? Bir aptallık edip de mektup falan yazıp yolladınız mı bir yerlere?</span></p>

      <p class="paragraf para-style-override-19"><span>— Hayır efendim öyle bir şey yapmadım, aklımdan bile geçmedi, –dedi yüzbaşı gözlerini hiç kırpmadan bakarak.</span></p>

      <p class="paragraf para-style-override-19"><span>— Aklınızdan geçmediği koca bir yalan. Petersburg’a gitmek istemenizin tek nedeni bu. Bir yerlere bir şeyler yazmadıysanız bile, burada bir gevezelik anında birilerine ağzınızdan bir şeyler kaçırmış olabilir misiniz? Bana gerçeği söyleyin, çünkü kulağıma gelen bir şeyler var.</span></p>

      <p class="paragraf para-style-override-19"><span>— Sarhoşken Liputin olacak haine kalbimi açmıştım... –diye mırıldandı zavallı yüzbaşı.</span></p>

      <p class="paragraf para-style-override-19"><span>— Kalbinizi gene açın, ama aptallık etmeden. Bir düşünceniz, bildiğiniz bir şey varsa sizde kalsın; akıllı insanlar günümüzde hep susuyor, konuşmuyorlar.</span></p>

      <p class="paragraf para-style-override-19"><span>— Nikolay Vsevolodoviç! –dedi yüzbaşı titreyerek.– Siz hiçbir şeye katılmış değilsiniz ki... ben sizi asla...</span></p>

      <p class="paragraf para-style-override-19"><span>— Elbette! İhbar edip de elinizdeki sağmal inekten mi olacaktınız?</span></p>

      <p class="paragraf para-style-override-19"><span>— Nikolay Vsevolodoviç dinleyin... dinleyin, sonra kendiniz karar verin!.. –Yüzbaşı umutsuzlukla ve gözyaşları içinde son dört yılki öyküsünü anlatmaya başladı. Kendisini ilgilendirmeyen birtakım işlere burnunu sokan ve sürdürdüğü sarhoş, sefih yaşamdan dolayı bu işlerin ne denli önemli olduklarını son ana dek hiç anlamayan bir budalanın saçma sapan öyküsüydü bu. Anlattığına göre Petersburg’dayken “dostluk yüzünden ve aslında öyle olmadığı halde, gerçek bir üniversite öğrencisi gibi sadakatle kaptırmıştı kendini bu işe.” Hiçbir şey bilmeden “ve hiçbir suçu olmadan” merdiven boşluklarına, kapı aralarına tomar tomar birtakım kâğıtlar atmış, bu kâğıtları kapı çıngıraklarına sıkıştırmış, gazete yerine kapı altlarından atmış, tiyatroda şapkaların içine, palto ceplerine sokuşturmuştu. Sonraları bunun için onlardan para almaya başlamıştı, “çünkü benim sahip olduğum imkânlardan ne olacak efendim, öyle değil mi?” İki il ve bunların ilçelerinde “her türden pisliği” dağıtmıştı.– Ah, Nikolay Vsevolodoviç, –diye haykırdı,– beni en çok üzen de bu yaptıklarımın yurttaşlığa ters, özellikle de ülke yasalarına aykırı şeyler olmasıydı! Yabasını alıp sabah yoksul olarak evinden çıkan, akşam evine çok zengin olarak dönebilir diye yazıyordu bunlarda, düşünebiliyor musunuz efendim? Korkudan tir tir titriyor ama yine de dağıtıyordum bunları. Ya da durup dururken tüm Rusya’ya seslenen, şu türden beş altı satırlık çağrılar</span><span class="char-style-override-9">: “</span><span>Kiliseleri hemen kapatın, Tanrı’yı yok edin, evlilik bağlarını koparın, miras hakkını tanımayın, bıçaklarınıza sarılın,” ve daha bu türden akla hayale gelmedik ne zırvalar! İşte bu beş satırlık kâğıtçık yüzünden az kalsın paçayı kaptırıyordum</span><span class="char-style-override-9">: a</span><span>laydaki subaylardan bir güzel dayak yedim ama çok şükür sonra bıraktılar beni. Geçen yıl da Fransa’da basılmış elli rublelik sahte banknotları Korovayev’e verirken az kalsın yakalanıyordum... ama çok şükür sarhoş sarhoş havuza düşen Korovayev boğuldu da suçlu olduğumu kanıtlayamadılar. Burada da Virginskiy’in evinde özgür komün yaşamı propagandası yaptım. Haziranda da yine … Kazası’nda bildiri dağıttım. Dediklerine göre daha da dağıttıracaklarmış. Pyotr Stepanoviç boyun eğmemi, asla başkaldırmamamı söylüyor, ne zamandır hep gözdağı veriyor. O pazar da yapmadığını bırakmadı! Nikolay Vsevolodoviç ben bir köleyim, bir solucanım ama asla bir Tanrı değilim. Derjavin’le aramızdaki tek fark bu.</span><span class="dipnot char-style-override-8"><a class="footnote-link" href="#footnote-225-24" id="footnote-225-24-backlink">24</a></span> <span>Ama benim hiç maddi imkânım yok ki!</span></p>

      <p class="paragraf para-style-override-19"><span>Nikolay Vsevolodoviç ilgiyle dinlemişti anlatılanları.</span></p>

      <p class="paragraf para-style-override-19"><span>— Anlattıklarınızın çoğunu bilmiyordum, –dedi.– Aslında başınıza her şey gelebilir. –Durup biraz düşündü:– Şimdi beni iyi dinleyin</span><span class="char-style-override-9">: i</span><span>sterseniz onlara, onlar her kimse artık, Liputin’in yalan söylediğini, benim de bu işlere bulaştığımı düşünerek ele verme tehdidiyle benden daha çok para sızdırmayı umduğunuzu falan söyleyin... Anlıyorsunuz değil mi?</span></p>

      <p class="paragraf para-style-override-19"><span>— Nikolay Vsevolodoviç, canım Nikolay Vsevolodoviç, gerçekten böyle bir tehlike söz konusu mu benim için? Ben de aslında bunu sormak için bekliyordum sizi.</span></p>

      <p class="paragraf para-style-override-19"><span>Nikolay Vsevolodoviç gülümsedi.</span></p>

      <p class="paragraf para-style-override-19"><span>— Yol harcamalarınızı ben karşılasam bile sizi kesinlikle Petersburg’a sokmayacaklardır, –dedi, sonra sandalyesinden kalkarak ekledi:– Fazla gecikmeden biraz da Marya Timofeyevna’yı göreyim.</span></p>

      <p class="paragraf para-style-override-19"><span>— Peki Marya Timofeyevna ne olacak Nikolay Vsevolodoviç?</span></p>

      <p class="paragraf para-style-override-19"><span>— Söylediğim gibi.</span></p>

      <p class="paragraf para-style-override-19"><span>— Bu da gerçek yani?</span></p>

      <p class="paragraf para-style-override-19"><span>— Hâlâ inanmıyor musunuz?</span></p>

      <p class="paragraf para-style-override-19"><span>— Eski bir ayakkabı gibi kaldırıp atacaksınız beni öyle mi?</span></p>

      <p class="paragraf para-style-override-19"><span>— Bakacağız, –diyerek güldü Nikolay Stavrogin.– Hadi yol verin şimdi.</span></p>

      <p class="paragraf para-style-override-19"><span>— Ben isterseniz evin dışında bekleyeyim efendim... ne olur ne olmaz, istemeden kulak kabartıp bir şeyler duyarım belki... odalar pek küçük de...</span></p>

      <p class="paragraf para-style-override-19"><span>— Güzel fikir! Dışarıda bekleyin. Şu şemsiyeyi de alın.</span></p>

      <p class="paragraf para-style-override-19"><span>— Sizin şemsiyeniz!.. Ama ben buna layık değilim efendim! –dedi yüzbaşı iç bayıltan bir yağcılıkla yılışarak.</span></p>

      <p class="paragraf para-style-override-19"><span>— Herkes şemsiyeye layıktır.</span></p>

      <p class="paragraf para-style-override-19"><span>— Tek bir cümleyle insan haklarında minimumu belirtiverdiniz efendim...</span></p>

      <p class="paragraf para-style-override-19"><span>Bütün bu kem kümler artık mekanik bir şekilde dökülüyordu ağzından; aldığı haberler kendisini allak bullak etmiş, zihnindeki son bilinç ışıltısı da kararmıştı. Yine de kapı önüne çıkıp da başının üzerine şemsiyeyi açar açmaz havai ve hileci kafasında hep olduğu gibi hemen yatıştırıcı, avutucu bir düşünce gövermeye başladı</span><span class="char-style-override-9">: b</span><span>esbelli bu yalanlarla kendisini oyuna getirmeye çalışıyorlardı, dolayısıyla onun korkacağı bir şey yoktu, asıl ondan korksunlardı.</span></p>

      <p class="paragraf para-style-override-19"><span>“Birtakım yalanlarla beni oyuna getirmeye çalışıyorlarsa, amaçları ne olabilir?” sorusu zihnini tırmalıyordu. Evliliğin gizli olmaktan çıkarılıp herkese duyurulması ona anlamsız geliyordu. “Aslında, sürekli inanılmaz işler yapan böyle birinden her şey beklenebilir; insanlara kötülük yapmak için gelmiş dünyaya! Peki geçen pazarki rezaletten</span> <span>sonra hiç olmadığı kadar korkmuşsa? Evliliğini duyuracağını söylemek için koşup gelmiş buraya, sırf benim duyurmamdan korktuğu için! Sakın faka basma Lebyadkin! Hem madem kendisi açıklayacakmış her şeyi, neden gece vakti böyle gizlenerek geliyor? Korkuyorsa eğer özellikle şimdi, son birkaç gündür korkuyor... Aman Lebyadkin, boş bulunayım deme!”</span></p>

      <p class="paragraf para-style-override-19"><span>Pyotr Stepanoviç’le korkutuyor beni. Tanrım, ne korkunç... ne korkunç! Burası gerçekten çok korkunç! Ne halt yemeye Liputin’e o gevezelikleri ettim! Bu iblislerin aklından neler geçtiğini bilmek kimsenin harcı değil! Beş yıl önceki gibi yine hareketlenmeye başladılar. Sahi, kime ihbar edeceğim ki? ‘Bir aptallık edip birilerine mektup falan yollamadınız ya?’ Hım! Demek aptallık ediyormuş gibi yazılabilirmiş... Yoksa akıl mı veriyor bana? ‘Petersburg’a gidiş nedeniniz de bu sizin,’ diyor bana. Üçkâğıtçı! Be</span><span>n yalnızca bir düş görmüştüm, onu bile bildi! Sakın Petersburg’a gitmem için kışkırtıyor olmasın bu beni? Burada da iki olasılık var galiba</span><span class="char-style-override-9">: y</span><span>a her şeye karşın korkuyor, çünkü bir haltlar karıştırdı ya da korkacağı bir şey yok ve beni herkesi ihbar etmeye kışkırtıyor! Aman Lebyadkin, gözünü seveyim oğlum, yaş tahtaya basayım deme!..”</span></p>

      <p class="paragraf para-style-override-19"><span>Öylesine dalıp gitmişti ki kapı dinlemeyi bile unuttuğunu fark etti. Aslında bu o kadar da kolay değildi; yekpare tahtadan yapılan kapı çok kalındı, içeridekiler de alçak sesle konuştuklarından ancak mırıltıyı andıran belirsiz bir şeyler ulaşıyordu dışarı. Yüzbaşının buna öyle canı sıkıldı ki hınçla tükürdü, derin düşünceler içinde yeniden dışarı çıkıp dalgın dalgın ıslık çalmaya başladı.</span></p>

      <p class="paragraf para-style-override-20"/>

      <p class="x2030"><span>III</span></p>

      <p class="paragraf para-style-override-20"/>

      <p class="paragraf para-style-override-19"><span>Marya Timofeyevna’nın odası yüzbaşınınkinden büyüktü, onun iki katı kadar vardı, ama eşyaları tıpkı onunki gibi hantal, kaba sabaydı. Yine de koltuğun önündeki masanın üzerinde çiçekli bir örtü vardı; üzerinde bir lamba yanıyordu. Yerde bütün odayı kaplayan güzel bir halı vardı. Yatak odayı boydan boya bölen yeşil bir perdenin gerisindeydi. Ayrıca masanın yanında kocaman, yumuşacık bir koltuk vardı ama Marya Timofeyevna burada oturmuyordu. Önceki evde de olduğu gibi odanın bir köşesinde tasvir vardı, önünde kandil yanıyordu. Masanın üzerindeyse Marya Timofeyevna’ya gerekli her zamanki nesneler duruyordu</span><span class="char-style-override-9">: b</span><span>ir deste oyun kâğıdı, bir küçük ayna, bir şarkı kitabı, hatta bir somun ekmek. Bunlara ek olarak iki de renkli resimli kitap çıkmıştı ortaya</span><span class="char-style-override-9">: b</span><span>unlardan biri popüler bir gezi kitabının gençler için uyarlanmışı; öbürü daha çok Noel hediyesi ya da enstitülülere ders kitabı mahiyetinde, büyük bölümü şövalyeleri anlatan hafif, eğitici öyküler içeren bir kitaptı. Bir de içi resim dolu bir albüm vardı. Marya Timofeyevna yüzbaşının da dediği gibi konuğu bekliyordu ama Nikolay Vsevolodoviç odaya girdiğinde, başının altında kuştüyü bir yastık, koltuğa yarı uzanmış uyuyordu. Konuk, arkasından kapıyı kapayıp yerinden kımıldamadan uyuyan kızı seyretmeye başladı.</span></p>

      <p class="paragraf para-style-override-19"><span>Süslendiğini söylerken yüzbaşı yalan söylemişti. Pazar günü Varvara Petrovna’nın yanındayken giydiği aynı koyu renk giysi vardı üzerinde; saçları tıpkı o zamanki gibi minicik bir topuzla ensesinde toplanmış, çıplak boynu yine upuzun ortaya çıkmıştı. Varvara Petrovna’nın armağan ettiği siyah şal özenle katlanıp koltuğun üzerine konulmuştu. Daha önce de olduğu gibi allık ve düzgünü yine özensizce sürmüştü yüzüne. Nikolay Vsevolodoviç durup onu seyredeli daha bir dakika olmamıştı ki, üzerindeki bakışları hisseden Marya Timofeyevna birden uyandı, gözlerini açtı, çabucak doğruldu. Ancak konuğa garip bir şeyler olmuş gibiydi; hâlâ kapının önünde kımıldamadan duruyor, delici bakışları kızın yüzünde, hiçbir şey söylemeden inat ve ısrarla bakmayı sürdürüyordu. Belki fazla sertti bakışları, belki tiksinti, belki de kızın kapıldığı korkudan duyduğu kötücül hazzı yansıtan bir şeyler vardı bakışlarında. Belki de uykudan henüz uyandığı için Marya Timofeyevna’ya böyle gelmişti, ama bir dakika kadar sonra zavallı kadının yüzünde birdenbire tam bir dehşet ifadesi belirdi</span><span class="char-style-override-9">: y</span><span>üzü seğirmeye başladı, kasılmalar, çekilmeler, titremeler oldu yüzünde, titreyen ellerini kaldırdı ve birden korkmuş bir çocuk gibi ağlamaya başladı, bir an daha geçseydi belki çığlık çığlığa bağıracaktı. Ama tam bu sırada konuk kendine geldi, bir anda yüzünün ifadesi değişti, yüzünde aydınlık, sevecen bir gülümseme, masaya doğru yürüdü.</span></p>

      <p class="paragraf para-style-override-19"><span>— Korkuttuğum için bağışlayın Marya Timofeyevna, –dedi elini uzatarak,– uyurken habersiz giriverdim odanıza...</span></p>

      <p class="paragraf para-style-override-19"><span>Gülümseyerek söylenen sevecen sözler etkisini gösterdi</span><span class="char-style-override-9">: d</span><span>ehşet ifadesi kayboldu ama genç kadın hâlâ korkuyla bakıyor ve sanki bir şeyleri anlamaya çalışıyordu. Ürkekçe elini uzattı ve en sonunda dudaklarında hafif bir gülümseme belirdi.</span></p>

      <p class="paragraf para-style-override-19"><span>— Merhaba prens! –diye fısıldadı konuğuna biraz tuhafça bakarak.</span></p>

      <p class="paragraf para-style-override-19"><span>— Kötü bir düş gördünüz herhalde? –dedi Nikolay Vsevolodoviç daha da aydınlık, daha da sevecen bir gülümsemeyle.</span></p>

      <p class="paragraf para-style-override-19"><span>— Nasıl anladınız</span> <span class="char-style-override-11">böyle bir</span> <span>düş gördüğümü?..</span></p>

      <p class="paragraf para-style-override-19"><span>Birden titrememeye başladı yine, geriye doğru yıkılacak gibi oldu, kendini korumak ister gibi ellerini yukarı kaldırdı, ağladı ağlayacaktı.</span></p>

      <p class="paragraf para-style-override-19"><span>— Yeter ama, kendinize gelin... niye korkuyorsunuz, yoksa beni tanıyamadınız mı? –dedi Nikolay Vsevolodoviç onu kandırmaya çalışarak. Ama bu kez başaramadı. Marya Timofeyevna zavallı kafasının içi ağır düşüncelerle dolu, yüzünde acı ve şaşkınlık, sanki hep bir şeyleri anlamaya ya da anımsamaya çalışır gibiydi. Gözlerini bir yere dikiyor, bir geniş, kapsayıcı bakışlarla hızla onu süzüyordu. Sonunda yatışmış olmaktan çok bir şeye karar vermiş gibi:</span></p>

      <p class="paragraf para-style-override-19"><span>— Daha sonra yüzünüzü görebilmem için lütfen şöyle yanıma oturun, –dedi kararlı bir sesle; yeni bir amacının olduğu çok açıktı.– Hiç tedirgin olmayın, ben de size bakmayacağım, ben hep yere bakacağım. Ben sizden rica edene kadar siz de bana bakmayın. –Sonra sabırsızlanarak ekledi:– Hadi, otursanıza.</span></p>

      <p class="paragraf para-style-override-19"><span>Her an biraz daha yeni duygusunun etkisi altına giriyor gibiydi.</span></p>

      <p class="paragraf para-style-override-19"><span>Nikolay Vsevolodoviç oturup bekledi; uzun bir sessizlik oldu.</span></p>

      <p class="paragraf para-style-override-19"><span>Marya Timofeyevna birden sanki tiksinir gibi:</span></p>

      <p class="paragraf para-style-override-19"><span>— Bütün bunlar çok tuhaf, –diye başladı.– Tamam, birbirinden kötü düşler görüyorum sürekli; ancak sizi o şekilde nasıl gördüm düşümde?</span></p>

      <p class="paragraf para-style-override-19"><span>— Şu düşleri bir kenara bıraksak artık, –dedi Nikolay Vsevolodoviç sabırsızca, üstelik Marya Timofeyevna’nın da yasağını çiğneyip ona dönerek. O arada gözlerinde yine deminki ifade belirmişti sanki. Marya Timofeyevna’nın birkaç kez başını kaldırıp kendisine bakmak istediğini, ama sonra bu isteğini bastırıp yere bakmayı sürdürdüğü dikkatini çekmişti.</span></p>

      <p class="paragraf para-style-override-19"><span>— Dinleyin prens... –dedi Marya Timofeyevna; sonra birden sesini yükselterek bir kez daha yineledi:– Dinleyin prens!</span></p>

      <p class="paragraf para-style-override-19"><span>— Neden yere bakıyorsunuz, neden bana bakmıyorsunuz, nedir bu komedi? –diye bağırdı artık dayanamayan Nikolay Vsevolodoviç.</span></p>

      <p class="paragraf para-style-override-19"><span>Ama beriki onu hiç duymamış gibiydi.</span></p>

      <p class="paragraf para-style-override-19"><span>— Dinleyin prens, –diye üçüncü kez yineledi; sesinde kararlılık, yüzünde tatsız bir kaygı anlatımı vardı.– O gün arabada nikâhlı olduğumuzu herkese açıklayacağınızı söylediğinizde ortak sırrımızın sona erecek olması beni korkuttu. Şimdi... bilemiyorum... çok düşündüm üzerinde ve bu iş için uygun olmadığım sonucuna vardım. Süslenmek falan beceremeyeceğim şeyler değil, konuk da kabul edebilirim</span><span class="char-style-override-9">: e</span><span>vde uşaklar, hizmetçiler olduktan sonra gelenlere çay ikram etmek işten sayılmaz. Yine de şöyle dışarıdan bakacak olursak... o evde, o pazar sabahı çok şey gördüm, herkesi dikkatle izledim. Şu güzel kız neredeyse gözlerini benden hiç ayırmadı; hele siz geldikten sonra! O sırada içeri giren sizdiniz değil mi? Ama kızın annesi gülünç bir sosyete kocakarısı. Benim Lebyadkin de günündeydi! Gülmemek için hep tavana baktım; evin tavan resimleri harikaydı!</span> <span class="char-style-override-11">Onun</span> <span>annesi başrahibe olacak bir kadın; bana kara şalını armağan etti ama ben yine de korkuyorum ondan. Oradaki herkesin, hakkımda çok farklı şeyler düşündüğüne kuşku yok; ama ben hiç kızmadım, yalnızca oturup düşündüm</span><span class="char-style-override-9">: b</span><span>u insanların akrabası olabilir miydim? Kuşkusuz bir konteste olması beklenen şeyler yalnızca manevi niteliklerdir, çünkü ev işleri için nasılsa pek çok uşak, hizmetçi vardır. Ayrıca yabancıları kabulde kusur etmemek için de sosyete cilveleri de olmalı. Ama yine de o pazar herkesin bana bakışında umutsuzluk vardı. Bir tek Daşa, melek. Ben hakkımda söylenecek dikkatsizce sözlerle</span> <span class="char-style-override-11">onun</span> <span>üzülmesinden</span> <span>çok korkuyorum.</span></p>

      <p class="paragraf para-style-override-19"><span>— Böyle bir korkunuz da, kaygınız da olmasın, –dedi Nikolay Vsevolodoviç ağzını çarpıtarak.</span></p>

      <p class="paragraf para-style-override-19"><span>— Aslında benden yana birazcık utanmasının pek de bir önemi yok, çünkü, adamına göre değişmekle beraber, acıma her zaman utanca baskın çıkar. Zira kısa bir süre sonra onların bana değil, benim onlara acıyacağımı o da çok iyi biliyor.</span></p>

      <p class="paragraf para-style-override-19"><span class="char-style-override-11">—</span> <span>Onlara çok kırılmış gibisiniz Marya Timofeyevna?</span></p>

      <p class="paragraf para-style-override-19"><span>— Kim? Ben mi? Hayır, –dedi saf bir gülümsemeyle Marya Timofeyevna.– Kesinlikle hayır! Ben o sırada sizlere, hepinize birden bakıyordum</span><span class="char-style-override-9">: h</span><span>epiniz öfkeliydiniz, ateşli bir şekilde tartışıyordunuz. Bir araya gelip hep birlikte neşelenmeyi bilmiyorsunuz. O ne göz kamaştırıcı bir zenginlik ve o ne içler acısı bir neşesizlik... İğrenç geldi hepsi. Ama ben artık kendimden başka kimseye acımıyorum.</span></p>

      <p class="paragraf para-style-override-19"><span>— Ben yokken ağabeyinizden yana tatsızlıklar yaşadığınızı duydum, doğru mu?</span></p>

      <p class="paragraf para-style-override-19"><span>— Kimden duydunuz? Saçma! Asıl şimdi kötü yaşamım... kötü kötü düşler görüyorum... siz geldiğiniz için görüyorum bu kötü düşleri. Sormadan edemeyeceğim</span><span class="char-style-override-9">: n</span><span>eden dönüp geldiniz buraya?</span></p>

      <p class="paragraf para-style-override-19"><span>— Yeniden manastıra gitmeye ne dersiniz?</span></p>

      <p class="paragraf para-style-override-19"><span>— Bana yeniden manastıra gitmeyi önereceğinizi seziyordum! Hiç görmediğim yerdi sanki manastır! Hem ne diye gidecekmişim manastıra, ne yapacağım orada? Yapayalnızım şu dünyada! Üçüncü bir hayata başlamak için artık çok geç!</span></p>

      <p class="paragraf para-style-override-19"><span>— Bir şeye çok içerlemiş gibisiniz. Yoksa sizi artık sevmediğimden mi korkuyorsunuz?</span></p>

      <p class="paragraf para-style-override-19"><span>— Sizden yana içim rahat. Ben asıl kendimden korkuyorum, birine olan sevgimin sönmesinden...</span></p>

      <p class="paragraf para-style-override-19"><span>Küçümseyici bir gülümseme belirdi yüzünde.</span></p>

      <p class="paragraf para-style-override-19"><span>— Sanırım</span> <span class="char-style-override-11">ona</span> <span>karşı ağır bir suç işledim, –diye yeniden başladı kendi kendine söylenir gibi,– gel gör ki suçumun ne olduğunu bilmiyorum ve beni kahreden de bu. Gece gündüz hiç durmadan... beş yıl boyunca, hiç durmadan ona karşı suçlu olduğunu düşünüp korktum. Dua ederken bile ona karşı işlediğim bu ağır suç aklımdan hiç çıkmıyordu. İşte sonunda doğru olduğu ortaya çıktı.</span></p>

      <p class="paragraf para-style-override-19"><span>— Neyin doğru olduğu?</span></p>

      <p class="paragraf para-style-override-19"><span>Marya Timofeyevna soruyu duymadı bile.</span></p>

      <p class="paragraf para-style-override-19"><span>— Burada beni tek korkutan, bu işte</span> <span class="char-style-override-11">onun</span> <span>da bir rolünün olması, –diye sürdürdü.– Bu türden insancıklarla bir arada olabilmesini aklım almıyor. Arabasında yanına oturtmasına karşın kontes beni o anda çiğ çiğ yiyebilirdi. Hepsi aynı oyunun içinde... peki, o da mı? O da mı bana ihanet ediyor? –Çenesi ve dudakları titriyordu.– Siz hiç yedi kilisenin lanetini almış Grişka Otrepyev adını duydunuz mu?</span><span class="dipnot char-style-override-8"><a class="footnote-link" href="#footnote-225-25" id="footnote-225-25-backlink">25</a></span></p>

      <p class="paragraf para-style-override-19"><span>Nikolay Vsevolodoviç karşılık vermedi.</span></p>

      <p class="paragraf para-style-override-19"><span>— Pekâlâ, –dedi Marya Timofeyevna, sanki birden bir karara varmıştı,– ben şimdi başımı kaldırıp size bakacağım, siz de bana dönün ve yüzüme bakın; yalnız gözlerinizi kaçırmadan, dosdoğru bakın. Son bir kez... kuşkularımdan kurtulmam ve emin olmam için.</span></p>

      <p class="paragraf para-style-override-19"><span>— Ben ne zamandır bakıp duruyorum size.</span></p>

      <p class="paragraf para-style-override-19"><span>Marya Timofeyevna başını kaldırıp Stavrogin’e dikkatle baktı:</span></p>

      <p class="paragraf para-style-override-19"><span>— Çok şişmanlamışsınız...</span></p>

      <p class="paragraf para-style-override-19"><span>Bir şeyler daha söyleyecekti sanki, ama birden az önceki korkuyla yüzü yeniden kasıldı, bedenini geriye attı, korunmak ister gibi elini yüzüne doğru kaldırdı.</span></p>

      <p class="paragraf para-style-override-19"><span>Nikolay Vsevolodoviç müthiş bir öfkeyle:</span></p>

      <p class="paragraf para-style-override-19"><span>— Yine ne oldu? –diye bağırdı.</span></p>

      <p class="paragraf para-style-override-19"><span>Ama yalnızca bir an sürdü bu korku hali, yüzünde kuşkucu, tuhaf, çarpık bir gülümseme belirdi.</span></p>

      <p class="paragraf para-style-override-19"><span>Marya Timofeyevna birden son derece kararlı ve inatçı:</span></p>

      <p class="paragraf para-style-override-19"><span>— Prens, lütfen kalkın ve içeri yeniden girin! –dedi.</span></p>

      <p class="paragraf para-style-override-19"><span>— Ne</span> <span class="char-style-override-11">içerisi</span><span>... nereye gireceğim?</span></p>

      <p class="paragraf para-style-override-19"><span>— Beş yıl boyunca hep bu sahneyi,</span> <span class="char-style-override-11">onun</span> <span>nasıl içeri gireceğini düşündüm durdum. Şimdi yerinizden kalkın ve öbür odaya gidin. Ben hiçbir şeyden haberim yokmuş gibi elimde bir kitapla burada kalacağım... sonra beş yıllık bir ayrılığın ardından ansızın siz gireceksiniz odaya. Bunun nasıl bir sahne olacağını görmek istiyorum.</span></p>

      <p class="paragraf para-style-override-19"><span>Nikolay Vsevolodoviç dişlerini gıcırdattı, masaya şiddetli bir şaplak atarak:</span></p>

      <p class="paragraf para-style-override-19"><span>— Yeter! –dedi.– Rica ederim beni dinleyin Marya Timofeyevna. Bir iyilik yapın ve elinizden gelirse bütün dikkatinizi toplayın. –Birden sabrı taştı, bağırdı:– Tümden de deli değilsiniz ya! Yarın evli olduğumuzu herkese açıklayacağım. Hiçbir zaman saraylarda yaşamayacaksınız, bunu aklınıza iyice sokun. Ömrünüzün sonuna dek benimle yaşamak ister misiniz, yalnız burada değil, çok uzaklarda? İsviçre’de... dağlar arasında bir yerde... Sizi bırakırım ya da tımarhaneye kapatırım diye de kaygılanmayın; asla yapmayacağım bunları. Kimseye el açmadan yaşayacak kadar param var. Hizmetçiniz olacak, siz hiçbir iş yapmayacaksınız. Arzu ettiğiniz her şeye sahip olacaksınız, yeter ki gerçekleştirilmesi olanaksız şeyler olmasın. Yine dua edebilecek, istediğiniz her yere gidip istediğiniz her şeyi yapabileceksiniz. Size dokunmayacağım. Ömrümün sonuna kadar ben de yanınızda olacağım. Sizinle konuşmamı istemezseniz, ömrümün sonuna dek size tek kelime etmeyeceğim. İsterseniz vaktiyle Petersburg’da, kiralık oda köşelerinde de yaptığımız gibi akşamları bana öykülerinizi anlatabilirsiniz. İsterseniz size kitap da okurum. Ama bir şey var</span><span class="char-style-override-9">: b</span><span>ütün hayatımız orada, tek bir yerde geçecek... ve oranın sıkıcı, boğucu bir yer olacağı kesin. Ne diyorsunuz? Kabul mü? Sonra pişman olup ilenmeyeceksiniz, gözyaşlarınızla hayatı bana zehretmeyeceksiniz değil mi?</span></p>

      <p class="paragraf para-style-override-19"><span>Marya Timofeyevna olağanüstü bir ilgi ve dikkatle dinlemişti söylenenleri. Uzunca bir süre bir şey söylemedi, düşündü. Sonunda alaycı, küçümser bir tavırla:</span></p>

      <p class="paragraf para-style-override-19"><span>— İnanılır gibi değil bütün bunlar; öyle dağlar arasında bir yerde kırk yıl yaşayabilirim, –diyerek güldü.</span></p>

      <p class="paragraf para-style-override-19"><span>— Kırk yıl diyorsanız, kırk yıl yaşarız, –dedi Nikolay Vsevolodoviç de somurtarak.</span></p>

      <p class="paragraf para-style-override-19"><span>— Hım. Ben asla gidemem.</span></p>

      <p class="paragraf para-style-override-19"><span>— Benimle bile?</span></p>

      <p class="paragraf para-style-override-19"><span>— Kim oluyorsunuz ki sizinle gideceğim? İşe bak, beyimizle kırk yıl bir dağ başında oturacakmışım. Günümüzde ne kadar da sabırlı oldu insanlar! Hayır, şahin hiç baykuş olur mu? Benim prensim asla böyle biri değildir! –Gururlu, zafer kazanmış bir edayla başını dikti.</span></p>

      <p class="paragraf para-style-override-19"><span>Nikolay Vsevolodoviç nihayet işin farkına vararak:</span></p>

      <p class="paragraf para-style-override-19"><span>— Bana niye prens deyip duruyorsunuz? –dedi.– Bir başkası mı sanıyorsunuz yoksa beni?</span></p>

      <p class="paragraf para-style-override-19"><span>— Nasıl? Prens değil misiniz siz?</span></p>

      <p class="paragraf para-style-override-19"><span>— Değilim... hiçbir zaman da olmadım.</span></p>

      <p class="paragraf para-style-override-19"><span>— Demek şimdi siz... siz... bana prens olmadığınızı söylüyorsunuz, öyle mi?</span></p>

      <p class="paragraf para-style-override-19"><span>— Evet. Hiçbir zaman prens olmadım.</span></p>

      <p class="paragraf para-style-override-19"><span>— Tanrım! –dedi Marya Timofeyevna, heyecanla ellerini çırparak.–</span> <span class="char-style-override-11">Onun</span> <span>düşmanlarından her şeyi beklerdim ama böylesi bir küstahlığı asla! Sağ mı o? –diye bağırdı öfkeyle Nikolay Vsevolodoviç’in üzerine yürüyerek.– Yoksa öldürdün mü onu? İtiraf et!</span></p>

      <p class="paragraf para-style-override-19"><span>— Sen beni kim sanıyorsun? –diye bağırdı Nikolay Vsevolodoviç yerinden fırlayarak; yüzü çarpılmış, korkunç bir görünüm almıştı. Ama zafer havası içindeki Marya Timofeyevna’yı korkutmak olanaksızdı:</span></p>

      <p class="paragraf para-style-override-19"><span>— Senin kim olduğunu, hangi cehennemden buralara geldiğini nereden bileyim ben? Ama kalbim... kalbim bu beş yıl içinde bütün entrikayı sezmişti! Buna karşın oturmuş şaşkın şaşkın “Bu kör baykuş da nereden çıktı?” diye düşünüyorum. Yok cancağızım, kötü bir oyuncusun, Lebyadkin’den bile kötüsün... Git kontese benden selam söyle, gönderecekse senden daha usta birini göndersin. Seni o tuttu parayla değil mi? Hadi söyle. Kontese acındırdın kendini ve mutfağından çöpleniyorsun değil mi? Ah hepinizin, ama hepinizin yalanını bir bakışta gözlerinizden anlıyorum!</span></p>

      <p class="paragraf para-style-override-19"><span>Nikolay Vsevolodoviç onun her iki kolunu dirseklerinin az üstünden sımsıkı tuttu, ama beriki onun yüzüne karşı bir kahkaha atarak:</span></p>

      <p class="paragraf para-style-override-19"><span>— Aslında bayağı benziyorsun ona... belki de akrabasısın? Ah, ne kurnazsınızdır siz! Ama o pırıl pırıl bir şahindir ve de bir prens! Sense yalnızca bir baykuş ve tefecisin! Benimki Tanrı’ya isterse secde eder, istemezse etmez. Sana gelince, Şatuşka’nın (canım, bir tanecik Şatuşka’m benim!) yanağına tokadı şaklattığı birisin yalnızca. Lebyadkin anlattı bu tokat işini. İçeri girerken niye öyle korku doluydu yüzün? Kim korkuttu seni? Düşerken beni tuttuğunda iğrenç yüzünü yakından görmemle beraber içime bir kurt düştü</span><span class="char-style-override-9">: b</span><span>u</span> <span class="char-style-override-11">o</span> <span>değil, dedim; bu</span> <span class="char-style-override-11">o</span> <span>değil! Benim şahinim bir sosyete kızının önünde benden asla utanmazdı! Ah Tanrım! Tam beş yıl şahinim uzaklarda, dağların ardında bir yerlerde yaşıyor, uçuyor, güneşe dimdik bakıyor diye ne kadar mutluydum! Söyle düzenbaz, kaç para verdiler sana? Çok büyük paralar mı? Ben olsam beş para vermezdim sana. Ha-ha-ha! Ha-ha-ha!</span></p>

      <p class="paragraf para-style-override-19"><span>— Seni budala! –Nikolay Vsevolodoviç dişlerini gıcırdattı, kızın kollarını daha da sıktı.</span></p>

      <p class="paragraf para-style-override-19"><span>— Seni düzenbaz, defol! –diye bağırdı beriki buyurgan bir sesle.– Ben prensimin karısıyım, senin bıçağından korkmam!</span></p>

      <p class="paragraf para-style-override-19"><span>— Bıçak mı?</span></p>

      <p class="paragraf para-style-override-19"><span>— Bıçak ya! Cebinde bıçak olduğunu bilmiyor muyum? Sen uyuduğumu sanıyordun ama ben demin içeri girdiğinde cebinden bıçak çıkardığını gördüm.</span></p>

      <p class="paragraf para-style-override-19"><span>— Neler söylüyorsun sen zavallı bahtsız! Yine ne rüyalar gördün! –diye bağıran Nikolay Vsevolodoviç sımsıkı tuttuğu kollarından var gücüyle itti onu. Omuzları ve kafası sertçe koltuğa çarptı Marya Timofeyevna’nın. Nikolay Vsevolodoviç kaçar gibi hızla çıktı odadan, ama beriki de yerinden fırlayıp seke seke onun ardı sıra koşturdu; müthiş korktuğu görülen Lebyadkin var gücüyle onu tutmaya çabalarken, o karanlığa doğru kahkahalar atarak haykırıyordu:</span></p>

      <p class="paragraf para-style-override-19"><span>— Grişka Ot-rep-yev, lanetli!</span></p>

      <p class="paragraf para-style-override-20"/>

      <p class="x2030"><span>IV</span></p>

      <p class="paragraf para-style-override-20"/>

      <p class="paragraf para-style-override-19"><span>Nikolay Vsevolodoviç öfke içinde:</span></p>

      <p class="paragraf para-style-override-19"><span>“Bıçak, bıçak!” diye yineleyip duruyordu kendi kendine; karanlıkta geniş adımlarla çamurlara, su birikintilerine bata çıka yürürken. Aslında ulurcasına, yeri göğü inleten kudurmuş kahkahalar atmak geliyordu içinden ama nedense kendini tutuyor, bu isteğini bastırıyordu. Köprüye, tam Fedka’yla karşılaştığı yere varınca ancak gelebildi kendine. Fedka yine bekliyordu. Onu görünce bu kez kasketini çıkardı, dişlerini göstererek güldü ve hemen coşkulu, neşeli bir konuşma tutturdu. Nikolay Vsevolodoviç önce durmadan geçti, ardından sırnaşıkça yürümeye başlayan serseriyi bir süre hiç duymadı bile. Sonra birden, içinden durmamacasına “bıçak, bıçak” diye yinelediği sırada onu tümüyle unuttuğunu fark etti ve buna çok şaşırdı. Birden dönüp yakasından yakaladığı serseriyi var gücüyle köprünün tahtalarına savurdu. Beriki bir an karşı koymayı aklından geçirdiyse de böylesine güçlü bir düşman karşısında hemen hiç şansının bulunmadığını görerek sindi, hiç direnç göstermeden kendini bıraktı. Kolları arkasına kıvrılarak sıkıca yere bastırılmış olmasına karşın kurnaz serseri kesinlikle ciddi bir tehlikeyle karşı karşıya bulunmadığına inanıyor ve alabildiğine sakin, işin nereye varacağını bekliyordu.</span></p>

      <p class="paragraf para-style-override-19"><span>Yanılmamıştı. Nikolay Vsevolodoviç tutsağının ellerini bağlamak için sol eliyle yün atkısını çıkarmak üzereyken nedense bir anda bundan vazgeçti, adamı hızla öteye itti. Bir anda zıplayıp ayağa kalkan adamın elinde nereden çıktıysa kısa, geniş ağızlı bir kunduracı bıçağı parladı.</span></p>

      <p class="paragraf para-style-override-19"><span>— Lanet olsun bıçağa, sakla, sakla çabuk! –diye</span> <span class="char-style-override-11">emretti</span> <span>Nikolay Vsevolodoviç sabırsız bir el hareketiyle. Görünmesi gibi gözden yitmesi de bir oldu bıçağın.</span></p>

      <p class="paragraf para-style-override-19"><span>Nikolay Vsevolodoviç yine sessizce yürümeye başladı; dönüp hiç arkasına bakmıyordu; ama inatçı serseri yine peşindeydi</span><span class="char-style-override-9">: b</span><span>u kez gevezelik etmiyor, aradaki mesafeyi kapatmak gibi bir saygısızlık da yapmaksızın hep bir adım geriden geliyordu. Böylece köprüyü geçip karşı kıyıya vardılar; bu kez sola, yine uzun, ıssız bir sokağa saptılar ama burası kentin merkezine ulaşmak için deminki Bogoyavlenskaya Sokağı’na göre daha kestirmeydi.</span></p>

      <p class="paragraf para-style-override-19"><span>— Kazalardan birinin kilisesini soyduğunu duydum, doğru mu? –dedi Nikolay Vsevolodoviç ansızın.</span></p>

      <p class="paragraf para-style-override-19"><span>— Ben aslında dua etmek için girmiştim kiliseye efendim, –diye başladı serseri, aralarında hiçbir şey olmamıştı sanki; saygılı, ağırbaşlıydı, hatta ağırbaşlıdan öte, onurlu. Deminki “ahbapça” senlibenliliğinden eser yoktu. Yok yere kalbi kırılmış olmasına karşın bunu çabucak bağışlayabilmiş, ciddi, işinin gücünün peşinde bir adam hali vardı.– Tanrı oraya yolumu düşürünce, “Tanrım ne ilahi nimetler bunlar!” diye geçirdim içimden bir an. Öksüzlüğümüzdür bu rastlantının nedeni, çünkü yazgısı bizimki gibi olanlar ilahi yardım almazlarsa olmaz. İnanın bu işten zarar ettim efendim, günahlarım nedeniyle Tanrı cezalandırdı beni. Bir buhurdanlık, bir tas ve altın sırmalı bir zangoç kemeri karşılığında yalnızca on iki ruble geçti elime. Aziz Nikola’nın saf gümüşten ikonası derseniz hepten bedavaya gitti... gerçek değil similyormuş</span><span class="dipnot char-style-override-8"><a class="footnote-link" href="#footnote-225-26" id="footnote-225-26-backlink">26</a></span> <span>sözde.</span></p>

      <p class="paragraf para-style-override-19"><span>— O arada bekçiyi de boğazladın mı?</span></p>

      <p class="paragraf para-style-override-19"><span>— Aslında soygunu birlikte yaptık. Sabaha doğru bir dere kenarına geldik ve bundan sonra çuvalı kimin taşıyacağı konusunda bir tartışma çıktı aramızda. İşlediği günahın ağırlığından kurtardım onu.</span></p>

      <p class="paragraf para-style-override-19"><span>— Yine boğazla, yine soy, durma hiç!</span></p>

      <p class="paragraf para-style-override-19"><span>— Pyotr Stepanoviç de aynı şeyleri söylediler, hem de kelimesi kelimesine! Böyle söylüyorlar, çünkü korkunç cimri biri kendileri, insanlara yardım konusunda taşyürekliler. Bu da bir yana, bizi bir avuç topraktan yaratan Tanrı’ya da şuncacık olsun inanmıyor, hayvanlar da içinde olmak üzere her şeyi doğanın var ettiğini söylüyorlar ve yazgısı benim gibi olanların iyilikseverlerin yardımı olmadan yaşayamayacağını anlayamıyorlar. Ona bütün bunları anlatmaya kalkıştığınızda yüzünüze öyle boş boş bakar ki, şaşar kalırsınız. İnanır mısınız efendim, şu anda ziyaretinden döndüğünüz Yüzbaşı Lebyadkin siz dönmeden önce Filippov’un evinde oturduğu sıralarda, evine sarhoş gelip kendini ölü gibi yere atardı; evin kapısı ardına kadar açık olurdu ve yerde sızıp kalmışın ceplerinden paralar saçılırdı çevreye. Kendi gözlerimle gördüm, çünkü bizim durumumuzda yardımlaşma olmadan yapamazsınız efendim, başka türlü olmaz...</span></p>

      <p class="paragraf para-style-override-19"><span>— Nasıl yani kendi gözlerinle gördün? Geceleyin evine mi girdin?</span></p>

      <p class="paragraf para-style-override-19"><span>— Girmiş olabilirim, yalnız bunu bilen yok.</span></p>

      <p class="paragraf para-style-override-19"><span>— Nasıl oldu da boğazlamadın?</span></p>

      <p class="paragraf para-style-override-19"><span>— Biraz hesap edince bunun akıllıca olmayacağını anladım. Çünkü kendisinden ne zaman olsa yüz elli ruble alabileceğimi güvenilir bir kaynaktan öğrenmiştim; biraz beklemekle bin beş yüz ruble alabilecekken ne diye böyle bir işe girişeyim dedim. Kafayı çektiği zaman Yüzbaşı Lebyadkin’in tek umudu siz oluyorsunuz. Bunu kaç kez kendi kulaklarımla duydum. Lebyadkin’in bunu anlatmadığı tek bir meyhane yoktur buralarda. Başka pek çok kişiden de aynı şeyi duyunca efendim, bendenizin de tek umudu oldunuz. Bendeniz saygıdeğer beyefendi, zatıalinize karşı babammışsınız gibi, öz kardeşimmişsiniz gibi bir güven duyuyorum; o yüzden ne Pyotr Stepanoviç, ne de başka birisi bunu asla öğrenmeyecek. Şimdi acaba, beyefendi bendenize üç rublecik lütfedecekler mi? Hakiki gerçeği öğrenebilmemi sağlayacak yaratıcı güçlerimin gelişmesine olanak vermiş olurdunuz böylece; çünkü, dediğim gibi biz yardımsız yapamayız efendim.</span></p>

      <p class="paragraf para-style-override-19"><span>Nikolay Vsevolodoviç kahkahalar atarak içinde beşlik onluk banknotlar halinde elli ruble bulunan cüzdanını çıkardı, içinden bir banknot çekip adama fırlattı, sonra bir başkası, sonra üçüncüsünü, dördüncüsünü fırlattı. Fedka paraların üzerine uçuşlar yapıyor, bir o yana, bir bu yana atlıyor, “Ah, oh!” diye inlercesine sesler çıkararak çamurlara düşen paraları topluyordu. Nikolay Vsevolodoviç sonunda destenin tümünü savurdu, kahkahalar atmaya devam ederek sokağa daldı. Rüzgârın savurduğu çamurlu sulara batmış banknotları yerde dizüstü sürünerek aramayı sürdüren serserinin karanlıkta kesik kesik “Ah, oh!” diye haykırışları belki bir saat daha sürdü.</span></p>

      <p class="paragraf para-style-override-19"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-22-backlink" id="footnote-225-22">22</a> <span>Rusçası “vol’nodumets”. Günümüzde serbest düşünceli anlamında kullanılan bir sözcükse de, romanın yazıldığı tarihlerde “mevcut düzene (özellikle de, dine) karşı hafif eleştirel, kuşkucu ya da olumsuz yaklaşım içinde olan kişi” anlamında kullanılıyordu.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-23-backlink" id="footnote-225-23">23</a> Petersburg’un kısaltması.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-24-backlink" id="footnote-225-24">24</a> <span>Ünlü ozan G.R. Derjavin’in “Tanrı” başlıklı lirik şiirinden yapılmış yanlış bir alıntı: “Ben çarım, ben bir köleyim, ben bir solucanım, Tanrı’yım!”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-25-backlink" id="footnote-225-25">25</a> <span>1605 yılında Rus Patrikhanesi, düzmece çar Grişka Otrepyev’le ilgili bir lanet metni hazırlamış ve bunu okunması için tüm kiliselere yollamıştı.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-26-backlink" id="footnote-225-26">26</a> <span>Altın görünümü veren bakır–çinko karışımı (Fransızca</span> <span>Simile d’or kelimesinden).</span></p>
        </div>
      </div>
    </div>
  </div>
</body>
</html>
