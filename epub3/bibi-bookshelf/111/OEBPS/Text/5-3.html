<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5-3.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x5-3.html" xml:lang="en-GB">
    <div class="Basic-Text-Frame-4">
      <p class="arabaslik-orta-1" id="toc_marker-1-3">Üçüncü Bölüm</p>

      <p class="paragraf-1 para-style-override-9"/>

      <p class="orta-1">Başkasının Günahları</p>

      <p class="paragraf-1 para-style-override-9"/>

      <p class="x2030-1"><span>I</span></p>

      <p class="paragraf-1 para-style-override-20"/>

      <p class="paragraf-1 para-style-override-19"><span>Bir hafta sonra işlerde biraz gelişme oldu.</span></p>

      <p class="paragraf-1 para-style-override-19"><span>Başı bağlanan arkadaşımdan en güvendiği dostu ve sırdaşı olarak bu uğursuz hafta boyunca hemen hiç ayrılmadığım için bu sürenin benim adıma çok üzücü geçtiğini de söz arasında belirteyim. O hafta boyunca hep baş başa olmamıza ve kimseyi görmememize karşın, onu en fazla ezen duygu utançtı; benden bile utanıyordu</span><span class="char-style-override-9">: ü</span><span>stelik hem kendisi bana açılıyor hem de içini açtıkça bana öfkesi artıyordu. Kuruntuları yüzünden kentte herkesin her şeyi bildiğinden kuşkulanıyor, yalnız kulüpte değil, kendi arkadaş çevresinde bile görünmekten kaçınıyordu. Günlük yürüyüşlerine bile hava iyice karardıktan sonra çıkar olmuştu.</span></p>

      <p class="paragraf-1 para-style-override-19"><span>Bir hafta geçmesine karşın hâlâ güvey olup olmadığını bilmiyor; ne kadar uğraşırsa uğraşsın bu konuda bir şey öğrenebilmesi pek mümkün de görünmüyordu. Nişanlısıyla henüz görüşememişti, hatta bir nişanlısı olup olmadığını, bütün bunların ne kadar ciddi olduğunu bile bilmiyordu! Varvara Petrovna nedense onu evinde görmek istemiyordu. Stepan Trofimoviç’in yazdığı ilk mektuplardan birine verdiği yanıtta (pek çok mektup yazmıştı Stepan Trofimoviç ona), bu aralar çok işi olduğu için kendisiyle görüşmesinin mümkün olmadığını, ona söyleyeceği çok önemli şeyler bulunduğunu, ancak bunun için şu andakinden daha elverişli bir zamana ihtiyaç olduğunu, kendisiyle görüşebileceği günü ve saati</span> <span class="char-style-override-11">zaman içinde</span> <span>bildireceğini yazmıştı. Mektuplarını da bundan sonra açmadan geri gönderecekti, çünkü “bu kadarı artık şımarıklıktan başka bir şey değildi”. Bu mektubu ben de okudum; Stepan Trofimoviç’in kendisi gösterdi bana.</span></p>

      <p class="paragraf-1 para-style-override-19"><span>Yine de bütün bu kabalıklar, belirsizlikler onun ana kaygısının yanında hiç kalırdı. Dur durak bilmeksizin eziyet veriyordu ona bu kaygı; hatta bu kaygısı yüzünden hem bedenen zayıflamış, hem ruhen çökmüştü. Her şeyden çok bundan utanıyordu; benimle bile konuşmak istemediği bir şeydi bu, hatta konuşmak bir yana, ne zaman bu konu açılacak olsa yalan söyleyip küçük bir çocuk gibi sözü değiştirmeye çalışıyordu; yine de her gün adam gönderip beni çağırtıyor, iki saat bile bensiz yapamıyordu; hava gibi, su gibi bir şey olmuştum onun için.</span></p>

      <p class="paragraf-1 para-style-override-19"><span>Onun böyle davranması bir parça onuruma dokunuyordu. Kolayca anlaşılabileceği gibi Stepan Trofimoviç’in bu büyük gizi benim için nicedir bir giz değildi, epey uzun zaman önce çözmüştüm, her şeyi en ince ayrıntısıyla biliyordum. O zamanki güçlü inancıma göre bu gizin, onu böylesine kaygılandıran şeyin ortalığa dökülmesi Stepan Trofimoviç’e pek onur kazandırmayacaktı; o yüzden henüz genç bir insan olarak, onun duygularındaki kabalık ve bazı kuşkularının çirkinliği beni kızdırıyordu. O kızgınlıkla –ve itiraf edeyim ki onun sırdaşı olmanın verdiği sıkıntıyla– belki de aşırı yükleniyordum ona. Bazı şeyleri itiraf etmenin ne denli güç olduğunu bilmeme karşın, onu her şeyi itiraf etmeye zorluyordum. O da benim içimi okuyordu, yani benim her şeyi en ince ayrıntısıyla bildiğimi, hatta kendisine kızdığımı anlıyor ve ona kızdığım, onun içini okuduğum için o da bana kızıyordu. Ona olan kızgınlığım sığ ve aptalcaydı belki, ancak iki dostun çok uzun süre yalnız kalması bazen gerçek dostluklara zarar verebiliyor. Belli noktalarda, içinde bulunduğu durumun bazı yanlarını çok iyi anlıyor, hatta gizlemeyi gerekli bulmadığı bazı noktalarda bu durumu son derece duyarlı bir şekilde saptıyordu.</span></p>

      <p class="paragraf-1 para-style-override-19"><span>Arada bir Varvara Petrovna hakkında şöyle şeyler söylediği olurdu:</span></p>

      <p class="paragraf-1 para-style-override-19"><span>— Ah, hiç böyle değildi o! Eskiden, oturup karşılıklı konuşabildiğimiz zamanlarda hiç böyle değildi! Düşünebiliyor musunuz</span><span class="char-style-override-9">: k</span><span>onuşabilirdi bir zamanlar! İnanması bile zor gelir belki ama bir zamanlar düşünceleri vardı, kendine özgü düşünceleri! Şimdi her şey değişti! Bütün bunların geçmişte kalmış, eski gevezelikler olduğunu söylüyor şimdi. O günleri küçük görüyor... Artık bir tür kâhya ya da tezgâhtar gibi, her şeye kızıp duran taş kalpli biri...</span></p>

      <p class="paragraf-1 para-style-override-19"><span>— İsteğini yerine getirdiğinize göre daha niye kızsın ki size? –diye itiraz ettim sözüne.</span></p>

      <p class="paragraf-1 para-style-override-19"><span>İnce bir gülümsemeyle baktı yüzüme:</span></p>

      <p class="paragraf-1 para-style-override-19"><span>— Cher ami, isteğini kabul etmeseydim öfkesi korkunç olurdu, kor-kunç! Yine de, ona boyun eğdiğim şu andakinden az olmazdı.</span></p>

      <p class="paragraf-1 para-style-override-19"><span>Söylediği söz pek hoşuna gitmişti; o akşam bir şişenin dibini bulduk. Ama keyfi çok kısa sürdü, ertesi gün her zamankinden daha asık yüzlü, daha bir dehşet içindeydi. Ben daha çok onun kente yeni gelen Drozdovlar’a, eski dostluğu yenilemek için gerekli ziyareti yapmaya bir türlü karar veremeyişine kızıyordum. Duyduğumuza göre Drozdovlar da bekliyorlardı bu ziyareti ve gelmeyişinin nedenlerini soruşturuyorlardı. Lizaveta Nikolayevna’dan benim pek de anlayamadığım bir heyecanla söz ediyordu. Onu kuşkusuz çocukluğundan tanıyor, bir zamanlar pek sevdiği küçük bir çocuk olarak anımsıyordu. Yalnız bunun dışında, her nedense onun yanında çektiği dayanılmaz acılardan, hatta en önemli kuşkularından kurtulacağına inanıyordu. Lizaveta Nikolayevna’yla karşılaşmasının olağanüstü bir varlıkla buluşma gibi geçeceğini düşlüyordu. Bu ziyaret için her gün hazırlanmasına karşın, yine de bir türlü gerçekleştiremiyordu. Burada önemli bir nokta var</span><span class="char-style-override-9">: L</span><span>izaveta Nikolayevna’yla tanışmayı, ona takdim edilmeyi ben de çok istiyordum ve bu konuda tek umudum Stepan Trofimoviç’ti. Onunla sık sık karşılaşıyorduk ve tabii dışarıda, sokakta gerçekleşen bu karşılaşmalar beni müthiş etkilemişti. Akrabası yakışıklı bir subayın –müteveffa General Drozdov’un yeğeninin– eşliğinde, üzerinde binici giysileri, harika bir atın üzerinde görüyordum onu. Ancak gözlerimin kamaşması çok sürmedi ve bir süre sonra ne denli olanaksız bir hayal peşinde olduğumu anladım. Çok kısa sürmüş de olsa hayalim bir gerçekliğe dayanıyordu; o yüzden evine kapanarak dışarı çıkmamakta ayak direyen zavallı dostuma o günlerde nasıl öfkelendiğimi düşünmek zor olmasa gerek.</span></p>

      <p class="paragraf-1 para-style-override-19"><span>Grubumuzdaki herkes Stepan Trofimoviç’in bir süre ziyaretçi kabul etmeyeceği ve rahatsız edilmek istemediği konusunda bilgilendirilmişti. Kimseyle görüşmeme konusundaki kararından caydırmak için uğraştıysam da başarılı olamadım; kararının herkese iletilmesinde ayak diredi. Onun ricasıyla arkadaşları tek tek dolaşıp Varvara Petrovna’nın bizim “ihtiyar”dan (aramızdaki adı buydu), bilmem kaç yıldır bir köşeye atılmış duran mektupları, üstelik de çok kısa bir süre içinde düzene sokmasını istediğini, bu yüzden de işi bitirmek için eve kapandığını, hatta ona yardım ettiğimi, vb. söyledim. Bir tek Liputin’e gidemedim; ona uğramayı sürekli erteledim, doğrusunu söylemek gerekirse korkuyordum ondan. Çünkü söyleyeceğim hiçbir şeye inanmayacağından emindim. İşin içinde kendisine açmak istemediğimiz bir giz olduğunu düşünerek ben yanından ayrılır ayrılmaz tüm kenti dolaşıp işin aslını öğrenmeye çalışacak ve dedikodu yapacaktı. Liputin’le ilgili olarak tam bunları zihnimden geçirirken, yolda ta kendisiyle burun buruna geliverdim. Benim bilgilendirdiğim arkadaşlardan her şeyi çoktan öğrenmişti. Ama şaşılacak şey</span><span class="char-style-override-9">: S</span><span>tepan Trofimoviç’i merak edip onunla ilgili bir şey sormadığı gibi, kendisine uğramakta geç kaldığım için özür dilemeye başladığımda sözümü kesip başka bir konuya atladı. Aslında anlatacak pek çok şeyi vardı, bu yüzden de heyecanlı ve sonunda bir dinleyici bulduğu için müthiş sevinçliydi. Kentimizden son haberleri verdi</span><span class="char-style-override-9">: v</span><span>alinin karısı “yeni sohbet konularıyla” gelmişti, kulüpte hemen onlara karşı bir muhalif grup oluşmuştu; herkesin dilinde yeni fikirler vardı ve bunlar hızla yayılıyordu, vb., vb. Çeyrek saatten fazla konuştu; anlattıkları öyle eğlenceliydi ki, bir an bile kopmadan dinledim onu. Aslında katlanamadığım biriydi ama kendini dinletmek gibi bir hüneri olduğunu itiraf etmeliyim, özellikle de öfkeli olduğu anlarda. Bana kalırsa anasından casus olarak doğmuştu bu adam. Kentte olup biten her şeyden anında haberi olur, her şeyi en ince ayrıntısına dek bilirdi, özellikle de bayağı olaylar söz konusuysa... Kendisini hiç ilgilendirmeyen konularda bile bu denli ayrıntılı bilgiye sahip olması anlaşılır gibi değildi. Karakterinin en öne çıkan yanı hep kıskançlık gibi gelmiştir bana. Aynı akşam Stepan Trofimoviç’e Liputin’le sabahki görüşmemi anlattığımda müthiş heyecanlanarak “Liputin biliyor mu?” diye sormasına çok şaşırdım. Nereden bilsin, hele bu kadar çabuk, hem kimden öğrenecek, dediysem de ikna edemedim kendisini. Sonunda birden:</span></p>

      <p class="paragraf-1 para-style-override-19"><span>— İster inanın, ister inanmayın, –dedi.–</span> <span class="char-style-override-11">bizim</span> <span>durumumuzla ilgili olarak her şeyi bütün ayrıntılarıyla bildiği gibi, henüz sizinle benim bilmediğimiz, belki de hiçbir zaman öğrenemeyeceğimiz ya da iş işten geçtikten ve işler artık dönüşü olmayan bir yola girdikten sonra ancak öğrenebileceğimiz şeylerden bile haberi olduğuna eminim!</span></p>

      <p class="paragraf-1 para-style-override-19"><span>Karşılık vermedim, ama sözleri bir sürü imayla doluydu. Bu konuşmadan sonra beş koca gün boyunca Liputin’in adı bir kez bile geçmedi aramızda. Ancak birtakım kuşkularını bana açtığı, bana bilmemem gereken şeyler söylediği için Stepan Trofimoviç’in canının sıkkın olduğunu açıkça görülüyordu.</span></p>

      <p class="paragraf-1 para-style-override-19"/>

      <p class="x2030-1"><span>II</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span>Stepan Trofimoviç’in evlendirilmeye razı oluşunun yedinci ya da sekizinci günüydü; bir sabah, saat on bir sularında, hep yaptığım gibi üzgün dostumun ziyaretine gitmek için hızla yürürken başımdan bir olay geçti.</span></p>

      <p class="paragraf-1 para-style-override-19"><span>Liputin’in sözleriyle “büyük yazar” Karmazinov’a rastladım yolda. Onun roman ve öyküleri bizden önceki kuşaklarca olduğu kadar bizim kuşakça da bilinirdi; ben de vaktiyle doymazcasına okumuş, tadını çıkarmıştım yapıtlarının; ergenliğimin, ilk gençliğimin bana en çok zevk veren kitaplarıydı bunlar. Sonra biraz soğudum ondan; son zamanlarda hep tezli romanlar yazıyordu ve bunlar yazarlığının başlangıç yıllarındaki şiir dolu yapıtları kadar ilginç gelmiyordu bana, hele son yazdıklarından hiç hoşlanmamıştım.</span></p>

      <p class="paragraf-1 para-style-override-19"><span>Bu kadar nazik bir konuda kişisel düşüncelerimi açıklamama izin verilecek olursa</span><span class="char-style-override-9">: h</span><span>ayattayken neredeyse bir deha olarak görülen bütün bu vasat yetenekli baylar, ölümleriyle birlikte hiçbir iz bırakmadan kaybolur, insanların belleklerinden bir anda silinip giderler, hatta kimi kez yaşarken bile, yerlerini alacak yeni kuşağın orada burada uç vermeye başlamasıyla akıl sır ermez bir şekilde unutulur, küçümsenirler. Hele bizde, tiyatroda dekorun değişmesi kadar hızlı olur bu iş. Hiç kuşkusuz Puşkin, Gogol, Molière, Voltaire gibi her zaman söyleyecek yeni bir sözü olanlarla ilgisi yok bu dediğimin. Bu vasat yetenekli baylar, saygıdeğer ömürlerinin sonlarına doğru, farkına bile varmadan, acınası bir biçimde sıfırı tüketmiş olurlar. Yapıtlarında yıllar yılı olağanüstü düşünce derinlikleri bulunmuş, toplumsal hareketleri ciddi biçimde etkilemesi, bu hareketlere olağanüstü katkılarda bulunması beklenen bir yazarın sonunda en temel düşüncesinin bile alabildiğine sığ, sulandırılmış olduğu sıkça görülen bir durumdur; bu yüzden de böylelerinin artık özgün bir şey yaratamamaları ve çabucak silinip gitmeleri karşısında kimsenin kılı kıpırdamaz. Ama ihtiyarlar bunun farkında olmaz ve sağa sola kızar dururlar. Özellikle de yaratıcılık alanında yolun sonuna yaklaştıklarında kibirleri inanılmaz bir düzeye ulaşır. Kendilerini ne sanmaya başladıklarını Tanrı bilir; belki de Tanrılarla bir tutuyorlardır kendilerini? Karmazinov için de güçlü kişilerle ve yüksek sosyeteyle ilişkilerini kendi özünden üstün tuttuğu söylenirdi. Onun için gerekliyseniz ve hakkınızda söylenenlerle gözünde büyüttüğü biriyseniz sizi son derece candan bir biçimde karşılar, pohpohlar, saflığı, yürek temizliğiyle sizi âdeta büyüler. Fakat bir prensle, kontesle ya da çekindiği herhangi biriyle karşılaşmaya görsün, sizi anında satar, sinek ya da bir çöpmüşsünüz gibi sizi en aşağılayıcı biçimde unutuvermeyi kutsal bir görev sayar; üstelik de böylece çok hoş ve soylu bir davranışta bulunduğuna inanırdı. Yine, kendini tutabilen ve isterse çok iyi bildiği soylu davranışları rahatça uygulayabilen biri olmasına karşın son derece bencil, isterik bir insan olduğu, toplumun edebiyatla pek ilgisi olmayan çevrelerinde bile yazar alınganlığını gizleyemediği ve biri kendisini umursamayacak olursa müthiş içerleyerek, öç almak için fırsat kolladığı anlatılırdı.</span></p>

      <p class="paragraf-1 para-style-override-19"><span>Bir yıl kadar önce derginin birinde hem müthiş naif bir şiirsellik, hem de psikolojik öğeler taşımak gibi korkunç bir iddiaya sahip bir yazısını okumuştum. Bizzat tanık olduğu, bir geminin İngiltere kıyılarında batışıydı anlattığı</span><span class="char-style-override-9">: b</span><span>oğulmak üzereyken kurtarılanları ve ölenlerin cesetlerinin kıyıya taşınmasını görmüş. Bu oldukça uzun metnin tek yazılış amacı kendini öne sürmek, dikkatleri çekmekti. Satır aralarında yazar sanki şöyle fısıldıyordu</span><span class="char-style-override-9">: “</span><span>Benimle ilgilensenize! O anda benim nasıl olduğuma bakın yalnız! Ne yapacaksınız siz denizi, fırtınayı, kayalıkları, parçalanan geminin kalıntılarını falan? Size bunların tümünü güçlü kalemimle yeterince anlattım. Cansız kollarında ölü bebeğini tutan şu boğulmuş kadından size ne? İzlemeye yüreği dayanamayıp da olaya arkasını dönen bana baksanıza siz! İşte yüreğim ağzımda, dönüp arkama bakmaya cesaret edemeden, gözlerim kapalı, dehşet içinde öylece duruyorum... ne kadar ilginç bu duruşum, öyle değil mi?” Karmazinov’un yazısı hakkındaki görüşlerimi kendisine ilettiğimde Stepan Trofimoviç de bana katıldı.</span></p>

      <p class="paragraf-1 para-style-override-19"><span>Kısa süre önce Karmazinov’un kentimize geleceğiyle ilgili söylentiler dolaşmaya başladığında ben de onu görmek ve eğer mümkün olabilirse tanışmak istedim elbette. Bu isteğimi Stepan Trofimoviç aracılığıyla gerçekleştirebileceğimi de biliyordum; bir zamanlar arkadaştılar çünkü. Ne var ki şu anda bir kavşakta karşıma çıkıvermişti işte. Onu hemen tanıdım; üç gün önce valinin eşiyle birlikte bir arabada giderken göstermişlerdi.</span></p>

      <p class="paragraf-1 para-style-override-19"><span>Pembe yüzünde kibirli bir ifade bulunan, kısa boylu bir ihtiyarcıktı bu. Elli beşinden fazla göstermiyordu. Silindir şapkasının altından fırlayan kırlaşmış gür saç lüleleri, küçücük, pembe kulaklarının arkasını doldurup taşmıştı. Yüzü temizdi, ancak ince, uzun, biraz kurnazca bir ifadeyle kıvrılmış dudakları, etli burnu ve küçük, akıllı gözleriyle pek güzel olduğu söylenemezdi bu yüzün. Bu mevsim olsa olsa İsviçre ya da Kuzey İtalya’da falan giyilebilecek ve pelerini andıran, sanki biraz modası geçmiş bir giysi vardı üzerinde; ancak gömlek yakası ve düğmeleriyle kol düğmeleri, incecik bir kara kurdele ucunda sallanan saplı gözlüğü ve yüzük gibi giyimini tamamlayan küçük nesnelerin tümü, yüksek tabakadan kişilerin taşıdığı cinstendi. Yazları, yandan sedef düğmeli, prünel</span><span class="dipnot-1 char-style-override-8"><a class="footnote-link" href="#footnote-225-58" id="footnote-225-58-backlink">58</a></span> <span>botlar giydiğine eminim. Kavşakta durmuş, dikkatle çevresine bakınırken gördüm onu. Benim de ilgiyle kendisine baktığımı fark edince, biraz çın çın öten ama tatlı bir sesle:</span></p>

      <p class="paragraf-1 para-style-override-19"><span>— Affedersiniz, –dedi,– Bıkov Sokağı’na en kısa yoldan nasıl gidebilirim?</span></p>

      <p class="paragraf-1 para-style-override-19"><span>— Bıkov Sokağı mı? –diye haykırdım büyük bir heyecanla.– Hemen şurada! Bu yoldan dümdüz gidin, soldan ikinci sokak.</span></p>

      <p class="paragraf-1 para-style-override-19"><span>— Çok teşekkür ederim.</span></p>

      <p class="paragraf-1 para-style-override-19"><span>O ana lanet olsun! Sanırım ürkmüş ve yaltaklanır gibi bakmıştım ona! O da elbette bunun farkına varmıştı, ardından da her şeyi anlamıştı</span><span class="char-style-override-9">: y</span><span>ani benim onu tanıdığımı, ta çocukluğumda kendisini okuduğumu, o zamandan beri hayranı olduğumu, şu anda ise ürkerek ona yaltaklanır gibi baktığımı... Gülümseyip selam verir gibi başını bir kez daha salladıktan sonra tarif ettiğim gibi yol boyunca dosdoğru yürümeye başladı. Neden yolumu değiştirip peşinden gittim, bilmiyorum; neden ardı sıra on adım kadar koşturduğumu da bilmiyorum. Birden durdu:</span></p>

      <p class="paragraf-1 para-style-override-19"><span>— Bir şey daha soracaktım</span><span class="char-style-override-9">: b</span><span>uraya en yakın araba durağı nerede acaba? –dedi ciyaklar gibi.</span></p>

      <p class="paragraf-1 para-style-override-19"><span>Nasıl iğrenç bir ciyaklama! Nasıl iğrenç bir ses!</span></p>

      <p class="paragraf-1 para-style-override-19"><span>— Araba mı? Buraya en yakın... katedralin orada bulabilirsiniz. Her zaman araba bulunur orada.</span></p>

      <p class="paragraf-1 para-style-override-19"><span>Az kalsın koşup bir araba çevirecektim. O da tam bunu bekler gibiydi benden. Tabii bir anda kendime geldim, çakılmış gibi durdum; ne var ki hamlemin farkına varmıştı, aynı iğrenç gülümsemeyle izliyordu beni. Tam bu anda ömrüm boyunca unutamayacağım bir şey oldu.</span></p>

      <p class="paragraf-1 para-style-override-19"><span>Birden sol elinde tuttuğu küçük çantayı yere düşürdü. Aslında çantadan çok kutuya benzer bir şeydi bu; daha doğrusu minicik bir evrak çantasına ya da eskiden kadınların taşıdıkları kulpsuz, minik el çantalarına benziyordu... bilmiyorum... tam olarak söyleyemeyeceğim neyin nesi olduğunu, ama bildiğim bir şey var</span><span class="char-style-override-9">: o</span> <span>düşen şeyi yerden almak için sanırım bir hamle yaptım.</span></p>

      <p class="paragraf-1 para-style-override-19"><span>O şeyi yerden almadığıma eminim; ama yaptığım ilk hareketin anlamı hiçbir tartışmaya yer bırakmayacak kadar açıktı. Elbette bunu gizleyebilmem mümkün değildi; kendimi aptal gibi hissettim, kıpkırmızı kesildim. Kurnaz adam anlaması gereken her şeyi anladı.</span></p>

      <p class="paragraf-1 para-style-override-19"><span>Çantasını yerden almayacağımı iyice anlamış olacak ki:</span></p>

      <p class="paragraf-1 para-style-override-19"><span>— Rahatsız olmayın, ben alırım, –dedi etkileyici bir sesle, beni uyarmak ister gibi eğilip çantasını aldı, bir kez daha başını salladı ve beni orada aptal gibi bir başıma bırakıp yoluna devam etti. Çantayı yerden ben alsaydım durumum bundan farklı olmazdı. Beş dakika kadar bir süre kendimi yerin dibine geçmiş gibi hissettim. Ama Stepan Trofimoviç’in evine yaklaştığımda kahkahalarla gülüyordum. Bu karşılaşma öyle eğlenceli görünmeye başlamıştı ki gözüme, tüm olup bitenleri her sahnesiyle Stepan Trofimoviç’e anlatmaya karar verdim.</span></p>

      <p class="paragraf-1 para-style-override-19"/>

      <p class="x2030-1"><span>III</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span>Stepan Trofimoviç’i öylesine değişmiş buldum ki, hayretler içinde kaldım. Müthiş bir coşkuyla karşıladı beni, içeri girdiğim anda âdeta üzerime atıldı. Yalnız, anlattıklarımı dinlerken öylesine dalgındı ki, ilk sözlerimi anladığından bile kuşkuluyum. Ama Karmazinov adını duymasıyla birlikte âdeta kendini kaybetti.</span></p>

      <p class="paragraf-1 para-style-override-19"><span>— Bu adı anmayın! Duymak istemiyorum! –diye bağırdı çılgın gibi. –Şunlara bir bakın! Okuyun! Okuyun!</span></p>

      <p class="paragraf-1 para-style-override-19"><span>Çekmeceyi açıp hepsi Varvara Petrovna’ya ait, kurşunkalemle alelacele çiziktirilmiş üç pusula attı masanın üstüne. İlk pusula önceki gün, ikincisi dün, sonuncusu ise bugün, bir saat önce yazılmıştı. Üçünün de içeriği önemsizdi, üçü de Karmazinov’dan söz ediyordu, Varvara Petrovna’nın Karmazinov kendisini ziyaret etmezse korkusunu ve bu korkudan kaynaklanan telaşını, kibirli heyecanını ele veren mektuplardı bunlar. İşte, iki gün önce yazılan ilk mektup (büyük olasılıkla üç, hatta dört gün önce yazılmış mektuplar da vardı):</span></p>

      <p class="paragraf-1 para-style-override-19"><span>“Bugün ziyaretinize gelecek olursa, lütfen benden hiç söz etmeyin, en ufak bir anıştırmada bile bulunmayın. Beni ona hatırlatacak tek kelime etmeyin.</span></p>

      <p class="paragraf-1 para-style-override-21"><span class="char-style-override-11">V.S.</span><span>”</span></p>

      <p class="paragraf-1 para-style-override-19"><span>Dünkü:</span></p>

      <p class="paragraf-1 para-style-override-19"><span>“En sonunda bu sabah ziyaretinize gelecek olursa, bence en soylu davranış onu hiç kabul etmemek olacaktır. Bana göre böyle, size göre nasıl, bilmiyorum.</span></p>

      <p class="paragraf-1 para-style-override-21"><span class="char-style-override-11">V.S.</span><span>”</span></p>

      <p class="paragraf-1 para-style-override-19"><span>Bugün yazılan son notsa şöyleydi:</span></p>

      <p class="paragraf-1 para-style-override-19"><span>“Evinizin çok pis olduğundan ve leş gibi sigara koktuğundan eminim. Maria ile Foma’yı yolluyorum</span><span class="char-style-override-9">: y</span><span>arım saat içinde bütün evi temizleyip toplarlar. Onlar çalışırken lütfen engel olmayın, gidin mutfakta oturun. Bir Buhara halısıyla iki Çin vazosu gönderiyorum</span><span class="char-style-override-9">: n</span><span>e zamandır size armağan etmek istiyordum bunları. Teniers’imi de gönderiyorum (bir süreliğine). Vazoları pencere içine koyabilirsiniz, Teniers’i ise sağ duvara, Goethe’nin portresinin hemen üzerine asın, sabahları iyi ışık aldığı için güzel görünür orada. Nihayet bir ziyarette bulunacak olursa incelikle karşılayın onu ama önemsiz şeylerden söz edin, örneğin bilimsel konulardan falan ve daha dün ayrılmışsınız gibi yapın. Benden tek kelime söz etmeyin. Akşam bir ara uğrayabilirim size.</span></p>

      <p class="paragraf-1 para-style-override-21"><span class="char-style-override-11">V.S.</span></p>

      <p class="paragraf-1 para-style-override-19"><span>P.S. Bugün de gelmezse, artık hiç gelmez.”</span></p>

      <p class="paragraf-1 para-style-override-19"><span>Pusulaları okudum ve dostumun bu kadar önemsiz bir şeyden böylesine heyecanlanmış olmasına şaşırdım. Soru dolu bakışlarımı kendisine çevirince, birden, ben mektupları okurken, onun her zaman taktığı beyaz kravatını kırmızı bir kravatla değiştirmiş olduğunu fark ettim. Şapkası ve bastonu da masanın üzerindeydi. Yüzü kâğıt gibiydi, elleri de titriyordu.</span></p>

      <p class="paragraf-1 para-style-override-19"><span>Soru dolu bakışlarıma yanıt olarak:</span></p>

      <p class="paragraf-1 para-style-override-19"><span>— Umurumda değil heyecanı! –diye bağırdı. – Je m’en fiche!</span><span class="dipnot-1 char-style-override-8"><a class="footnote-link" href="#footnote-225-59" id="footnote-225-59-backlink">59</a></span> <span>Karmazinov için heyecanlanabiliyor, ama benim mektuplarıma yanıt bile vermiyor. İşte kendisine yazdığım bir mektup</span><span class="char-style-override-9">: a</span><span>çmadan geri göndermiş dün! İşte, şurada, masada duruyor, “L’homme qui rit”in</span><span class="dipnot-1 char-style-override-8"><a class="footnote-link" href="#footnote-225-60" id="footnote-225-60-backlink">60</a></span> <span>altında. Ni-ko-len-ka için üzülmesinden bana ne! Je m’en fiche et je proclame ma liberté. Au diable le Karmazinoff! Au diable la Lembke!</span><span class="dipnot-1 char-style-override-8"><a class="footnote-link" href="#footnote-225-61" id="footnote-225-61-backlink">61</a></span> <span>Vazoları sofaya gizledim, Teniers’i ise dolaba koydum ve kendisinden beni derhal kabul etmesini talep ettim. Duydunuz değil mi</span><span class="char-style-override-9">: t</span><span>alep ettim! Ben de ona uyduruk bir kâğıt parçasına kurşunkalemle çiziktirilmiş bir pusula gönderdim Nastasya’yla; zarfın ağzını bile kapatmadım, şimdi bekliyorum. Her şeyi Darya Pavlovna’nın ağzından duymak istiyorum</span><span class="char-style-override-9">: T</span><span>anrı’nın önünde ya da hiç değilse sizin önünüzde. Vous me seconderez, n’est ce pas, comme ami et témoin.</span><span class="dipnot-1 char-style-override-8"><a class="footnote-link" href="#footnote-225-62" id="footnote-225-62-backlink">62</a></span> <span>Ne yüzüm kızarsın istiyorum, ne de yalan söylemek; gizli kapaklı şeyler olmasını da istemiyorum, bu işte gizliliğe izin vermeyeceğim! Her şeyi soylu bir insana yakışır biçimde olanca açıklığıyla, içtenlikle itiraf etsinler; o zaman... kimbilir o zaman ben de nasıl yüce gönüllü bir insan olduğumu gösterip herkesi şaşırtırım!.. –Birden durdu,– Ne dersiniz bayım, size göre bir alçak mıyım ben? –diye sürdürdü sözlerini; bunu söylerken sanki ben onun alçak olduğunu düşünüyormuşum gibi gözdağı verircesine bakıyordu yüzüme.– Alçak mıyım, değil miyim?</span></p>

      <p class="paragraf-1 para-style-override-19"><span>Biraz su içmesini rica ettim, onu hiç böyle görmemiştim. Konuşurken odanın bir ucundan öbürüne hızlı hızlı gidip gelmişti. Şu anda daha önce hiç görmediğim bir pozla karşımda durmuş bana bakıyordu.</span></p>

      <p class="paragraf-1 para-style-override-19"><span>Beni tepeden tırnağa şöyle bir süzdü, sonra müthiş bir kibirle yeniden başladı:</span></p>

      <p class="paragraf-1 para-style-override-19"><span>— Yoksa siz benim, ben Stepan Verhovenskiy’in, gerektiğinde onur ve bağımsızlığın yüce ilkeleri uyarınca zavallı, yoksul torbamı cılız omuzlarıma attığım gibi şu evin kapısından çıkıp sonsuza dek ortadan kaybolup gidecek manevi gücü kendimde bulabileceğime inanmıyor musunuz? Bu, Stepan Verhovenskiy’in despotluğa, bu çılgın bir kadının despotluğu gibi dünyanın en alçaltıcı, en onur kırıcı despotluğu da olsa büyük bir gönlü yücelikle ilk karşı çıkışı olmaz! Şu anda sözlerime gülüyorsunuz, ama bilin ki bu böyle sayın bayım! Bir tüccar evinde çocuklara öğretmenlik ederek ya da bir çitin dibinde açlıktan ölerek yaşamımı sonlandırabilecek soylu gücü kendimde bulabileceğime inanmıyor gibisiniz! Hemen şu anda yanıt verin bana</span><span class="char-style-override-9">: b</span><span>una inanıyor musunuz, inanmıyor musunuz?</span></p>

      <p class="paragraf-1 para-style-override-19"><span>Bilerek yanıt vermiyor, susuyordum. Hatta olumsuz bir yanıtla onu kırmaktan çekiniyormuş, ama olumlu bir yanıt da veremiyormuş gibi yaptım. Bu öfkede beni inciten bir şey vardı ve bu kişisel de değildi. Ama... hayır, bundan daha sonra söz edeceğim.</span></p>

      <p class="paragraf-1 para-style-override-19"><span>Yüzü bembeyaz kesilmişti.</span></p>

      <p class="paragraf-1 para-style-override-19"><span>— Sizi sıkıyor muyum yoksa G—v (bu benim soyadımdı), –dedi, sonra bembeyaz bir yüzle ve büyük öfke patlamalarından önce kendisinde hep görüldüğü gibi sakin, hatta soğuk bir sesle sürdürdü:– ve... hiç gelmemiş olmayı mı tercih ederdiniz buraya?</span></p>

      <p class="paragraf-1 para-style-override-19"><span>Dehşetli bir tedirginlikle yerimden sıçradım. Tam o sırada Nastasya girdi içeri ve kurşunkalemle yazılmış bir pusula uzattı. Şöyle bir göz attığı pusulayı bana fırlattı. Varvara Petrovna’dandı pusula ve üzerinde yalnızca iki kelime vardı</span><span class="char-style-override-9">: “</span><span>Evde oturun.”</span></p>

      <p class="paragraf-1 para-style-override-19"><span>Stepan Trofimoviç sessizce şapkasını ve bastonunu aldı, hızla odadan çıktı, ben de elimde olmadan kendisini izledim. Birden koridorda birtakım sesler duyuldu, biri çabuk çabuk yürüyordu. Stepan Trofimoviç üzerine yıldırım düşmüş gibi çakıldı kaldı.</span></p>

      <p class="paragraf-1 para-style-override-19"><span>— Liputin bu, –diye fısıldadı kolumdan tutarak.– Mahvoldum!</span></p>

      <p class="paragraf-1 para-style-override-19"><span>Bu sırada Liputin girdi içeri.</span></p>

      <p class="paragraf-1 para-style-override-19"/>

      <p class="x2030-1"><span>IV</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span>Liputin geldi diye niçin mahvolacaktı anlamış değildim. Sözünü önemsemedim, sinirlerinin bozuk olmasına yordum. Yine de korkusunda sıradışı bir şey vardı; bu nedenle gözlerimi dikip olacakları dikkatle gözlemeye karar verdim.</span></p>

      <p class="paragraf-1 para-style-override-19"><span>Liputin’in yalnızca görünüşü bile konulan bütün yasakları çiğnemeye ve bu kez içeri girmeye hakkı olduğunu gösteriyordu. Tanımadığımız, üstüne başına bakılacak olursa yoldan yeni gelmiş biri daha vardı yanında. Donakalmış Stepan Trofimoviç’in anlamsız bakışlarına karşılık verir gibi:</span></p>

      <p class="paragraf-1 para-style-override-19"><span>— Bir de konuk getirdim size! Üstelik pek önemli biri! –diye bağırdı.– Yalnızlığınızı bozma cüretini buradan alıyorum. Bay Kirillov harika bir inşaat mühendisidir. Asıl önemlisi, oğlunuz saygıdeğer Pyotr Stepanoviç’i yakından tanıyorlar ve size de ondan bir haber getirmişler. Kendileri az önce teşrif ettiler kentimize.</span></p>

      <p class="paragraf-1 para-style-override-19"><span>— Haber getirdiğim sizin uydurmanız, –dedi konuk sert bir sesle.– Getirdiğim bir haber yok. Verhovenskiy’i tanıdığım doğru... On gün önce H. ilinde ayrıldım kendisinden.</span></p>

      <p class="paragraf-1 para-style-override-19"><span>Stepan Trofimoviç robot gibi elini uzattı, oturması için konuğa yer gösterdi; bana baktı, dönüp Liputin’e baktı, sonra birden aklı başına gelmiş gibi telaşla kendisi de oturdu, ama şapkasıyla bastonunu hâlâ elinde tutuyordu ve bunun farkında değildi.</span></p>

      <p class="paragraf-1 para-style-override-19"><span>— Oo! Çıkıyordunuz demek? Aşırı çalışmaktan kırıklık geçirdiğinizi duymuştum oysa!</span></p>

      <p class="paragraf-1 para-style-override-19"><span>— Evet, pek iyi değilim, şimdi de hafif bir yürüyüş yapmak niyetindeydim, ben...</span></p>

      <p class="paragraf-1 para-style-override-19"><span>Birden sustu, şapkasıyla bastonunu koltuğun üzerine attı; kızardı.</span></p>

      <p class="paragraf-1 para-style-override-19"><span>Ben o arada konuğa çarçabuk bir göz attım</span><span class="char-style-override-9">: y</span><span>irmi yedi yaşlarında, gençten, giyimi kuşamı yerinde, zayıf, uzunca boylu, esmer biriydi; yüzü soluk, kirli beyaz gölgeliydi, kara gözleri ışıltısızdı. Dalgın, düşünceliydi; kesik kesik konuşuyor, konuşurken dilbilgisi yanlışları yapıyordu; uzunca bir cümle kurmak zorunda olduğundaysa kelimelerin yerlerini karıştırıyordu. Liputin’in Stepan Trofimoviç’in kapıldığı olağandışı korkuyu fark ettiği kesindi; sevinmiş gibiydi de buna. Karşılıklı iki ayrı kanepede oturan ev sahibiyle konuğa eşit uzaklıkta olabilmek için neredeyse odanın ortasına çektiği hasır koltuğa oturdu; keskin bakışları odanın dört bir yanını taramaya başladı.</span></p>

      <p class="paragraf-1 para-style-override-19"><span>— Ben... ne zamandır görmüyorum Petruşa’yı, –diye mırıldandı Stepan Trofimoviç konuğuna.– Yurtdışında mı tanıştınız onunla?</span></p>

      <p class="paragraf-1 para-style-override-19"><span>— Hem burada, hem yurtdışında.</span></p>

      <p class="paragraf-1 para-style-override-19"><span>Liputin araya girerek:</span></p>

      <p class="paragraf-1 para-style-override-19"><span>— Aleksey Nilıç henüz döndüler Avrupa’dan, –dedi.– Dört yıldır yurtdışındaydılar. Uzmanlık alanında ilerlemek için gitmişlerdi. Bizim buraya yapılacak demiryolu köprüsü işinde kendilerine de bir görev verilebileceğini umarak geldiler; yanıt bekliyorlar şu anda. Pyotr Stepanoviç aracılığıyla Drozdovları ve Lizaveta Nikolayevna’yı tanıyor kendileri.</span></p>

      <p class="paragraf-1 para-style-override-19"><span>Mühendis, sanki somurtarak oturmuş, tedirgin bir sabırsızlıkla dinliyordu konuşmaları. Sanki bir şeye içerlemişti.</span></p>

      <p class="paragraf-1 para-style-override-19"><span>— Nikolay Vsevolodoviç’i de tanıyorlar.</span></p>

      <p class="paragraf-1 para-style-override-19"><span>Stepan Trofimoviç ilgilenerek:</span></p>

      <p class="paragraf-1 para-style-override-19"><span>— Tanır mısınız Nikolay Vsevolodoviç’i de? –dedi.</span></p>

      <p class="paragraf-1 para-style-override-19"><span>— Tanırım, evet.</span></p>

      <p class="paragraf-1 para-style-override-19"><span>— Ben... öyle uzun zamandır görmüyorum ki Petruşa’yı... kendime baba deme hakkını göremiyorum... c’est le mot;</span><span class="dipnot-1 char-style-override-8"><a class="footnote-link" href="#footnote-225-63" id="footnote-225-63-backlink">63</a></span> <span>ben... ayrıldığınızda nasıldı kendisi?</span></p>

      <p class="paragraf-1 para-style-override-19"><span>Bay Kirillov’un yanıtı yine baştan savmaydı:</span></p>

      <p class="paragraf-1 para-style-override-19"><span>— Her zamanki gibi. Zaten kendisi de gelecek buraya.</span></p>

      <p class="paragraf-1 para-style-override-19"><span>Bir şeye kızdığı kesindi.</span></p>

      <p class="paragraf-1 para-style-override-19"><span>— Gelecek! Böylece ben de nihayet... Biliyor musunuz, öyle çok oldu ki Petruşa’yı görmeyeli! –Bocalıyordu Stepan Trofimoviç.– Zavallı oğlumu bekliyorum... kendisine karşı onca suçlu olduğum oğlumu... Demek istediğim... kendisini Petersburg’da bırakıp geldiğimde... yani, bir hiçti benim için...</span> <span>quelque chose dans ce genre.</span><span class="dipnot-1 char-style-override-8"><a class="footnote-link" href="#footnote-225-64" id="footnote-225-64-backlink">64</a></span> <span>Biraz... nasıl desem... sinirli bir çocuktu. Aşırı duyarlı, ürkek... çabuk korkuya kapılan. Gece ölmekten korktuğu için yerlere kapanarak dua eder, yastığını kutsardı... je m’en souviens. Enfin,</span><span class="dipnot-1 char-style-override-8"><a class="footnote-link" href="#footnote-225-65" id="footnote-225-65-backlink">65</a></span> <span>tek bir ince duygu yok... demek istediğim, geleceğe ilişkin yüce, köklü bir düşüncenin filizi niteliğinde bir şey... c’était comme</span> <span>un petit idiot.</span><span class="dipnot-1 char-style-override-8"><a class="footnote-link" href="#footnote-225-66" id="footnote-225-66-backlink">66</a></span> <span>Ben de ne dediğimi bilmiyorum galiba... bağışlayın... hani, öyle bir anda geldiniz ki...</span></p>

      <p class="paragraf-1 para-style-override-19"><span>— Yastığını kutsadığını söylerken ciddi miydiniz? –diye sordu mühendis birden; bunun aşırı ilgisini çektiği belliydi.</span></p>

      <p class="paragraf-1 para-style-override-19"><span>— Evet, kutsardı...</span></p>

      <p class="paragraf-1 para-style-override-19"><span>— Öylesine sordum, devam edin lütfen.</span></p>

      <p class="paragraf-1 para-style-override-19"><span>Stepan Trofimoviç soru dolu gözlerle Liputin’e baktı.</span></p>

      <p class="paragraf-1 para-style-override-19"><span>— Ziyaretinize çok sevindim, ancak... itiraf etmeliyim ki, şu anda... durumum hiç... Nerede kaldığınızı sorabilir miyim?</span></p>

      <p class="paragraf-1 para-style-override-19"><span>— Filippov’un evinde, Bogoyavlenskaya Sokağı...</span></p>

      <p class="paragraf-1 para-style-override-19"><span>Elimde olmadan:</span></p>

      <p class="paragraf-1 para-style-override-19"><span>— Ha, Şatov’un da oturduğu yer, –dedim.</span></p>

      <p class="paragraf-1 para-style-override-19"><span>— Ta kendisi! –diye bağırdı Liputin.– Aynı evdeler! Şatov yukarıda, asma katta, Aleksey Nilıç ise aşağıda, Yüzbaşı Lebyadkin’in yanında kalıyorlar. Aleksey Nilıç, Şatov’u da, eşini de tanıyorlar. Şatov’un eşiyle Avrupa’dan yakın arkadaşlar kendileri.</span></p>

      <p class="paragraf-1 para-style-override-19"><span>— Comment!</span><span class="dipnot-1 char-style-override-8"><a class="footnote-link" href="#footnote-225-67" id="footnote-225-67-backlink">67</a></span> <span>–diye bağırdı Stepan Trofimoviç birden duygulanarak.– Siz gerçekten de ce pauvre ami</span><span class="dipnot-1 char-style-override-8"><a class="footnote-link" href="#footnote-225-68" id="footnote-225-68-backlink">68</a></span> <span>şu kadıncağızın talihsiz evlilikleri üzerine bir şeyler biliyor musunuz? İlk kez onu tanıyan biriyle karşılaşıyorum ve eğer yalnızca...</span></p>

      <p class="paragraf-1 para-style-override-19"><span>— Bu ne saçmalık! –diye atıldı mühendis birden kıpkırmızı kesilerek.– Nereden uyduruyorsunuz bütün bunları Liputin! Şatov’un karısını hiç görmedim... belki bir kez görmüşümdür, o da çok uzaktan... Şatov’u tanırım. Neden birbiriyle ilintisiz şeyleri bir araya getiriyorsunuz?</span></p>

      <p class="paragraf-1 para-style-override-19"><span>Olduğu yerde sertçe döndü, uzanıp şapkasını aldı, sonra bıraktı, yine eskisi gibi oturdu, sonra kor gibi yanan gözlerini Stepan Trofimoviç’e meydan okurca dikti. Niye bu kadar öfkelenmişti, hiç anlayamadım.</span></p>

      <p class="paragraf-1 para-style-override-19"><span>— Bağışlayın, –dedi Stepan Trofimoviç pek ciddi, ikna edici bir tavırla.– Bunun hayli nazik bir konu olduğunu anlıyorum...</span></p>

      <p class="paragraf-1 para-style-override-19"><span>— Nazik bir konu yok ortada! Gerçekten çok ayıp. Kaldı ki ben “saçma” sözünü size değil, Liputin’e dedim. Sürekli uydurup duruyor. Üzerinize aldıysanız bağışlamanızı dilerim. Şatov’u tanıyorum, ama karısını tanımıyorum... Hiç tanımıyorum!</span></p>

      <p class="paragraf-1 para-style-override-19"><span>— Sizi anlıyorum... anlıyorum... ısrar eder gibi görünmemin tek nedeni zavallı dostumuzu, notre irascible ami</span><span class="dipnot-1 char-style-override-8"><a class="footnote-link" href="#footnote-225-69" id="footnote-225-69-backlink">69</a></span> <span>çok sevmem, kendisine hep ilgi duymamdandır... Kendisi, belki uzak gençlik dönemlerine ait eski, ama doğru düşüncelerinden keskin bir dönüş yaptı. Şimdilerde de Notre sainte Russie</span><span class="dipnot-1 char-style-override-8"><a class="footnote-link" href="#footnote-225-70" id="footnote-225-70-backlink">70</a></span> <span>üzerine öyle değişik şeyler haykırıp duruyor ki, bütün bunları bendeniz nicedir onun organizmasındaki yarılmaya –buna daha başka bir ad vermek istemiyorum–, yaşadığı şiddetli ailesel sarsıntıya, özellikle de talihsiz evliliğine bağlıyorum. Ben ki zavallı Rusya’mı avcumun içi gibi tanırım, Rus halkına bütün yaşamımı adamışımdır, inanın bana, kendisi Rus halkını hiç tanımadığı gibi, üstelik...</span></p>

      <p class="paragraf-1 para-style-override-19"><span>Mühendis yine sertçe araya girdi:</span></p>

      <p class="paragraf-1 para-style-override-19"><span>— Rus halkını ben de hiç tanımıyorum ve... inceleyip öğrenmeye de zamanım yok!</span></p>

      <p class="paragraf-1 para-style-override-19"><span>Sonra oturduğu yerde yine sertçe yan döndü. Stepan Trofimoviç sözünün yarısında kalakalmıştı.</span></p>

      <p class="paragraf-1 para-style-override-19"><span>— İnceliyor kendileri Rus halkını, –diye atıldı Liputin.– Başladılar yani incelemeye ve Rusya’da artan intihar olaylarının nedenleri ve genel olarak toplumda intiharları artıran ya da azaltan nedenler üzerine çok ilginç bir makale hazırlıyorlar. Şaşırtıcı sonuçlara ulaştılar.</span></p>

      <p class="paragraf-1 para-style-override-19"><span>Mühendis dehşetli heyecanlanmıştı:</span></p>

      <p class="paragraf-1 para-style-override-19"><span>— Buna hiç hakkınız yok! –diye homurdandı öfkeyle.– Makale falan yazdığım yok, o kadar budala de<a id="Anchor-10"/><a id="Anchor-11"/>ğilim. Size aramızda kalması koşuluyla ve öylesine söylemiştim. Makale denebilecek bir şey yok ortada, yayınlayacak da değilim! Öte yandan sizin de hiç hakkınız yok bunu...</span></p>

      <p class="paragraf-1 para-style-override-19"><span>Liputin işin tadını çıkarır gibiydi.</span></p>

      <p class="paragraf-1 para-style-override-19"><span>— Bağışlayın efendim, edebi çalışmanızı makale olarak adlandırmakla yanılmış olabilirim. Kendileri şimdilik yalnızca gözlemlerini topluyorlar; sorunun özüne... ya da nasıl demeli... ahlaki yanına hiç dokunmuyorlar. Hatta kendileri ahlakı bütünüyle yadsıyorlar ve nihai iyi amaçlar uğruna genel yıkımı savunan yeni ilkelerden yanalar. Avrupa’da sağduyunun egemen olabilmesi için yüz milyonun üzerinde kelle talepleri var kendilerinin. Son barış görüşmelerinde istenenden çok daha fazla yani. Bu bağlamda Aleksey Nilıç herkesi geride bırakmış durumda.</span></p>

      <p class="paragraf-1 para-style-override-19"><span>Mühendis karşısındakini aşağılayan, solgun bir gülümsemeyle dinliyordu. Yarım dakika kadar süren bir sessizlik oldu.</span></p>

      <p class="paragraf-1 para-style-override-19"><span>Sonunda Kirillov ağırbaşlı, azametli bir tavırla:</span></p>

      <p class="paragraf-1 para-style-override-19"><span>— Aptalca şeyler bunlar Liputin, –dedi.– Size laf olsun diye bir şeyler anlattım, siz bunlara istediğiniz anlamı yükleyiverdiniz. Ama hakkınız yok buna, çünkü hiçbir zaman hiç kimseyle konuşmam ben. Konuşmayı küçüklük sayarım... Bir inancım, düşündüğüm bir şey varsa o beni ilgilendirir... Bu yaptığınız aptallık. Kafamda çözümlediğim, sonuçlandırdığım konular üzerinde tartışmam ben. Tartışmak katlanabildiğim bir şey değildir. Hiçbir zaman da istemem...</span></p>

      <p class="paragraf-1 para-style-override-19"><span>— Belki de çok iyi ediyorsunuzdur böyle yapmakla, –dedi Stepan Trofimoviç dayanamayıp.</span></p>

      <p class="paragraf-1 para-style-override-19"><span>— Beni bağışlamanızı dilerim, ama burada kimseye kızdığım yok, –diye sürdürdü konuşmasını konuk heyecanlı, çabuk çabuk.– Dört yıl boyunca çok az insan gördüm, çok az konuştum, kimseyle karşılaşmamaya çalıştım</span><span class="char-style-override-9">: a</span><span>maçlarım uğruna... kimseyi ilgilendirmeyen şeyler... tam dört yıl. Liputin bunları öğrendi ve alay etmeye başladı. Anlıyor ve aldırmıyorum. Alıngan değilim ama yine de onun bu patavatsızlığı canımı sıkıyor. Düşüncelerimi sizinle paylaşmıyorsam... –hepimizi kararlı bakışlarla süzerek birden sözünü bağladı:– beni resmi makamlara ihbar edeceğinizden korktuğum için değil; asla! Bu türden saçmalıklar gelmesin aklınıza...</span></p>

      <p class="paragraf-1 para-style-override-19"><span>Bu sözlere kimse karşılık vermedi, yalnız birbirimize baktık. Liputin’in bile kıs kıs gülmek aklına gelmedi.</span></p>

      <p class="paragraf-1 para-style-override-19"><span>— Üzgünüm baylar, –dedi Stepan Trofimoviç kararlılıkla yerinden doğrularak.– Kendimi hiç iyi hissetmiyorum, biraz da keyifsizim. Kusura bakmayın.</span></p>

      <p class="paragraf-1 para-style-override-19"><span>Kirillov birden kendine geldi, kasketine uzanarak:</span></p>

      <p class="paragraf-1 para-style-override-19"><span>— Gitmemiz gerekiyor, değil mi? –dedi..– Bunu söylediğiniz çok iyi oldu. Biraz unutkanımdır da.</span></p>

      <p class="paragraf-1 para-style-override-19"><span>Yerinden doğruldu, saf, içten bir tavırla Stepan Trofimoviç’in kendisine uzattığı elini sıktı.</span></p>

      <p class="paragraf-1 para-style-override-19"><span>— Rahatsız olmanıza üzüldüm. Ben de gelmiş bulundum.</span></p>

      <p class="paragraf-1 para-style-override-19"><span>Stepan Trofimoviç dostça, hiç acele etmeden elini sıktı konuğunun:</span></p>

      <p class="paragraf-1 para-style-override-19"><span>— Burada, kentimizde başarılar dilerim size, –dedi.– Şayet, sizin sözlerinizle söyleyecek olursak, amaçlarınız uğruna onca uzun zaman kimselerle görüşmeden yurtdışında yaşayıp Rusya’yı unuttuysanız, kuşkusuz bize, burada doğup büyümüş, yerli Ruslara şaşkınlıkla bakıyor olmalısınız; buna karşılık biz de zatıalinize aynı şaşkınlıkla bakıyoruz. Mais cela passera.</span><span class="dipnot-1 char-style-override-8"><a class="footnote-link" href="#footnote-225-71" id="footnote-225-71-backlink">71</a></span> <span>Yalnız bir şeyi anlamakta zorlanıyorum</span><span class="char-style-override-9">: h</span><span>em burada köprü yapmak istiyorsunuz, hem de genel ve toptan yıkım ilkesinden yana olduğunuzu söylüyorsunuz. Köprümüzün yapımını size vermeyeceklerdir!</span></p>

      <p class="paragraf-1 para-style-override-19"><span>— Ne? Ne dediniz?.. Lanet olsun! –diye bağırdı Kirillov ve birden neşeyle, içtenlikle gülmeye başladı. Bir an yüzü tam bir çocuk yüzü oldu ve bu ona çok yakışmış gibi geldi bana. Liputin, Stepan Trofimoviç’in tam yerini bulan sözünün sevinciyle ellerini ovuşturuyordu. Benimse hâlâ Stepan Trofimoviç’in Liputin’i görünce neden o kadar korktuğu ve “Mahvoldum!” diye haykırdığı kurcalıyordu kafamı.</span></p>

      <p class="paragraf-1 para-style-override-19"/>

      <p class="x2030-1"><span>V</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span>Hepimiz kapının önündeydik. Ev sahibiyle konukların birbirlerine sevecenlikle son sözlerini söyledikleri, sonra da esenlik içinde birbirlerinden ayrıldıkları o anı yaşıyorduk.</span></p>

      <p class="paragraf-1 para-style-override-19"><span>Tam odadan çıkmak üzereyken Liputin birden:</span></p>

      <p class="paragraf-1 para-style-override-19"><span>— Kendileri bugün biraz keyifsizler, çünkü evden çıkmadan az önce Yüzbaşı Lebyadkin’le kız kardeşi yüzünden bir tatsızlık yaşadılar. Yüzbaşı güzel ve kaçık kız kardeşini her gün kamçıyla dövüyor, hem de gerçek Kazak kamçısıyla. Bir posta sabah, bir posta akşam. Hatta Aleksey Nilıç bu işten uzak olmak için avludaki küçük ek yapıyı kiraladılar. Neyse, hoşça kalın.</span></p>

      <p class="paragraf-1 para-style-override-19"><span>— Kız kardeşini mi? –diye haykırdı Stepan Trofimoviç kendisi kamçı yemiş gibi.– Kaçık mı? Kamçıyla mı? Hangi kız? Hangi Lebyadkin?</span></p>

      <p class="paragraf-1 para-style-override-19"><span>Az önceki gerilim bir anda geri dönmüştü.</span></p>

      <p class="paragraf-1 para-style-override-19"><span>— Hangi Lebyadkin mi? Emekli Yüzbaşı Lebyadkin! Önceleri yalnızca üsteğmen olduğunu söylerdi...</span></p>

      <p class="paragraf-1 para-style-override-19"><span>— Canım rütbesinden bana ne! Peki ya kız kardeş... o kim? Ah, Tanrım! Lebyadkin ha? Bir zamanlar bizim burada bir Lebyadkin vardı, ama...</span></p>

      <p class="paragraf-1 para-style-override-19"><span>— Ta kendisi...</span> <span class="char-style-override-11">bizim</span> <span>Lebyadkin! Hani, Virginskiy’in evinde?.. Anımsadınız mı?</span></p>

      <p class="paragraf-1 para-style-override-19"><span>— Resmi evrakta sahtecilikten yakalanmamış mıydı o?</span></p>

      <p class="paragraf-1 para-style-override-19"><span>— Geri döndü. Üç hafta var ki buralarda kendisi. Üstelik de son derece özel koşullarla.</span></p>

      <p class="paragraf-1 para-style-override-19"><span>— Ama alçağın tekidir o!..</span></p>

      <p class="paragraf-1 para-style-override-19"><span>— Sanki aramızda alçak olamazmış gibi? –dedi Liputin sırıtarak; sinsi bakışları Stepan Trofimoviç’i yoklar gibiydi.</span></p>

      <p class="paragraf-1 para-style-override-19"><span>— Ah, Tanrım! Ben aslında öyle bir şey demek istememiştim... yine de alçaklık konusunda size katılıyorum, evet, özellikle size! Peki, ya sonra? Sonrasını anlatsanıza! Yani şimdi durup dururken bunları niye söylediniz?.. Bununla kesin olarak bir şey söylemek istediniz siz!</span></p>

      <p class="paragraf-1 para-style-override-19"><span>— Hepsi fasa fiso efendim... Anlaşıldığı kadarıyla bu yüzbaşı o sıralar resmi evrakta sahtecilik yaptığı için değil, yalnızca kız kardeşini bulabilmek için ayrılmış buradan... kız bilinmeyen bir yerde ondan gizleniyormuş. Sonunda kızı buldu getirdi... bütün olay bu! Neyiniz var Stepan Trofimoviç, korkmuş gibisiniz? Ben yalnızca adamın sarhoşken bana ettiği gevezelikleri anlatıyorum; ayıkken bu konularda tek kelime etmez. Sinirli bir adam; belki askeri bir zevkinin olduğu da söylenebilir, ama kötü bir zevk. Kız kardeşine gelince yalnızca kaçık değil, aynı zamanda topal da. Bir zamanlar adamın biri bunu baştan çıkarmış, birlikte olmuşlar ve kız iffetini kaybetmiş... Bay Lebyadkin de kız kardeşini baştan çıkaran adamdan onurlarına sürülen lekeye karşılık yıllardır bir tür haraç alırmış... en azından sarhoş gevezeliklerinden çıkan şey bu... Bana kalırsa hepsi sarhoş gevezelikleri! Sadece övünüyor. Böyle işler çok daha ucuza çözümlenir. Öte yandan adamın elinde iyi para olduğu da bir gerçek... İki hafta öncesine kadar yalınayak dolaşırken, şimdi elinde yüzlük banknotlar olduğunu kendi gözlerimle gördüm. Kız kardeşine her gün nöbet gibi bir şey geliyor, ciyak ciyak bağırmaya başlıyor. Yüzbaşı da kırbacıyla onu “yola getiriyor”. Kadın saygı duymayı bilmeli, bilmiyorsa öğretmek gerek, diyor. Yalnız anlayamadığım bir şey var</span><span class="char-style-override-9">: n</span><span>asıl oluyor da Şatov bunlarla iyi geçinebiliyor? Aleksey Nilıç ancak üç gün katlanabildi onlara ki ta Petersburg’dan tanışıyorlar... Şimdi bahçedeki ek yapıya taşındılar, rahatsız edilmemek için...</span></p>

      <p class="paragraf-1 para-style-override-19"><span>Stepan Trofimoviç mühendise:</span></p>

      <p class="paragraf-1 para-style-override-19"><span>— Doğru mu bütün bunlar? –diye sordu.</span></p>

      <p class="paragraf-1 para-style-override-19"><span>Mühendis öfkeyle:</span></p>

      <p class="paragraf-1 para-style-override-19"><span>— Çeneniz hiç durmuyor Liputin! –diye homurdandı.</span></p>

      <p class="paragraf-1 para-style-override-19"><span>Stepan Trofimoviç kendini tutamadı:</span></p>

      <p class="paragraf-1 para-style-override-19"><span>— Gizler, gizemler! –diye bağırdı.– Ne oldu da böylesine gizler içinde kalıverdik bir anda?</span></p>

      <p class="paragraf-1 para-style-override-19"><span>Mühendis kaşlarını çattı, kızardı, omuz silkip oda kapısına yürüdü.</span></p>

      <p class="paragraf-1 para-style-override-19"><span>Liputin bir cümle daha ekledi sözlerine:</span></p>

      <p class="paragraf-1 para-style-override-19"><span>— Hatta Aleksey Nilıç bir gün kırbacı çekip aldılar elinden ve kırdıkları gibi pencereden aşağı attılar... çok tartıştılar o gün...</span></p>

      <p class="paragraf-1 para-style-override-19"><span>Aleksey Nilıç hızla başını geri çevirerek:</span></p>

      <p class="paragraf-1 para-style-override-19"><span>— Saçmalamayın Liputin! –dedi. Çok konuşuyorsunuz!</span></p>

      <p class="paragraf-1 para-style-override-19"><span>— Alçakgönüllülük edip de ruhun (benim ruhumun değil, zatıalinizin ruhunun) gösterdiği soylu bir tepkiyi neden gizlemeli ki?</span></p>

      <p class="paragraf-1 para-style-override-19"><span>— Ne kadar saçma... ve ne kadar gereksiz! Lebyadkin tam bir ahmak... bomboş bir adam! Yararlı hiçbir şey beklenemez ondan... çok zararlı... Saçmalayıp duruyorsunuz! Gidiyorum ben.</span></p>

      <p class="paragraf-1 para-style-override-19"><span>— Ah, ne yazık! –diye bağırdı Liputin ağzı kulaklarında.– Ben de tam bir olay daha anlatarak, sizi biraz neşelendirmek istiyordum Stepan Trofimoviç. Hatta buraya geliş nedenim de buydu. Siz de herhalde duymuşsunuzdur... neyse, bir başka gün anlatırım, Aleksey Nilıç’ın acelesi var... Hoşça kalın efendim. Varvara Petrovna’yla ilgiliydi anlatacağım olaycık... Önceki gün nasıl güldürdüler beni, anlatamam! Özel bir ulak yollayıp beni çağırttılar... ah, nasıl da komikti! Hoşça kalın efendim.</span></p>

      <p class="paragraf-1 para-style-override-19"><span>Ama Stepan Trofimoviç bırakmadı onu, omzundan tuttuğu gibi sertçe geri çekip odaya soktu, bir sandalyeye oturttu.</span></p>

      <p class="paragraf-1 para-style-override-19"><span>Benzi atan Liputin oturduğu sandalyeden Stepan Trofi-moviç’e ürkekçe bakarak:</span></p>

      <p class="paragraf-1 para-style-override-19"><span>— Yani, anlaşılır gibi değildi efendim... –diye mırıldandı.– Durup dururken beni çağırttılar ve “kimseye söylemek yok” diyerek Nikolay Vsevolodoviç’in deli mi yoksa normal bir insan mı olduğu konusunda ne düşündüğümü sordular bana. Siz olsanız şaşmaz mısınız efendim?</span></p>

      <p class="paragraf-1 para-style-override-19"><span>— Aklınızı yitirmişsiniz siz! –diye homurdandı Stepan Trofimoviç, sonra bir anda kendini kaybederek:– Liputin, bugün buraya bana böyle pis bir hikâye... hatta belki de çok daha adisini anlatmak için geldiğinizi siz de çok iyi biliyorsunuz, –dedi.</span></p>

      <p class="paragraf-1 para-style-override-19"><span>Birden dostumun, Liputin’in bu işte bizden daha çok şey bildiğini, hatta belki de bizim hiçbir zaman öğrenemeyeceğimiz şeyleri bildiğini söylediği geldi aklıma.</span></p>

      <p class="paragraf-1 para-style-override-19"><span>Liputin çok korkmuş gibi:</span></p>

      <p class="paragraf-1 para-style-override-19"><span>—</span> <span>Lütfen, Stepan Trofimoviç... Lütfen... merhamet edin!.. –diye bir şeyler geveliyordu.</span></p>

      <p class="paragraf-1 para-style-override-19"><span>— Susun ve başlayın anlatmaya! Sizden de Bay Kirillov, lütfen buraya gelmenizi ve tanık olarak hazır bulunmanızı rica ediyorum. Buyurun, oturun. Siz de Liputin, sözü dolandırmadan, kısa, açık konuşun. İtiraz istemiyorum.</span></p>

      <p class="paragraf-1 para-style-override-19"><span>— Bunun sizi bu kadar heyecanlandıracağını bilseydim, hiç açmazdım. Ben sizin her şeyi bildiğinizi, Varvara Petrovna’nın kendisinin size her şeyi anlattığını düşünüyordum.</span></p>

      <p class="paragraf-1 para-style-override-19"><span>— Hiç de böyle bir şey düşünmüyordunuz! Başlasanıza! Başlayın diyorum size!</span></p>

      <p class="paragraf-1 para-style-override-19"><span>— Lütfedip siz de bir yere otursanız efendim. Yoksa ben böyle oturur, siz benim karşımda böyle öfkeli, heyecanlı ayakta dururken... doğru düzgün anlatamam efendim.</span></p>

      <p class="paragraf-1 para-style-override-19"><span>Stepan Trofimoviç kendini tuttu, azametli bir eda ile koltuğa oturdu. Mühendis yüzü bir karış, inatla yere bakıyordu. Liputin ise çılgınca bir haz duyarak onlara bakıyordu.</span></p>

      <p class="paragraf-1 para-style-override-19"><span>— Eh, başlayayım bari... öyle de utanıyorum ki...</span></p>

      <p class="paragraf-1 para-style-override-19"/>

      <p class="x2030-1"><span>VI</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span>— Dün değil önceki gün bir adamlarını gönderdiler; ertesi gün saat on ikide kendilerinde olmalıymışım. Düşünebiliyor musunuz? İşi gücü bir yana bıraktım ve dün saat tam on iki de kapılarının çıngırağını çaldım. Konuk odasına alınmamdan bir dakika kadar sonra kendileri geldiler; oturmam için yer gösterdiler; kendileri de geçip karşıma oturdular. Ben tabii oturuyorum, ama inanamıyorum olanlara. Kendilerinin beni nasıl küçümsediğini hep bilirsiniz. Her zaman olduğu gibi sözü hiç dolaştırmadan doğrudan konuya girdiler</span><span class="char-style-override-9">: “</span><span>Dört yıl önce hasta olduğu için Nikolay Vsevolodoviç birtakım tuhaf davranışlarda bulunmuştu, hatırlarsınız.” dediler. “İşin içyüzü ortaya çıkana kadar tüm kent şaşıp kalmıştı duruma. Bu tuhaf davranışlardan biri de size karşıydı. Nikolay Vsevolodoviç iyileştikten sonra ricam üzerine size bir ziyarette bulunmuştu. Kendisinin daha önce de sizinle birkaç kez konuştuğunu biliyorum. Lütfen bana içtenlikle yanıt verin</span><span class="char-style-override-9">: s</span><span>iz o sıralar (burada biraz duraksadı) nasıl buldunuz Nikolay Vsevolodoviç’i... nasıl göründü gözünüze... hakkında ne düşündünüz... ve şu anda nasıl düşünüyorsunuz onun için?..”</span></p>

      <p class="paragraf-1 para-style-override-19"><span>Burada büsbütün duraksadılar, hatta bir dakika kadar sürdü suskunlukları, sonra kıpkırmızı kesildiler. Bayağı korkmuştum. Sonra yeniden başladılar, duygusallıkla hiç ilgisi olmayan bir biçimde konuşuyorlardı; duygusallık zaten kendilerine hiç yakışmaz; son derece etkileyici, azametli bir havaları vardı: “Beni çok, ama çok iyi anlamanızı istiyorum. Adam gönderip sizi çağırttım, çünkü sizi uzak görüşlü ve doğru gözlemler yapabilen (ne iltifat!) zeki bir insan olarak görüyorum. Şu anda da, sizinle bir annenin konuştuğunun elbet farkındasınız... Nikolay Vsevolodoviç hayatta bazı tatsızlıklar ve çok sayıda dönüşüm yaşamak zorunda kaldı ve tüm bunlar onun akıl sağlığını etkiledi. Kuşkusuz burada sözünü ettiğim delilik değil, böyle bir şey söz konusu bile olamaz! (Kararlı, gururlu bir sesle söylemişlerdi bunu.) Ama özel ve tuhaf şeyler de olabilir</span><span class="char-style-override-9">: d</span><span>üşüncelerinde dönüşüm, bazı özel dünya görüşlerine eğilim duymak gibi (bütün bunlar kendilerinin sözleridir; Varvara Petrovna’nın olayı bu açıklıkta, bu kesinlikte açıklayabilmesi beni çok şaşırttı Stepan Trofimoviç. Hanımefendinin zekâsı muhteşem!). Her şey bir yana, sürekli huzursuzluk ve bazı değişik, özel eğilimlere meyilli olmak gibi benim bile fark ettiğim bir şeyler var. Ama ben anayım, sizse dışarıdan birisiniz; bu da sizin bu zekâyla çok daha tarafsız bir fikir oluşturma yeteneğine sahip olmanız anlamına geliyor. Yalvarırım (aynen bu kelime kullanılmıştır</span><span class="char-style-override-9">: y</span><span>alvarırım), bana bütün gerçeği, hiç öyle kırılıp dökülmeden anlatın... bu arada eğer burada size söylediklerimin aramızda kalması gereken gizli şeyler olduğunu unutmayacağınıza söz verirseniz... bugün de, gelecekte de size olan gönül borcumu ödeme konusunda hiçbir fırsatı kaçırmayacağımdan emin olabilirsiniz.” Nasıl ama!</span></p>

      <p class="paragraf-1 para-style-override-19"><span>Stepan Trofimoviç kekeleyerek:</span></p>

      <p class="paragraf-1 para-style-override-19"><span>— Kafamı o kadar karıştırdınız ki... –dedi,– size inanmıyorum.</span></p>

      <p class="paragraf-1 para-style-override-19"><span>Liputin, Stepan Trofimoviç’i hiç duymamış gibiydi:</span></p>

      <p class="paragraf-1 para-style-override-19"><span>— Düşünün bir, –dedi heyecanla:– böylesine yüce bir kişi, benim gibi birine böyle bir soru sorar ve üstelik bunun aramızda kalması gereken bir giz olduğunu söylemeye gönül indirirse insan nasıl heyecanlanır, nasıl tedirgin olur, düşünün bir! Bu ne demek efendim?.. Kendileri acaba Nikolay Vsevolodoviç’le ilgili beklenmedik bir haber falan mı aldılar?</span></p>

      <p class="paragraf-1 para-style-override-19"><span>Stepan Trofimoviç’in kafasını toparlayamadığı belliydi:</span></p>

      <p class="paragraf-1 para-style-override-19"><span>— Bilmiyorum... haberim yok... –diye kekeledi.– Kaç gündür Varvara Petrovna’yı görmedim, ama Liputin, sizinle bir sır olarak paylaşılan bir bilgiyi siz, şimdi, burada, herkesin önünde...</span></p>

      <p class="paragraf-1 para-style-override-19"><span>— Tümüyle bir sır olarak anlatıldı! Tanrı cezamı versin ki, bu sırrı tek bir kişiye bile... Peki, ya şimdi, burada?.. diyeceksiniz... ama efendim, biz yabancı sayılır mıyız? Aleksey Nilıç’ın da aramızda bulunmasına karşın?</span></p>

      <p class="paragraf-1 para-style-override-19"><span>— Aynı görüşte değilim; bizim üçümüzün bu sırrı kimseye açmayacağımıza kuşku yok, ama dördüncümüzden, yani sizden korkuyorum ve söylediğiniz hiçbir şeye inanmıyorum!</span></p>

      <p class="paragraf-1 para-style-override-19"><span>— Hiç olur mu efendim? Herkesten çok beni ilgilendiren bir durum söz konusu burada</span><span class="char-style-override-9">: ö</span><span>mrümün sonuna dek sürecek bir gönül borcu ödemesi vaat edildi bana! Aslında benim amacım size bu konuyla ilgili son derece tuhaf bir olaydan söz etmekti; tuhaf değil, psikolojik demek daha doğru belki. Dün akşam, Varvara Petrovna’yla konuşmamızın etkisiyle (bu konuşmanın beni ne kadar etkilediğini tahmin edersiniz!) Aleksey Nilıç’a dolaylı bir soru sordum</span><span class="char-style-override-9">: s</span><span>iz, dedim, hem yurtdışından, hem de Petersburg’dan tanıyorsunuz Nikolay Vsevolodoviç’i; akıl sağlığı, zihinsel yetenekler açısından nasıl bulursunuz kendisini? Her zaman olduğu gibi son derece veciz bir yanıt verdiler; ince bir zekâya sahip, sağduyulu biridir, dediler. Zaman içinde, dedim, bazı düşünce kaymaları, fikirlerinde dönüşüm ya da, dedim, böyle, delilik gibi bir şey sezinlemediniz mi? Kısacası, Varvara Petrovna’nın sorusunun aynısını sordum kendilerine. Ne oldu dersiniz? Tıpkı şu anda olduğu gibi yüzleri asıldı, düşünceye daldılar ve</span><span class="char-style-override-9">: “</span><span>Doğrusu,” dediler, “bana zaman zaman tuhaf göründüğü olmuştur.” Aleksey Nilıç’a da tuhaf gelen bazı şeyler olduğuna göre ortada gerçekten de tuhaf denebilecek bir şeyler olsa gerek, öyle değil mi?</span></p>

      <p class="paragraf-1 para-style-override-19"><span>— Doğru mu bu? –dedi Stepan Trofimoviç, Aleksey Nilıç’a dönerek.</span></p>

      <p class="paragraf-1 para-style-override-19"><span>Aleksey Nilıç birden başını kaldırdı, gözleri kor gibiydi:</span></p>

      <p class="paragraf-1 para-style-override-19"><span>— Bu konudan hiç söz etmemeyi yeğlerdim. Böyle bir şeye hakkınız olmadığını söylemek zorundayım Liputin. Bu işe beni de karıştırmaya hiç hakkınız yok. Bu konudaki düşüncelerimin tümünü söylemiş değilim size. Evet, ben Nikolay Stavrogin’i Petersburg’dan tanırım, ama bu çok eskidendi; şimdiyse... birkaç kez karşılaştık ama hakkında pek az şey biliyorum. Rica ederim, beni karıştırmayın, hem... hem dedikodudan hiç farkı yok bütün bunların.</span></p>

      <p class="paragraf-1 para-style-override-19"><span>Liputin zulme uğramış bir masum gibi ellerini iki yana açtı:</span></p>

      <p class="paragraf-1 para-style-override-19"><span>— Dedikoducuyum ha! Sakın casus olmayayım? Sizin için eleştirmek kolay Aleksey Nilıç; çünkü beni bu işe karıştırmayın diyor ve kendinizi bütünüyle konunun dışında tutuyorsunuz. İnanmazsınız Stepan Trofimoviç, efendim... hani Yüzbaşı Lebyadkin biraz aptalca görünür... şey gibi... ne gibi olduğunu söylersem ayıp olur şimdi... bunun derecesini gösteren bir Rus deyimi vardır ya neyse... o bile zekâsının inceliğine hayranlık duymakla birlikte, kendini Nikolay Vsevolodoviç tarafından aşağılanmış gibi görüyor</span><span class="char-style-override-9">: “</span><span>Beni hayretlere düşüren bir adam,” diyor, “Müthiş zeki bir yılan!” (aynen kendi sözleridir.) Ben de (yine önceki günkü konuşmanın etkisiyle ve Aleksey Nilıç’la konuşmamızın üzerine), ne dersiniz yüzbaşım, dedim, sizin şu müthiş zeki yılan deli olabilir mi? Ne düşünüyorsunuz bu konuda? İnanır mısınız, ansızın arkasından bir kırbaç yemiş gibi havaya sıçradı</span><span class="char-style-override-9">: “</span><span>Evet,” dedi, “Evet... ama bu şeyi etkilemez...” Neyi etkilemez, söylemedi. Sonra kederli, düşüncelere dalıp gitti, öylesine ki sarhoşluğu geçip gitti sanki... Filippov’un meyhanesindeydik efendim. Neredeyse bir yarım saat sonra ansızın yumruğunu masaya indirdi, “Deli olmasına deli, ama bu şeyi etkilemez...” dedi yeniden. Neyi etkilemeyeceğini yine söylemedi. Elbette size özet olarak aktarıyorum konuşmamızı ama konunun özü apaçık ortadaydı. Soruyu kime sorarsanız sorun, kimsenin aklına daha önce böyle bir şey gelmemiş olmasına karşın herkes hep aynı düşünceyi dile getiriyordu</span><span class="char-style-override-9">: “</span><span>Evet deli,” diyorlardı, “çok akıllı, ama deli de olabilir.”</span></p>

      <p class="paragraf-1 para-style-override-19"><span>Stepan Trofimoviç dalgın oturuyor, zihnini toplamaya çalışıyordu.</span></p>

      <p class="paragraf-1 para-style-override-19"><span>— Lebyadkin nereden biliyor?</span></p>

      <p class="paragraf-1 para-style-override-19"><span>— Bunu az önce beni casus olmakla suçlayan Aleksey Nilıç’a sormanız daha yerinde olur. Ben casusum, bilmiyorum; ama Aleksey Nilıç her şeyi tüm ayrıntılarıyla bilmelerine karşın susuyorlar.</span></p>

      <p class="paragraf-1 para-style-override-19"><span>Mühendis yine öfkeli:</span></p>

      <p class="paragraf-1 para-style-override-19"><span>— Hiçbir şey bilmiyorum, ya da pek az şey... –dedi.– Ağzından laf alabilmek için içki içirip Lebyadkin’i sarhoş ettiniz. Beni de buraya konuşturmak, bir şeyler öğrenmek için getirdiniz. Bu durumda siz gerçekten casussunuz.</span></p>

      <p class="paragraf-1 para-style-override-19"><span>— Ben Lebyadkin’i sarhoş etmedim efendim; ne kendisi, ne sahip olduğu sırlar o kadar para eder. Sizin için ne kadar değerlidir bilemem, ama benim için Lebyadkin’in de, sırlarının da bir değeri yok. Para harcayan, hem de savururcasına harcayan Lebyadkin’in kendisi. Oysa on iki gün önce benden on beş kapik borç istemişti, bugünse bana şampanya ısmarlıyor; şampanya ısmarlayan, içki içiren ben değilim, o. Aslında iyi aklıma getirdiniz</span><span class="char-style-override-9">: –</span><span>Burada Liputin pis pis sırıttı:– Bir gün de sizin sırlarınızı öğrenmem gerekirse ona içki içireceğim, bakarsınız bütün sırlarınızı öğrenirim efendim...</span></p>

      <p class="paragraf-1 para-style-override-19"><span>Stepan Trofimoviç hayretle izliyordu ikisinin tartışmasını. Utanıp sıkılmadan birbirlerinin kirli çamaşırlarını ortaya döküyorlardı. Liputin de Aleksey Nilıç’ı buraya sanki üçüncü kişiler aracılığıyla onu istediği tartışmanın içine çekmek için getirmişti; bu onun en sevdiği yöntemdi.</span></p>

      <p class="paragraf-1 para-style-override-19"><span>Liputin öfkeyle devam etti sözlerine:</span></p>

      <p class="paragraf-1 para-style-override-19"><span>— Aleksey Nilıç çok yakından tanırlar Nikolay Vsevolodoviç’i, ama bunu gizliyorlar. Yüzbaşı Lebyadkin hakkındaki sorunuza gelince, Nikolay Vsevolodoviç’le tanışıklığı hepimizden eski; Nikolay Vsevolodoviç’in henüz burayı onurlandırmayı aklının ucundan bile geçirmediği, deyim yerindeyse yaşamının o az bilinen evresinden, yani beş altı yıl kadar öncesinden, Petersburg’dan tanıyor onu. Prensimizin o dönemde Petersburg’da tuhaf dostluklar kurduğu anlaşılıyor. Aleksey Nilıç’la da galiba o sıra tanışıyorlar.</span></p>

      <p class="paragraf-1 para-style-override-19"><span>— Sizi uyarıyorum Liputin</span><span class="char-style-override-9">: D</span><span>ikkatli olun! Nikolay Vsevolodoviç yakında gelecek. Kendini savunmayı bilen biridir.</span></p>

      <p class="paragraf-1 para-style-override-19"><span>— İyi de efendim, beni niçin uyarıyorsunuz ki? Onun alabildiğine ince, zarif bir zekâya sahip olduğunu ilk haykıran benim ve Varvara Petrovna’nın da dün bu konuda içini ben rahatlattım. “Yalnız karakteri konusunda,” dedim, “size güvence veremem.” Aynen böyle söyledim. Lebyadkin de dün aynı şeyi söyledi</span><span class="char-style-override-9">: “</span><span>Ne çektiyse karakterinden çekti,” dedi. Ah Stepan Trofimoviç, şimdi dedikoduydu, casusluktu diye bağırmak kolay ama unutmayın ki siz de benim ağzımdan laf aldınız, hem de büyük bir merakla. Varvara Petrovna dün konunun can alıcı noktasına dokundu</span><span class="char-style-override-9">: “</span><span>Siz,” dedi, “bu işle doğrudan ilgilisiniz. Size başvurmamın nedeni de bu.” Daha ötesi var mı? Saygıdeğer hanımefendi tarafından herkesin içinde aşağılanan ve bu aşağılanmayı yalayıp yutan biri olarak bu işe, dedikodu yanının ötesine geçen bir ilgi göstermem için ciddi birtakım nedenlerim var demektir. Tuz-ekmek paylaştığınız bir adam bugün elinizi sıkıyor, yarın ortada hiçbir neden yokken, sırf canı öyle istedi diye, gösterdiğiniz konukseverliğe karşılık, hem de saygıdeğer bir topluluk içinde yüzünüze tokadı yapıştırıyor. Yiyip içip kudurmuş, ne oldum delisi insanlar! En önemlisi de karşı cinse düşkünlükleri</span><span class="char-style-override-9">:</span> <span>Pervaneler, cüretkâr horozlar! Antik Aşk Tanrıçaları gibi küçük kanatları olan toprak ağaları! Zampara Peçorinler!</span><span class="dipnot-1 char-style-override-8"><a class="footnote-link" href="#footnote-225-72" id="footnote-225-72-backlink">72</a></span> <span>Sizin için hava hoş tabii Stepan Trofimoviç</span><span class="char-style-override-9">:</span> <span>Müzmin bir bekâr olduğunuz için zatıalileriniz hakkında dedikodu yapmakla suçlayabiliyorsunuz beni! Oysa evli olsaydınız ki bugün bile yakışıklı olduğunuza göre neden evli olmayasınız? Şöyle genç, güzel bir kızla evlenseydiniz, siz bile Prens hazretlerine karşı evde bütün kapıları kilitler, kendi evinizde her yana barikatlar kurardınız! Uzağa gitmeye gerek yok</span><span class="char-style-override-9">: ş</span><span>u her gün kırbaçlanan Matmazel Lebyadkina’yı alalım; kaçık ve topal olmasaydı, yemin ederim, onun da prensimizin tutkularının kurbanı olduğunu ve Yüzbaşı Lebyadkin’in de “aile onurumuz iki paralık oldu” sözüyle anlatmak istediğinin bu olduğunu düşünürdüm. Ancak Nikolay Vsevolodoviç’in üstün zevklerine pek uymayan bir durum var burada... aslında bu bile kendilerini durduracak bir engel oluşturmazdı. Çünkü bu baylara göre yenilmeyecek meyve yoktur, yeter ki keyifleri yerinde olsun! Dedikodu yaptığımı söylüyorsunuz, tüm kent bangır bangır aynı şeyi konuşup dururken ben bunları dinliyor ve onaylar anlamda sessizce baş sallıyorum... Onaylayarak baş sallamak suç değil ya.</span></p>

      <p class="paragraf-1 para-style-override-19"><span>— Tüm kent mi? Bangır bangır mı? Neyi konuşuyormuş tüm kent bangır bangır?</span></p>

      <p class="paragraf-1 para-style-override-19"><span>— Yüzbaşı Lebyadkin, sarhoş oldu mu öyle bağırıyor ki... çarşıda davul çalarak duyuru yapmaktan hiç farkı yok! Benim ne suçum var? Ben yalnızca dostlar arasındayken ilgi gösteriyorum bu konuya, burada da her şeye karşın kendimi dostlar arasında görüyorum. – Gözlerini devirip tek tek hepimize masum masum baktı.– Şimdi dikkatinizi çekmek istediğim bir olay daha var</span><span class="char-style-override-9">: E</span><span>kselansları henüz kendileri İsviçre’deyken, son derece soylu bir genç kızla, aslında bendenizin de tanışma onuruna erdiğim alçakgönüllü, öksüz bir genç kızla Yüzbaşı Lebyadkin’e iletmesi için üç yüz ruble gönderiyor. Bir süre sonra Lebyadkin, kim olduğunu söylemeyeceğim ama son derece soylu, dolayısıyla da son derece emin bir kaynaktan kendisine gönderilen paranın üç yüz değil bin ruble olduğunu öğreniyor!.. “Bu demektir ki,” diye bağırmaya başlıyor Lebyadkin, “bu kız benim tam yedi yüz rublemi çalmış.” Sonra da polis marifetiyle parasını geri almak istiyor, en azından böyle bir gözdağı veriyor ve bağıra bağıra olayı bütün kente yayıyor...</span></p>

      <p class="paragraf-1 para-style-override-19"><span>Mühendis birden sandalyesinden fırladı:</span></p>

      <p class="paragraf-1 para-style-override-19"><span>— Alçaklık bu! Sizin uydurduğunuz bir iğrençlik!</span></p>

      <p class="paragraf-1 para-style-override-19"><span>— Gönderilen paranın üç yüz değil, bin ruble olduğunu Nikolay Vsevolodoviç adına güvence vererek Lebyadkin’e söyleyen o çok soylu kişi sizsiniz. Sarhoşken yüzbaşının kendisinden duydum bunu.</span></p>

      <p class="paragraf-1 para-style-override-19"><span>— Bu bir talihsizlik... bir yanlış anlama... Biri yanılıyor ve anlaşıldığı kadarıyla... Saçmalık bu! Sizse alçakça...</span></p>

      <p class="paragraf-1 para-style-override-19"><span>— Ben de çok isterdim bütün bunların saçma olmasını, hem inanın anlatılanları yüreğim sıkışarak dinledim, çünkü kim ne derse desin, o soylu genç kızın adı bir tek yedi yüz ruble işine karışmakla kalmadı, kendisinin Nikolay Vsevolodoviç’le yadsınamaz, samimi bir ilişkisinin olduğu da söylendi. Soylu efendimiz için tertemiz bir genç kızı lekelemenin ya da vaktiyle bana yaşattıkları gibi evli bir kadının namusuyla oynamanın şuncacık önemi yoktur, değil mi efendim! Bir gün karşılarına çıkacak dürüst, gönlü yüce birini, onurlu adıyla başkalarının günahını örtmeye zorlayacaktır. Başıma geldiği için kendi adıma söylüyorum efendim...</span></p>

      <p class="paragraf-1 para-style-override-19"><span>Stepan Trofimoviç yüzü kâğıt gibi, yerinden doğrulurken:</span></p>

      <p class="paragraf-1 para-style-override-19"><span>— Sizi uyarıyorum Liputin! –dedi.</span></p>

      <p class="paragraf-1 para-style-override-19"><span>Mühendis müthiş heyecanlı:</span></p>

      <p class="paragraf-1 para-style-override-19"><span>— İnanmayın, inanmayın! –diye bağırdı.– Besbelli bir yanlış anlama var. Lebyadkin sarhoşun teki... Her şey ortaya çıkacaktır. Ben artık dayanamayacağım... Bu kadar bayağılık olmaz... Yeter! Yeter!</span></p>

      <p class="paragraf-1 para-style-override-19"><span>Koşarak çıktı odadan.</span></p>

      <p class="paragraf-1 para-style-override-19"><span>— Ne yapıyorsunuz? Ben de geliyorum sizinle! –diye bağıran Liputin de yerinden fırlayıp Aleksey Nilıç’ın ardı sıra koşarak odadan çıktı.</span></p>

      <p class="paragraf-1 para-style-override-19"/>

      <p class="x2030-1"><span>VII</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span>Stepan Trofimoviç arada bir boş boş bana bakarak, bir dakika kadar dalgın, düşünceli yerinde kaldı, sonra şapkasını, bastonunu alıp sessizce dışarı çıktı. Daha önce olduğu gibi yine ardı sıra gittim. Avlu kapısından çıkarken beni fark edip:</span></p>

      <p class="paragraf-1 para-style-override-19"><span>— Ah, evet, –dedi.– Tanıklık edebilirsiniz... de l’accident. Vous m’accoinpagnerez, n’est-ce pas?</span><span class="dipnot-1 char-style-override-8"><a class="footnote-link" href="#footnote-225-73" id="footnote-225-73-backlink">73</a></span></p>

      <p class="paragraf-1 para-style-override-19"><span>— Stepan Trofimoviç, yine oraya mı gidiyorsunuz? Neler olabileceğini düşündünüz mü?</span></p>

      <p class="paragraf-1 para-style-override-19"><span>Acınası bir gülümseme belirdi yüzünde</span><span class="char-style-override-9">: u</span><span>tanç ve dehşetli bir umutsuzluğun yanı sıra hazza benzer tuhaf bir coşku da duyumsanıyordu gülümsemesinde. Bir an durdu:</span></p>

      <p class="paragraf-1 para-style-override-19"><span>— “Başkasının günahı”yla evlenemem! –diye fısıldadı.</span></p>

      <p class="paragraf-1 para-style-override-19"><span>Tam ondan duymak istediğim sözlerdi bunlar. Bir hafta süren kaçınmalar, yapmacıklıklar sonunda bitmiş, bir türlü söylenmeyen, kutsal bir sır gibi benden gizlenen o sözler sonunda dökülmüştü dudaklarından. Bir an kendimi yitirdim:</span></p>

      <p class="paragraf-1 para-style-override-19"><span>— Ama Stepan Trofimoviç, –dedim,– sizin... Stepan Verhovenskiy’in aydınlık zihninde, tertemiz yüreğinde bu denli iğrenç, bu denli bayağı bir düşünce doğabildi hem de... Liputin’den daha önce!</span></p>

      <p class="paragraf-1 para-style-override-19"><span>Bana baktı, karşılık vermeden yürüyüp gitti. Ardından ben de yürüdüm. Varvara Petrovna’nın önünde tanıklık etmek istiyordum. Kadınlara özgü ödlekliği nedeniyle Liputin’e inanmış olsaydı bağışlardım onu, ama şu anda her şeyi Liputin’den çok önce düşündüğü apaçık ortaya çıkmıştı; Liputin’in tek yaptığı yangına körükle gitmek ve onun kuşkularını doğrulamak olmuştu. Elinde ne sağlam bir gerekçe, ne de bir kanıt vardı; Liputin’in anlatacaklarını da henüz bilmiyordu ama daha en baştan kuşkulanmıştı genç kızdan. Varvara Petrovna’nın o baskıcı tavrını, biricik Nicolas’ının işlediği soylu günahı saygıdeğer birinin evliliğiyle bir an önce kapama arzusuna yorarak, genç kızın namusundan kuşkulanmakta duraksamamıştı. Bu kuşkusu yüzünden onun kesinlikle ceza çekmesini istiyordum.</span></p>

      <p class="paragraf-1 para-style-override-19"><span>Yüz adım kadar yürüdükten sonra birden olduğu yerde durdu:</span></p>

      <p class="paragraf-1 para-style-override-19"><span>— O! Dieu qui est si grand et si bon!</span><span class="dipnot-1 char-style-override-8"><a class="footnote-link" href="#footnote-225-74" id="footnote-225-74-backlink">74</a></span> <span>Ah, kim avutacak artık beni!</span></p>

      <p class="paragraf-1 para-style-override-19"><span>— Hemen eve dönelim, –dedim, koluna girip kendisini zorla ev yönüne çevirerek,– size her şeyi anlatacağım.</span></p>

      <p class="paragraf-1 para-style-override-19"><span>Hemen dibimizden tatlı bir müzik gibi canlı, hayat dolu, gencecik bir ses duyuldu:</span></p>

      <p class="paragraf-1 para-style-override-19"><span>— Bu o! Stepan Trofimoviç?.. Siz misiniz?</span></p>

      <p class="paragraf-1 para-style-override-19"><span>Ne oluyor demeye kalmadan, at binmiş Lizaveta Nikolayevna her zamanki kavalyesiyle birlikte yanımızda bitiverdi. Atını durdurarak:</span></p>

      <p class="paragraf-1 para-style-override-19"><span>— Gelin, acele edin! –diye bağırdı neşeyle.– On iki yıldır görmüyorum, yine de hemen tanıdım. Siz yoksa tanıyamadınız mı beni?</span></p>

      <p class="paragraf-1 para-style-override-19"><span>Stepan Trofimoviç kendisine uzatılan eli tutup büyük bir saygıyla öptü. İçinden dua eder gibi bakıyordu ona; konuşamıyor, tek kelime bir şey söyleyemiyordu.</span></p>

      <p class="paragraf-1 para-style-override-19"><span>— Tanıdı beni! Mavrikiy Nikolayeviç, beni gördüğüne sevindi! İki haftadır neden hiç uğramadınız? Teyzem hasta olduğunuzu söyledi, sizi rahatsız etmemeliymişiz, ama ben onun yalan söylediğini biliyordum. Ter ter tepiniyor, ağzıma geleni sayıyordum sizin için... İlk sizin gelmenizi istiyordum ve bunu öyle çok istiyordum ki, özellikle haber göndermedim size. –Eyerinden sarkarak dikkatle baktı Stepan Trofimoviç’in yüzüne.– Tanrım, hiç değişmemiş! Akıl alır gibi değil! Ah ama hayır, kırışıklar var, gözlerinin çevresi, yanakları çok kırışmış, saçlara da ak düşmüş, ama gözler aynı! Ya ben... değişmiş miyim? Söyleyin, değişmiş miyim? Niye bir şey söylemiyorsunuz?</span></p>

      <p class="paragraf-1 para-style-override-19"><span>O anda aklıma on bir yaşındayken onun Petersburg’a götürülüşü geldi. Dediklerine göre hasta düşmüş ve hasta yatağında ağlaya ağlaya hep Stepan Trofimoviç’i istemiş.</span></p>

      <p class="paragraf-1 para-style-override-19"><span>— Siz... ben... –Soluğu sevinçten kesiliyor, kekeliyordu Stepan Trofimoviç.– Az önce “Kim avutacak artık beni!” diye haykırmıştım... ve birden sizin sesinizi duydum. Bu bir mucize et je commence à croire.</span><span class="dipnot-1 char-style-override-8"><a class="footnote-link" href="#footnote-225-75" id="footnote-225-75-backlink">75</a></span></p>

      <p class="paragraf-1 para-style-override-19"><span>— En Dieu? En Dieu, qui est là-haut et qui est si grand et si bon?</span><span class="dipnot-1 char-style-override-8"><a class="footnote-link" href="#footnote-225-76" id="footnote-225-76-backlink">76</a></span> <span>Görüyorsunuz, dersleriniz hâlâ ezberimde! Mavrikiy Nikolayeviç, o sıralar bana nasıl en Dieu, qui est si grand et si bon inancı aşılamaya çalıştığını anlatamam! Peki, Kolomb’un Amerika’yı buluşunu nasıl anlattığınızı hatırlıyor musunuz? Hani herkes hep bir ağızdan “Kara, kara!” diye bağırmış! Dadım Alyona Frolovna’nın anlattığına göre o gece uykumda “Kara! Kara!” diye sayıklamış durmuşum. Peki, ya Prens Hamlet’i anlatışınızı hatırlıyor musunuz? Sonra, Avrupalı yoksulların Amerika’ya göçmen olarak yollanılışlarını anlatışınız?.. Meğer hiçbiri doğru değilmiş, ben daha sonra öğrendim işin gerçeğini... ama ah öyle güzel yalanlardı ki bunlar, Mavrikiy Nikolayeviç, gerçekler yanında hiç kalır! Ama Mavrikiy Nikolayeviç’e niye öyle bakıyorsunuz? Yeryüzünün en iyi, en sadık insanıdır ve siz onu da beni sevdiğiniz gibi sevmelisiniz! Il fait tout ce que je veux.</span><span class="dipnot-1 char-style-override-8"><a class="footnote-link" href="#footnote-225-77" id="footnote-225-77-backlink">77</a></span> <span>Ama, canım Stepan Trofimoviç, sokak ortasında “Beni artık kim avutacak?” diye bağırdığınıza göre siz mutsuzsunuz kuzum? Mutsuzsunuz, değil mi? Mutsuzsunuz?</span></p>

      <p class="paragraf-1 para-style-override-19"><span>— Şu anda mutluyum...</span></p>

      <p class="paragraf-1 para-style-override-19"><span>— Yoksa teyzem mi kırıyor sizi? –Sorusuna yanıt beklemeden sürdürdü:– Her zaman huysuz, her zaman haksız ve her zaman çok sevdiğimiz teyzem! Bahçede nasıl kollarıma atıldığınızı hatırlıyor musunuz; ben de sizi avutur, ağlardım... Mavrikiy Nikolayeviç’ten çekinmenize gerek yok, hakkınızda her şeyi, her şeyi biliyor... uzun zamandır... omzuna yaslanıp istediğiniz kadar ağlayabilirsiniz</span><span class="char-style-override-9">: b</span><span>u süre içinde gık demeden ayakta duracaktır! Şapkanızı biraz kaldırın; hayır kısa bir süreliğine çıkarın, şimdi parmaklarınızın ucunda yükselip başınızı uzatın da sizi ayrılırken son kez öptüğüm gibi yine alnınızdan öpeyim. Şu penceredeki kızın bizi nasıl hayranlıkla seyrettiğini görüyor musunuz? Yaklaşın, daha yaklaşın... Tanrım, nasıl da ağarmış saçları!</span></p>

      <p class="paragraf-1 para-style-override-19"><span>Eyerinden iyice sarkıp Stepan Trofimoviç’i alnından öptü.</span></p>

      <p class="paragraf-1 para-style-override-19"><span>— Şimdi doğruca size gidiyoruz! Nerde oturduğunuzu biliyorum. Birkaç dakikada orada olurum. Böylece ilk ziyareti ben yapmış olacağım, inatçı adam! Ama sonra da bize sürüyüp götüreceğim sizi ve bütün gün bırakmayacağım. Hadi, hemen gidin ve beni karşılamak için hazırlık yapın.</span></p>

      <p class="paragraf-1 para-style-override-19"><span>Ve kavalyesiyle birlikte atını mahmuzladı. Biz de geri döndük. Stepan Trofimoviç koltuğa oturdu ve ağlamaya başladı.</span></p>

      <p class="paragraf-1 para-style-override-19"><span>— Dieu! Dieu! Enfin une minute de bonheur!</span><span class="dipnot-1 char-style-override-8"><a class="footnote-link" href="#footnote-225-78" id="footnote-225-78-backlink">78</a></span> <span>–dedi hıçkırarak.</span></p>

      <p class="paragraf-1 para-style-override-19"><span>Söz verdiği gibi, on dakika bile geçmeden yanında yine kavalyesi Mavrikiy Nikolayeviç’le birlikte geldi beklenen konuk.</span></p>

      <p class="paragraf-1 para-style-override-19"><span>Stepan Trofimoviç konuğunu karşılamak için ayağa kalkarken:</span></p>

      <p class="paragraf-1 para-style-override-19"><span>— Vous et le bonheur, vous arrivez en même temps!</span><span class="dipnot-1 char-style-override-8"><a class="footnote-link" href="#footnote-225-79" id="footnote-225-79-backlink">79</a></span> <span>–dedi.</span></p>

      <p class="paragraf-1 para-style-override-19"><span>— Size çiçek getirdim! Gelirken Madam Chevalier’e uğradım; doğum günü kutlamaları için bütün kış çiçek bulunabiliyor onda. Mavrikiy Nikolayeviç’le tanıştırayım sizi. Aslında ben çiçek değil, pasta almak istemiştim, ama Mavrikiy Nikolayeviç pastanın Rus ruhuna uygun düşmeyeceğini söyledi.</span></p>

      <p class="paragraf-1 para-style-override-19"><span>Mavrikiy Nikolayeviç, uzun boylu, yakışıklı, otuz üç yaşında gösteren bir topçu yüzbaşısıydı. Son derece nazik ve yumuşak yürekli bir insan olmasına karşın, her tanıştığı insanın daha en baştan dikkatini çeken etkileyici, sert bir dış görünüşü vardı. Soğuk görünürdü; ne konuşkandı, ne de dost edinme meraklısı. Sonraları onun pek zeki olmadığını söyleyenler de çıktı kentte, ama çok doğru değildi bu.</span></p>

      <p class="paragraf-1 para-style-override-19"><span>Lizaveta Nikolayevna’nın güzelliğini anlatmaya kalkışmayacağım. Kimi hanımlar ve genç kızlar öfke içinde tersini savunsalar da bütün kentin dilindeydi güzelliği. Lizaveta Nikolayevna’dan nefret edenler bile vardı bunlar arasında. Burnunun pek havalarda olması bunun ilk nedeniydi. Gerçekten de Drozdovlar ziyaretlerine henüz başlamamışlardı ve gecikmenin tek nedeni Praskovya İvanovna’nın rahatsızlığı olmasına karşın bu duruma içerleyenler vardı. Valinin karısının akrabası olması bir başka kızgınlık nedeniydi. Sonra her gün atla gezintiye çıkmasını da unutmamak gerek. Daha önce bizim buralarda kadınların ata bindiği hiç görülmemişti; bu nedenle de Lizaveta Nikolayevna’nın daha ziyaretlerine bile başlamadan kentte atla gezinip durması yüksek tabaka üyelerinin haklı olarak tepkisini çekiyordu. Aslında hastalığından dolayı ve doktor tavsiyesiyle ata bindiğini bilmiyor değillerdi, ama zaten hastalığından da imalı, alaylı bir dille söz ediyorlardı. Oysa kızcağız gerçekten hastaydı ve ilk bakışta anlamak mümkündü bunu</span><span class="char-style-override-9">: h</span><span>ep gergin, tedirgindi, hep sinirleri ayaktaydı. Heyhat! Zavallı kızcağız meğer ne acılar çekiyormuş, bütün bunlar sonra anlaşıldı. Bugün geçmişi anımsarken, kendisinin bana o yıllarda göründüğü kadar güzel olduğunu söyleyemeyeceğim. Hatta belki de hiç güzel sayılabilecek bir kız değildi. Boyu uzun, incecik olmasına karşın bedeni esnek ve güçlüydü. Yüz çizgileri uyumsuzdu, hatta şaşırtıcı denebilecek ölçüde uyumsuzdu... Gözleri Kalmuk kadınlarınınki gibi hafif şehlaydı; yağız yüzü zayıf ve solgun, elmacık kemikleri çıkıktı; ama karşı konulmaz bir çekiciliği vardı bu yüzün! Kor gibi yanan koyu gözlerinden müthiş bir güç okunuyordu; “yenilgi nedir bilmeyen, yenmeye yazgılı” bir havası vardı. Gururlu, hatta zaman zaman küstahtı; hayatında hiç iyi kalpli olabildi mi, bilmiyorum, ama az da olsa iyi kalpli olabilmek için kendini çok zorladığını ve bu yüzden çok acı çektiğini biliyorum. Pek çok güzel eğilimlere, hakseverlik, eşitlikçilik gibi yönelişlere sahip olduğuna kuşku yoktu; ancak bu duygular kişiliğinde sanki sürekli olarak kendi düzeylerini arıyordu ve bunu bir türlü bulamadıkları için de tam bir karmaşa, heyecan, tedirginlik egemendi ruhuna. Belki de kendine karşı aşırı katıydı</span><span class="char-style-override-9">: y</span><span>erine getirebilecek gücü bulamayacağı şiddette talepleri vardı kendinden.</span></p>

      <p class="paragraf-1 para-style-override-19"><span>Koltuğa oturup odaya şöyle bir baktı.</span></p>

      <p class="paragraf-1 para-style-override-19"><span>— Böyle anlarda neden hep bir hüzün çöker bana, hadi açıklayın bunun nedenini bilge adam? Tanrı da biliyor ki, ömrüm boyunca hep sizi ne zaman görsem mutlu olacağımı düşündüm... ama şu anda... sizi bunca seviyor olmama karşın sevinçli değil gibiyim sanki... Aman Tanrım, resmim asılı evinde! Versenize bir! Evet, hatırlıyorum, hatırlıyorum bu resmi!</span></p>

      <p class="paragraf-1 para-style-override-19"><span>Liza’yı on iki yaşındayken gösteren bu harika minyatür suluboya portreyi Drozdovlar Petersburg’dan dokuz yıl önce göndermişlerdi Stepan Trofimoviç’e. O gün bu gündür, hep duvarında asılıydı.</span></p>

      <p class="paragraf-1 para-style-override-19"><span>— Gerçekten bu kadar hoş bir çocuk muydum? Gerçekten benim mi bu yüz?</span></p>

      <p class="paragraf-1 para-style-override-19"><span>Yerinden kalktı, elinde resmi, aynanın karşısına geçti.</span></p>

      <p class="paragraf-1 para-style-override-19"><span>— Alın şunu çabuk! –diye haykırdı resmi geri uzatarak.– Şimdi asmayın... sonra asarsınız, görmek istemiyorum şu anda. –Yerine oturdu.– Bir yaşam sona erer, bir başkası başlar, sonra o da sona erer, bir yenisi başlar ve bu böylece sürer gider. Sonların hepsi makasla kesilmiş gibi sanki. Ne kadar toz toprak içinde şeyler değil mi söylediklerim! Yine de ne kadar gerçekler!</span></p>

      <p class="paragraf-1 para-style-override-19"><span>Gülümsedi, bana baktı; böyle birkaç kez bakmıştı bana, ama Stepan Trofimoviç heyecanından beni tanıştırma sözünü unutmuştu.</span></p>

      <p class="paragraf-1 para-style-override-19"><span>— Neden böyle kamaların, kılıçların altına astınız resmimi? Hem neden bu kadar çok kılıcınız var?</span></p>

      <p class="paragraf-1 para-style-override-19"><span>Gerçekten de duvarda nedense çapraz asılmış iki yatağanla, onların hemen üstünde gerçek bir Çerkez kılıcı görülüyordu. Soruyu sorarken yüzüme öyle dikkatle bakmıştı ki, yanıt vermek için ağzımı açacak oldum, ama duraksadım. Sonunda akıl edebildi Stepan Trofimoviç beni tanıştırmayı.</span></p>

      <p class="paragraf-1 para-style-override-19"><span>— Ah, tabii, biliyorum, –dedi Lizaveta Nikolayevna.– Çok sevindim tanıştığımıza. Annem de size dair çok şey duymuş. Mavrikiy Nikolayeviç’le tanıştırayım sizi! Harika bir insandır! Sizi nedense gülünç biri olarak düşündüm hep... Stepan Trofimoviç’in sırdaşınız değil mi?</span></p>

      <p class="paragraf-1 para-style-override-19"><span>Kıpkırmızı oldum.</span></p>

      <p class="paragraf-1 para-style-override-19"><span>— Ah, bağışlayın lütfen... yanlış söyledim</span><span class="char-style-override-9">: y</span><span>ani... ben gülünç bir şey söylemek istememiştim... (utandı, kızardı.) Aslında, iyi bir insan olmakta utanılacak ne var ki? Eh, kalkalım artık Mavrikiy Nikolayeviç! Yarım saat sonra bizde olun Stepan Trofimoviç! Ah, Tanrım, konuşacağınız ne çok şey var! Bundan böyle sırdaşınız benim, hem de</span> <span class="char-style-override-11">her konuda</span><span>, duyuyor musunuz beni</span><span class="char-style-override-9">: h</span><span>er konuda!</span></p>

      <p class="paragraf-1 para-style-override-19"><span>Stepan Trofimoviç müthiş tedirgin oldu.</span></p>

      <p class="paragraf-1 para-style-override-19"><span>— Ah, Mavrikiy Nikolayeviç her şeyi biliyor, ondan çekinmenize gerek yok!</span></p>

      <p class="paragraf-1 para-style-override-19"><span>— Ne biliyor?</span></p>

      <p class="paragraf-1 para-style-override-19"><span>Lizaveta Nikolayevna, şaşırmış:</span></p>

      <p class="paragraf-1 para-style-override-19"><span>— Bu da ne şimdi?–diye haykırdı.– Demek gizledikleri doğru! İnanmak istememiştim ama doğruymuş! Daşa’yı da gizliyorlar herkesten! Teyzem bu sabah Daşa’yı ziyaret etmeme izin vermedi, başı ağrıyormuş sözde.</span></p>

      <p class="paragraf-1 para-style-override-19"><span>— Ama... ama siz nasıl öğrendiniz?</span></p>

      <p class="paragraf-1 para-style-override-19"><span>— Ah Tanrım! Elbette, herkes nasıl öğrendiyse öyle! Bilgelik gerektiren bir iş değil ya!</span></p>

      <p class="paragraf-1 para-style-override-19"><span>— Herkes biliyor mu yoksa?..</span></p>

      <p class="paragraf-1 para-style-override-19"><span>— Elbette! Annem ilk Alyona Frolovna’dan duymuş, dadımdan; ona da Nastasya söylemiş. Nastasya’ya herhalde siz söylediniz. Kendisi sizin ağzınızdan duyduğunu söylüyor.</span></p>

      <p class="paragraf-1 para-style-override-19"><span>Stepan Trofimoviç kıpkırmızı kesilerek:</span></p>

      <p class="paragraf-1 para-style-override-19"><span>— Ben... ona... –diye kekeledi,– bir ara... yalnızca küçük bir imada bulunmuştum... j’étais si nerveux et malade et puis...</span><span class="dipnot-1 char-style-override-8"><a class="footnote-link" href="#footnote-225-80" id="footnote-225-80-backlink">80</a></span></p>

      <p class="paragraf-1 para-style-override-19"><span>Lizaveta Nikolayevna kahkahalar atmaya başladı:</span></p>

      <p class="paragraf-1 para-style-override-19"><span>— Sırdaşınız yanınızda değildi, siz de tuttunuz Nastasya’ya açıldınız! Eh yeter de artar bile bu kadarı! Kentte ne kadar dedikoducu kadın varsa, hepsi yakın dostudur Nastasya’nın. Neyse, boş verin. Bilirlerse bilsinler. Hatta bilmeleri daha bile iyi. Geç kalmamaya çalışın. Yemeği biraz erkence yeriz... Ah, unutuyordum... –yeniden yerine oturdu,– şu Şatov nasıl bir adam?</span></p>

      <p class="paragraf-1 para-style-override-19"><span>— Şatov mu? Darya Pavlovna’nın ağabeyi...</span></p>

      <p class="paragraf-1 para-style-override-19"><span>Lizaveta Nikolayevna onun sözünü tamamlamasını beklemeden atıldı:</span></p>

      <p class="paragraf-1 para-style-override-19"><span>— Aşk olsun size, o kadarını ben de biliyorum! Benim öğrenmek istediğim nasıl biri olduğu?</span></p>

      <p class="paragraf-1 para-style-override-19"><span>— C’est un pense-creux d’ici. C’est le meilleur et le plus irascible homme du monde...</span><span class="dipnot-1 char-style-override-8"><a class="footnote-link" href="#footnote-225-81" id="footnote-225-81-backlink">81</a></span></p>

      <p class="paragraf-1 para-style-override-19"><span>— Biraz tuhaf biri olduğunu ben de duymuştum. Ama önemli değil. Duyduğuma göre İngilizce dahil üç dil biliyormuş ve galiba edebiyatla da ilgiliymiş. Eğer öyleyse ona çok işim düşecek demektir. Bir yardımcıya ihtiyacım var, hem de bir an önce. Kabul eder mi acaba işi? Biri salık vermişti kendisini...</span></p>

      <p class="paragraf-1 para-style-override-19"><span>— Kesinlikle kabul edecektir, et vous fairez un bienfait...</span><span class="dipnot-1 char-style-override-8"><a class="footnote-link" href="#footnote-225-82" id="footnote-225-82-backlink">82</a></span></p>

      <p class="paragraf-1 para-style-override-19"><span>— Bienfait için değil, gerçekten bir yardımcıya ihtiyacım var.</span></p>

      <p class="paragraf-1 para-style-override-19"><span>— Şatov’u iyi tanırım, –dedim.– Önerinizi iletme görevini bana verirseniz, gidip hemen söyleyebilirim kendisine.</span></p>

      <p class="paragraf-1 para-style-override-19"><span>— Öyleyse yarın öğlen on ikide bize gelmesini söyler misiniz? Harika! Çok sağ olun! Hazırsanız çıkalım Mavrikiy Nikolayeviç!</span></p>

      <p class="paragraf-1 para-style-override-19"><span>Gittiler. Ben de doğruca Şatov’a yollandım elbette.</span></p>

      <p class="paragraf-1 para-style-override-19"><span>Stepan Trofimoviç dış kapıda yetişti bana:</span></p>

      <p class="paragraf-1 para-style-override-19"><span>— Mon ami!</span><span class="dipnot-1 char-style-override-8"><a class="footnote-link" href="#footnote-225-83" id="footnote-225-83-backlink">83</a></span> <span>–dedi.– Döndüğümde kesinlikle burada olun... on, on bir gibi dönmüş olurum. Ah, ne kadar suçluyum size karşı... ve... herkese, herkese karşı.</span></p>

      <p class="paragraf-1 para-style-override-20"/>

      <p class="x2030-1"><span>VIII</span></p>

      <p class="paragraf-1 para-style-override-20"/>

      <p class="paragraf-1 para-style-override-19"><span>Şatov evde değildi; iki saat kadar sonra yeniden yokladım, yine yoktu. Sonunda saat sekize doğru bir kez daha gittim; bulursam ne âlâ, bulamazsam not bırakırım diye düşünüyordum; yine yoktu. Tek başına yaşadığı için (hizmetçisi falan yoktu), kapısı kilitliydi. Aşağı inip Yüzbaşı Lebyadkin’e sormayı düşündüm, ama burada da bütün kapılar kilitliydi, hiçbir yerden ne ses, ne ışık geliyordu; ev boştu sanki. Bugün anlatılanların etkisiyle merak ve heyecan içindeydim Lebyadkin’in kapısının önünden geçerken. Sonunda yarın yeniden uğramaya karar verdim. Doğrusu not bırakmayı pek güvenilir bulmuyordum</span><span class="char-style-override-9">: u</span><span>tangaç ve inatçı bir tip olduğu için Şatov notu ciddiye almayabilirdi.</span></p>

      <p class="paragraf-1 para-style-override-19"><span>Şansızlığıma söverek tam dış kapıdan çıkmak üzereydim ki, Bay Kirillov’la burun buruna geliverdim; ben çıkarken o geliyordu ve ilk o tanıdı beni. Soru sormaya da ilk o başladığı için genel olarak durumu özetleyip, Şatov’a not bırakma niyetinde olduğumu söyledim.</span></p>

      <p class="paragraf-1 para-style-override-19"><span>— Gelin, –dedi,– ben gereken her şeyi yaparım.</span></p>

      <p class="paragraf-1 para-style-override-19"><span>Liputin’in bu sabah onun avludaki ahşap yapıya taşındığını söylediğini hatırladım. Kendisi için fazla geniş olan bu yapıda, hizmetini gören yaşlı, sağır bir kadınla birlikte kalıyordu. Ev sahibi başka bir sokakta, yeni bir eve taşınmıştı, burada bir de meyhane işletiyordu. Yaşlı kadın anlaşıldığı kadarıyla ev sahibinin yakınıydı ve eski evin işleriyle ilgilenmek için burada kalmıştı. Evin odaları oldukça temiz, ama duvarkâğıtları kirliydi. Girdiğimiz odanın mobilyası takım değil, toplamaydı; büyüklük olarak birbirine uymayan, uyduruk eşyalardı</span><span class="char-style-override-9">: ç</span><span>uha kaplı iki dikdörtgen oyun masası, kızılağaçtan bir komodin, bir köylü evinden ya da bir aşevinden gelmişe benzeyen, çatı tahtalarından yapılmış büyükçe bir masa, arkaları ızgaralı, oturma yerleri meşinden sandalyeler ve kanepe. Köşede, önünde lamba yanan eski bir tasvir vardı; biz gelmeden hemen önce kocakarı yakmış olmalıydı lambayı. Duvarlarda donuk görünümlü iki büyük yağlıboya portre asılıydı</span><span class="char-style-override-9">: b</span><span>unlardan ilki İmparator Nikolay Pavloviç’e aitti ve bu yüzyılın yirmili yıllarında yapılmışa benziyordu; öbürüyse bir piskoposa aitti.</span></p>

      <p class="paragraf-1 para-style-override-19"><span>İçeri girdiğimizde Bay Kirillov bir mum yaktı; köşede duran, henüz açılmamış ve içindeki eşyaları yerlerine yerleştirilmemiş bavulundan bir zarf, mühür mumu ve kristal bir mühür çıkardı.</span></p>

      <p class="paragraf-1 para-style-override-19"><span>— Pusulanızı zarfa koyun, adresi yazıp mühürleyin.</span></p>

      <p class="paragraf-1 para-style-override-19"><span>Karşı koyacak olduysam da diretti. Adresi yazıp kasketime uzandım.</span></p>

      <p class="paragraf-1 para-style-override-19"><span>— Çay içeriz diye düşünmüştüm, –dedi Kirillov.– Çay aldım. İçmez misiniz?</span></p>

      <p class="paragraf-1 para-style-override-19"><span>Geri çevirmedim. Kocakarı az sonra çayı getirdi</span><span class="char-style-override-9">: b</span><span>ir büyük çaydanlık dolusu kaynar su, içi koyu çay dolu küçük bir demlik, işlemeleri zevksiz iki büyük toprak fincan, bir somun ekmek ve koca bir tabak dolusu kelle şeker.</span></p>

      <p class="paragraf-1 para-style-override-19"><span>— Çay içmeyi severim, –dedi.– Geceleri çok içerim. Gün ağarana dek aşağı yukarı dolaşır ve çay içerim. Yurtdışında geceleri pek uygun görülmüyor çay içmek.</span></p>

      <p class="paragraf-1 para-style-override-19"><span>— Gün doğunca mı yatıyorsunuz?</span></p>

      <p class="paragraf-1 para-style-override-19"><span>— Her zaman. Yıllardır böyle. Yemek pek yemem. İlle çay. Liputin kurnaz, ama sabırsız.</span></p>

      <p class="paragraf-1 para-style-override-19"><span>Konuşmaya istekli oluşu şaşırttı beni. Bundan olabildiğince yararlanmak istedim.</span></p>

      <p class="paragraf-1 para-style-override-19"><span>— Bugün tatsız birtakım yanlış anlamalar oldu, –dedim.</span></p>

      <p class="paragraf-1 para-style-override-19"><span>Yüzü asıldı.</span></p>

      <p class="paragraf-1 para-style-override-19"><span>— Aptalca... saçma sapan şeyler. Aptalca şeyler, çünkü Lebyadkin sarhoşun teki. Ben Liputin’e bir şey söylemiş değilim, son derece önemsiz bir iki şey belki... çünkü söylenenleri karıştırır ve çarpıtır. Düş gücü çok gelişmiş Liputin’in, pireyi deve yapıyor. Dün ona güveniyordum.</span></p>

      <p class="paragraf-1 para-style-override-19"><span>— Bugün de bana güveniyorsunuz herhalde? –dedim gülümseyerek.</span></p>

      <p class="paragraf-1 para-style-override-19"><span>— Siz zaten sabahtan beri her şeyin farkındasınız. Ama Liputin ya kişiliksiz, ya sabırsız, ya kötü ya da kıskanç biri.</span></p>

      <p class="paragraf-1 para-style-override-19"><span>Şaşırttı beni bu sözü.</span></p>

      <p class="paragraf-1 para-style-override-19"><span>— Öyle çok sıfat kullandınız ki, birinden birinin uymaması garip olurdu doğrusu.</span></p>

      <p class="paragraf-1 para-style-override-19"><span>— Ya da hepsinin birden uymaması.</span></p>

      <p class="paragraf-1 para-style-override-19"><span>— Haklısınız. Liputin demek, karmaşa demek! Sabah sizin... bir şey yazdığınızı söylerken de yalan söylüyordu, değil mi?</span></p>

      <p class="paragraf-1 para-style-override-19"><span>Yüzü asıldı, bakışlarını yere çevirdi.</span></p>

      <p class="paragraf-1 para-style-override-19"><span>— Neden yalan olsun?</span></p>

      <p class="paragraf-1 para-style-override-19"><span>Özür dileyerek, ağzından laf almaya çalışmadığıma inanmasını istedim. Kızardı.</span></p>

      <p class="paragraf-1 para-style-override-19"><span>— Doğru söyledi, –dedi.– Yazıyorum. Ama neyi değiştirir ki bu!</span></p>

      <p class="paragraf-1 para-style-override-19"><span>Bir dakika kadar ikimiz de sustuk; birden sabahki çocuk gülümsemesi belirdi yüzünde.</span></p>

      <p class="paragraf-1 para-style-override-19"><span>— Şu uçurulacak kelleler onun uydurması. Bir kitaptan okumuş, önce kendisi açtı bunu bana. Anlayışı da kıt; ben yalnızca insanların kendilerini öldürme cesaretinden neden yoksun olduklarını sordum ona, hepsi bu. Hem bunun da hiçbir şeyi değiştireceği yok.</span></p>

      <p class="paragraf-1 para-style-override-19"><span>— Nasıl yani, kendilerini öldürme cesaretinden yoksunlar? Az mı buluyorsunuz intiharları?</span></p>

      <p class="paragraf-1 para-style-override-19"><span>— Hem de çok az.</span></p>

      <p class="paragraf-1 para-style-override-19"><span>— Gerçekten mi az buluyorsunuz?</span></p>

      <p class="paragraf-1 para-style-override-19"><span>Karşılık vermedi. Kalkıp ileri geri dolaşmaya başladı. Düşünceliydi.</span></p>

      <p class="paragraf-1 para-style-override-19"><span>— İnsanları kendilerini öldürmekten alıkoyan şey ne sizce? –dedim.</span></p>

      <p class="paragraf-1 para-style-override-19"><span>Ne konuştuğumuzu hatırlamak ister gibi dalgın dalgın baktı yüzüme.</span></p>

      <p class="paragraf-1 para-style-override-19"><span>— Henüz... tam bilmiyorum... iki boş inanç alıkoyuyor sanki, iki şey; yalnızca iki şey; bunlardan biri çok küçük, öbürü çok büyük. Yalnız küçük olan da çok büyük.</span></p>

      <p class="paragraf-1 para-style-override-19"><span>— Küçüğü ne?</span></p>

      <p class="paragraf-1 para-style-override-19"><span>— Acı.</span></p>

      <p class="paragraf-1 para-style-override-19"><span>— Acı mı? Bu olayda bu kadar önemli olabilecek bir şey mi acı?</span></p>

      <p class="paragraf-1 para-style-override-19"><span>— Birinci derecede önemlidir. İki tür intihar vardır</span><span class="char-style-override-9">: b</span><span>ir, büyük bir acı ya da öfkenin etkisiyle intihar edenler; iki, çıldırıp intihar edenler. Bunlar aniden bitirirler işlerini. Acıyı pek düşünmezler. Birdenbire biter her şey. Ama bu işi bir de aklı başında, bilinçli olarak yapanlar vardır... bunlar çok düşünür.</span></p>

      <p class="paragraf-1 para-style-override-19"><span>— Aklı başında mı? Yani bile bile intihar eden de mi var?</span></p>

      <p class="paragraf-1 para-style-override-19"><span>— Çok. Boş inançlar olmasa çok daha fazla olurdu; çok, çok daha fazla; herkes.</span></p>

      <p class="paragraf-1 para-style-override-19"><span>— Herkes mi?</span></p>

      <p class="paragraf-1 para-style-override-19"><span>Yanıt vermedi.</span></p>

      <p class="paragraf-1 para-style-override-19"><span>— Acı çekmeden ölmenin hiç yolu yok mu?</span></p>

      <p class="paragraf-1 para-style-override-19"><span>Tam karşımda durdu.</span></p>

      <p class="paragraf-1 para-style-override-19"><span>— Kocaman, bir ev büyüklüğünde bir kaya düşünün, –dedi.– Kaya havada asılı duruyor ve siz onun tam altındasınız. Bu kaya üzerinize... başınızın üzerine düşse... acı duyar mısınız?</span></p>

      <p class="paragraf-1 para-style-override-19"><span>— Ev büyüklüğünde bir kaya mı? Korkunç bir şey olacağı kesin.</span></p>

      <p class="paragraf-1 para-style-override-19"><span>— Korku değil sözünü ettiğim; acı duyar mıydınız?</span></p>

      <p class="paragraf-1 para-style-override-19"><span>— Dağ gibi bir kaya... on binlerce tonluk bir ağırlık... Hiç acı duymazdım herhalde.</span></p>

      <p class="paragraf-1 para-style-override-19"><span>— Ama kaya üzerinizde asılı durdukça hep dehşet içinde olurdunuz. Bundan korkmayacak kimse yoktur</span><span class="char-style-override-9">: d</span><span>ünyanın en büyük bilgini de korkar, en büyük doktoru da. Acı duymayacağını bilmesine karşın herkes yine de ya düşerse diye acıyla kıvranırdı.</span></p>

      <p class="paragraf-1 para-style-override-19"><span>— İkinci neden nedir? Büyük olanı?</span></p>

      <p class="paragraf-1 para-style-override-19"><span>— Öbür dünya.</span></p>

      <p class="paragraf-1 para-style-override-19"><span>— Yani ceza olarak mı?</span></p>

      <p class="paragraf-1 para-style-override-19"><span>— Fark etmez. Öbür dünya işte, yalnızca öbür dünya.</span></p>

      <p class="paragraf-1 para-style-override-19"><span>— Peki ya öbür dünyaya inanmayan ateistler?</span></p>

      <p class="paragraf-1 para-style-override-19"><span>Yine karşılık vermedi.</span></p>

      <p class="paragraf-1 para-style-override-19"><span>— Kendinizden yola çıkarak yaptığınız bir değerlendirme olmasın bu?</span></p>

      <p class="paragraf-1 para-style-override-19"><span>Kızardı:</span></p>

      <p class="paragraf-1 para-style-override-19"><span>— Ancak kendinize bakarak bir değerlendirmede bulunabilirsiniz, –dedi.– Yaşamakla yaşamamak arasında hiçbir fark kalmadığında özgürlüğüne kavuşur insan. Herkes için amaç budur.</span></p>

      <p class="paragraf-1 para-style-override-19"><span>— Amaç mı? O zaman kim yaşamak ister ki?</span></p>

      <p class="paragraf-1 para-style-override-19"><span>— Hiç kimse, –dedi kararlılıkla.</span></p>

      <p class="paragraf-1 para-style-override-19"><span>— Benim bu işten anladığım, –dedim:– insanoğlu ölümden korkuyor, çünkü yaşamayı seviyor; doğanın da buyruğu bu.</span></p>

      <p class="paragraf-1 para-style-override-19"><span>— Alçaklık bu! Bütün sahtekârlık da burada, –dedi; gözleri kor gibi yanıyordu.– Hayat acıdır; hayat korkudur ve insanoğlu mutsuzdur. Bugün yalnızca acı ve korku var. İnsanoğlu hayatı seviyor, çünkü acıyı ve korkuyu seviyor. Buna da uygun yaşıyor. Acı ve korkuya karşılık olarak verilmiştir hayat; hep aldanılan yer burası. Bugünkü insan, o insan değil daha. Ama bir gün o yeni insan gelecek; yaşamakla yaşamamak arasında hiçbir fark görmeyen mutlu, gururlu, yeni insan. Acıyı ve korkuyu kim alt ederse o Tanrı olacak. Öbür Tanrı artık olmayacak.</span></p>

      <p class="paragraf-1 para-style-override-19"><span>— O zaman... size göre öbür Tanrı var?</span></p>

      <p class="paragraf-1 para-style-override-19"><span>— Hayır, yok; ama var da aslında. Taşın kendisinde acı yoktur, ama taştan duyulan korkuda acı vardır. Tanrı da ölüm korkusundan duyulan acıdır. Acıyı ve korkuyu alt eden, Tanrı olur. Bu, yepyeni bir hayat, yepyeni bir insan demektir, her şeyin yeni olması demektir. Tarih de iki döneme ayrılacak o zaman</span><span class="char-style-override-9">: g</span><span>orillerden Tanrı’nın yok olmasına ve Tanrı’nın yok olmasından...</span></p>

      <p class="paragraf-1 para-style-override-19"><span>— Gorillere mi?</span></p>

      <p class="paragraf-1 para-style-override-19"><span>— Yeryüzünün ve insanoğlunun fiziksel değişimlerine dek geçen dönemler. İnsan, Tanrı olacak ve fiziksel olarak değişecek. Dünya da değişecek, bütün yapıp ettiklerimiz, düşüncelerimiz, duygularımız değişecek. Ne dersiniz, insanoğlu fiziksel olarak değişir mi acaba o zaman?</span></p>

      <p class="paragraf-1 para-style-override-19"><span>— Yaşamakla yaşamamak arasında bir fark kalmayacağına göre herkes kendini öldürecektir... alın size değişim.</span></p>

      <p class="paragraf-1 para-style-override-19"><span>— Bunun bir önemi yok. O aldanmayı öldürecekler. Asıl özgürlüğü, asıl bağımsızlığı isteyen kişi kendini öldürmeye cesaret etmek zorundadır... Kendini öldürmeye cesaret eden kişi aldanmanın da sırrına ermiş demektir. Özgürlükte varılabilecek son noktadır bu; bunun ötesinde özgürlük yoktur; bunun ötesinde hiçbir şey yoktur. Kendini öldürmeye cesaret edebilen, Tanrı’dır. Bugün herkes bunu yapabilir ve böylece Tanrı’yı yok edebilir... böylece her şeyi yok edebilir. Ama bunu daha kimse yapmadı.</span></p>

      <p class="paragraf-1 para-style-override-19"><span>— Milyonlarca insan kendini öldürdü.</span></p>

      <p class="paragraf-1 para-style-override-19"><span>— Ama onların hepsi korkularından öldürdüler kendilerini. Korkuyu öldürmek için değil. Korkuyu öldürmek için kendini öldüren, hemen o anda Tanrı olur.</span></p>

      <p class="paragraf-1 para-style-override-19"><span>— Belki de vakit bulamaz buna, –dedim.</span></p>

      <p class="paragraf-1 para-style-override-19"><span>Son derece sakin, neredeyse küçümserce:</span></p>

      <p class="paragraf-1 para-style-override-19"><span>— Fark etmez, –dedi duyulur duyulmaz bir sesle. Bir an sustu, sonra:– Bu alaycı tavrınızı üzücü buluyorum, –dedi.</span></p>

      <p class="paragraf-1 para-style-override-19"><span>— Ben de sizin bu sabah o kadar gerginken, şu anda –coşkuyla konuşmanıza karşı– pek sakin oluşunuzu tuhaf buluyorum.</span></p>

      <p class="paragraf-1 para-style-override-19"><span>— Sabah mı? –dedi gülümseyerek.– Sabah gülünçtü. –Üzgünce ekledi:– Karşımdakine kötü söz söylemeyi sevmem, hiçbir zaman da yapamam böyle bir şeyi.</span></p>

      <p class="paragraf-1 para-style-override-19"><span>Kalkıp kasketimi aldım:</span></p>

      <p class="paragraf-1 para-style-override-19"><span>— Çaylı geceleriniz pek neşeli geçmiyor gibi, –dedim.</span></p>

      <p class="paragraf-1 para-style-override-19"><span>Şaşkın bir gülümseme belirdi yüzünde:</span></p>

      <p class="paragraf-1 para-style-override-19"><span>— Öyle mi düşünüyorsunuz? Niye neşeli geçmesin? Ben... ben bilmiyorum... –birden ne diyeceğini şaşırdı,– başkaları nasıldır bilmiyorum tabii, ama başkaları gibi olamayacağımı hissediyorum. Herkes bir şey düşünür, derken bir başka şey düşünmeye başlar. Ben başka şey düşünemiyorum, yaşamım boyunca tek bir düşünce oldu kafamda. Yaşamım boyunca hep acı çektirdi bana Tanrı. –Şaşırtıcı bir içtenlik ve coşkuyla söylemişti son sözlerini.</span></p>

      <p class="paragraf-1 para-style-override-19"><span>— İzin verirseniz bir şey sormak istiyorum</span><span class="char-style-override-9">: R</span><span>usçayı düzgün konuşamamanızın nedeni ne? Yurtdışında beş yıl kalınca insanın dili böyle mi oluyor?</span></p>

      <p class="paragraf-1 para-style-override-19"><span>— Yanlış mı konuşuyorum? Bilmem ki. Hayır, yurtdışının bir etkisi yok bunda. Hayatım boyunca hep böyle konuştum ben... Hem ne fark eder ki!</span></p>

      <p class="paragraf-1 para-style-override-19"><span>— Şimdi daha hassas bir soru</span><span class="char-style-override-9">: i</span><span>nsanlarla bir araya gelmekten kaçındığınıza ve onlarla pek az konuştuğunuza inanıyorum... peki şimdi benimle niye konuştunuz?</span></p>

      <p class="paragraf-1 para-style-override-19"><span>— Sizinle mi? Sabahki haliniz hoştu ve siz... neyse, boş verin... siz... kardeşime çok benziyorsunuz... çok benziyorsunuz... –Yüzü kızardı.– Öldü, yedi yıl oldu; büyüktü, benden çok, çok büyüktü.</span></p>

      <p class="paragraf-1 para-style-override-19"><span>— Herhalde düşünceleriniz üzerinde çok etkili olmuş?</span></p>

      <p class="paragraf-1 para-style-override-19"><span>— Yo hayır, az konuşurdu; aslında hiç konuşmazdı. Mektubunuzu yerine ileteceğim.</span></p>

      <p class="paragraf-1 para-style-override-19"><span>Kapıyı arkamdan kilitlemek için avlu kapısına kadar beni lambayla geçirdi. “Kafayı üşütmüş” diye geçirdim içimden. Tam çıkacakken kapıda yeni bir karşılaşma oldu.</span></p>

      <p class="x2030-1"><span>IX</span></p>

      <p class="paragraf-1 para-style-override-20"/>

      <p class="paragraf-1 para-style-override-19"><span>Tam kapının yüksekçe eşiğini aşmak için ayağımı kaldırmıştım ki, bir el sımsıkı yakama yapıştı; güçlü bir ses, böğürür gibi:</span></p>

      <p class="paragraf-1 para-style-override-19"><span>— Kimsin, nesin? –dedi.– Dost musun, düşman mı? Konuş!</span></p>

      <p class="paragraf-1 para-style-override-19"><span>Hemen yakından Liputin’in cırlamayı andıran sesi duyuldu:</span></p>

      <p class="paragraf-1 para-style-override-19"><span>— Yabancı değil, bizden, bizden! Bay G—v! Klasik eğitim aldığı gibi, yüksek çevrelerle de ilişkileri olan genç bir arkadaş.</span></p>

      <p class="paragraf-1 para-style-override-19"><span>— Ben... her zaman sevmişimdir, sosyete ile ve... kla-sik... yani çok yüksek eğitim almış... Emekli Yüzbaşı İgnat Lebyadkin, dünyanın ve dostlarının emrindedir... dost olacak alçaklar gerçek dostlarsa tabii!</span></p>

      <p class="paragraf-1 para-style-override-19"><span>Kıvırcık saçlı, kırmızı yüzlü, çok uzun boylu, yapılı bir adam olan Yüzbaşı Lebyadkin öyle sarhoştu ki, karşımda yalpalayıp duruyor, güçlükle konuşabiliyordu. Daha önce de kendisini uzaktan görmüşlüğüm vardı.</span></p>

      <p class="paragraf-1 para-style-override-19"><span>Elinde feneriyle hâlâ kapıda duran Kirillov’u fark edince:</span></p>

      <p class="paragraf-1 para-style-override-19"><span>— Biri daha... ha! –diye böğürdü yeniden, yumruğunu kaldıracak oldu, sonra hemen indirdi.</span></p>

      <p class="paragraf-1 para-style-override-19"><span>— Bilginize hürmeten bağışlıyorum! İgnat Lebyadkin, en yüksek bilgiye sahip olup...</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span>Aşkın alevli bombası</span></p>

      <p class="paragraf-1 para-style-override-19"><span>İgnat’ın göğsünde patladı</span></p>

      <p class="paragraf-1 para-style-override-19"><span>Ve yeniden acı acı</span></p>

      <p class="paragraf-1 para-style-override-19"><span>Kolsuz, Sivastopol için ağladı.</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span>Sarhoş suratını neredeyse yüzüme yapıştırarak:</span></p>

      <p class="paragraf-1 para-style-override-19"><span>— Ne Sivastopol’de savaştım, ne de kolumu yitirdim, –dedi.– Ama kafiyelerim nasıl!</span></p>

      <p class="paragraf-1 para-style-override-19"><span>Liputin onu kandırmaya çalıştı:</span></p>

      <p class="paragraf-1 para-style-override-19"><span>— Şu anda hiç zamanları yok... evlerine gidiyorlar... Yarın Lizaveta Nikolayevna’ya söyleyecekler.</span></p>

      <p class="paragraf-1 para-style-override-19"><span>— Lizaveta’ya! –diye yeniden böğürdü Lebyadkin.– Dur, gitme! Şu dörtlüğü dinle:</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span>“</span><span class="char-style-override-11">Bir Amazon yıldızı için</span><span>”</span></p>

      <p class="paragraf-1 para-style-override-19"><span>Bir yıldız, Amazonlar arasında</span></p>

      <p class="paragraf-1 para-style-override-19"><span>Atlamış atına uçup gidiyor</span></p>

      <p class="paragraf-1 para-style-override-19"><span>Aris-tok-rat bebek, atının sırtında</span></p>

      <p class="paragraf-1 para-style-override-19"><span>Bana nasıl da gülümsüyor.</span></p>

      <p class="paragraf-1 para-style-override-19"/>

      <p class="paragraf-1 para-style-override-19"><span>— Aslında marş olarak yazdım bunu! Evet, marş! Eşek olmayan herkes anlar bunun marş olduğunu. Ama serseri takımındansan anlayamazsın! Dur! –Ben var gücümle kapıdan çıkmaya çabalarken, o da paltoma yapışmış beni geri çekiyordu.– Bir şövalye olduğumu... onurun şövalyesi olduğumu söyle ona! Daşka cadısına gelince, kendisini şöyle iki parmağımla bir tuttum mu... köle parçası! Haddini bilsin!</span></p>

      <p class="paragraf-1 para-style-override-19"><span>Kurtulmak için paltomu var gücümle çekip ileri fırlayınca dengesini kaybetti ve yere düştü. Liputin koşarak arkamdan yetişti.</span></p>

      <p class="paragraf-1 para-style-override-19"><span>— Aleksey Nilıç onu kaldırır... Biliyor musunuz, az önce ne öğrendim kendisinden? Şiirlerini duydunuz ya! İşte bu şiirleri altlarına açık imzasını atarak bir zarfa koydu, üstüne de “Amazon Yıldızı”na yazıp mühürledi; hemen yarın Lizaveta Nikolayevna’ya gönderecek. Ne adam!</span></p>

      <p class="paragraf-1 para-style-override-19"><span>— Bahse girerim, onu siz kışkırtmışınızdır!</span></p>

      <p class="paragraf-1 para-style-override-19"><span>Bir kahkaha attı:</span></p>

      <p class="paragraf-1 para-style-override-19"><span>— Hiç girmeyin, kaybedersiniz bahsi! Mart kedisine dönmüş durumda. Üstelik bu aşk önce nefretle başladı. Lizaveta Nikolayevna’dan başlangıçta o kadar nefret ediyordu ki! Hem de niye, biliyor musunuz? Sokakta atla geziyor diye! Arkasından açık açık sövecekti neredeyse; aslında sövdü de! Önceki gün o geçerken bastı küfrü, bereket versin duymadı Lizaveta Nikolayevna. Derken bugün bir anda bu şiirler çıktı ortaya! Ona evlenme teklif etmeyi bile göze almış durumda! Ciddi ciddi yapacak bunu!</span></p>

      <p class="paragraf-1 para-style-override-19"><span>— Şaşıyorum size Liputin! –dedim öfkeyle.– Nerede pis bir durum varsa oradasınız ve başroldesiniz!</span></p>

      <p class="paragraf-1 para-style-override-19"><span>— Çizgiyi aşıyorsunuz Bay G—v! Karşınızda zorlu bir rakip görmeye dayanamadınız galiba!</span></p>

      <p class="paragraf-1 para-style-override-19"><span>Olduğum yerde zınk diye durarak:</span></p>

      <p class="paragraf-1 para-style-override-19"><span>— Ne-e-e? diye bağırdım.</span></p>

      <p class="paragraf-1 para-style-override-19"><span>— Pekâlâ, size ceza olması için gerisini anlatmayacağım! Kimbilir nasıl isterdiniz tümünü öğrenmeyi? Şu kadarcığını bilin yeter</span><span class="char-style-override-9">: b</span><span>u salak artık sadece basit bir yüzbaşı değil, bölgemizin toprak sahiplerinden biri, hem de hatırı sayılır toprak sahiplerinden biri, çünkü Nikolay Vsevolodoviç 200 canıyla birlikte çiftliğini, bütün topraklarını geçenlerde ona sattı. Yemin ederim söylediklerimin biri bile yalan değil! Ben de yeni öğrendim... ama son derece güvenilir bir kaynaktan. Eh gerisini öğrenmek sizi kalıyor artık... başka tek kelime duyamazsınız benden. Hoşça kalın!</span></p>

      <p class="paragraf-1 para-style-override-20"/>

      <p class="x2030-1"><span>X</span></p>

      <p class="paragraf-1 para-style-override-20"/>

      <p class="paragraf-1 para-style-override-19"><span>Geciktiğim için sabrının son sınırındaydı Stepan Trofimoviç. Döneli bir saatten fazla olmuştu. Sarhoştu sanki; en azından geldikten sonraki ilk beş dakika boyunca bana sarhoş gibi geldi. Maalesef Drozdovlar’ı ziyareti büsbütün perişan etmişti onu.</span></p>

      <p class="paragraf-1 para-style-override-19"><span>— İpin ucunu hepten kaçırdım mon ami, –dedi.– Ah Lise... o meleği eskisi gibi seviyor, sayıyorum; gerçekten eskisi gibi. Fakat ikisi de beni sanırım yalnızca ağzımdan laf alabilmek için... Sonra da ne halin varsa gör deyip başlarından atacaklardı. Böyle işte.</span></p>

      <p class="paragraf-1 para-style-override-19"><span>— Bu söyledikleriniz için utanmalısınız! –diye bağırdım kendimi tutamayıp.</span></p>

      <p class="paragraf-1 para-style-override-19"><span>— Artık yapayalnızım dostum. Enfin, c’est ridicule.</span><span class="dipnot-1 char-style-override-8"><a class="footnote-link" href="#footnote-225-84" id="footnote-225-84-backlink">84</a></span> <span>Düşünebiliyor musunuz</span><span class="char-style-override-9">: o</span><span>rada da her şey sır perdeleri altında! Neredeyse üzerime atılarak sıkıştırılan burunlar, ısırılan kulaklar ve birtakım Petersburg sırları üzerine sorular sormaya başladılar. Nicolas’ın dört yıl önce burada yaptıklarını daha yeni duymuşlar</span><span class="char-style-override-9">: “</span><span>Siz buradaydınız, her şeye tanık oldunuz, gerçekten deli mi kendisi?” diye sordular. Nereden çıktı bu delilik, anlamıyorum. Praskovya neden Nicolas’ın ille de deli olmasını istiyor? Evet, kadın resmen bunu istiyor! Ce Maurice ya da Mavrikiy Nikolayeviç, adı her neyse, brave homme tout de même, ama bunun onun çıkarına olduğunu hiç sanmam; özellikle de Paris’ten cette pauvre amie’ye ilk mektubu kadın yazmışken...</span><span class="dipnot-1 char-style-override-8"><a class="footnote-link" href="#footnote-225-85" id="footnote-225-85-backlink">85</a></span> <span>Enfin, bu Praskovya ya da kendi cette chére amie’sinin</span><span class="dipnot-1 char-style-override-8"><a class="footnote-link" href="#footnote-225-86" id="footnote-225-86-backlink">86</a></span> <span>sözleriyle bu “tip”, bu, Gogol’ün ölümsüz Koroboçka’sı, yalnız onun daha kötü kalpli, daha tutkulu ve çok daha büyütülmüş olanı!</span></p>

      <p class="paragraf-1 para-style-override-19"><span>— Büyütülmüş olunca, kutucuk</span><span class="dipnot-1 char-style-override-8"><a class="footnote-link" href="#footnote-225-87" id="footnote-225-87-backlink">87</a></span><span>, sandığa mı dönüşmüş oluyor?</span></p>

      <p class="paragraf-1 para-style-override-19"><span>— Büyütülmüş ya da küçültülmüş, fark etmez! Yalnız lütfen sözümü kesmeyin, kafamın içi zaten karmakarışık. Bunlar iyice girdiler birbirlerine! Ancak Lise olayın dışında. Hâlâ “teyze, teyze” diye dönüp duruyor bizimkinin çevresinde. Ama kurnazdır Lise ve benim bilmediğim bir şeyler dönüyor ortada, birtakım sırlar. Aslında Lise</span> <span>de atıştı bizim ihtiyarla. Cette pauvre</span><span class="dipnot-1 char-style-override-8"><a class="footnote-link" href="#footnote-225-88" id="footnote-225-88-backlink">88</a></span> <span>teyze herkesin üzerinde baskı kurmuş, herkesi eziyor... Vali’nin karısı, kent halkının saygısızlığı, Karmazinov’un “küstahlığı” gibi uğraşacak onca sorun varken ortaya bir de delilik meselesi çıktı. Ce Lipou-tine, ce que je ne comprens pas...</span><span class="dipnot-1 char-style-override-8"><a class="footnote-link" href="#footnote-225-89" id="footnote-225-89-backlink">89</a></span> <span>Duyduğuma göre alnına sirkeli bezler koyup duruyormuş. Biz de sizinle burada şikâyetlerimizle, mektuplarımızla... Ah, böyle bir zamanda ne acılar çektirdim ona!.. Je suis un ingrat!</span><span class="dipnot-1 char-style-override-8"><a class="footnote-link" href="#footnote-225-90" id="footnote-225-90-backlink">90</a></span> <span>Düşünsenize</span><span class="char-style-override-9">: b</span><span>uraya döndüğümde bir baktım, ondan bir mektup! Okuyun! Okuyun! Ah, hiç soyluca değildi davranışım!</span></p>

      <p class="paragraf-1 para-style-override-19"><span>Varvara Petrovna’dan aldığı son mektubu uzattı. Sabahki pusulasında “Evde oturun,” dediği için pişman olmuş gibiydi. Bu seferki satırları daha incelikliydi; yine de kararlı, kesin bir dille yazılmış, kısacık bir mektuptu. Stepan Trofimoviç’in öbür gün (pazar günü) saat tam on ikide kendisine gelmesini istiyor, yanında da dostlarından birini (parantez içinde benim adım yazılıydı) getirmesini salık veriyordu. Dediğine göre kendisi de Darya Pavlovna’nın ağabeyi Şatov’u getirecekti. Şöyle bitiriyordu: “Böylelikle kendisinden kesin yanıtı alabileceksiniz. Şimdi oldu mu? Israrla istediğiniz formalite bu değil miydi?”</span></p>

      <p class="paragraf-1 para-style-override-19"><span>— En sondaki formaliteye ilişkin cümleyi nasıl sinirle yazmış, fark ettiniz mi? Zavallı kadıncağız! Biricik dostum benim! Geleceğimi belirleyen bu</span> <span class="char-style-override-11">ani</span> <span>kararın, üzerimde beni âdeta ezen müthiş bir baskı oluşturduğunu itiraf etmeliyim... Aslında hâlâ bir ümit vardı içimde, ama artık tout est dit,</span><span class="dipnot-1 char-style-override-8"><a class="footnote-link" href="#footnote-225-91" id="footnote-225-91-backlink">91</a></span> <span>biliyorum ki artık her şey bitti; c’est terrible.</span><span class="dipnot-1 char-style-override-8"><a class="footnote-link" href="#footnote-225-92" id="footnote-225-92-backlink">92</a></span> <span>Ah şu pazar günü hiç gelmese de her şey eskisi gibi olsa</span><span class="char-style-override-9">: s</span><span>iz ziyaretime gelseniz, ben yine burada...</span></p>

      <p class="paragraf-1 para-style-override-19"><span>— Liputin’in bu sabahki bayağılıkları, anlattığı o saçma dedikodular aklınızı karıştırdı, –dedim.</span></p>

      <p class="paragraf-1 para-style-override-19"><span>— Dost parmağınız, dostum, şu anda bir başka duyarlı noktaya bastı. Bu dost parmakları bazen nasıl da acımasız, hatta nasıl da düşüncesiz olabiliyorlar! Özür dilerim ama ben, inanın, o... bayağılıkları unutup gitmiştim; aslında, elbette unutmamıştım, ama hani aptallığımdan, Lise burada olduğu sürece mutlu olmaya çalışmış ve kendimi mutlu olduğuma inandırmıştım. Oysa şimdi... benim bütün o... yetersizliklerim karşısında böylesine gönlü yüce, böylesine insancıl ve böylesine sabırlı olabilen kadın hakkında... aslında çok da sabırlı davrandığı söylenemez ama kabul etmek gerekir ki, ben de dayanılır biri değilim; bomboş, iğrenç bir yaratık olarak ne hak ediyor olabilirim ki! Kimim, neyim ben? Bir çocuğun bütün bencilliğine sahip, ama onun masumiyetinden yoksun delişmen bir tip! Lise’nin o hoş deyimiyle cette pauvre</span> <span>teyze, tam yirmi yıl bir dadı gibi baktı bana. Derken, yirmi yıl sonra çocuğun aklına birdenbire evlenmek esti! Ardı ardına mektuplar yazıp kendisini evlendirmesini istedi ondan. Oysa zavallıcık o sırada alnına sirkeli bezin birini koyup, birini kaldırıyordu... Ve işte muradıma erdim, pazar günü evli bir adam olacağım... dile kolay! Niye bu kadar ısrar ettim, niye yazdım o mektupları? Ah, unutuyordum</span><span class="char-style-override-9">: L</span><span>ise, Darya Pavlovna’yı göklere çıkarıyor, en azından öyle görünüyor; “C’est un ange</span><span class="dipnot-1 char-style-override-8"><a class="footnote-link" href="#footnote-225-93" id="footnote-225-93-backlink">93</a></span><span>” diyor onun için, yalnız biraz “kapalı kutuymuş.” Hem</span> <span class="char-style-override-11">Lise</span><span>, hem Praskovya, ikisi de evlenmemi tavsiye ettiler, hatta Praskovya... yo, hayır</span><span class="char-style-override-9">: P</span><span>raskovya tavsiye etmedi. Ah, içi nasıl da zehir dolu bir Koroboçka’dır</span> <span>o! Aslında, Lise</span> <span>de, pek tavsiye etti sayılmaz</span><span class="char-style-override-9">: “</span><span>Evlenip ne yapacaksınız!” dedi. “Biliminizden aldığınız zevk size fazlasıyla yeter.” Güldü bunu söylerken. Gülmesini bağışladım, çünkü duyarlı bir yüreği var. Ne var ki bir yandan da, ancak kadınsız yapamazsınız, diyorlar. Elden ayaktan kesileceğim zamanlar yaklaşıyormuş; hiç değilse bana bakar, edermiş ya da her neyse... Ma foi,</span><span class="dipnot-1 char-style-override-8"><a class="footnote-link" href="#footnote-225-94" id="footnote-225-94-backlink">94</a></span> <span>sizinle şurada oturmuş konuşurken, ben de kendi kendime sürekli olarak, zorlu zamanlarımın iyice yaklaştığı şu günlerde bana bakıp etsin diye onun ilahi bir güç tarafından gönderildiğini düşünüp duruyordum... enfin, evi de çekip çevirecek biri olmalı. Şuraya bakın</span><span class="char-style-override-9">: h</span><span>er yanı pislik götürüyor! Nastasya’ya daha bu sabah ortalığı toplamasını söylemiştim, ama şu kitap hâlâ düştüğü yerde duruyor. La pauvre ami</span><span class="dipnot-1 char-style-override-8"><a class="footnote-link" href="#footnote-225-95" id="footnote-225-95-backlink">95</a></span> <span>hep kızardı bana, evim dağınık, pis diye. Ah, artık kızmayacak, artık sesini duymayacağım! Vingt ans!</span><span class="dipnot-1 char-style-override-8"><a class="footnote-link" href="#footnote-225-96" id="footnote-225-96-backlink">96</a></span> <span>Ve... ve sanırım... birtakım imzasız mektuplar da almış... düşünebiliyor musunuz, Nicolas’ın topraklarını sözde Lebyadkin’e sattığını öne süren imzasız mektuplar... C’est un monstre; et enfin,</span><span class="dipnot-1 char-style-override-8"><a class="footnote-link" href="#footnote-225-97" id="footnote-225-97-backlink">97</a></span> <span>Lebyadkin kim oluyor? Lise dinledi, dinledi... ah, nasıl dinliyordu öyle! Gülmesini bağışladım, çünkü dinlerken yüzünün şeklini gördüm... ve ce Maurice... şu anda onun yerinde olmak istemezdim doğrusu; brave homme tout de même, biraz fazla sıkılgan; neyse, onu bırakalım...</span></p>

      <p class="paragraf-1 para-style-override-19"><span>Sustu; yorulmuş, zihni karışmıştı; başı önünde, yorgun bakışları kımıltısızca yere çevrili, öylece oturuyordu. Fırsattan yararlanıp Filippov’un evine yaptığım ziyareti anlattım ve o arada biraz soğuk, sert bir dille kendi görüşlerimi de aktardım</span><span class="char-style-override-9">: L</span><span>ebyadkin’in kız kardeşi (hiç görmüşlüğüm yoktu), gerçekten de Nicolas’ın –Liputin’in deyimiyle, yaşamının sisler içindeki döneminin– kurbanlarından biri olabilirdi; Lebyadkin’in de bir nedenle Nicolas’tan para alması güçlü bir olasılıktı, bütün olay buydu. Darya Pavlovna’yla ilgili dedikodulara gelince, bu saçmalıkların hepsi Liputin alçağının başı altından çıkıyordu; en azından sözlerine inanmamamız için hiçbir neden bulunmayan Aleksey Nilıç ısrarla bunun böyle olduğunu savunuyordu. Stepan Trofimoviç bütün bunlar kendisini fazla ilgilendiren şeyler değilmiş gibi dalgınca dinledi beni. O arada ben Kirillov’la konuşmamızdan da söz ettim ve onun deli olabileceğini düşündüğümü söyledim.</span></p>

      <p class="paragraf-1 para-style-override-19"><span>— Deli değil de, –dedi; gevşek, isteksiz, miyavlar gibi,– dar kafalılar takımındandır. Ces gens-là supposent la nature et la société humaine autres que Dieu ne les a faites et qu’elles ne sont réelment.</span><span class="dipnot-1 char-style-override-8"><a class="footnote-link" href="#footnote-225-98" id="footnote-225-98-backlink">98</a></span> <span>Bunların gözüne girmeye çalışan, yaltaklık eden çoktur, ama Stepan Verhovenskiy’i göremezsiniz aralarında. Bir zamanlar Petersburg’da rastlamıştım onlara... avec cette chère amie</span> <span>ile birlikteydik (ah, ne kadar üzmüş, kırmıştım o sıralar kendisini!) ve onların yalnız sövgülerinden değil, övgülerinden de korkmamışımdır. Şimdi de korkmam... mais parlons d’autre chose...</span><span class="dipnot-1 char-style-override-8"><a class="footnote-link" href="#footnote-225-99" id="footnote-225-99-backlink">99</a></span> <span>Ben... sanırım korkunç bir şey yaptım... Darya Pavlovna’ya dün bir mektup yolladım. Şimdi nasıl pişmanım, anlatamam!”</span></p>

      <p class="paragraf-1 para-style-override-19"><span>— Ne yazdınız mektupta?</span></p>

      <p class="paragraf-1 para-style-override-19"><span>— Ah, dostum, inanın tümüyle asil duygulardan yola çıkarak... Beş gün kadar önce Nicolas’a bir mektup yazdığımı bildirdim kendisine. Nicolas’a yazdığım mektup da yine asilce yazılmıştır.</span></p>

      <p class="paragraf-1 para-style-override-19"><span>— Şimdi anlıyorum! –diye bağırdım öfkeyle.– Hangi hakla yan yana getirdiniz ikisinin adını?</span></p>

      <p class="paragraf-1 para-style-override-19"><span>— Ama mon cher, bu kadar baskı uygulamayın bana, bağırmayın... zaten bir hamamböceği gibi ezilmişim, görmüyor musunuz? Sonuç olarak bütün bunlar en asil duygulardan yola çıkılarak yapılmıştır. Düşünsenize</span><span class="char-style-override-9">: y</span><span>a orada... en Suisse</span><span class="dipnot-1 char-style-override-8"><a class="footnote-link" href="#footnote-225-100" id="footnote-225-100-backlink">100</a></span> <span>bir şey olduysa... aralarında bir şey başladıysa? Gönül akışlarına engel olmamak, iki kalbin arasına girmemek için... enfin,</span> <span>bunu önceden onların kalplerine sormam gerekirdi... Asil bir duyguyla hareket ettim ben.</span></p>

      <p class="paragraf-1 para-style-override-19"><span>Kendimi tutamadım; istemeden:</span></p>

      <p class="paragraf-1 para-style-override-19"><span>— Tanrım! Ne büyük aptallık! –sözleri koptu ağzımdan.</span></p>

      <p class="paragraf-1 para-style-override-19"><span>Dört elle sarıldı bu sözlerime:</span></p>

      <p class="paragraf-1 para-style-override-19"><span>— Hem de ne aptallık! Bugüne dek söylediğiniz en doğru sözdü bu! C’était bête, mais que faire, tout est dit.</span><span class="dipnot-1 char-style-override-8"><a class="footnote-link" href="#footnote-225-101" id="footnote-225-101-backlink">101</a></span> <span>“Bir başkasının günahı”nı örtmek için de olsa evlenmeye karar vermişim nasılsa... o zaman ne gerek vardı o mektuplara, değil mi?</span></p>

      <p class="paragraf-1 para-style-override-19"><span>— Yine başladınız!</span></p>

      <p class="paragraf-1 para-style-override-19"><span>— Bağırmalarınızla artık korkutamazsınız beni! Eski Stepan Verhovenskiy yok karşınızda! O, öldü! Enfin, tout est dit.</span><span class="dipnot-1 char-style-override-8"><a class="footnote-link" href="#footnote-225-102" id="footnote-225-102-backlink">102</a></span> <span>Hem niye bağırıyorsunuz ki? Evlenen ve boynuz denilen süsleri başında taşıyacak olan siz değilsiniz! Yine mi midenizi bulandırdı sözlerim? Zavallı dostum, kadınları tanımıyorsunuz! Benimse hayatım onları incelemekle geçti. “Dünyayı dize getirmek istiyorsan önce kendini dize getir!” Eşimin kardeşi, sizin gibi bir romantik olan Şatov’un hayatında söyleyebildiği tek güzel söz! Onun bu özlü sözünü büyük bir istekle benimsiyor, bağrıma basıyorum. İşte kendime diz çöktürmeye hazırım, evleneceğim; iyi ama koca dünyada ben kime, neye diz çöktüreceğim ve ne geçecek elime? Ah dostum, evlilik bütün onurlu, gururlu varlıkların, bütün bağımsızlıkların manevi ölümü demektir. Evlilik bozacak, berbat edecek beni; gücümü, canlılığımı, davaya hizmet etme cesaretimi kıracak. Çocuklar gelecek dünyaya... belki de benden olmayan çocuklar... yani, elbette benden olmayan çocuklar. Bilge kişi gerçekle yüzleşmekten korkmamalı... Liputin bu sabah Nicolas’a karşı barikatlar kurarak evimi berkitmem gerektiğini öneriyordu. Aptalın teki Liputin. Kadın, her yerde hazır ve nazır olanı bile aldatır, hem de gözünün içine baka baka. Le bon Dieu, kadını yaratırken başına geleceklerin farkındaydı kuşkusuz, ama</span> <span>eminim kadın onun işine karıştı ve kendisini olduğu gibi yaratmaya zorladı; şu bilinen nitelikleriyle yani... Yoksa kim durduk yerde başına böyle bir iş açar? Nastasya benim bu türden aykırı düşüncelerime kızıyor, biliyorum ama... Enfin, tout est dit.</span></p>

      <p class="paragraf-1 para-style-override-19"><span>Kendi döneminde pek yaygın olan şu ucuz, genel yargılara aykırı ve kelime oyunlarına dayalı sözlerden birini söylemese rahat edemezdi. Şu anda da cinaslı sözünü söylemiş, bir süre için de olsa kendini avutmuştu.</span></p>

      <p class="paragraf-1 para-style-override-19"><span>Ama bu hali çok sürmedi, birden, müthiş bir umutsuzluk içinde:</span></p>

      <p class="paragraf-1 para-style-override-19"><span>— Ah, ne olurdu, şu pazar günü hiç olmasaydı... şu öbür gün hiç gelmeseydi! –diye bağırdı.– Hiç değilse bir tek bu hafta pazar günsüz olamaz mıydı... si le miracle existe?</span><span class="dipnot-1 char-style-override-8"><a class="footnote-link" href="#footnote-225-103" id="footnote-225-103-backlink">103</a></span> <span>Takvimden tek bir pazar gününün üzerini çizmekle ne kaybeder ki Tanrı! Ateistlere gücünü göstermiş olurdu en azından... Et que tout soit dit! Ah, nasıl sevdim onu! Yirmi yıl... tam yirmi yıl... ama o beni hiç anlamadı!</span></p>

      <p class="paragraf-1 para-style-override-19"><span>— Peki ama şimdi kimden söz ediyorsunuz? –dedim şaşırarak.– Hiç anlayamıyorum sizi!</span></p>

      <p class="paragraf-1 para-style-override-19"><span>— Vingt ans! Hiç anlamadı beni! Ah, acımasızlık bu! Kendisinden çekindiğim ya da ihtiyaçlarımdan dolayı mecburen evlendiğimi sanıyor olabilir mi? Ah, ne büyük utanç! Teyze, teyze, bütün bunlar yalnızca senin için! Öğrensin şu teyze artık, yirmi yıldır âşık olduğum, taptığım tek kadının kendisi olduğunu! Öğrenmeli bunu, yoksa zor götürürlerdi beni mihrabın önüne... ce qu’on apelle le...</span><span class="dipnot-1 char-style-override-8"><a class="footnote-link" href="#footnote-225-104" id="footnote-225-104-backlink">104</a></span> <span>nikâh tacı mıdır nedir onun altına!</span></p>

      <p class="paragraf-1 para-style-override-19"><span>İlk kez duyuyordum ondan bu itirafı, üstelik de böylesine büyük bir coşkuyla! Müthiş bir gülme isteği yükseldi içimden. Ama hakkım yoktu buna.</span></p>

      <p class="paragraf-1 para-style-override-19"><span>Aklına yepyeni bir düşünce gelmiş gibi birden ellerini çırptı:</span></p>

      <p class="paragraf-1 para-style-override-19"><span>— Geriye bir o kaldı... biricik umudum! –dedi büyük bir heyecanla.– Beni bir o kurtarabilir artık</span><span class="char-style-override-9">: z</span><span>avallı oğlum! Niye hemen çıkıp gelmez bilmem ki! Ah, oğlum, Petruşa’m benim! Baba denmeye değmesem de... babadan çok kaplan denecek bir adam olsam da... ama laissez-moi, mon ami,</span><span class="dipnot-1 char-style-override-8"><a class="footnote-link" href="#footnote-225-105" id="footnote-225-105-backlink">105</a></span> <span>uzanayım biraz... kendime geleyim. Öyle yoruldum ki... Hem, sanırım, sizin de yatma vaktiniz geldi, voyez-vous,</span><span class="dipnot-1 char-style-override-8"><a class="footnote-link" href="#footnote-225-106" id="footnote-225-106-backlink">106</a></span> <span>on iki olmuş saat...</span></p>

      <p class="paragraf-1 para-style-override-19"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <p class="paragraf-1 para-style-override-20"/>

      <div class="footnotes">
        <div class="footnote">
          <p class="dipnot-1"><a class="footnote-anchor" href="#footnote-225-58-backlink" id="footnote-225-58">58</a> <span>Ayakkabı ya da mobilyaların üzerini kaplamada kullanılan ince, sağlam kumaş.</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-59-backlink" id="footnote-225-59">59</a> <span>Umurumda değil! (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-60-backlink" id="footnote-225-60">60</a> <span class="char-style-override-11">L’homme qui rit</span> <span>(Gülen Adam) Victor Hugo’nun bir romanı.</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-61-backlink" id="footnote-225-61">61</a> <span>Umurumda değil, özgürlüğümü ilan ediyorum. Karmazinov’un da, Lembke’nin de canı cehenneme! (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-62-backlink" id="footnote-225-62">62</a> <span>Bir dost ve tanık olarak bana yardım edeceksiniz, değil mi? (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-63-backlink" id="footnote-225-63">63</a> <span>Gerçekten öyle. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-64-backlink" id="footnote-225-64">64</a> <span>Onun gibi bir şey (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-65-backlink" id="footnote-225-65">65</a> <span>Onu anımsıyorum. Sonunda... (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-66-backlink" id="footnote-225-66">66</a> <span>Küçük bir budalaydı. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-67-backlink" id="footnote-225-67">67</a> <span>Nasıl! (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-68-backlink" id="footnote-225-68">68</a> <span>Bu zavallı dostumuzla. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-69-backlink" id="footnote-225-69">69</a> <span>Asabi dostumuzu. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-70-backlink" id="footnote-225-70">70</a> <span>Kutsal Rusya’mız. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-71-backlink" id="footnote-225-71">71</a> <span>Ama bu geçecek. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-72-backlink" id="footnote-225-72">72</a> <span>Lermontov’un</span> <span class="char-style-override-11">Zamanımızın Kahramanı</span> <span>romanının, kadın düşkünü fakat kadınlara bağlanamayan kahramanı.</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-73-backlink" id="footnote-225-73">73</a> <span>...bu olayda. Bana eşlik edeceksiniz, değil mi? (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-74-backlink" id="footnote-225-74">74</a> <span>Ah, Tanrım! Yüce, bağışlayıcı Tanrım! (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-75-backlink" id="footnote-225-75">75</a> <span>...ve ben inanmaya başlıyorum (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-76-backlink" id="footnote-225-76">76</a> <span>Tanrı’ya mı? Yüceler yücesi, hep iyiliğimizi isteyen Tanrı’ya mı? (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-77-backlink" id="footnote-225-77">77</a> <span>Ne istersem yapıyor (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-78-backlink" id="footnote-225-78">78</a> <span>Tanrım! Tanrım! Sonunda bir dakikalık mutluluk! (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-79-backlink" id="footnote-225-79">79</a> <span>Siz ve mutluluk, aynı anda geliyorsunuz. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-80-backlink" id="footnote-225-80">80</a> <span>Öyle gergin, öyle hastaydım ki... üstelik... (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-81-backlink" id="footnote-225-81">81</a> <span>Buralı bir hayalperest. Dünyanın en iyi yürekli ve en çabuk kızan adamıdır... (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-82-backlink" id="footnote-225-82">82</a> <span>Bir iyilik yapmış olacaksınız (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-83-backlink" id="footnote-225-83">83</a> <span>Dostum! (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-84-backlink" id="footnote-225-84">84</a> <span>Gerçi gülünç. (Fr.<a id="Anchor-21"/><a id="Anchor-22"/>)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-85-backlink" id="footnote-225-85">85</a> <span>Şu Moris... Yaman adam doğrusu... o zavallı dosta... (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-86-backlink" id="footnote-225-86">86</a> <span>Şu aziz dost. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-87-backlink" id="footnote-225-87">87</a> <span>Koroboçka – Gogol’ün “Ölü Canlar” romanının önemli kadın kahramanlarından biri olan “Koroboçka”nın adıyla sözcük oyunu yapılıyor: Koroboçka, “kutucuk” demektir.</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-88-backlink" id="footnote-225-88">88</a> <span>Şu zavallı... (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-89-backlink" id="footnote-225-89">89</a> <span>Şu Liputin’i de anlayamıyorum bir türlü... (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-90-backlink" id="footnote-225-90">90</a> <span>Nankörün biriyim ben. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-91-backlink" id="footnote-225-91">91</a> <span>Son söz söylendi. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-92-backlink" id="footnote-225-92">92</a> <span>Korkunç bir şey bu!</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-93-backlink" id="footnote-225-93">93</a> <span>O bir melek. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-94-backlink" id="footnote-225-94">94</a> <span>Doğrusu. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-95-backlink" id="footnote-225-95">95</a> <span>Zavallı dostum (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-96-backlink" id="footnote-225-96">96</a> <span>Yirmi yıl! (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-97-backlink" id="footnote-225-97">97</a> <span>Bir canavardır o; ve sonunda... (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-98-backlink" id="footnote-225-98">98</a> <span>Bu insanlar, doğayı ve toplumu, Tanrı’nın yarattığından ve gerçekte olduklarından başka türlü canlandırıyorlar gözlerinde. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-99-backlink" id="footnote-225-99">99</a> <span>Neyse, başka şeylerden söz edelim (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-100-backlink" id="footnote-225-100">100</a> <span>İsviçre’de. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-101-backlink" id="footnote-225-101">101</a> <span>Saçmaydı, ama ne gelir elden, olan oldu bir kez. (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-102-backlink" id="footnote-225-102">102</a> <span>Sonunda her şey söylendi (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-103-backlink" id="footnote-225-103">103</a> <span>Mucize diye bir şey varsa (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-104-backlink" id="footnote-225-104">104</a> <span>Nasıl derler... (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-105-backlink" id="footnote-225-105">105</a> <span>Bırakın beni dostum (Fr.)</span></p>
        </div>

        <div class="footnote">
          <p class="dipnot-1"><a class="footnote-anchor" href="#footnote-225-106-backlink" id="footnote-225-106">106</a> <span>Baksanıza (Fr.)</span></p>
        </div>
      </div>
    </div>
  </div>
</body>
</html>
