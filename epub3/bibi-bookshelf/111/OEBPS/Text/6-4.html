<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-4.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x6-4.html" xml:lang="en-GB">
    <div class="Basic-Text-Frame-1">
      <p class="arabaslik-orta" id="toc_marker-2-4">Dördüncü Bölüm</p>

      <p class="paragraf para-style-override-9"/>

      <p class="orta">Herkes Bekleyiş İçinde</p>

      <p class="paragraf para-style-override-9"/>

      <p class="x2030"><span>I</span></p>

      <p class="paragraf para-style-override-20"/>

      <p class="paragraf para-style-override-19"><span>Düello olayı çok çabuk duyuldu ve herkesin neredeyse oybirliğiyle ve kayıtsız şartsız Nikolay Vsevolodoviç’ten yana olması gibi ilginç bir sonucu oldu toplumumuzda. Eski düşmanlarından çoğu kendilerini onun dostu ilan ediverdiler. Kamuoyundaki bu beklenmedik dönüşümün ana nedeni, şimdiye dek görüşlerini açıklamayan bir hanımın, yüksek sesle dile getirdiği ve olayı bir anda sosyetemizin çok ilgilendiği önemli bir olay haline getiriveren vurucu birkaç sözüydü. Bu da şöyle oldu</span><span class="char-style-override-9">: d</span><span>üellonun ertesi günü ilimiz soylular kurulu başkanının eşinin isim günüydü ve kentin tüm ileri gelenleri verilen davette hazır bulunuyordu. Yuliya Mihaylovna da vardı davetliler arasında, daha doğrusu davetli listesinin ilk sırasındaydı. Her zaman olduğu gibi ona eşlik eden Lizaveta Nikolayevna güzelliği ve abartılı denebilecek neşesiyle göz kamaştırıyordu ki bu durum hanımlarımızın pek çoğuna bu kez kuşkulu görünmüştü. Yeri gelmişken belirtelim</span><span class="char-style-override-9">:</span> <span>Mavrikiy Nikolayeviç’le nişanlandığına hiç kuşku yoktu. Nitekim emekli ama önemli bir generalin –kendisinden az sonra söz edeceğiz– o akşamki muzipçe bir sorusunu Lizaveta Nikolayevna açıkça nişanlı olduğunu söyleyerek yanıtlamıştı. Ama işe bakın ki hanımlarımızdan hiçbiri bu nişan işine inanmak istemiyordu. Herkes, içinde nedense Yuliya Mihaylovna’nın da yer aldığı İsviçre’de geçen bir sevda ilişkisine, uğursuz bir aile sırrına inanıyordu inatla. Bu söylentilerin, hatta daha gerçekçi deyişle hayallerin böylesine inatla savunulabilmesini ve işin içine ille Yuliya Mihaylovna’nın da katılmak istenmesini anlamak kolay değildi. Salona girmesiyle bütün gözler tuhaf bir beklentiyle hemen ona yöneldi. Şunu da belirtelim ki hem olayın henüz çok yeni olması, hem de onu izleyen birtakım gelişmelerden dolayı herkes dikkatle, sakınarak ve fısıltıyla söz ediyordu düellodan. Resmi makamların olayı nasıl değerlendirdiğinin bilinmemesinin de kuşkusuz bunda payı vardı. Bilindiği kadarıyla her iki düellocu da polise çağrılmamış, bilgilerine başvurulmamıştı. Örneğin Artemiy Pavloviç’in sabah hiçbir engelle karşılaşmadan Duhovo’ya, çiftliğine döndüğü herkesçe biliniyordu. Herkes birinin bir sözle kapıyı açmasının ve konunun yüksek sesle konuşulabilir hale gelmesinin sabırsızlığı içindeydi. Bu konuda en umut bağladıkları kişi, yukarıda sözünü ettiğimiz generaldi ve bunda da yanılmamışlardı.</span></p>

      <p class="paragraf para-style-override-19"><span>Kulübümüzün en saygın üyelerinden biri olan bu general, topraklarının büyüklüğü açısından çok zengin bir çiftlik sahibi sayılmazdı; son derece kendine özgü düşünceleri vardı ve hanımlara eski moda kurlar yapardı; en sevdiği şeylerden biri de böylesi büyük toplantılarda, herkesin ancak fısıltıyla konuşabildiği konulara generalliğin verdiği özgüvenle balıklama dalıp paldır küldür konuşabilmesiydi. Kent sosyetemizdeki deyim yerindeyse uzmanlığı ya da özel rolü buydu. Ayrıca kelimeleri uzata uzata, melodik konuşurdu; bu alışkanlık ona o yabancı ülke senin, bu yabancı ülke benim dolaşıp duran ve toprak köleliğini kaldıran reform hareketinden sonra en fazla zarara uğrayan Rus çiftlik sahiplerinden geçmişti herhalde. Hatta Stepan Trofimoviç’in bir saptamasına göre, bir çiftlik sahibi ne denli yoksullaşmışsa, kelimeler de ağzında o denli uzuyor, tatlı, peltek bir melodiye dönüşüyordu. Ne var ki kendisinin de tam böyle konuştuğunun hiç farkında değildi.</span></p>

      <p class="paragraf para-style-override-19"><span>General tam bir uzman gibi açtı konuyu. Kendisi ayrıca, kavgalı, hatta davalık olmalarına karşın, Artemiy Pavloviç’le uzaktan akrabaydı. Bu da bir yana kendisinin de geçmişte iki kez düello etmişliği vardı ve bunlardan biri için rütbesi indirilerek Kafkasya’ya er olarak sürülmüştü. Birisi, “hastalığından sonra” ikinci kez dolaşmaya çıkan Varvara Petrovna’dan, daha doğrusu bindiği arabaya koşulu, Stavrogin harasından seçilmiş dört harika kır attan söz etti. Bunun üzerine general, kendisinin de bugün “genç Stavrogin”i atla giderken gördüğünü söyledi... Herkes bir anda sustu. General diliyle dudaklarını yaladı, görev armağanı altın tabakayı parmakları arasında döndürerek:</span></p>

      <p class="paragraf para-style-override-19"><span>— Yazık ki birkaç yıl önce buralarda değildim, –dedi.– Karlsbad taraflarındaydım... Hım... O sıralar bu delikanlı hakkında pek çok şey duydum; doğrusu çok ilginç şeylerdi duyduklarım. Hım... Ne dersiniz, deli olduğu gerçek mi? O sıralar biri söylemişti. Derken bir duydum ki burada bir üniversite öğrencisi, üstelik de kuzininin önünde kendisine hakaret etmiş ve o da bir masanın altına gizlenmiş... Derken dün de Stepan Vısotskiy’den Stavrogin’in şu... Gaganov’la düello ettiğini duydum. Sırf bu kudurmuş adam yakasından düşsün diye böylesine efendice, nazik bir düşünceyle alnını ona hedef tahtası gibi uzatmış. Hım. Yirmili yılların hassa subaylarına yakışır bir davranış. Burada evine gidip geldiği biri var mı?</span></p>

      <p class="paragraf para-style-override-19"><span>Sorusuna yanıt bekler gibi sustu general. Açılması sabırsızlıkla beklenen kapı sonunda açılmıştı.</span></p>

      <p class="paragraf para-style-override-19"><span>Emir üzerineymiş gibi herkesin bakışının bir anda kendisine yönelmesine sinirlenen Yuliya Mihaylovna sesini yükselterek:</span></p>

      <p class="paragraf para-style-override-19"><span>— Merak ettiğiniz şeye bakın! –dedi.– Gaganov’la düello eden Stavrogin’in, bir üniversite öğrencisinin hakaretine karşılık vermemesinde şaşılacak ne var? Eski kölesini de düelloya çağıracak hali yoktu herhalde!</span></p>

      <p class="paragraf para-style-override-19"><span>Harika sözler! Son derece yalın, ama o ana dek kimsenin aklına gelmemiş bir düşünce! Sonuçları olağanüstü olacak bir açıklama. Bu sözlerle bütün dedikodular, rezilce söylentiler, bayağılıklar bir anda geri plana itilmiş ve ortaya yepyeni, bambaşka bir anlam çıkmıştı. Hakkında herkesin yanıldığı; ciddilik, sertlik anlayışı hemen hemen ideal ölçülerde olan, yepyeni birisi ortaya çıkıyordu. Bir üniversite öğrencisinin, yani eğitimli, dolayısıyla da artık köle olmayan birinin son derece ağır hakaretine uğramasına karşın, hakaret eden kişi eski bir kölesi olduğu için hakareti küçümseyebilen bir kişiydi bu. Sosyetede dedikodunun bini bir paraydı, her kafadan bir ses çıkıyordu; sığ düşünceli toplum, yüzüne tokat yiyen kişiye aşağılayarak bakıyor, ama o, olup bitenleri anlamaktan uzak olmalarına karşın bunlar üzerine fikir yürütmekten geri durmayan toplumu küçük görüyor, ciddiye bile almıyordu.</span></p>

      <p class="paragraf para-style-override-19"><span>Kendini eleştirmenin soylu coşkusuna kapılan yaşlı bir kulüp üyesi:</span></p>

      <p class="paragraf para-style-override-19"><span>— Biz de burada sizinle oturmuş doğru tutum nedir, ne değildir üzerine yorumlar yapıp duruyoruz İvan Aleksandroviç, –diyordu.</span></p>

      <p class="paragraf para-style-override-19"><span>— Çok haklısınız Pyotr Mihayloviç, çok haklısınız efendim, –diye zevkle onaylıyordu arkadaşı onu.– Gelin de gençlerden söz edin artık!</span></p>

      <p class="paragraf para-style-override-19"><span>— Gençler değil burada söz konusu olan İvan Aleksandroviç, –diyerek üçüncü bir ihtiyar söze giriyordu.– Herhangi bir gençten, gençlikten söz etmiyoruz burada... Burada bir yıldızdan söz ediyoruz! Olayı bence böyle görmek gerek.</span></p>

      <p class="paragraf para-style-override-19"><span>— Bize gerekli olan da tam bu işte; o kadar azaldı ki böyleleri toplumumuzda!</span></p>

      <p class="paragraf para-style-override-19"><span>Burada önemli olan bu “yeni insan”ın, “soyluluğundan hiç kuşku duyulamayacak biri” olmasının yanı sıra, bölgemizin en zengin toprak sahiplerinden biri ve dolayısıyla da önemli katkılar sağlayabilecek, etkili biri olmasıydı. Daha önce de bir ara toprak sahiplerimizin ruh hallerinden söz etmiştim.</span></p>

      <p class="paragraf para-style-override-19"><span>Arada büsbütün coşanlar da çıkıyordu:</span></p>

      <p class="paragraf para-style-override-19"><span>— Üniversite öğrencisini düelloya çağırmadığı gibi, ellerini arkasına bağlamış... bunu da gözden kaçırmamak gerek ekselansları...</span></p>

      <p class="paragraf para-style-override-19"><span>— Yakasına yapışıp yeni mahkemeye de götürmemiş!</span></p>

      <p class="paragraf para-style-override-19"><span>— Hele bir götürseydi, var ya! Yeni mahkemede</span> <span class="char-style-override-11">soylu</span> <span class="char-style-override-11">kişiliğe</span> <span>hakaretten on beş ruble para cezasına mahkûm olması işten değildi, he-he-he!</span></p>

      <p class="paragraf para-style-override-19"><span>İyice coşan bir başkası ise:</span></p>

      <p class="paragraf para-style-override-19"><span>— Şu yeni mahkemelerin sırrını açıklayayım ister misiniz? –dedi.– Biri, diyelim hırsızlıktan ya da dolandırıcılıktan suçüstü yakalandı... bütün deliller de aleyhine; yapması gereken tek şey, fırsatını bulup hemen evine koşmak ve zaman yitirmeden anacığını elleriyle boğazlamaktır. Yüklenen bütün suçlardan anında beraat edeceği gibi, hanımlar da duruşma salonunun dinleyicilere ayrılan sıralarından sevecenlikle patiska mendillerini sallarlar kendisine. Su götürmez bir gerçektir bu.</span></p>

      <p class="paragraf para-style-override-19"><span>— Gerçek ki ne gerçek!</span></p>

      <p class="paragraf para-style-override-19"><span>Anekdotsuz da olmazdı elbet. Nikolay Vsevolodoviç’in Kont K. ile ilişkilerinden söz edildi. Kontun son reformlara ilişkin sert, ayrıksı düşünceleri biliniyordu. Kendisinin yürüttüğü, ama son zamanlarda hızını yitiren o harika çalışmaları da herkesçe biliniyordu. Derken birden Nikolay Vsevolodoviç’in kontun kızlarından biriyle nişanlı olduğu –buna ilişkin hiçbir kanıt öne sürülememiş olmasına karşın– kimsenin kuşku duymadığı bir gerçeklik olarak ortaya atılıverdi. Lizaveta Nikolayevna’yla İsviçre’de yaşanan olağanüstü serüvenler konusuna gelince, hanımların bile hiç sözünü etmedikleri bir konuya dönüşüp gitti. Yeri gelmişken, Drozdovlar’ın yerine getiremedikleri ziyaretlerini bu aralar tamamladıklarını da belirtelim. Lizaveta Nikolayevna’yı artık herkes “ikide bir ayılıp bayılan, gösteriş meraklısı, sıradan bir kız” olarak görüyor, Nikolay Vsevolodoviç’in geldiği günkü bayılmasıysa, üniversite öğrencisinin çirkin davranışı karşısında korkuya kapılmasına bağlanıyordu. Daha önce abartarak neredeyse fantastik hale getirmeye çabaladıkları şeyi, bu kez de sıradanlaştırmak için yarışır gibiydiler. Topal kıza gelince hepten unutulup gitmişti, değil sözünü etmek, anımsamak bile ayıp sayılıyordu</span><span class="char-style-override-9">: “</span><span>Bir değil, isterse yüz topal kız olsun; hangimiz genç olmadık!” Nikolay Vsevolodoviç’in annesine olan saygısından övgüyle söz ederek onda başka güzel huylar, erdemler arayıp buluyorlar, ayrıca bir Alman üniversitesinde dört yıl boyunca aldığı eğitimi vurguluyorlardı. Artemiy Pavloviç’in davranışını hiç hoş karşılamıyor, “Kendinden olanı bilemedi,” diyorlardı. Yuliya Mihaylovna’nınsa sezgisi yere göğe konulamıyordu.</span></p>

      <p class="paragraf para-style-override-19"><span>Sonunda Nikolay Vsevolodoviç ortaya çıkınca herkes tarafından alabildiğine içten, saf, doğal bir ciddiyetle karşılandı. Beklenti doluydu kendisine yönelen bütün bakışlar. Ancak onun ağzını bıçak açmıyordu. Çok konuşup bir araba laf etmiş olsa tam tersi bir duygu yaratırdı herhalde, ama o bu tutumuyla müthiş etkili oldu, tam bir tatmin duygusu yarattı herkeste. Sözün kısası hep başarılı, hep gündemdeydi. Taşrada bir insan bir kez ortaya çıkmaya görsün, bir daha ne yapsan gözden kaybolamaz. Nikolay Vsevolodoviç eskiden olduğu gibi tüm taşra kurallarına, göreneklerine uymaya, bunların gereklerini en ince ayrıntılarına varana dek yerine getirmeye başladı. Onu neşeli buldukları söylenemezdi</span><span class="char-style-override-9">: “</span><span>Başına gelmeyen kalmadı! Başkaları gibi değil ki o!.. Düşündüğü yığınla şey var!” Hatta dört yıl önce kendisinden nefret edilmesinde etkin olan kibirli, kimseleri yanına yaklaştırmaz halleri bile şimdi saygı uyandırıyor, beğeniliyordu.</span></p>

      <p class="paragraf para-style-override-19"><span>En çok da Varvara Petrovna’nın keyfine diyecek yoktu. Lizaveta Nikolayevna’ya ilişkin düşlerinin gerçekleşememiş olmasına ne kadar üzüldüğünü bilmem mümkün değil. Kuşkusuz aile gururu da destek olmuştur bu konuda kendisine. Yanız tuhaftır</span><span class="char-style-override-9">, V</span><span>arvara Petrovna birdenbire Nicolas’ın kendine Kont K.’nin kızlarından birini “seçtiğine” inanmaya başlamıştı. Daha da tuhafı bu inancın, başkalarına olduğu gibi, onun da kulağına gelen söylentilere dayanmasıydı. İşin aslını doğrudan Nikolay Vsevolodoviç’e sormaya çekiniyordu. Yine de dayanamayıp bir iki kez, neşeli bir hava içinde, annesine karşı açıksözlü olmadığı için üstü örtülü sitem etti oğluna. Nikolay Vsevolodoviç gülümseyerek karşılık verdi sitemlere ve suskunluğunu sürdürdü. O da bu suskunluğu kabul anlamında yorumladı. Öte yandan, bütün olup bitenlere karşın topal kızı hiç unutamamıştı. Yüreğine taş gibi çöküp kalan bu kız, Kont K.’nin kızlarına ilişkin kurduğu düşleri kâbusa çeviren bir acı kaynağıydı. Ama bu daha sonranın konusu. Varvara Petrovna kuşkusuz aşırı bir saygı, iltifat, nezaket halesiyle kuşatıldı, ama bundan yararlanmaya kalkışmadı; evinden dışarı pek az çıktı.</span></p>

      <p class="paragraf para-style-override-19"><span>Yine de valinin eşine görkemli bir ziyarette bulundu. Yuliya Mihaylovna’nın soylular kurulu başkanının evindeki davette söylediği o özlü sözler herkesten çok onu büyülemişti. Şu kahrolası pazar gününden beri yüreğine çöreklenen bütün kederi silip süpürmüş, içine dert olan nice sorunu çözüvermişti bu büyülü sözler. “Bu kadını anlamamışım ben,” diye kararını verdi ve ona özgü bir coşkuyla, açık açık</span> <span class="char-style-override-11">teşekkür etmek</span> <span>için geldiğini söyledi Yuliya Mihaylovna’ya. Bu sözler Yuliya Mihaylovna’nın onurunu okşadıysa da kendini hemen salıvermedi. Bu onun kendi değerinin, hatta biraz aşırıya kaçarak farkına vardığı bir dönemdi. Örneğin söz arasında Stepan Trofimoviç’ten bir bilgin olarak söz edildiğini, yürüttüğü bilimsel çalışmalar üzerine konuşulduğunu hiç duymadığını söyleyiverdi.</span></p>

      <p class="paragraf para-style-override-19"><span>— Elbette genç Verhovenskiy’i evime kabul ediyor, kendisine sevecen davranıyorum. Elbette aklı henüz bir karış havada; bu da daha pek genç olmasından; yine de bu yaşta hatırı sayılır bir bilgi düzeyine ulaşmış. Ancak emekliye ayrılmış, eski bir eleştirmen değil kendisi.</span></p>

      <p class="paragraf para-style-override-19"><span>Varvara Petrovna hemen Stepan Trofimoviç’in hiçbir zaman eleştirmen olmadığını ve tüm yaşamını onun evinde geçirdiğini söyledi. Kariyerinin başında “herkesin çok iyi bildiği” olaylarla, son zamanlarda ise İspanya tarihi üzerine yürüttüğü çalışmalarıyla ün kazanmıştı; şimdi de günümüz Alman üniversiteleriyle, galiba Dresden Madonnası üzerine bir şeyler yazmak niyetindeydi. Sözün kısası Varvara Petrovna Stepan Trofimoviç konusunda hiç ödün vermedi, onu Yuliya Mihaylovna’nın eline bırakmadı.</span></p>

      <p class="paragraf para-style-override-19"><span>— Dresden Madonnası mı? Şu Sistine Madonnası yani? Chère</span> <span>Varvara Petrovna, ben bu tablonun karşısında tam iki saat oturdum ve tam bir hayal kırıklığıyla ayrıldım. Hiçbir şey anlamadım o resimden; beni çok şaşırttığını söylemeliyim. Karmazinov da anlaşılması zor bir resim olduğu kanısında. Kimse hiçbir şey bulamıyor o resimde</span><span class="char-style-override-9">: n</span><span>e Ruslar, ne İngilizler. Resmin bütün ünü birtakım ihtiyarların vaktiyle kopardıkları gürültüden kaynaklanıyor.</span></p>

      <p class="paragraf para-style-override-19"><span>— Demek yeni bir moda?</span></p>

      <p class="paragraf para-style-override-19"><span>— Ben gençliğimizi küçümsememek gerektiğini düşünüyorum. Komünist bunlar diye bağırıyorlar gençler için ama bence sevecen, merhametli olmalıyız onlara karşı, koruyup kollamalıyız onları. Her şeyi okuyorum</span><span class="char-style-override-9">: b</span><span>ütün gazeteleri, komünleri, doğal bilimlerle ilgili haberleri, hepsini alıyorum, çünkü önünde sonunda hepimiz nerede yaşadığımızı, karşımızda kimin olduğunu bilmek zorundayız. İnsan bütün yaşamını kendi hayal dünyasında geçiremez ki! Ben de düşünüp taşındım ve gençliğe sevgiyle yaklaşmaya, böylelikle de onu tehlikenin kıyısında tutmaya karar verdim. İnanın Varvara Petrovna yalnızca biz, toplumun en üst kesimini oluşturanlar olumlu etkileyerek, özellikle de onlara sevecenlikle yaklaşarak şu sabrı tükenmiş ihtiyarların sürüklediği dipsiz uçurumlara düşmekten kurtarabiliriz onları. Yine de Stepan Trofimoviç için söylediğiniz şeyler beni sevindirdi. Bana bir fikir de verdiniz: Kendisi bize edebiyat okumalarımızda yararlı olabilir. İlimizdeki yoksul mürebbiyeler yararına, tüm gün sürecek ve insanların adlarını yazdırarak katılabilecekleri bir eğlenti düzenlemeyi düşünüyorum. Rusya’nın her yanına dağılmış durumda bu kadınlar; yalnızca bizim burada altı mürebbiye var; ayrıca iki telgrafçı kadınla iki de akademide okuyan kadın var. Aslında ötekiler de okumak isterdi ama paraları yok. Ne korkunç bir yazgısı var Rus kadınının Varvara Petrovna! Bu şimdi bir üniversite sorunu haline geldi, hatta devlet şûrası bile bununla ilgili bir toplantı yapmış. Bizim Rusya’da, şu tuhaf ülkemizde yapılmayacak iş yoktur. O bakımdan yine de yalnızca sevgiyle, sevecenlikle ve tüm toplumun sımsıcak ilgisiyle bu yüce ortak davayı olması gereken yola sokabiliriz. Ah Tanrım, sanki çok aydınımız varmış gibi! Var olmasına var elbette, ama her biri bir yerde! Birleşelim ve güçlü olalım! Özetle, önce bir edebiyat sabahı düzenleyeceğim, bunu hafif bir kahvaltı izleyecek, sonra ara veriyoruz ve akşam da balo! Balo akşamı canlı tablolarla başlasın istedik önce ama pahalıya patlayacağını görünce halk için belli edebi akımları temsil eden maskeler ve özgün kostümlerle bir iki kadril yapılmasına karar verdik. Karmazinov’dan çıktı bu esprili fikir. Kendisi bana çok yardım ediyor. Biliyor musunuz, o akşam bize son kaleme aldığı ve henüz kimsenin bilmediği bir şeyi okuyacak. Kendisi kalemi kâğıdı bırakıyor, artık bir şey yazmayacak; dolayısıyla bu son yazısı, onun halkla vedalaşması da olacak. Öyle sevimli bir şey ki, adı da “Merci”. Evet Fransızca bir ad, ama kendisi bunu eğlenceli, hatta incelikli buluyor. Bence de öyle, hatta ben salık verdim. Belki Stepan Trofimoviç de bir şey okuyabilir, kısa ve... çok derin bir şey olmaması koşuluyla. Sanırım Pyotr Stepanoviç’le birisi daha bir şeyler okuyacak. Pyotr Stepanoviç size uğrayıp programı getirir. Ya da izin verirseniz ben kendim getireyim size programı.</span></p>

      <p class="paragraf para-style-override-19"><span>— İzniniz olursa katılacaklar listesine ben de adımı yazdırmak isterim. Sözlerinizi Stepan Trofimoviç’e aktaracağım, ayrıca katılmasını kendim de rica edeceğim.</span></p>

      <p class="paragraf para-style-override-19"><span>Büyülenmiş bir havada döndü eve Varvara Petrovna. Artık Yuliya Mihaylovna’nın arkasındaydı, Stepan Trofimoviç’eyse nedense dehşetli kızgındı. Oysa zavallının hiçbir şeyden haberi yoktu, evinde oturup duruyordu.</span></p>

      <p class="paragraf para-style-override-19"><span>— Kadına resmen âşık oldum! –dedi o akşam kendisini ziyarete gelen Nikolay Vsevolodoviç’le Pyotr Stepanoviç’e.– Onun hakkında nasıl bu kadar yanılabildim anlayamıyorum?</span></p>

      <p class="paragraf para-style-override-19"><span>— Siz yine de bizim ihtiyarla barışın, –dedi Pyotr Stepanoviç,– çünkü dehşetli bir ümitsizlik içinde. Yani adamı resmen mutfağa göndermiş gibi oldunuz. Dün sizi arabanızda görüp selam vermiş, ama siz başınızı çevirmişsiniz. Biliyor musunuz, onu parlatıp öne çıkarabiliriz. Onunla ilgili bazı planlarım var, bize hâlâ yararlı olabilir.</span></p>

      <p class="paragraf para-style-override-19"><span>— Ah o akşam o da okuyacak!</span></p>

      <p class="paragraf para-style-override-19"><span>— Bir tek bu değil benim söylediğim. Bugün ben de ona uğramak niyetindeydim. Söyleyeyim mi kendisine?</span></p>

      <p class="paragraf para-style-override-19"><span>— Nasıl isterseniz. Yalnız bunu nasıl yapacağınızı bilemiyorum, –dedi Varvara Petrovna ikircikli.– Aslında onunla kendim konuşmak istiyordum; bir randevu alacaktım kendisinden.</span></p>

      <p class="paragraf para-style-override-19"><span>Bunları söyledikten sonra yüzü felaket bir şekilde asıldı.</span></p>

      <p class="paragraf para-style-override-19"><span>— Randevu almaya ne gerek var! Ben söylerim, olur biter.</span></p>

      <p class="paragraf para-style-override-19"><span>— Peki söyleyin. Yine de onunla görüşmek istediğimi ve bunun için kesinlikle bir gün belirleyeceğimi de kendisine söylemeyi unutmayın lütfen.</span></p>

      <p class="paragraf para-style-override-19"><span>Pyotr Stepanoviç bıyık altından gülerek çıktı. Aslında o da bu aralar pek hırçındı. Sabırsız çıkışlarından hemen herkes bezmiş durumdaydı; tuhaftır, yine de herkes onu bağışlıyordu. Ona başka türlü bakmak gerektiği gibi bir genel kanı oluşmuştu herkeste. Şunu da belirtmeliyim ki, Nikolay Vsevolodoviç’in düello etmesine çok bozulmuştu. Bu öylesine beklemediği bir şeydi ki anlatılanları dinlerken bile yüzü yemyeşil oldu. Belki de olayı ancak ertesi gün, herkesle birlikte duymuş olmayı onur kırıcı bulmuştu.</span></p>

      <p class="paragraf para-style-override-19"><span>— Hiç hakkınız yoktu böyle bir dövüşe girmeye, –diye fısıldadı Stavrogin’e beş gün sonra kulüpte rastlaştıklarında.</span></p>

      <p class="paragraf para-style-override-19"><span>Bu beş gün içinde hemen her gün Varvara Petrovna’ya uğramasına karşın Nikolay Vsevolodoviç’e hiç rastlamamış olması da ilginçti tabii.</span></p>

      <p class="paragraf para-style-override-19"><span>Nikolay Vsevolodoviç onun neden söz ettiğini anlamamış gibi dalgın dalgın yüzüne baktı, sonra yürümeye devam etti</span><span class="char-style-override-9">: b</span><span>üyük salondan kulübün büfesine gidiyordu.</span></p>

      <p class="paragraf para-style-override-19"><span>— Şatov’a da uğramışsınız... Marya Timofeyevna’yı da açıklayacakmışsınız, –diye devam etti ardından koşup ona yetişerek. Hatta bir an dalgınlıkla onu omzundan tuttu.</span></p>

      <p class="paragraf para-style-override-19"><span>Nikolay Vsevolodoviç’in omzundaki eli tutmasıyla silkip atması bir oldu, başını hızla ona çevirdi; kaşları müthiş bir öfkeyle çatılmıştı. Yüzünde donuk, tuhaf bir gülümsemeyle bakakaldı ona Pyotr Stepanoviç. Hepsi bir an sürdü bunların ve Nikolay Vsevolodoviç yürüyüp gitti.</span></p>

      <p class="paragraf para-style-override-20"/>

      <p class="x2030"><span>II</span></p>

      <p class="paragraf para-style-override-20"/>

      <p class="paragraf para-style-override-19"><span>Varvara Petrovna’dan çıkar çıkmaz doğruca ihtiyara koşturdu Pyotr Stepanoviç. Benim bilmediğim bir hakaretin acısını çıkarmak için bu kadar acele ediyordu. Geçen perşembe günkü son görüşmelerinde, Stepan Trofimoviç kendisinin başlattığı bir tartışmayı, Pyotr Stepanoviç’i elinde bastonuyla kovalayarak sonuçlandırmıştı. Stepan Trofimoviç o sırada bu olayı benden gizlemişti; ama bu kez Pyotr Stepanoviç her zamanki alaycı, saf ama tepeden gülümsemesi ve köşe bucağı tarayan sevimsiz, meraklı bakışlarıyla içeri girince bana kalmamı işaret etti. Böylece orada kalıp konuşmalarını dinledim ve gerçekte ilişkilerinin nasıl olduğunu öğrendim.</span></p>

      <p class="paragraf para-style-override-19"><span>O kavgalı perşembe gününden bu yana zayıflayan, rengi solan Stepan Trofimoviç kanepeye uzanmıştı. Alabildiğine laubali bir biçimde kanepeye onun yanına oturan Pyotr Stepanoviç, bacaklarını altına alarak bağdaş kurdu, böylece de kanepenin büyükçe bir bölümünü saygısızca işgal etti. Stepan Trofimoviç sesini çıkarmadı, ağırbaşlılıkla biraz kenara çekildi. Sehpanın üzerinde açık bir kitap duruyordu</span><span class="char-style-override-9">: Ç</span><span>ernişevski’nin “Ne Yapmalı?” adlı romanıydı bu. Heyhat! Dostumuzun bir tuhaflığından söz etmek zorundayım burada</span><span class="char-style-override-9">: a</span><span>rtık çekildiği inzivadan çıkmak ve son bir savaş vermek düşüncesi, iyice kışkırtılmış hayal dünyasında gitgide baskın bir düşünce halini almıştı. Tahminimce bu romanı</span> <span class="char-style-override-11">incelemesinin</span> <span>tek amacı, “mangalda kül bırakmayanlar”la gireceği çarpışmada, onların yöntemlerini ve ileri sürebilecekleri kanıtları yine onların “kutsal metin”lerinden öğrenmek, böylece hazırlandıktan sonra da bunların tümünü görkemli bir şekilde</span> <span class="char-style-override-11">onun gözünde</span> <span>yerle bir etmek istiyordu. Ah, ne acılar çektirdi bu kitap ona! Bazen umutsuzlukla fırlatıp attı kitabı elinden ve yerinden fırlayıp dehşetli bir öfkeyle aşağı yukarı dolaştı durdu odada.</span></p>

      <p class="paragraf para-style-override-19"><span>— Yazarın savunduğu ana düşüncenin doğru olduğunu ben de kabul ediyorum, –dedi bir gün nöbet geçirir gibi,– dehşet verici olan da zaten bu! Bu bizim düşüncemiz! Bu düşünceyi biz ektik, yetiştirdik, büyüttük! Bizden sonra yeni adına ne söyleyebilir ki bunlar! –Parmaklarıyla kitaba vurdu:– Aman Tanrım, her şey nasıl çarpıtılmış, nasıl eciş bücüş edilmiş, nasıl tanınmaz hale getirilmiş! Biz bu sonuçlara mı ulaşmaya çalışıyorduk? İlk düşüncenin ne olduğunu kim anlayabilir burada?</span></p>

      <p class="paragraf para-style-override-19"><span>Uzanıp sehpadan aldığı kitabın kapağına bir göz atan Pyotr Stepanoviç:</span></p>

      <p class="paragraf para-style-override-19"><span>— Aydınlanıyorsun ha? –dedi kıs kıs gülerek.– Biraz geç kalmadın mı? İstersen daha esaslılarını da getirebilirim sana.</span></p>

      <p class="paragraf para-style-override-19"><span>Stepan Trofimoviç ağırbaşlılığını yine bozmadı; bir şey söylemedi. Ben koltuğun ucuna ilişmiştim.</span></p>

      <p class="paragraf para-style-override-19"><span>Pyotr Stepanoviç hemen geliş nedenini açıkladı. Stepan Trofimoviç müthiş şaşırdı elbette; öfkeyle karışık bir korkuyla dinledi söylenenleri.</span></p>

      <p class="paragraf para-style-override-19"><span>— Bu Yuliya Mihaylovna o istedi diye benim gidip okuma yapacağımı mı sanıyor?</span></p>

      <p class="paragraf para-style-override-19"><span>— Aslında zerre kadar ihtiyaçları yok sana! Tersine sana yakınlık göstererek Varvara Petrovna’ya yağ çekmeye çalışıyor. Senin de anlayacağın üzere artık okuma önerisini geri çeviremezsin. Hem sanırım bunu sen de çok istersin, –diye ekledi yine kıs kıs gülerek.– Siz yaşlılar yok musunuz, nasıl da meraklısınızdır kendinizi göstermeye! Yalnız bana bak, sakın milleti sıkma... İspanya tarihi miydi neydi yazdığın? Üç gün önce falan bana ver de bir okuyayım, yoksa uyutursun herkesi!</span></p>

      <p class="paragraf para-style-override-19"><span>Böylesine kaba, açıktan açığa iğneleyici, aşağılayıcı sözlerin birbiri ardınca ve hızla sıralanıvermesinin ardında onunla daha incelikli bir dille konuşulamayacağını, onun yalnızca böyle bir dilden anladığını göstermek gibi bir amaç vardı kuşkusuz. Stepan Trofimoviç aşağılamaları fark etmemiş gibi hep o ağırbaşlı tutumunu sürdürüyordu. Yine de anlatılan şeyler sanki gitgide daha çok etkilemeye başlamıştı onu.</span></p>

      <p class="paragraf para-style-override-19"><span>— Hem de kendisi...</span> <span class="char-style-override-11">kendisi</span> <span>istedi öyle mi, bunu bana iletmenizi...</span> <span class="char-style-override-11">sizden?</span> <span>–dedi yüzü bembeyaz.</span></p>

      <p class="paragraf para-style-override-19"><span>— Aslında onun istediği seninle görüşmek için bir gün belirlemekti... bunlar hep senin salya sümük duygusallıklarının kalıntıları... Yirmi yıl cilveleşmişsin kadınla ve birbirinden gülünç birtakım yöntemler benimsetmişsin. Ama buraya kadarmış</span><span class="char-style-override-9">: “</span><span>Artık gözlerim açıldı,” diyor, başka bir şey demiyor! Aranızdaki dostluğu kendisinin yüzüne karşı aynen şu sözlerle yorumladım</span><span class="char-style-override-9">: k</span><span>arşılıklı olarak birbirinize bulaşık sularınızı boca etmişsiniz! Ya birader, bana öyle çok şey anlattı ki... onca zaman amma uşaklık etmişsin sen ona! Doğrusu senin adına yüzüm kızardı!</span></p>

      <p class="paragraf para-style-override-19"><span>— Ben mi uşaklık etmişim? –diye sordu Stepan Trofimoviç kendini tutamayıp.</span></p>

      <p class="paragraf para-style-override-19"><span>— Daha da kötüsünü etmişsin! Bir yanaşmaymışsın; gönüllü uşak senin anlayacağın! Çalışma dedin mi hiç canımız çekmez, ama para dedin mi iştahımız yerinde! Bütün bunları artık o da görmeye başlamış</span><span class="char-style-override-9">: h</span><span>akkında anlattıkları yenilir yutulur şeyler değil! Ona yazdığın mektupları okuyunca gülmekten altıma kaçıracaktım be birader! Acınası, iğrenç şeyler! Meğer ahlaken iler tutar yerin kalmamış senin! Zaten sadakada her zaman böyle küçültücü bir yan vardır; en açık örneği de sensin bunun!</span></p>

      <p class="paragraf para-style-override-19"><span>— Sana benim mektuplarımı mı gösterdi?</span></p>

      <p class="paragraf para-style-override-19"><span>— Hem de hepsini! Ama tabii o kadar mektubu nasıl okuyayım? Az kâğıt düşmanı değilmişsin sen de</span><span class="char-style-override-9">: b</span><span>elki iki binden fazla mektup vardı! Biliyor musun ihtiyar, bir ara sana gerçekten varacak gibi olmuş sanki, ama sen ahmakça kaçırmışsın fırsatı! Ben tabii senin açından söylüyorum bunu</span><span class="char-style-override-9">: a</span><span>z kalsın “başkasının günahı”nı örtmek için evlendirilmekten de, para için soytarılık yapıp milleti eğlendirmekten de çok daha iyi olurdu böylesi.</span></p>

      <p class="paragraf para-style-override-19"><span>— Para için mi? O... o, para için mi diyor? –diye inledi Stepan Trofimoviç.</span></p>

      <p class="paragraf para-style-override-19"><span>— Ya ne sandın? Dur hele, seni yine de savundum ben. Ne olsa bu senin kendini haklı çıkarabileceğin biricik yol. Herkes gibi senin de paraya ihtiyacın olduğunun o da farkında; bu noktada haklısın. Birlikteliğinizin karşılıklı çıkar ilişkisine dayandığını iki kere ikinin dört ettiği gibi gösterdim kendisine</span><span class="char-style-override-9">: o</span> <span>sermaye sahibi, sen onun duygusal soytarısı. Onu inek gibi sağmana karşın para için bir şey dediği yok. Sana yirmi yıl boyunca inanmasına kızıyor o; soyluluğunla onu kandırmana, bu kadar uzun bir süre onu yalan söylemek zorunda bırakmana... Kendisinin yalan söylediğini asla kabul etmeyecek, tabii bu yüzden de senin payına iki kat paylanmak düşecek! Yalnız benim burada anlayamadığım, nasıl olup da bir gün bütün bunların hesabını vermek zorunda kalacağını düşünememiş olman. Şu akıl denen şeyden herhalde sende de birazcık vardır! Dün seni düşkünler yurduna yerleştirmesini salık verdim kendisine; için rahat olsun, eli yüzü düzgün bir yerde kalacaksın, onur kırıcı koşullar içinde olmayacaksın; sanırım dediğimi yapacak. Üç hafta önceki mektubunu hatırlıyor musun, hani ben X’teyken yazdığını?</span></p>

      <p class="paragraf para-style-override-19"><span>— Sakın ona gösterdiğini söyleme mektubu! –diye haykırdı Stepan Trofimoviç dehşet içinde.</span></p>

      <p class="paragraf para-style-override-19"><span>— Nasıl göstermem</span><span class="char-style-override-9">: i</span><span>lk işim bu oldu! Yok senin yeteneğini kıskanıyor ve seni bilmem nasıl sömürüyormuş falan filan... hani, şu “başkasının günahları”ndan da söz ettiğin mektup. Fakat sen de amma gurur budalasıymışsın be birader! Gülmekten yerlere yattım okurken! Aslında mektupların korkunç sıkıcı! Berbat bir üslubun var! Çoğu kez hiç okumadım bile mektuplarını, hatta bir tanesinin zarfını bile açmadım, öylece duruyor... yarın sana geri yollarım. Ama bu sonuncusu yok mu, bir harikaydı! Yerlere yıkıldım gülmekten!</span></p>

      <p class="paragraf para-style-override-19"><span>— Canavar... canavar! –diye inledi Stepan Trofimoviç.</span></p>

      <p class="paragraf para-style-override-19"><span>— Lanet olsun! Seninle de hiç konuşulmuyor! Bana bak, yine geçen perşembe gününe çevirmeyeceksin değil mi her şeyi?</span></p>

      <p class="paragraf para-style-override-19"><span>Stepan Trofimoviç gözdağı verircesine doğruldu yerinden:</span></p>

      <p class="paragraf para-style-override-19"><span>— Hangi cesaretle böyle bir dille konuşabiliyorsun sen benimle?</span></p>

      <p class="paragraf para-style-override-19"><span>— Böyle bir dil mi? Konuştuğum şu basit ve apaçık dilden mi söz ediyorsun?</span></p>

      <p class="paragraf para-style-override-19"><span>— Söyle bana canavar, sen benim oğlum musun değil misin?</span></p>

      <p class="paragraf para-style-override-19"><span>— Bunun yanıtını sen benden daha iyi bilirsin. Gerçi her babanın gözü bu konuda biraz körleşme eğilimindedir ya, neyse...</span></p>

      <p class="paragraf para-style-override-19"><span>— Sus, sus! –diye haykırdı Stepan Trofimoviç tepeden tırnağa sarsılarak.</span></p>

      <p class="paragraf para-style-override-19"><span>— Gördüğün gibi senin tek bildiğin şey bağırıp küfretmek... ve tıpkı geçen perşembe olduğu gibi, bastonunla insanın üzerine yürümek... oysa o gün bütün yaptığım bir belge aramaktı. Merakımdan bütün gece bavulunu karıştırdım durdum. İçin rahat olsun, işe yarar hiçbir şey ele geçiremedim. Yalnızca annemin o Polonyalıya yazdığı bir pusula. Ama kendisinin karakterini düşündüğümüzde...</span></p>

      <p class="paragraf para-style-override-19"><span>— Tek bir şey daha söylersen tokadı yersin!</span></p>

      <p class="paragraf para-style-override-19"><span>— Adama bak! –dedi Pyotr Stepanoviç birden bana dönerek.– Geçen perşembeden beri hep böyle! İyi ki bugün siz buradasınız! Elinizi vicdanınıza koyup söyleyin</span><span class="char-style-override-9">: a</span><span>nnem hakkında böyle konuşuyorum diye bana içerliyor; ama beni buna zorlayan kim? Kendisi değil mi? Petersburg’da daha bir lise öğrencisiyken, geceleyin beni iki kez uykumdan uyandıran ve boynuma sarılıp kocakarı gibi ağlayan kendisi değil mi? Gece vakti gözyaşları arasında bana anlattıkları nelerdi dersiniz? Annem hakkındaki bu masum hikâyeler! Bunları ilk ondan duydum ben!</span></p>

      <p class="paragraf para-style-override-19"><span>— Ah, ben o zaman bunları en yüce anlamlarında anmıştım! Beni anlamamışsın... hiçbir şeyi... hiçbir şeyi anlamamışsın!</span></p>

      <p class="paragraf para-style-override-19"><span>— Yine de kabul et ki bunları senin ağzından duymak, benden duymaktan çok daha iğrenç! Gerçi benim için hiç fark etmez! Ben seni düşünerek böyle konuşuyorum. Benden yana için rahat olsun</span><span class="char-style-override-9">: a</span><span>nnemi hiç suçlamıyorum... ister sen ol, ister Polonyalı olsun... benim için hiç fark etmez! Berlin’de böyle ahmakça bir şeyler olmasının suçlusu ben değilim ki. Hem zaten sizin aranızda akıllıca ne olabilirdi ki? Bütün bunların sonunda gülünç olan kim, siz değil misiniz? Hem benim senin mi yoksa bir başkasının mı oğlu olduğum zerre kadar umurunda mı? Biliyor musunuz, –yeniden bana dönmüştü,– ömründe benim için tek bir ruble harcamadı, on altı yaşıma gelene dek beni hiç tanımadı, burada beni acımasızca soydu, şimdi de kalkmış ömrü boyunca benim için kalbinin nasıl sızladığından dem vuruyor, önümde bir aktör gibi kırıtıyor. İnsaf yahu, Varvara Petrovna mıyım ben?</span></p>

      <p class="paragraf para-style-override-19"><span>Kalkıp şapkasına uzandı.</span></p>

      <p class="paragraf para-style-override-19"><span>— Şu andan itibaren seni lanetliyorum! –dedi Stepan Trofimoviç elini ona doğru uzatarak, yüzü ölü gibi sapsarıydı.</span></p>

      <p class="paragraf para-style-override-19"><span>— İnsanın ahmaklaşmasında sınır yok anlaşılan! –dedi Pyotr Stepanoviç şaşırarak.– Hoşça kal ihtiyar, bir daha kapını çalmayacağım. Okuyacağın zımbırtıyı çabuk hazırla... becerebilirsen eğer gerçeklerden kopuk, saçma sapan bir şey olmasın... en önemlisi de kısa olsun! Hoşça kal!</span></p>

      <p class="paragraf para-style-override-20"/>

      <p class="x2030"><span>III</span></p>

      <p class="paragraf para-style-override-20"/>

      <p class="paragraf para-style-override-19"><span>Dolaylı başka etkenler de söz konusuydu burada kuşkusuz. Pyotr Stepanoviç’in gerçekten de babasıyla ilgili birtakım niyetleri vardı. Bence ihtiyarı iyice çileden çıkarıp son ve umutsuz bir atılışta bulunmaya zorlayarak bilinen skandallardan birinin kahramanı yapmak gibi bir çaba içindeydi. İleriye yönelik dolaylı birtakım amaçları için gerekliydi bu ona, ama bunlardan daha sonra söz edeceğim. O sıralar böyle –tabii hepsi birbirinden fantastik– sayısız hesabı vardı. Bu bağlamda Stepan Trofimoviç dışında bir kişiye daha eziyet ediyordu. Gerçi sonradan pek çok başka kişiye daha eziyet ettiği ortaya çıktı; ama bu ikinci kurbanıyla ilgili özel birtakım hesapları vardı. Bu kurban Bay von Lembke’ydi.</span></p>

      <p class="paragraf para-style-override-19"><span>Andrey Antonoviç von Lembke, son genel yıllığa</span> <span>göre Rusya’da sayıları birkaç yüz bin dolayında olan ve tam bir disiplinle birbirlerine kenetlenerek son derece örgütlü bir yapı oluşturduklarını belki kendileri bile bilmeyen, (doğuştan) ayrıcalıklı ve gözde soydan</span><span class="dipnot char-style-override-8"><a class="footnote-link" href="#footnote-225-27" id="footnote-225-27-backlink">27</a></span> <span>geliyordu. Bu örgütlü yapı önceden tasarlanmış bir şey olmadığı gibi, öylesine uyduruluvermiş bir şey de değildi. Bütün soy oturup konuşarak, tartışarak değil, soyun bütün üyelerinin her zaman, her yerde, her koşulda birbirine destek olması şeklinde bir tür ahlaki zorunlulukla kendiliğinden bir araya gelmişti. Andrey Antonoviç yüksek çevrelere yakın ailelerle zengin aile çocuklarının doldurduğu yüksek Rus okullarından birinde eğitim görme onuruna sahip oldu. Bu okulu bitiren öğrenciler hemen devlet dairelerinde oldukça önemli görevlere atanırlardı. Andrey Antonoviç’in biri mühendis-yarbay, biri de fırıncı iki dayısı vardı; ama yine de bu ayrıcalıklı okula girebilmiş ve orada pek çok soydaşıyla karşılaşmıştı. Okulun neşeli tiplerinden biriydi; derslerde pek başarılı değilse de herkes onu severdi. Üst sınıflardaki çocukların çoğu, en çok da Rus çocukları, karmaşık birtakım güncel sorunlara kafa yorar, okul biter bitmez bütün bu sorunları şıp diye çözüvereceklermiş gibi bir edayla bitmez tükenmez tartışmalar yürütürlerken Andrey Antonoviç her haliyle tipik bir öğrenci, saf bir okulluydu</span><span class="char-style-override-9">: b</span><span>elki biraz edepsizce ama son derece basit, saf birtakım buluşlarla herkesi güldürürdü; hayattaki tek amacı da buydu sanki. Örneğin öğretmen kendine bir soru soracak oldu mu, pek gürültülü ve tuhaf bir biçimde sümkürür, böylelikle de hem öğretmeni, hem arkadaşlarını güldürürdü; bir bakarsınız yatakhanede alkışlar arasında açık saçık birtakım taklitler yapardı; bazen da burnuyla, –evet, yalnızca burnuyla– hem de parmak ısırtan bir ustalıkla Fra Diavolo’nun</span><span class="dipnot char-style-override-8"><a class="footnote-link" href="#footnote-225-28" id="footnote-225-28-backlink">28</a></span> <span>uvertürünü çalardı. Son derece düzensizdi, ama bilerek ve isteyerek böyleydi: Nedense bunun zekice bir şey olduğuna inanmıştı. Son sınıfa geldiğinde Rusça birtakım manzumeler yazmaya başladı. Kendi soyunun dilini, Rusya’daki bütün öteki soydaşları gibi doğru dürüst konuşamazdı. Şiire duyduğu bu eğilim, yoksul düşmüş bir Rus generalinin, okulda herkesin geleceğin büyük ozanı olarak gördüğü karamsar ve nedense boynu bükük oğluyla yakınlaşmasını sağladı; koruyucu denebilecek bir tavır içinde oldu bu çocuğa karşı. Üç yıl sonra okul bitip de edebiyat uğruna memurluktan ayrılan, o nedenle de yırtık çizmeleriyle etrafa gösteriş yapmak zorunda kalan ve kış başlarında incecik bir paltoyla dişleri takırdayıp duran karamsar, boynu bükük arkadaş, bir gün Aniçkov Köprüsü’nün orada eski protégé,</span><span class="dipnot char-style-override-8"><a class="footnote-link" href="#footnote-225-29" id="footnote-225-29-backlink">29</a></span> <span>Lembka ile karşılaştı (okulda herkes ona Lembka derdi) ve onu ilk gördüğünde tanıyamayarak şaşkın şaşkın baktı</span><span class="char-style-override-9">: k</span><span>arşısında iki dirhem bir çekirdek giyinmiş, çizmeleri ışıl ışıl, eldivenleri yepyeni, geniş kesimli harika paltosu, koltuk altında tuttuğu evrak çantası ve aşırı özenilmiş, gözalıcı, kızıl favorileriyle Lembka duruyordu. Lembke arkadaşına hoş, gönül alıcı şeyler söyleyerek evinin adresini verdi ve bir akşam uğramasını rica etti. Bu arada onun “Lembka” değil, adıyla sanıyla von Lembke olduğu ortaya çıktı. Arkadaşı da galiba yalnızca duyduğu kinden dolayı onun evine gitti. Pek de öyle gözalıcı olmayan ama yine de kırmızı halı serili merdivenlerde özel üniformalı bir kapıcı tarafından karşılandı ve kimi aradığı soruldu. İpi çektiğinde üst katın çıngırağı çalmış, ziyaretçi de büyük bir zenginlik görmeyi ummuştu, ama “Lembka”sını evin hemen girişinde, yan tarafta, büyükçe bir yeşil perdeyle ikiye bölünmüş küçük, loş, eski yüzlü bir odada buldu; koyu yeşil koltuklar yumuşak ama eskiydi; dar ve yüksek pencerelerde de koyu yeşil perdeler asılıydı. Von Lembke onu koruması altına alan uzak akrabalarından bir generalin yanında oturuyordu. Konuğunu aydınlık bir yüzle karşıladı; ciddi, zarif, nazikti. Edebiyattan da söz ettiler ama yasak savma türünden. Beyaz kravatlı bir uşak açık bir çay ve yanında küçük, yuvarlak bisküviler getirdi. Konuk, öfkesinden madensuyu istedi; epey bir gecikmeyle geldi madensuyu, o arada Lembke de uşağı bir kez daha çağırıp emir verirken utanmış gibiydi. Yine de konuğuna bir şeyler yemek isteyip istemediğini de sordu; konuğun bir şey istememesine ve sonunda kalkıp gitmesine sevinmiş gibiydi. Önünde sonunda kariyer yolunda henüz ilk adımlarını atıyordu Lembke ve soydaşı önemli bir generalin evine sığınmış durumdaydı.</span></p>

      <p class="paragraf para-style-override-19"><span>Üstelik o sıralar generalin beşinci kızı için iç geçiriyordu Lembke ve galiba aşkına karşılık da görüyordu. Yine de zamanı geldiğinde Amaliya’yı yaşlı generalin eski bir arkadaşına, yaşlı bir Alman fabrikatöre verdiler. Andrey Antonoviç fazla dövünmedi, oturup kâğıttan bir tiyatro yaptı. Perde açılıyor, oyuncular sahneye çıkıp ellerini kollarını oynatıyorlardı; seyirciler localarında oturuyor, orkestrada bir aygıt aracılığıyla kemanların üzerinde yaylar gidip gelirken orkestra şefi sopasını sallıyor, parterde subaylar ve genç kavalyeler el çırpıyordu. Her şey kâğıttan yapılmıştı; her şeyi von Lembke kendisi düşünmüş, kendisi yapmıştı; aşağı yukarı altı ayını almıştı tiyatro. General tiyatro şerefine yalnızca soydaşların katıldığı bir davet verdi; tiyatro ortaya çıkarıldı, yeni evli Amaliya ve fabrikatörüyle birlikte generalin kızları, pek çok başka soydaş hanım ve genç kızlar Alman dikkatiyle tiyatroyu inceleyip övdüler; sonra dans edildi. Lembke’nin keyfine diyecek yoktu; derdini hemen unutup avunmuştu.</span></p>

      <p class="paragraf para-style-override-19"><span>Yıllar yılları kovaladı, kariyeri iyice yoluna girdi Lembke’nin. Hep önemli görevlerde ve hep kendi soydaşlarının yönetimi altında çalıştı; sonunda yaşına göre çok önemli bir makamın sahibi oldu. Ne zamandır evlenmek istiyor, inceden inceye kendine bir kız bakıp duruyordu. Amirlerinden habersiz bir derginin yazı kuruluna bir öyküsünü göndermiş ama öyküsü basılmamıştı. Buna karşılık yine kâğıttan koca bir tren, istasyon ve demiryolu yaptı ve yine olağanüstü başarılı oldu</span><span class="char-style-override-9">: e</span><span>llerinde bavulları, bohçaları, çocukları, köpekleriyle yolcular trene biniyor; kondüktörler, görevliler istasyonda gidip gelirken çanlar çalınıp işaretler veriliyor ve tren hafifçe kımıldayıp hareket ediyordu. Bu incelikli iş için tam bir yılı gitti von Lembke’nin. Ama öyle ya da böyle evlenmesi de gerekiyordu. Oldukça geniş, daha çok Alman dünyasından oluşan bir çevresi vardı; ama Ruslar arasında da dolaşırdı, kuşkusuz amirleri olarak. Otuz sekiz yaşına geldiğinde bir de mirasa kondu. Ölen fırıncı dayısı ona on üç bin ruble bıraktı. İş artık bir mevki bulmaya kalıyordu. Memuriyet hayatında istese pek çok şey yapabilecek olanaklara sahip olmuştu Bay von Lembke, ama o alçakgönüllü bir insandı. İstese devlete ait keresteler üzerinde dilediği gibi tasarrufta bulunabileceği bir görevin ya da buna benzer, tadından yenmez başka görevlerin yaşam boyu sefasını sürebilirdi. Ama işte bu noktada beklenen Minna ya da Ernestina yerine Yuliya Mihaylovna çıkıverdi karşısına. Kariyerinde müthiş bir sıçrama demekti bu. Alçakgönüllü, düzenli von Lembke, kendisinin de ihtiraslı bir insan olabileceğini hissetti.</span></p>

      <p class="paragraf para-style-override-19"><span>Yuliya Mihaylovna’nın eski hesaba göre iki yüz canlık toprağı vardı, üstelik büyük bir nüfuzu vardı. Beri yandan von Lembke gayet yakışıklı bir adamdı, onunsa yaşı kırkı aşkındı. İlgiye değer bir nokta olarak şunu da belirtelim</span><span class="char-style-override-9">: v</span><span>on Lembke yavaş yavaş Yuliya Mihaylovna’ya âşık oldu ve kendini gitgide daha çok damat gibi hissetmeye başladı. Nikâhlarının kıyılacağı günün sabahı ona bir şiir yolladı. Her şey, hatta şiir bile Yuliya Mihaylovna’nın pek hoşuna gitti</span><span class="char-style-override-9">: k</span><span>olay değil, kırk yaş bu! Von Lembke kısa süre içinde önemli bir unvan ve nişanla onurlandırılarak bizim ile atandı.</span></p>

      <p class="paragraf para-style-override-19"><span>Bizim buraya gelmeden önce Yuliya Mihaylovna üzerinde özenle çalışıp kocasını hazırladı. Ona göre kocası çok da yeteneksiz değildi. Bir kez salonlarda pek açık vermiyor, kendini göstermesini biliyordu; sonra, derin düşüncelere dalmış gibi dinlemek de, derin düşüncelere dalmış gibi susmak da elinden geliyordu; çok iyi birkaç duruş geliştirmişti kendine; hatta konuşma bile yapabildiği gibi, sözlerinde bazen bölük pörçük de olsa düşünceye benzer bir şeylerin uç verdiği görülebiliyordu; üzerinde son moda liberalliğin bütün olmazsa olmazlarının ışıldadığını da unutmayalım. Yine de Yuliya Mihaylovna’yı kaygılandıran birkaç yanı vardı</span><span class="char-style-override-9">: P</span><span>ek ferasetli değildi von Lembke ve bitmez tükenmez kariyer arayışlarından kendini yorgun hissedip huzur arayışına girmişti. Yuliya Mihaylovna kendindeki makam düşkünlüğünü ona da aşılamaya çabalarken, o tuttu birden kâğıttan bir Lüteryan kilisesi yapmaya girişti. Papaz kürsüde vaaz veriyor, inananlar huşu içinde el bağlayıp vaazı dinliyor, kadının biri mendilinin ucuyla gözyaşını silerken bir ihtiyar sümkürüyordu; son olarak da dünyanın parası harcanarak İsviçre’den özel olarak getirtilen küçük org çalmaya başlıyordu. Yuliya Mihaylovna daha gördüğü anda neredeyse bir tür korkuya kapılıp odasındaki kilitli sandığa kaldırdı kiliseyi. Buna karşın kimselere göstermeden roman yazabileceğini söyledi kocasına. O günden sonra da kendinden başka kimseye güvenmedi. Buradaki terslik, işin içinde tam bir hafiflik ve ölçüsüzlük olmasıydı. Yazgı onu biraz fazla oyalamış, yaşlı bir kıza döndürmüştü. Hırslı ve biraz da asabi bir insan olarak zihninde düşünceler birbirini kovalıyordu. Ama asıl isteği ili yönetmek ve çevresinin hayranlarca kuşatılmasıydı. Seçimini bu şekilde yapmıştı. Von Lembke başlangıçta biraz korktuysa da, bir süre sonra memurlara özgü sezgisiyle valiliğin korkulacak bir makam olmadığını anladı. Hatta ilk iki üç ay harika geçti. Ama Pyotr Stepanoviç’in ortaya çıkmasıyla birlikte tuhaf şeyler olmaya başladı.</span></p>

      <p class="paragraf para-style-override-19"><span>Genç Verhovenskiy, ilk andan başlayarak Andrey Antonoviç’e karşı tam bir saygısızlık içinde oldu ve onun üzerinde tuhaf birtakım haklar elde etti. Kocasının önemi, saygınlığı konusunda her zaman titizlenen Yuliya Mihaylovna nedense bu saygısızlığı görmedi, görmek istemedi, en azından önemsemedi. Genç adam bir anda gözdesi olup çıkmıştı; onlarda yiyip içiyor, hatta neredeyse onlarda uyuyordu. Von Lembke başkalarının yanında ona “delikanlı” diye seslenmek, koruyucu bir edayla omzuna pat pat vurmak gibi bir savunma geliştirdiyse de bunun pek işe yaradığı söylenemezdi</span><span class="char-style-override-9">: P</span><span>yotr Stepanoviç gözlerinin içine baka baka onunla alay ediyor, hatta ciddi ciddi bir şeyler söylemekteyken yanlarına biri geldi mi beklenmedik şeyler söylemeye başlıyordu. Bir akşam evine dönen von Lembke, delikanlıyı çalışma odasındaki kanepede yatar buldu; oysa onu davet falan etmemişti. Beriki geçerken uğradığını, evde kimseyi bulamayınca da “fırsat bilip mis gibi bir uyku çektiğini” söyledi. Von Lembke haliyle içerledi ve bir kez daha karısına yakındı; onun dertlenmesine gülen Yuliya Mihaylovna, besbelli vali olarak ağırlığını delikanlıya hissettiremediğini, ama “çocuğun” en azından kendisiyle hiç yüz göz olmadığını, “toplum kuralları dışına çıkan kimi davranışları olmakla birlikte saf, temiz bir insan” olduğunu söyledi. Von Lembke surat astıysa da bu kez Yuliya Mihaylovna barıştırdı onları. Pyotr Stepanoviç özür dilemediği gibi, başka bir zaman yapılmış olsa yeni bir hakaret sayılabilecek kaba bir şakayla geçiştirdi işi; bu kaba şaka bu kez pişmanlık yerine geçti. İşin kötüsü Andrey Antonoviç daha baştan ona bir roman yazdığını söylemek gafletinde bulunmuştu. Pyotr Stepanoviç’i sanata, edebiyata düşkün, ateşli bir genç gibi gördüğü, nicedir de kendine bir dinleyici düşleyip durduğu için tanışmalarının daha ilk günlerinde ona romanından iki bölüm okudu. Beriki sıkıldığını gizlemeden, esneye esneye dinledi, övücü tek kelime etmedi ama ayrılırken evde canım sıkıldıkça okurum, bakarsınız bir fikir edinebilirim, diyerek müsveddeleri istedi; Andrey Antonoviç de verdi. Hemen her gün onlara uğramasına karşın, aldıklarını bir daha geri getirmediği gibi sorulduğunda da yanıt yerine sırıtmakla yetindi. Sonunda daha o akşam sokakta yitirdiğini söyledi müsveddeleri. Olup bitenleri öğrendiğinde dehşetli kızdı kocasına Yuliya Mihaylovna:</span></p>

      <p class="paragraf para-style-override-19"><span>— Yaptığın kâğıttan kiliseden de söz ettin mi yoksa ona? –diye sordu telaş, hatta korku içinde.</span></p>

      <p class="paragraf para-style-override-19"><span>Von Lembke derin düşüncelere gömüldü; oysa düşünmek onun için zararlıydı ve doktorlar yasaklamışlardı düşünmesini. Ayrıca ilin işleri de pek yolunda gitmiyordu, bundan az sonra söz edeceğiz. Ama ötekisi özel bir durumdu</span><span class="char-style-override-9">: y</span><span>alnızca amir olarak onuruna dokunmakla kalmıyor, kalbi de kırılıyordu. Aile içi anlaşmazlıklar, karıkoca arası çatışmalar evlenirken aklının ucundan geçmeyen şeylerdi Andrey Antonoviç’in. Minna ya da Ernestina hayalleri kurarken düşüncesi böyleydi. Aile içi gerginlikleri kaldırabilecek güçte görmüyordu kendisini. Sonunda Yuliya Mihaylovna gelip açık açık konuştu onunla:</span></p>

      <p class="paragraf para-style-override-19"><span>— Boş yere kızıyorsun, –dedi.– Her şey bir yana, ondan üç kat daha akıllı olduğunu ve toplumsal hiyerarşide onunla karşılaştırılamayacak denli yukarıda olduğunu düşün yeter. Bu çocukta eski serbest düşüncelilik günlerinin pek çok kalıntısı var henüz; bana sorarsan yaptıkları yalnızca yaramazlık. Birden değil, yavaş yavaş yapılmalı her ne yapılacaksa. Gençlerimizin üzerine titremeliyiz; ben sevecen bir tutumla uçurumun kıyısında tutmaya çalışıyorum onları.</span></p>

      <p class="paragraf para-style-override-19"><span>— Ama ağzından çıkanları bir duysan! –diye itiraz etti von Lembke.– O herkesin önünde halkı alıklaştırmak ve böylece ayaklanmasını önlemek için onu votka içmeye hükümetin kışkırttığını söyleyecek, ben de bunu hoşgörüyle mi karşılayacağım? Herkesin önünde bu tür sözleri dinlerken ne duruma düştüğümü gözünün önüne getirebiliyor musun?</span></p>

      <p class="paragraf para-style-override-19"><span>Pyotr Stepanoviç’le geçen günkü konuşmasını düşünerek söylemişti von Lembke bunları. Heveslisi olduğundan değil de, belki bir yararı olur düşüncesiyle biriktirip özenle koruduğu, 1859 yılından bu yana Rusya’da ve yurtdışında yayınlanmış her tür bildiriden oluşan gizli koleksiyonunu, kendi liberalizmiyle onu silahsız bırakmak gibi masum bir amaçla Pyotr Stepanoviç’e gösterme gafletinde bulunmuştu. Onun amacını sezen Pyotr Stepanoviç, o bildirilerden her birinin tek bir satırında bile, “sizin vilayet kalemi de dahil” bütün kalem odalarında yazılıp çizilen onca şeyden çok daha derin anlamlar bulunur, demişti.</span></p>

      <p class="paragraf para-style-override-19"><span>Bu sözlere içerleyen von Lembke:</span></p>

      <p class="paragraf para-style-override-19"><span>— Ama bu... bu bizim için henüz çok erken, –dedi bildiriyi göstererek neredeyse yalvarır gibi.</span></p>

      <p class="paragraf para-style-override-19"><span>— Hayır hiç de erken değil; siz korktuğunuza göre erken değil.</span></p>

      <p class="paragraf para-style-override-19"><span>— İyi ama kiliseleri yıkalım diye çağrıda bulunuluyor burada.</span></p>

      <p class="paragraf para-style-override-19"><span>— Ne var bunda? Akıllı bir insan olduğunuza göre hiç kuşkusuz Tanrı’ya inanmıyorsunuz; ama halkın böyle alık, sersem kalması için dinin elinizde çok yararlı bir araç olduğunu çok iyi biliyorsunuz. Gerçekten mi yanasınız, yalandan mı?</span></p>

      <p class="paragraf para-style-override-19"><span>— Tamam kabul, ben de aynı düşüncedeyim, tümüyle aynı düşüncedeyim ama bu bizim için henüz erken... –dedi von Lembke yüzünü buruşturarak.</span></p>

      <p class="paragraf para-style-override-19"><span>— Kiliselerin yıkılmasını ve sopalarla silahlanmış olarak Petersburg üzerine yürünmesini kabul ediyor, yalnızca bunun için zamanının henüz erken olduğunu mu söylüyorsunuz? O zaman siz bu hükümette nasıl memurluk yapabiliyorsunuz?</span></p>

      <p class="paragraf para-style-override-19"><span>Böylesine kaba bir biçimde yakalandığı için ne yapacağını iyice şaşıran Lembke:</span></p>

      <p class="paragraf para-style-override-19"><span>— Öyle değil, öyle değil. –dedi gitgide artan bir heyecanla; kendini aşağılanmış hissediyor bu da onu iyice öfkelendiriyordu.– Siz henüz pek gençsiniz ama daha önemlisi bizim amaçlarımızı bilmiyorsunuz, bu yüzden de her şeyi birbirine karıştırıyorsunuz. Şimdi aziz Pyotr Stepanoviç, siz bizi hükümetin memurları diye adlandırıyorsunuz değil mi? Pekâlâ. Yani bağımsız memurlarız biz değil mi? Pekâlâ. Nasıl davranalım peki? Üzerimizde birtakım sorumluluklar var; demek ki biz de sizler gibi ortak davaya hizmet ediyoruz. Sizin sallayıp sarstığınız, biz olmasak dört bir yana dağılacak şeyi tutuyoruz yalnızca. Biz sizin düşmanınız değiliz; kesinlikle değiliz. Biz size ileri arkadaşlar diyoruz. İlerleyin diyoruz; hatta sallayıp sarsın diyoruz. Yani neyin değiştirilmesi gerekiyorsa, ne eskimişse onu sallayın, sarsın. Ama gerektiğinde biz sizi gereken sınırlar içinde tutarız ve böylece sizi, size karşı koruruz. Çünkü biz olmazsak sallaya sarsa Rusya’yı o güzel görünüşünden yoksun bırakırsınız. İşte bu noktada bizim görevimiz Rusya’nın o güzel görünüşü üzerine titremektir. Birbirimize gerekli olduğumuzu anlamanız gerek. Nasıl ki İngiltere’de Whig’lerle Tory’ler</span><span class="dipnot char-style-override-8"><a class="footnote-link" href="#footnote-225-30" id="footnote-225-30-backlink">30</a></span> <span>birbirleri için gereklilerse, bizler de öyleyiz. Biz Tory’yiz, siz Whig. Benim anladığım bu.</span></p>

      <p class="paragraf para-style-override-19"><span>Andrey Antonoviç kendini iyice kaptırmıştı. Petersburg’dayken de severdi böyle akıllıca ve liberalce konuşmalar yapmayı. Üstelik burada kapı ardından gizlice dinleyen de yoktu. Pyotr Stepanoviç onda pek görülmeyen bir ciddiyetle susmuş dinliyordu. Bu durum hatibi büsbütün coşturdu.</span></p>

      <p class="paragraf para-style-override-19"><span>— Biliyorsunuz, ben bu “ilin sahibiyim”, –diye sürdürdü sözlerini, odada aşağı yukarı dolaşmaya başlamıştı.– Burada o kadar çok görevim var ki, bunların hiç birini yerine getiremiyorum; öte yandan, burada yapacak hiçbir iş olmadığı da söylenebilir. İşin sırrı her şeyin hükümete bağlı olmasında. Hükümet örneğin cumhuriyet ilan edermiş, varsın etsin; bunu ister siyasal açıdan, ister tutkuları yatıştırmak için yapsın; öte yandan ve buna koşut olarak, varsın valilerin de gücünü artırsın. O zaman biz valiler cumhuriyeti ham diye yutarız! Cumhuriyet ne, aklınıza ne gelirse yutarız! En azından ben kendimi buna hazır hissediyorum... Sözün özü, hükümet bir telgraf emriyle bana activité dévorante</span><span class="dipnot char-style-override-8"><a class="footnote-link" href="#footnote-225-31" id="footnote-225-31-backlink">31</a></span> <span>ilan ediyorum desin, hayhay, ben ona da hazırım, hemen o dakika başlarım. Bunu burada yüzlerine karşı da söyledim, “Sayın baylar,” dedim, “İlimizdeki bütün kurumların denge içinde gelişebilmesi için, valilerin yetkilerinin artırılması gerek.” İster zemstvoyla ilgili olsun, ister yargıyla, tüm kurumların deyim yerindeyse iki nitelikli bir varlığı olmalı... Yani bunlar bir yandan var olmalılar (bunun zorunlu olduğunu kabul ediyorum), bir yandan da var olmamalılar. Her şey hükümetin bu konudaki görüşüne bağlı. Öyle bir gelişme olur ki kurumlar birden zorunlu oluverirler; hayhay, benim kurumlarım hemen o dakika ortaya çıkarlar; ama zorunluluk geçince kurumlarımı kimsecikler arayıp bulamaz. Benim activité dévorante</span> <span>denen şeyden anladığım işte bu! Ama bu iş, valinin yetkileri artırılmadan olmaz. Şurada ikimiz baş başa konuşuyoruz. Biliyor musunuz, Petersburg’da yetkililere, vali konağının kapısında kesinlikle bir nöbetçinin beklemesi gerektiğini bildirdim. Yanıt bekliyorum.</span></p>

      <p class="paragraf para-style-override-19"><span>— Size iki nöbetçi gerek, –dedi Pyotr Stepanoviç.</span></p>

      <p class="paragraf para-style-override-19"><span>Dolaşırken tam onun önünde durdu von Lembke:</span></p>

      <p class="paragraf para-style-override-19"><span>— Neden iki?</span></p>

      <p class="paragraf para-style-override-19"><span>— Size saygı duyulması için bir az gelir. Kesinlikle iki olmalı.</span></p>

      <p class="paragraf para-style-override-19"><span>Andrey Antonoviç yüzünü buruşturdu.</span></p>

      <p class="paragraf para-style-override-19"><span>— Yine kimbilir neyin peşindesiniz Pyotr Stepanoviç! Benim iyi yürekliliğimden yararlanıp hep böyle iğneleyici şeyler söylüyorsunuz ve bir bourru bienfaisant</span><span class="dipnot char-style-override-8"><a class="footnote-link" href="#footnote-225-32" id="footnote-225-32-backlink">32</a></span> <span>rolü oynuyorsunuz.</span></p>

      <p class="paragraf para-style-override-19"><span>— Öyle diyorsanız öyle olsun. Ama siz bizim yolumuzu açıyor, başarımızı hazırlıyorsunuz.</span></p>

      <p class="paragraf para-style-override-19"><span>— Biz kim, hangi başarı? –diye sordu von Lembke gözlerini onun gözlerine dikerek; ama hiçbir yanıt alamadı.</span></p>

      <p class="paragraf para-style-override-19"><span>Bu konuşmayı öğrenen Yuliya Mihaylovna’nın canı sıkıldı.</span></p>

      <p class="paragraf para-style-override-19"><span>— Ama o senin gözden, –diye kendini savundu von Lembke,– amirliğimi konuşturup onu da aşağılayamazdım ya! Hele de baş başayken! Gereksiz bir iki şey söylemiş olabilirim... o da yüreğimin temizliğinden.</span></p>

      <p class="paragraf para-style-override-19"><span>— Aşırı temizliğinden!.. Bildiri biriktirdiğini bilmiyordum, şunları bir de bana gösterir misin lütfen?</span></p>

      <p class="paragraf para-style-override-19"><span>— Bir günlüğüne diyerek istedi onları benden.</span></p>

      <p class="paragraf para-style-override-19"><span>— Romanınızdan sonra bunu da verdiniz ha? Yapılacak iş mi?</span></p>

      <p class="paragraf para-style-override-19"><span>— Hemen şimdi birini yollayıp geri isteyeceğim.</span></p>

      <p class="paragraf para-style-override-19"><span>— Vermez.</span></p>

      <p class="paragraf para-style-override-19"><span>Çileden çıkan von Lembke:</span></p>

      <p class="paragraf para-style-override-19"><span>— Nasıl vermezmiş! –dedi yerinden sıçrayarak.– Ne sanıyor kendini? Koskoca vali, ondan mı korkacağım!</span></p>

      <p class="paragraf para-style-override-19"><span>— Oturun ve sakinleşin. Önce ilk sorunuzu yanıtlayayım</span><span class="char-style-override-9">:</span> <span>Onu bana kusursuz biri diye tavsiye ettiler. Yetenekli bir çocuktur ve zaman zaman son derece akıllı sözler eder. Karmazinov bana onun ilişkilerinin geniş, hele başkent gençliği üzerinde etkisinin büyük olduğunu söyledi. Onun aracılığıyla bu gençleri yanıma çekmek ve onurlarını kırmayacak yeni bir yol göstererek onları mahvolmaktan kurtarmak istiyorum. Bu oğlan bütün varlığıyla bana bağlı ve kesinlikle sözümden çıkmıyor.</span></p>

      <p class="paragraf para-style-override-19"><span>— Eh, ama okşanırken bile kimbilir ne haltlar karıştırır onlar! –dedi von Lembke kararsızca kendini savunarak.–duyduğuma göre … Kazası’nda birtakım bildiriler dağıtılmış yine.</span></p>

      <p class="paragraf para-style-override-19"><span>— Yazın çıkmıştı o söylenti. Gizli bildiri, sahte para, daha bilmem neler. Ancak bugüne dek ortaya çıkarılmış somut hiçbir şey yok. Siz kimden duydunuz bunu?</span></p>

      <p class="paragraf para-style-override-19"><span>— Von Blum’dan.</span></p>

      <p class="paragraf para-style-override-19"><span>— Ah, nasıl bıktım şu sizin von Blum’unuzdan anlatamam! Bir daha yanımda onun adını anmayın!</span></p>

      <p class="paragraf para-style-override-19"><span>Yuliya Mihaylovna dehşetli kızdı, hatta bir dakika kadar hiç konuşmadı. Von Blum vilayet kaleminde memurdu ve Yuliya Mihaylovna ondan nefret ederdi. Ama bundan sonra söz edeceğiz.</span></p>

      <p class="paragraf para-style-override-19"><span>— Lütfen Verhovenskiy konusunda için rahat olsun, –diye tamamladı sözlerini Yuliya Mihaylovna.– Gerçekten birtakım yaramazlıklarla ilişkisi olsaydı, seninle ya da bir başkasıyla şimdiki gibi konuşamazdı. Çok konuşanlar tehlikeli değildir; hatta bir şey olursa, bunu ondan ilk öğrenen ben olurum bile diyebilirim. Bana fanatizm ölçüsünde bağlı... evet, fanatiğim o benim.</span></p>

      <p class="paragraf para-style-override-19"><span>Burada olayların akış sırasının biraz önüne geçmem ve bir şey söylemem gerekiyor</span><span class="char-style-override-9">: Y</span><span>uliya Mihaylovna bu kadar kendini beğenmiş, bu kadar kibirli olmasaydı bu kötü yürekli insanlar kentimizde hiçbir şey beceremezdi. Burada sorumluluğun çoğu Yuliya Mihaylovna’nındır!</span></p>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <p class="paragraf para-style-override-20"/>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-27-backlink" id="footnote-225-27">27</a> <span>Alman kökenlilere karşı hafif bir çıkışma.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-28-backlink" id="footnote-225-28">28</a> <span>D.F. Auber’in komik operası.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-29-backlink" id="footnote-225-29">29</a> <span>Birinin koruyup kayırdığı kimse. (Fr</span><span class="char-style-override-11">.</span><span>)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-30-backlink" id="footnote-225-30">30</a> <span>XVIII. ve XIX. yüzyıllarda İngiltere’deki liberal ve muhafazakâr hareketlere verilen adlar.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-31-backlink" id="footnote-225-31">31</a> <span>Durmak bilmeyen etkinlik. (Fr.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-32-backlink" id="footnote-225-32">32</a> <span>İyiliksever edepsiz. (Fr.)</span></p>
        </div>
      </div>
    </div>
  </div>
</body>
</html>
