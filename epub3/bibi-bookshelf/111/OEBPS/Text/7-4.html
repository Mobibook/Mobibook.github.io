<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-4.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x7-4.html" xml:lang="en-GB">
    <div class="Basic-Text-Frame-7">
      <p class="arabaslik-orta-2" id="toc_marker-3-4">Dördüncü Bölüm</p>

      <p class="paragraf-3 para-style-override-9"/>

      <p class="orta-3">Son karar</p>

      <p class="paragraf-3 para-style-override-9"/>

      <p class="x2030-3"><span>I</span></p>

      <p class="paragraf-3 para-style-override-20"/>

      <p class="paragraf-3 para-style-override-19"><span>O sabah Pyotr Stepanoviç’i görenlerin hepsi daha sonra onun aşırı heyecanlı olduğunu hatırladılar. Saat iki gibi çiftliğinden daha dün dönen Gaganov’a gitti; heyecanla kentteki son gelişmeleri tartışan büyük bir kalabalığı ağırlıyordu Gaganov. En çok konuşan ve kendini dinleten Pyotr Stepanoviç oldu. Kendisi bizim kentte her zaman “hafif çatlak ve geveze bir üniversite öğrencisi” olarak görülürdü zaten. Yuliya Mihaylovna’dan söz ediyor ve tozun dumana karıştığı şu ortamda oldukça ilginç şeyler söylüyordu. Düne kadar Yuliya Mihaylovna’nın yakın dostu ve sırdaşı olduğu için kimsenin bilmediği, şaşırtıcı birtakım ayrıntılardan söz ediyordu</span><span class="char-style-override-9">: h</span><span>iç istemeden (ve kuşkusuz dikkatsizliğinden) ağzından kaçırmış gibi, kentte herkesçe bilinen bazı kişiler üzerine onun neler söylediğini anlatıyordu ki söz konusu kişiler için onur kırıcı değerlendirmelerdi bunlar. Sözleri pek açık değildi ve birbirini de pek tutmuyordu</span><span class="char-style-override-9">: y</span><span>ığınla karışık konuyu anlatmak gibi zorlu bir görevle karşı karşıya olan, ama tüm bu karmaşayı anlatmaya nereden başlayacağını, sözlerini nerede sonlandıracağını bilemeyen temiz, dürüst, kurnazlıktan uzak, saf bir beceriksiz gibiydi. Yine dikkatsizlikle Yuliya Mihaylovna’nın Stavrogin’in bütün sırlarını bildiğini kaçırdı ağzından, tüm entrika Yuliya Mihaylovna’nın işi olduğu gibi üstelik kendisi de Yuliya Mihaylovna’nın kurbanıydı, çünkü talihsiz Liza’ya o da âşık olmuştu; öyle bir oyuna getirmişlerdi ki kendisini, Liza’yı</span> <span class="char-style-override-11">neredeyse</span> <span>kendi elleriyle arabaya bindirip Stavrogin’e bile götürecek olmuştu. “Sizin için gülmek kolay tabii baylar, bilseydim... bilseydim ki sonu böyle olacak!” diye bitirdi sözlerini. Stavrogin’e ilişkin heyecanlı sorulara yanıt olaraksa doğrudan Lebyadkin’e göndermede bulunarak karşılık verdi</span><span class="char-style-override-9">: o</span><span>na göre Lebyadkin’in başına gelen acı olay yalnızca bir rastlantıydı ve bunun suçlusu da cebindeki paraları gösteren Lebyadkin’in kendisiydi. Özellikle burayı çok güzel açıkladı. Dinleyicilerden biri, boşuna kendini sütten çıkma ak kaşık gibi göstermemesini, Yuliya Mihaylovna’nın evinde yiyip içtiği gibi, hatta neredeyse yatıp kalktığını, buna karşın şimdi ona ilk kara çalanın kendisi olduğunu, bunun hiç şık bir davranış olmadığını söyledi. Ama Pyotr Stepanoviç hemen kendini savundu</span><span class="char-style-override-9">: “</span><span>Evet, yedim içtim ama parasız olduğumdan değil; o eve çağrılmış olmamın da suçlusu ben değilim ya. Ona gönül borcu duymam gerekiyorsa bırakın da buna ben kendim karar vereyim.”</span></p>

      <p class="paragraf-3 para-style-override-19"><span>Genel izlenim Pyotr Stepanoviç’in lehineydi</span><span class="char-style-override-9">: “</span><span>Evet, genç, deneyimsiz ve elbette boş konuşan bir çocuk; ama yine de Yuliya Mihaylovna’nın yaptığı aptallıkların suçlusu niye o olsun ki? Hatta görüldüğü kadarıyla ona engel olmaya bile çalışmış.”</span></p>

      <p class="paragraf-3 para-style-override-19"><span>Saat ikiye doğru, hakkında bunca söz edilen Stavrogin’in ansızın öğle treniyle Petersburg’a gittiği duyuldu. Herkes ilgilendi bu haberle; çoğu kişinin kaşları çatıldı. Pyotr Stepanoviç öyle şaşırdı ki, görenlerin anlattığına göre yüzü allak bullak oldu ve tuhaf bir şeyler bağırdı</span><span class="char-style-override-9">: “</span><span>Ama nasıl, nasıl bırakabilirler onu?” Gaganov’un evinden koşarcasına ayrıldıysa da, iki üç evde daha görenler oldu onu.</span></p>

      <p class="paragraf-3 para-style-override-19"><span>Yuliya Mihaylovna’ya ancak hava kararmak üzereyken ulaşabildi. Bu hiç kolay olmadı çünkü beriki kesinlikle onu görmek istemiyordu. Ancak üç hafta sonra, Yuliya Mihaylovna’nın Petersburg’a hareketinden hemen önce kendi ağzından öğrenebildim bu ziyareti. Ayrıntıları anlatmadı ama tepeden tırnağa titreyerek, Pyotr Stepanoviç’in kendisini “müthiş şaşırttığını” söyledi. Hani aklına eser de “konuşacak” olursa, suç ortağı olduklarını açıklamakla tehdit etmişti onu. Bu tehdit kendisinin o zamanki planlarıyla sıkı sıkıya ilintiliydi</span><span class="char-style-override-9">: d</span><span>oğal olarak bu planlardan hiç haberi olmayan Yuliya Mihaylovna, kendisinin yeni bir öfke patlamasıyla suskunluğunu bozabileceği için onun böylesine korktuğunu ancak beş gün sonra anlayabildi.</span></p>

      <p class="paragraf-3 para-style-override-19"><span>Akşam saat sekiz gibi, ortalık artık iyice karardığında,</span> <span class="char-style-override-11">bizim</span> <span>beşli hücre</span> <span>asteğmen Erkel’in kentin öbür ucundaki derme çatma evinde tam kadro toplandı. Pyotr Stepanoviç’in kendisi istemişti toplantıyı, ama yine bağışlanamayacak biçimde geç kalmıştı toplantıya</span><span class="char-style-override-9">: ü</span><span>yeler bir saattir onu bekliyordu. Asteğmen Erkel, Virginskiy’in evindeki toplantıda elinde kalem, önünde not defteriyle sessizce oturan, kentimize yeni gelmiş subaydan başkası değildi. Kentin en dışında, esnaftan yaşlıca iki kız kardeşin evinde bir oda kiralamıştı kendine ve yakında da buradan ayrılacaktı. Kimsenin dikkatini çekmeyecek bir toplantıyı ancak burada yapabileceğimizi düşünmüştük. Tuhaf bir gençti bu asteğmen, olağanüstü sessiz biriydi; on gece boyunca en sıradışı, en gürültülü konuşmaların yapıldığı, üst üste on ayrı toplantıya katılabilir, kendisi tek kelime konuşmadan, çocuk gözlerini dikerek bütün konuşmacıları dikkatle izleyebilir ve bütün söylenenleri dikkatle dinleyebilirdi. Çok hoş, hatta zeki bile denebilecek bir yüzü vardı. Beşli grubun üyesi değildi ama bizimkiler onun bir yerlerden aldığı özel birtakım emirlerle burada bulunduğu kanısındaydılar. Bugün böyle bir durumun olmadığını, hiçbir yerden hiçbir emir almadığını biliyoruz; hatta durumunu kendisinin bildiği bile kuşkuluydu. Yalnız bir süre önce tanıştığı Pyotr Stepanoviç’e perestişe varan bir saygı duyuyordu. Karşılaşacağı gözü dönmüş, acımasız bir ahlaksız onu toplumsal ya da romantik birtakım gerekçelerle bir haydut çetesi kurmaya kışkırtsa ve sırf deneme olsun diye de karşısına çıkacak ilk köylüyü öldürmesini ve soymasını emretse, ikiletmeden emri yerine getirirdi. Rusya içlerinde bir yerlerde yaşayan hasta bir annesi vardı ve kıt aylığının yarısını ona gönderiyordu. Kimbilir, zavallı oğulcunun üzerine nasıl titrerdi bu anne, nasıl onun için dualar eder, sarı saçlı başını öpüp okşardı! Benim için tam bir yürek sızısı olduğundan bu delikanlıyla ilgili sözü biraz fazla uzattım.</span></p>

      <p class="paragraf-3 para-style-override-19"><span class="char-style-override-11">Bizimkiler</span><span>de heyecan doruktaydı. Geçen geceki olaylar onları çok şaşırtmış ve sanırım biraz da korkutmuştu. Bugüne dek karmaşık bir kotarılma sürecinden geçmesine karşın basit olması için çabaladıkları ve çıkarmak için canla başla uğraştıkları skandal hiç beklemedikleri bir biçimde sonuçlanmıştı. Geceki yangın, Lebyadkinler’in öldürülmesi, gözü dönmüş kalabalığın Liza’yı linç etmesi onların programlarında yer almayan, beklenmedik olaylardı. Geri planda kendilerini yöneten eli, despotlukla ve oyunu açık oynamamakla suçluyorlardı. Sözün kısası, Pyotr Stepanoviç’i beklerken kendilerini öyle kurdular ki bir kez daha ondan kesin bir açıklama istemeye karar verdiler; daha önceki gibi açıklama yapmaktan kaçınacak olursa beşli hücreyi bile dağıtacaklar, ama onun yerine “düşüncelerin yayılması” adında, hak eşitliğine ve demokratik ilkelere dayalı yeni bir gizli örgüt kuracaklardı. Liputin, Şigalyov ve halkı iyi tanıyan üye de bu düşüncedeydiler. Lyamşin de bu düşüncedeymiş gibi görünmekle birlikte bir şey söylemiyor, susuyordu. Virginskiy ikircikliydi ve önce Pyotr Stepanoviç’i dinlemekten yanaydı. Sonuçta Pyotr Stepanoviç’i dinlemeye karar verdiler. Ama beriki hâlâ ortalarda yoktu. Onun bu pervasızlığı, insanların öfkesini daha da artırıyordu. Erkel ağzını açmıyor, ev sahibesi kardeşlerin odasındaki semaverin bu odaya getirilmesine de, hizmetçinin içeri girmesine de izin vermediğinden, gidip gelip çayları kendisi dolduruyordu.</span></p>

      <p class="paragraf-3 para-style-override-19"><span>Pyotr Stepanoviç dokuz buçukta ancak göründü. Kanepenin önünde duran ve herkesin çevresinde oturduğu yuvarlak masaya elinde şapkası, hızlı adımlarla yaklaştı. Çay teklifini geri çevirdi. Kızgın, hırçın, burnu havadaydı. Yüzlerinden, “isyan” havasında olduklarını hemen anlamış olmalıydı.</span></p>

      <p class="paragraf-3 para-style-override-19"><span>— Ben ağzımı açmadan siz ne diyecekseniz deyin; –dedi hınç dolu gergin bir gülümsemeyle bakışlarını yüzlerinde dolaştırarak,– bir şeyler söylemek istediğiniz belli.</span></p>

      <p class="paragraf-3 para-style-override-19"><span>“Herkes adına” söz alan Liputin, uğradıkları aşağılanmadan dolayı buruk bir sesle, “Bütün bunların böyle devam etmesi, kendi ellerimizle kendi işimizi bitirmemiz demektir,” dedi. Kimsenin böyle bir şeyden korktuğu yoktu, hatta hepsi buna hazırdı da, ama yalnızca ortak dava uğruna olması koşuluyla (masanın çevresindekiler bu sözleri onaylarca oldukları yerde hafifçe kımıldandılar). Bu bakımdan kendilerine karşı açık olunmalıydı, açık olunmalıydı ki onlar da önlerini görebilsinlerdi; “Yoksa nereye varır işin sonu?” (Yeniden olduğu yerde kımıldanmalar, gırtlak temizler gibi onaylama mırıltıları.) Mevcut davranış biçimi hem aşağılatıcı, hem de tehlikeliydi... “Korktuğumuzdan değil; yalnızca bir kişi hareket eder, ötekiler piyon gibi kalırsa, o bir kişi yakayı ele verdiği anda kurtulan kimse kalmaz.” (Genel onaylama sesleri</span><span class="char-style-override-9">: d</span><span>oğru, doğru!)</span></p>

      <p class="paragraf-3 para-style-override-19"><span>— Lanet olsun! İstediğiniz nedir?</span></p>

      <p class="paragraf-3 para-style-override-19"><span>— Bay Stavrogin’in çevirdiği dolapların bizim meselemizle ilgisi nedir? –dedi Liputin heyecanla.– Merkez’in gizli adamı olabilir –tabii böyle bir fantastik merkez varsa– ama bize ne bundan? Bir cinayet işlendi, polis işin peşinde, ipin ucunu bir ele geçirirlerse yumağa ulaşmaları işten değil.</span></p>

      <p class="paragraf-3 para-style-override-19"><span>— Stavrogin’le siz yakayı bir ele verdiniz mi, bizim de işimiz bitik demektir, –dedi halkı iyi tanıyan üye Tolkaçenko.</span></p>

      <p class="paragraf-3 para-style-override-19"><span>— Hani davamıza bir yararı olsa içim yanmaz, –diye ekledi Virginskiy de bezgince.</span></p>

      <p class="paragraf-3 para-style-override-19"><span>— Neler saçmalıyorsunuz siz! Cinayet, tümüyle bir rastlantı. Fedka soygun için öldürdü onları.</span></p>

      <p class="paragraf-3 para-style-override-19"><span>— Amma tuhaf bir rastlantı, –dedi Liputin hafif alaycı.</span></p>

      <p class="paragraf-3 para-style-override-19"><span>— Pekâlâ! O zaman söyleyeyim</span><span class="char-style-override-9">: s</span><span>iz sebep oldunuz buna!</span></p>

      <p class="paragraf-3 para-style-override-19"><span>— Nasıl biz sebep olduk?</span></p>

      <p class="paragraf-3 para-style-override-19"><span>— Öncelikle siz Liputin, bu entrikanın içinde yer aldınız. Ama bundan daha da önemlisi, size Lebyadkin’i buradan götürmeniz emredilmiş ve bunun için para da verilmişti; peki siz ne yaptınız? Lebyadkin buradan götürülmüş olsaydı bütün bunlar olmayacaktı.</span></p>

      <p class="paragraf-3 para-style-override-19"><span>— Edebiyat matinesinde Lebyadkin’e şiir okutulsa harika olur diyen siz değil miydiniz?</span></p>

      <p class="paragraf-3 para-style-override-19"><span>— Harika olur demek, emir vermek demek değildir. Emir, onun buradan gönderilmesi yönündeydi.</span></p>

      <p class="paragraf-3 para-style-override-19"><span>— Emir... Tuhaf bir kelime... Tam tersine, emriniz gönderilme işleminin durdurulması yönündeydi.</span></p>

      <p class="paragraf-3 para-style-override-19"><span>— Yanıldınız, aptallık ettiniz, başına buyruk davrandınız. Cinayete gelince, Fedka’nın işiydi... Tek başınaydı ve amacı da soygundu. Kulağınıza gelen söylentilere hemen inandınız ve korkuya kapıldınız. Stavrogin sandığınız kadar aptal değil; bunun kanıtı da, vali yardımcısıyla görüştükten sonra on iki treniyle kentten ayrılmış olması; herhangi bir şey olsa güpegündüz kalkıp Petersburg’a gitmesine izin verirler miydi?</span></p>

      <p class="paragraf-3 para-style-override-19"><span>Liputin onun ağzından sözü kaparak:</span></p>

      <p class="paragraf-3 para-style-override-19"><span>— Biz Bay Stavrogin kendisi öldürdü onları diye bir şey demedik, –dedi pişkin pişkin.– Tıpkı benim gibi onun da hiç haberi olmayabilir olup bitenlerden. Her ne kadar şu anda topun ağzında görünüyorsam da, benim bir şeyden haberim olmadığını siz çok iyi biliyorsunuz.</span></p>

      <p class="paragraf-3 para-style-override-19"><span>— Peki kimi suçluyorsunuz? –dedi Pyotr Stepanoviç ters ters.</span></p>

      <p class="paragraf-3 para-style-override-19"><span>— Kenti yakmaya gerek duyanları.</span></p>

      <p class="paragraf-3 para-style-override-19"><span>— En kötüsü de böyle kıvırtmanız. Neyse... Lütfen şunu okuyun, sonra da verin öbürleri okusun.</span></p>

      <p class="paragraf-3 para-style-override-19"><span>Cebinden Lebyadkin’in Lembke’ye yazdığı imzasız bir mektup çıkarıp Liputin’e uzattı. Beriki mektubu okudu; şaşırmış gibiydi, dalgın dalgın yanındakine uzattığı mektup hızla elden ele dolaştı.</span></p>

      <p class="paragraf-3 para-style-override-19"><span>— Bu yazı gerçekten Lebyadkin’in mi? –diye sordu Şigalyov.</span></p>

      <p class="paragraf-3 para-style-override-19"><span>Liputin’le Tolkaçenko (halkı iyi tanıyan):</span></p>

      <p class="paragraf-3 para-style-override-19"><span>— Onun yazısı, –dediler.</span></p>

      <p class="paragraf-3 para-style-override-19"><span>— Bilin diye gösterdim bunu size, –dedi Pyotr Stepanoviç mektubu geri alırken,– çünkü Lebyadkin’e acımaya başladığınızın farkındayım. Böylelikle baylar, Fedka diye biri çıktı ve tümüyle bir rastlantı sonucu bizi tehlikeli bir düşmanımızdan kurtardı. Rastlantı bazen ne kadar önemli olabiliyor! Çok öğretici, öyle değil mi?</span></p>

      <p class="paragraf-3 para-style-override-19"><span>Üyeler çabucak birbirlerine baktılar.</span></p>

      <p class="paragraf-3 para-style-override-19"><span>Pyotr Stepanoviç çalımla:</span></p>

      <p class="paragraf-3 para-style-override-19"><span>— Şimdi soru sorma sırası bende baylar, –dedi.– Kimseden izin almadan kenti yakmaya kalkışmanızın nedeni nedir?</span></p>

      <p class="paragraf-3 para-style-override-19"><span>Her kafadan bir ses çıktı:</span></p>

      <p class="paragraf-3 para-style-override-19"><span>— Ne? Biz mi yaktık kenti? Hangi kafadan çıkabilir böyle bir düşünce?</span></p>

      <p class="paragraf-3 para-style-override-19"><span>Onlara aldırmadan aynı kararlılıkla sürdürdü Pyotr Stepanoviç:</span></p>

      <p class="paragraf-3 para-style-override-19"><span>— Kendinizi oyuna biraz fazla kaptırdığınızın farkındayım. Yuliya Mihaylovna’yla ilgili çıkardığınız ufak skandallarla karıştırmayın bunu. Kendinizle birlikte nice insanı daha içine attığınız tehlikenin büyüklüğünü gözünüze sokmak için topladım bugün sizleri baylar.</span></p>

      <p class="paragraf-3 para-style-override-19"><span>O ana dek ağzını açmayan Virginskiy öfkeyle:</span></p>

      <p class="paragraf-3 para-style-override-19"><span>— Durun bir dakika, –dedi,– tam tersine, biz de şimdi size, üyelere danışılmadan böylesine ciddi ve... tuhaf bir eyleme girişilmiş olmasındaki zorbalığı, başına buyrukluğu dile getirme niyetindeydik.</span></p>

      <p class="paragraf-3 para-style-override-19"><span>— Demek inkâr ediyorsunuz? Bense kenti yakanların siz olduğunuzda... yalnızca siz olduğunuzda ısrar ediyorum. Yalanı bırakın baylar, elimde kesin bilgiler var. Bu keyfi, başına buyruk tutumunuzla davamızı da tehlikeye atıyorsunuz. Siz muazzam büyüklükte bir ağın içinde minicik bir düğümsünüz ve merkezin vereceği emirlere körü körüne uymak zorundasınız. Böyleyken, içinizden üç kişi, kendilerine bir emir verilmemiş olmasına karşın Şpigulin işçilerinin aklına yangını soktu, böylece de bilinen yangın çıktı.</span></p>

      <p class="paragraf-3 para-style-override-19"><span>— Kim bu üç kişi?</span></p>

      <p class="paragraf-3 para-style-override-19"><span>— Siz Tolkaçenko, önceki gün, sabahın dördünde, “Unut-<br/>
      mabeni” adlı meyhanede Foma Zavyolov’un aklını çelmekle meşguldünüz.</span></p>

      <p class="paragraf-3 para-style-override-19"><span>— İnsaf edin, –diye yerinden hopladı Tolkaçenko,– ona hepi topu tek bir kelime söyledim, bunda da hiçbir art niyetim yoktu... sabah kendisine atılan dayakla ilgiliydi o da. Sonra baktım ayakta duramayacak kadar sarhoş, kendisini orada öylece bırakıp gittim. Siz hatırlatmasınız benim aklıma bile gelmezdi. Hem tek bir kelimeyle bir kentin yanması olacak şey mi?</span></p>

      <p class="paragraf-3 para-style-override-19"><span>— Tek bir kıvılcımla koca bir barut fabrikası havaya mı uçarmış diye şaşıp kalan birine benziyorsunuz.</span></p>

      <p class="paragraf-3 para-style-override-19"><span>Tolkaçenko’nun aklına birden bir soru geldi:</span></p>

      <p class="paragraf-3 para-style-override-19"><span>— En dipteki masada, üstelik kulağına fısıldayarak söyledim o sözü, siz nasıl öğrendiniz bunu?</span></p>

      <p class="paragraf-3 para-style-override-19"><span>— Oturduğunuz masanın altındaydım. Attığınız her adımdan haberim var baylar. Alaycı bir gülümseme belirdi yüzünüzde Bay Liputin? Peki ya sizin de dört gün önce, gece yatağınıza yattığınızda karınıza üst üste birkaç çimdik attığınızı biliyorum dersem?</span></p>

      <p class="paragraf-3 para-style-override-19"><span>Liputin’in ağzı açık kaldı, yüzü kâğıt gibi oldu.</span></p>

      <p class="paragraf-3 para-style-override-19"><span>(Pyotr Stepanoviç’in, Liputin’in bu marifetini ta başından beri para vererek casusluk yaptırdığı Liputin’lerin hizmetçisi Agafya’dan öğrendiği daha sonra ortaya çıktı).</span></p>

      <p class="paragraf-3 para-style-override-19"><span>— Bir saptamada bulunabilir miyim? –dedi Şigalyov birden ayağa kalkarak.</span></p>

      <p class="paragraf-3 para-style-override-19"><span>— Elbette.</span></p>

      <p class="paragraf-3 para-style-override-19"><span>Şigalyov yerine oturdu, duruşunu düzeltti:</span></p>

      <p class="paragraf-3 para-style-override-19"><span>— Anlayabildiğim kadarıyla, ki anlaşılmayacak bir yanı yok, siz kendiniz önce bir kez, daha sonra bir kez daha, belki biraz fazla kuramsal olarak, ama son derece açık, anlaşılır ve gerçekten çok güzel bir şekilde bütün Rusya’yı kapsayan muazzam bir hücreler ağından söz ettiniz. Bu hücrelerin bir yandan bulundukları yerlerde yan dallara ayrılarak genişleyip büyürken, bir yandan da yerel yönetimlerin içyüzlerini açığa çıkaran, otoritelerini sarsan sistematik propagandalar yürüttüklerini, kırsal kesimde kafaları karıştırdıklarını, hayâsızlığı sıradanlaştıran rezaletler çıkardıklarını, insanların inançlarını yok etmek için ellerinden geleni artlarına komadıklarını, onları daha iyiyi, en iyiyi istemeye kışkırttıklarını, son olarak da halkın çoğunluğunca yadırganmayan bir yöntem olarak yangınlar yoluyla, merkez tarafından belirlenen anda ülkeyi tam bir umutsuzluk kıskacına düşürmeye çalıştıklarını söylemiştiniz. Kelimesi kelimesine hatırlamaya çalıştığım bu sözler sizin değil mi? Bizim için hâlâ bilinmezliklerle dolu ve neredeyse fantastik bir şey olan merkezin yetkilisi olarak, uygulamamız için bize ilettiğiniz eylem planı bu değil mi?</span></p>

      <p class="paragraf-3 para-style-override-19"><span>— Evet, yalnız çok uzattınız sözü.</span></p>

      <p class="paragraf-3 para-style-override-19"><span>— Bırakın da herkes kendi bildiği gibi konuşsun. Bizde<br/>
      oluşturmaya çalıştığınız duygu, tüm Rusya’yı kapsayan genel ağın yüzlerce hücreden oluştuğu ve her hücrenin, belirlenen zamana dek üzerine düşen görevi başarıyla yerine getirmesi durumunda verilecek bir işaretle...</span></p>

      <p class="paragraf-3 para-style-override-19"><span>Pyotr Stepanoviç oturduğu sandalyede yan dönerek:</span></p>

      <p class="paragraf-3 para-style-override-19"><span>— Yeter yahu! –dedi.– Sizi dinlemekten başka da işlerim var benim!</span></p>

      <p class="paragraf-3 para-style-override-19"><span>— Tamam, burada kesiyor ve bir soruyla bitiriyorum</span><span class="char-style-override-9">: k</span><span>entte rezalet üstüne rezalet çıktığını gördük, halkın hoşnutsuzluğuna tanık olduk, il yönetiminin otoritesinin sarsılışını izledik ve son olarak kendi gözlerimizle kentin cayır cayır yandığını gördük. Peki siz neden hâlâ hoşnut değilsiniz? Programınız bu değil miydi? Bize yönelttiğiniz suçlama nedir?</span></p>

      <p class="paragraf-3 para-style-override-19"><span>— Başına buyrukluk! –diye öfkeyle bağırdı Pyotr Stepanoviç.– Ben buradayken, benden izinsiz tek bir şey bile yapmamanız gerekirdi. Bu kadar yeter. Muhbir raporunu hazırladı; yarın, hatta belki bu gece hepiniz tutuklanacaksınız. Durum bu. Edindiğim bilgilerin doğruluğundan kuşkunuz olmasın.</span></p>

      <p class="paragraf-3 para-style-override-19"><span>Bir anda herkesin ağzı açık kaldı.</span></p>

      <p class="paragraf-3 para-style-override-19"><span>— Tutuklama yalnızca yangın kundakçılığından olmayacak, hücre çalışmalarını da katacaklar işin içine. Muhbir hücre çalışmalarına ilişkin her ayrıntıyı biliyor. Ahmaklığın sonu budur!</span></p>

      <p class="paragraf-3 para-style-override-19"><span>— Kesin Stavrogin’dir! –diye bağırdı Liputin.</span></p>

      <p class="paragraf-3 para-style-override-19"><span>— Nasıl yani?.. Niçin... Stavrogin? –Pyotr Stepanoviç bir<br/>
      an şaşırdı, kekeler gibi oldu; ama sonra kendini toparladı:– Lanet olsun! Muhbir, Şatov! Şatov’un bir zamanlar bizim davanın içinde olduğunu sanırım bilmeyeniniz yoktur? Bir şey daha</span><span class="char-style-override-9">: o</span><span>nu asla kuşkulanmayacağı kişilere izlettirerek, hem hücreler ağından, hem de... kısacası her şeyden haberli olduğunu öğrendim ve bu beni çok şaşırttı. Önceki durumuyla ilgili suçlamalardan kendini kurtarabilmek için herkesi ele verecek. Bugüne dek ikircikliydi, kesin karar veremiyordu, ben de bu yüzden varlığına göz yumuyordum. Ama siz şimdi bu yangınla onun kararsızlığına son verdiniz</span><span class="char-style-override-9">: b</span><span>u yangın onun için bütün kuşkularına son vererek kararını kesinleştiren bir sarsıntı oldu. Yarın hepimiz yangın kundakçıları ve siyasal suçlular olarak tutuklanacağız.</span></p>

      <p class="paragraf-3 para-style-override-19"><span>— Doğru mu bu? Şatov nasıl bilebilir ki?</span></p>

      <p class="paragraf-3 para-style-override-19"><span>Heyecanları anlatılır gibi değildi.</span></p>

      <p class="paragraf-3 para-style-override-19"><span>— Anlattıklarım tümüyle doğru. Bütün bu bilgilere nasıl, hangi yollarla ulaştığımı sizlere açıklama yetkim yok. Ama şimdilik sizin için yapabileceğim tek şey, birisi aracılığıyla kuşkulandırmadan Şatov’u etkilemek ve bizi elevermesini yirmi dört saat geciktirmek; yalnızca yirmi dört saat, bir saat bile fazlası elimden gelmez! Böylece, yarın değil öbür günün sabahına dek güvende olduğunuzu düşünebilirsiniz baylar.</span></p>

      <p class="paragraf-3 para-style-override-19"><span>Kimseden ses çıkmadı.</span></p>

      <p class="paragraf-3 para-style-override-19"><span>— Biz de onu gebertelim gitsin! –diye ilk Tolkaçenko konuştu.</span></p>

      <p class="paragraf-3 para-style-override-19"><span>— En baştan yapmalıydık bunu! –dedi Lyamşin öfkeyle masaya bir yumruk indirerek.</span></p>

      <p class="paragraf-3 para-style-override-19"><span>— İyi de nasıl yapacağız? –dedi Liputin ağzının içinden.</span></p>

      <p class="paragraf-3 para-style-override-19"><span>Pyotr Stepanoviç soruyu havada kaptı ve hemen planını açıkladı. Plan, yarın akşam geç vakit, kendisindeki baskı makinesini geri vermesi için Şatov’u makinenin gömülü olduğu ıssız yere çağırmaktan ibaretti; “sonrası çocuk oyuncağıydı”. Bu arada pek çok ayrıntıya girdi Pyotr Stepanoviç; Şatov’un örgüt merkeziyle olan –okurların da önceden bildikleri– iki yanlı ilişkisi üzerine uzun açıklamalardı bunlar.</span></p>

      <p class="paragraf-3 para-style-override-19"><span>— Fena değil gibi, –dedi Liputin biraz kararsız.– Yalnız... ikinci bir cinayet kafaları büsbütün karıştırarak kuşku çekebilir...</span></p>

      <p class="paragraf-3 para-style-override-19"><span>— Kuşkusuz, –diye onayladı onu Pyotr Stepanoviç,– ama bu da öngörüldü. Kuşkuları başka yöne çevirme olanağımız var.</span></p>

      <p class="paragraf-3 para-style-override-19"><span>Sonra yine tam bir açıklıkla Kirillov’dan söz etti, onun kendini öldürmek gibi bir planı olduğunu ve kendisine verilecek işaretle, ona söylenecek her şeyi üzerine aldığını belirten bir mektup bırakacağını, kısacası okurun bildiği şeyleri anlattı.</span></p>

      <p class="paragraf-3 para-style-override-19"><span>— Onun, belli bir felsefenin sonucu olduğunu savunduğu, bana göre ise delilikten başka bir şey olmayan canına kıyma konusundaki kesin kararlılığı,</span> <span class="char-style-override-11">oradakilerce</span> <span>de biliniyor, –diye sürdürdü Pyotr Stepanoviç sözlerini.–</span> <span class="char-style-override-11">Orada</span> <span>bir toz taneciğinden saç teline kadar, davanın yararına olabilecek hiçbir şey gözden kaçırılmaz. Onun canına kıymasından da böylesi bir yarar sağlanacağı görüldüğünden ve onun bu niyetinde ciddi olduğu sonucuna varıldığından kendisine Rusya’ya dönebilmesi için maddi olanak sağlandı (nedense ille de Rusya’da ölmek istediğini söylüyordu Kirillov) ve yerine getirmesi için kendisine bir görev verildi (yerine getirdi bu görevi); ayrıca ne zaman emredilirse canına o zaman kıyacağına dair kendisinden söz de alındı. Kendisinin davamız açısından özel bir durumu olduğunu ve bize yararlı olmak istediğini bilmenizi isterim; daha fazla bir şey söylemem mümkün değil. Yarın,</span> <span class="char-style-override-11">Şatov’dan sonra</span><span>, bu işi kendisinin yaptığını itiraf eden bir mektup yazdıracağım Kirillov’a; ben söyleyeceğim, o yazacak. Gerçekçi ve geçerli bir açıklama olacak bu</span><span class="char-style-override-9">: y</span><span>akın iki arkadaştı bunlar, Amerika’ya da birlikte gitmişlerdi; ne var ki orada araları açıldı. Yazıp bırakacağı mektupta bütün bunlara da yer verecek... Hatta duruma göre, başka şeyler de yazdırılabilir</span><span class="char-style-override-9">: ö</span><span>rneğin bildiriler, özellikle de yangın konusunda. Ama emin değilim, üzerinde biraz daha düşünmem gerek bu konunun. İçiniz rahat olsun, önyargısız biridir; ne yazdırılırsa imzalayacaktır.</span></p>

      <p class="paragraf-3 para-style-override-19"><span>Her kafadan bir ses çıktı</span><span class="char-style-override-9">: k</span><span>uşkular dile getiriliyor, anlatılanlar inanılmaz bulunuyordu. Aslında hepsi Kirillov hakkında bir şeyler duymuşlardı; en çok da Liputin’in bilgisi vardı.</span></p>

      <p class="paragraf-3 para-style-override-19"><span>— Ya düşünür ve cayarsa? –dedi Şigalyov.– Çünkü sonuçta adam deli, böyle birine ne kadar umut bağlanabilir?</span></p>

      <p class="paragraf-3 para-style-override-19"><span>— İçiniz rahat olsun baylar, caymayacaktır, –diye kestirip attı Pyotr Stepanoviç.– Anlaşmamıza göre kendisine bir gün önce haber vermem gerekiyor, yani bugün. Liputin de şimdi benimle gelsin ve kendi gözleriyle tanık olsun</span><span class="char-style-override-9">: b</span><span>ugün size söylediklerim doğru mu, değil mi dönünce size anlatsın. Yine de... –birden durdu, bu küçük insanları ikna etmek için bu kadar uğraşmayı kendisi için aşağılatıcı bulmuş gibiydi; öfkeyle sürdürdü sözlerini:– Yine de kendiniz bilirsiniz, canınız nasıl istiyorsa öyle yapın. Bir karara varamamanız durumunda birliğimiz dağılır ve bunun da tek nedeni sizin söz dinlememeniz ve ihanetiniz olur; herkes kendi yoluna gider. Ama unutmayın ki bu durumda Şatov’un ihbarının yaratacağı tatsız sonuçların yanı sıra, birliğimiz kurulurken hepinize tam bir açıklık ve kesinlikle bildirilmiş olan bir küçük tatsızlığa daha katlanmak zorundasınız. Benim durumuma gelince baylar, sizlerden korktuğum falan yok... Yaşamımın size bağlı olduğunu sanmayın. Aslında bunun da hiçbir önemi yok.</span></p>

      <p class="paragraf-3 para-style-override-19"><span>— Yo, biz kararlıyız, –dedi Lyamşin.</span></p>

      <p class="paragraf-3 para-style-override-19"><span>— Zaten başka çıkar yol yok, –dedi Tolkaçenko da.– Hele Liputin de Kirillov’a ilişkin söylediklerinizi onayladı mı...</span></p>

      <p class="paragraf-3 para-style-override-19"><span>Virginskiy ayağa fırladı:</span></p>

      <p class="paragraf-3 para-style-override-19"><span>— Ben karşıyım; böyle kanlı bir karara bütün ruhumla karşı çıkıyorum!</span></p>

      <p class="paragraf-3 para-style-override-19"><span>— Ama? –diye sordu Pyotr Stepanoviç.</span></p>

      <p class="paragraf-3 para-style-override-19"><span>— Ne</span> <span class="char-style-override-11">ama</span><span>sı?</span></p>

      <p class="paragraf-3 para-style-override-19"><span>—</span> <span class="char-style-override-11">Ama</span> <span>dediniz, ben de bekliyorum.</span></p>

      <p class="paragraf-3 para-style-override-19"><span>— Hayır,</span> <span class="char-style-override-11">ama</span> <span>falan demedim... Benim dediğim yalnızca böyle bir karar alınacak olursa...</span></p>

      <p class="paragraf-3 para-style-override-19"><span>— Evet, olursa?</span></p>

      <p class="paragraf-3 para-style-override-19"><span>Virginskiy susuyordu.</span></p>

      <p class="paragraf-3 para-style-override-19"><span>— Kendi can güvenliğimize boş verebiliriz diye düşünüyorum, –diye sonunda Erkel de ağzını açıp bir şey söyledi.– Ama eğer davamıza zarar verecekse, can güvenliğimizi ciddiye almamak olmaz...</span></p>

      <p class="paragraf-3 para-style-override-19"><span>Dili dolaştı, kıpkırmızı oldu. Her ne kadar şu anda herkes kendi durumunu düşünmekteyse de, herkesin gözü onun üzerindeydi</span><span class="char-style-override-9">: a</span><span>ğzını açıp bir şey söylediğini görmek o denli beklenmedik bir şeydi ki...</span></p>

      <p class="paragraf-3 para-style-override-19"><span>— Ben davamızdan yanayım, –dedi birden Virginskiy.</span></p>

      <p class="paragraf-3 para-style-override-19"><span>Herkes kalktı. Yarın bir kez daha toplanmayacaklardı ama öğleye kadar herkes durum hakkında bilgilendirilecek, o arada işin ayrıntıları da kesinlik kazanmış olacaktı. Herkese baskı makinesinin gömülü olduğu yeri ve görevlerini açıklayan Pyotr Stepanoviç, zaman yitirmeden Liputin’le birlikte Kirillov’un evinin yolunu tuttu.</span></p>

      <p class="paragraf-3 para-style-override-20"/>

      <p class="x2030-3"><span>II</span></p>

      <p class="paragraf-3 para-style-override-20"/>

      <p class="paragraf-3 para-style-override-19"><span>Şatov’un kendilerini ele vereceğinden kimsenin kuşkusu yoktu; ama Pyotr Stepanoviç’in onları satranç tahtası üzerindeki piyonlar gibi oynattığından da kimsenin kuşkusu yoktu. Buna karşın yarın yine de herkesin belirlenen yerde toplanacağını, Şatov’un yazgısının belirlendiğini de biliyorlardı. Kocaman bir örümceğin ağına düşmüş sinek gibi hissediyorlardı kendilerini</span><span class="char-style-override-9">: m</span><span>üthiş öfkeleniyor, ama korkudan da tir tir titriyorlardı.</span></p>

      <p class="paragraf-3 para-style-override-19"><span>Pyotr Stepanoviç’in onların karşısında suçlu olduğuna hiç kuşku yoktu</span><span class="char-style-override-9">: g</span><span>erçekliği güzelleştirmek için bir parçacık çaba göstermiş olsaydı, her şey çok daha</span> <span class="char-style-override-11">kolay</span><span>, çok daha uyum içinde olurdu. Gerçekleri örneğin Romalıların yaptığı gibi zarif bir ışıkla aydınlatmak yerine, onları can derdine düşüren tehditlerde bulunarak kaba korku yaratmayı yeğlemişti; incelikle hiç ilgisi olmayan bir tutumdu bu. Tüm var olma savaşımında</span> <span>geçerli tek ilkenin bu olduğuna kuşku yok ama yine de...</span></p>

      <p class="paragraf-3 para-style-override-19"><span>Ama Pyotr Stepanoviç’in Romalıları falan düşünecek zamanı yoktu; kendisi ne yapacağını bilmiyordu ki... Stavrogin’in çekip gidişi büyük bir sarsıntı olmuştu onun için. Stavrogin’in gitmeden önce vali yardımcısıyla görüştüğünü söylerken hiç de gerçeği dile getirmiyordu, çünkü beriki hiç kimseyle, annesiyle bile görüşmeden gitmişti Petersburg’a. Polisin hiç ifadesine başvurmamış olması da garipti (Daha sonra emniyet yetkililerine bu yüzden soruşturma açıldı). Pyotr Stepanoviç bütün gün onun hakkında bir şeyler öğrenmeye çalıştı ama hiçbir sonuç elde edemedi; hiçbir zaman olmadığı kadar kaygılıydı. Böyle bir anda, Stavrogin’den yoksun kalması, ondan vazgeçmesi olacak şey miydi! Bizimkilere karşı yeterince incelikli davranamayışı da bu yüzdendi. Elini kolunu bağlamışlardı</span><span class="char-style-override-9">: z</span><span>aman yitirmeden Stavrogin’in peşine düşmek istiyordu ama o arada Şatov engeli çıkmıştı; öte yandan, ne olur ne olmaz, beşli hücreyi sımsıkı bir arada tutma zorunluluğu vardı. “Bakarsın bir gün işime yararlar!” diye düşünüyor olmalıydı.</span></p>

      <p class="paragraf-3 para-style-override-19"><span>Şatov konusuna gelince, onun ihbarda bulunacağından en ufak kuşkusu yoktu. Gerçi bu ihbarla ilgili olarak</span> <span class="char-style-override-11">bizimkilere</span> <span>söylediklerinin tümü yalandı</span><span class="char-style-override-9">: y</span><span>ani ne bir ihbar mektubu görmüş, ne de böyle bir mektuptan söz edildiğini duymuştu; ama yine de iki kere iki dört eder gibi inanıyordu Şatov’un ihbar edeceğine. Onun, Liza ve Marya Timofeyevna’nın öldürülmelerine dayanamayarak ihbar kararını artık uygulamaya koyacağını düşünüyordu. Kimbilir, böyle düşünmesi için belki birtakım gerekçeleri de vardı. Öte yandan kendisinin Şatov’la kişisel bir meselesinin olduğu ve ondan nefret ettiği de biliniyor</span><span class="char-style-override-9">: b</span><span>ir zamanlar sert bir tartışma geçmişti aralarında ve Pyotr Stepanoviç kendisini aşağılayanları asla bağışlamazdı. Hatta ben Şatov’dan kurtulma planının asıl nedeninin bu olduğu kanısındayım.</span></p>

      <p class="paragraf-3 para-style-override-19"><span>Kentimizde kaldırımların çoğu tuğladandır ve çok dardır; bazı sokaklardaysa öylece atılıvermiş birkaç kalas kaldırım işlevi görür. Pyotr Stepanoviç Liputin’e hiç aldırış etmeden, kaldırımın hemen tümünü kapsayacak şekilde tam ortadan yürüyor, Liputin’se ona ya birkaç adım geriden yetişmeye çalışıyor, ya da yan yana, konuşa konuşa yürüyebilmek için aşağıya, çamurlu yola inmek zorunda kalıyordu. Pyotr Stepanoviç birden geçenlerde kendisinin aynı durumda olduğunu, şu anda onun yaptığı gibi tam ortadan yürüyerek kaldırımın tümünü işgal eden Stavrogin’in ardından yetişebilmek için kendisinin yolun çamuru içinde koşturduğunu anımsadı ve yüreği öfkeyle doldu.</span></p>

      <p class="paragraf-3 para-style-override-19"><span>Ama Liputin de daha az öfkeli değildi. Pyotr Stepanoviç bizimkilerle istediği gibi konuşabilirdi ama onunla... bizimkilerin hepsinden daha çok şey</span> <span class="char-style-override-11">bilen</span><span>, hepsinden daha çok ve daha yakından davanın içinde yer alan ve bugüne dek dolaylı yoldan da olsa davayla ilişkisini hep sürdürmüş olan onunla da böyle konuşabilir miydi? Kuşkusuz,</span> <span class="char-style-override-11">iş o noktaya varırsa</span> <span>Pyotr Stepanoviç’in kendisini bertaraf edebileceğini çok iyi biliyordu. Ne zamandır nefret ediyordu Pyotr Stepanoviç’ten</span><span class="char-style-override-9">: o</span><span>nun yüzünden içine düştüğü tehlikeli durum değil, onun davranışlarındaki kendini beğenmişlikti bu nefretin nedeni. Şimdi bir insanın ortadan kaldırılması gibi bir işe kalkışılmışken, bizimkilerin tümünün toplamından daha çok nefret ediyordu ondan. Ama heyhat! Yarın bir “köle gibi” herkesten önce olay yerinde olacağından, hatta ötekileri de ardı sıra sürüyüp götüreceğinden emindi. Yarına kadar bir şekilde şu adamı öldürmek elinden gelse, gözünü kırpmadan yapardı bu işi.</span></p>

      <p class="paragraf-3 para-style-override-19"><span>Bu türden duygulara gömülmüş, çıt çıkarmadan, tıpış tıpış celladını izliyordu. Beriki onu unutmuş gibiydi; yalnız arada bir, farkında olmadan kabaca bir dirsek atıp yanından uzaklaştırıyordu onu. Birden yolun en ortalık, en kalabalık yerinde durup bir lokantaya girdi.</span></p>

      <p class="paragraf-3 para-style-override-19"><span>— Nereye? –diye öfkeyle bağırdı Liputin.– Burası bir lokanta.</span></p>

      <p class="paragraf-3 para-style-override-19"><span>— Canım biftek çekti.</span></p>

      <p class="paragraf-3 para-style-override-19"><span>— İnsaf edin... Çok kalabalıktır burası.</span></p>

      <p class="paragraf-3 para-style-override-19"><span>— Varsın olsun.</span></p>

      <p class="paragraf-3 para-style-override-19"><span>— Ama... geç kalacağız. Saat on oldu.</span></p>

      <p class="paragraf-3 para-style-override-19"><span>— Kirillov için geç diye bir şey yoktur.</span></p>

      <p class="paragraf-3 para-style-override-19"><span>— Ben geç kalacağım. Dönmemi bekliyorlar benim.</span></p>

      <p class="paragraf-3 para-style-override-19"><span>— Beklerlerse beklesinler. Zaten onların yanına dönmeniz aptallık olur. Sizin için koşturmaktan bugün doğru dürüst bir şey koyamadım ağzıma. Kirillov’a da ne kadar geç gidersem o kadar iyi.</span></p>

      <p class="paragraf-3 para-style-override-19"><span>Pyotr Stepanoviç lokantada ayrı bir odaya geçti; Liputin öfke içinde kenarda bir sandalyeye ilişip onun yemeğini yiyişini izledi. Bu böyle yarım saatten fazla sürdü. Pyotr Stepanoviç hiç acele etmiyor, yemeğini keyifle yiyordu. Masadaki zili çalarak garsonu çağırdı, değişik bir hardalla bira istedi; bu arada Liputin’e hiçbir şey söylemiyor, kendi düşüncelerine gömülmüş görünüyordu. Hem iştahla yemeğini yiyebiliyor, hem de derin derin düşünebiliyordu. Liputin’in ona duyduğu nefret öylesine yoğundu ki, bir an bile gözlerini ondan ayıramıyordu. Bir tür nöbetti bu. Onun ağzına götürdüğü lokmaları sayıyor, ağzını açışını, lokmaları çiğneyişini, yağlı parçaları tadını çıkara çıkara yiyişini nefretle izliyordu; giderek tabaktaki biftek bile gözüne iğrenç görünmeye başlamıştı. Sonunda gözü karardı, başı dönmeye, sırtında soğuk ürpertiler dolaşmaya başladı; aynı anda ateş de basmıştı.</span></p>

      <p class="paragraf-3 para-style-override-19"><span>— Böyle boş boş duracağınıza şunu okuyun, –diye önüne bir kâğıt attı Pyotr Stepanoviç.</span></p>

      <p class="paragraf-3 para-style-override-19"><span>Liputin sandalyesini çekip muma yaklaştı. Her satırında düzeltmeler yapılmış, iğrenç, incecik bir yazıyla doluydu kâğıt. Yazının hakkından anca gelmişti ki, Pyotr Stepanoviç’in hesabı ödediğini ve gitmek için kalktığını gördü. Dışarı çıktıklarında kâğıdı geri uzattı.</span></p>

      <p class="paragraf-3 para-style-override-19"><span>— Kalsın, sonra alırım, –dedi beriki.– Ne düşünüyorsunuz?</span></p>

      <p class="paragraf-3 para-style-override-19"><span>Tepeden tırnağa ürperdi Liputin.</span></p>

      <p class="paragraf-3 para-style-override-19"><span>— Bence... bu... saçmalıktan başka bir şey değil. Saçma, gülünç bir bildiri...</span></p>

      <p class="paragraf-3 para-style-override-19"><span>Öfkeden patlamak üzereydi; birileri onu yakalayıp götürüyormuş gibi hissediyordu.</span></p>

      <p class="paragraf-3 para-style-override-19"><span>— Bu tür bildiriler dağıtmaya kalkacak olursak, –dedi; tepeden tırnağa ince ince titriyordu,– ülke gerçeklerinden habersizliğimiz, ahmaklığımız yüzünden herkes bizi aşağılar.</span></p>

      <p class="paragraf-3 para-style-override-19"><span>— Ben hiç öyle düşünmüyorum, –dedi Pyotr Stepanoviç kararlı adımlarla yürüyüşünü sürdürerek.</span></p>

      <p class="paragraf-3 para-style-override-19"><span>— Bense böyle düşünüyorum. Bildiriyi yoksa siz mi kaleme aldınız?</span></p>

      <p class="paragraf-3 para-style-override-19"><span>— Bu sizi ilgilendirmez.</span></p>

      <p class="paragraf-3 para-style-override-19"><span>— Şu “Aydınlık İnsan” başlıklı zavallı manzumenin de Herzen’in kaleminden çıkamayacak kadar düzeysiz bir şey olduğunu düşünüyorum.</span></p>

      <p class="paragraf-3 para-style-override-19"><span>— Hiç de değil; gayet güzel bir şiir.</span></p>

      <p class="paragraf-3 para-style-override-19"><span>— Ayrıca şuna da şaşıyorum, –dedi Liputin yüreği küt küt atarak:– Bizden her şeyi altüst edecek eylemlerde bulunmamızı istiyorlar. Böyle bir şey Avrupa için doğal olabilir, çünkü orada proletarya var; bizse burada bir avuç amatörüz ve yapabildiğimiz tek şey de ortalığı tozutmak.</span></p>

      <p class="paragraf-3 para-style-override-19"><span>— Sizi Fourier’ci diye biliyordum?</span></p>

      <p class="paragraf-3 para-style-override-19"><span>— Fourier’de böyle şeyler yoktur.</span></p>

      <p class="paragraf-3 para-style-override-19"><span>— Biliyorum, bir sürü saçmalık.</span></p>

      <p class="paragraf-3 para-style-override-19"><span>— Hayır Fourier’de saçma bir şey bulamazsınız... Kusura bakmayın ama ben mayısta bir ayaklanma olabileceğine inanmıyorum.</span></p>

      <p class="paragraf-3 para-style-override-19"><span>Ter içinde kalan Liputin paltosunun önünü açtı.</span></p>

      <p class="paragraf-3 para-style-override-19"><span>— Her neyse... unutmadan söyleyeyim... –Pyotr Stepanoviç inanılmaz bir soğukkanlılıkla konuyu değiştiriverdi,– o bildiriyi kendi ellerinizle dizip basmanızı istiyorum sizden. Şatov’un toprağa gömdüğü baskı makinesini çıkartıp yarın size vereceğiz. Olabildiği kadar çok sayıda bildiri, olabildiğince çabuk basılacak ve kış boyunca dağıtılacak. Gereken para sağlanacak. Olabildiğince fazla basın bildiriyi, başka bölgelerden de isteyenler olacaktır.</span></p>

      <p class="paragraf-3 para-style-override-19"><span>— Yo, özür dilerim ama ben böyle bir... şey alamam üzerime. Kabul etmiyorum.</span></p>

      <p class="paragraf-3 para-style-override-19"><span>— Yine de üstleneceksiniz. Ben merkez komitesinin emirlerini uyguluyorum, emirlere siz de uymak zorundasınız.</span></p>

      <p class="paragraf-3 para-style-override-19"><span>— Bizim dışarıdaki merkezler bana kalırsa Rusya’nın gerçeklerini unutmuşlar; burayla bütün bağları kopmuş, bu yüzden de sayıklayıp duruyorlar... Hatta bence, tüm Rusya’yı kapsayan öyle yüzlerce hücre falan da yok; tek hücre biziz. Ağ falan hikâye.</span></p>

      <p class="paragraf-3 para-style-override-19"><span>Koşturmaktan soluk soluğaydı Liputin.</span></p>

      <p class="paragraf-3 para-style-override-19"><span>— Sizin yönünüzden ne aşağılatıcı bir durum</span><span class="char-style-override-9">: i</span><span>nanmadığı bir davanın hizmetinde olmak! Şu anda da benim ardımdan aşağılık bir köpek gibi koşturmanız da öyle.</span></p>

      <p class="paragraf-3 para-style-override-19"><span>— Hayır, hiç de koşturmuyorum. Örgütten ayrılıp yeni bir örgüt kurma hakkımız var.</span></p>

      <p class="paragraf-3 para-style-override-19"><span>— Ap-tal! –dedi Pyotr Stepanoviç, dehşetli öfkeli, gözleri kor gibi yanarak.</span></p>

      <p class="paragraf-3 para-style-override-19"><span>İkisi bir an karşı karşıya durdular; sonra Pyotr Stepanoviç döndü, önceki yolunda kendinden emin adımlarla yürümeye başladı.</span></p>

      <p class="paragraf-3 para-style-override-19"><span>Liputin’in aklından bir an şimşek gibi “Geri dönüyorum. Hemen şu anda geri dönmezsem bir daha hiç dönemem,” düşüncesi geçti. Tam on adım sürdü bu düşüncesi; on birinci adımda yeni ve gözü pek bir düşünceyle aydınlandı zihni ve... geri dönmedi.</span></p>

      <p class="paragraf-3 para-style-override-19"><span>Filippov’un evine gelmeden hemen önce dar bir ara sokağa saptılar, daha doğrusu sokak değil de, derin bir kanalla çitler arasında uzanan ve düşmemek için ancak çitlere tutuna tutuna yürünebilen incecik bir patikaydı burası. Hafif yan yatmış tahta perdenin en karanlık noktasında Pyotr Stepanoviç bir tahtayı yerinden çıkardı ve açılan aralıktan çabucak içeri süzüldü. Liputin buna çok şaşırdı, ama o da aynı şeyi yaptı; sonra çıkardıkları tahtayı eski yerine koydular. Bu, Kirillov’a gelip giderken Fedka’nın kullandığı gizli geçidin ta kendisiydi.</span></p>

      <p class="paragraf-3 para-style-override-19"><span>— Şatov burada olduğumuzu bilmemeli, –diye fısıldadı Pyotr Stepanoviç pek ciddi bir tavırla.</span></p>

      <p class="paragraf-3 para-style-override-20"/>

      <p class="x2030-3"><span>III</span></p>

      <p class="paragraf-3 para-style-override-20"/>

      <p class="paragraf-3 para-style-override-19"><span>Kirillov bu saatlerde hep yaptığı gibi deri kanepesine oturmuş çay içiyordu. Onları karşılamak için ayağa kalkmadı ama oturuşunu dikleştirdi ve gelenlere endişeli bir bakış attı.</span></p>

      <p class="paragraf-3 para-style-override-19"><span>— Yanılmadınız, –dedi Pyotr Stepanoviç,– o iş için geldim.</span></p>

      <p class="paragraf-3 para-style-override-19"><span>— Bugün mü?</span></p>

      <p class="paragraf-3 para-style-override-19"><span>— Yok, yok, yarın... aşağı yukarı bu saatlerde.</span></p>

      <p class="paragraf-3 para-style-override-19"><span>Endişelenen Kirillov’a kaygıyla bakarak geçip masaya oturdu. Oysa Kirillov sakinleşmiş, bakışları her zamanki haline dönmüştü.</span></p>

      <p class="paragraf-3 para-style-override-19"><span>— Bunların hiçbiri inanmıyor. Liputin’i getirdim diye kızmamışsınızdır umarım?</span></p>

      <p class="paragraf-3 para-style-override-19"><span>— Bugün değil... Ama yarın yalnız olmak istiyorum.</span></p>

      <p class="paragraf-3 para-style-override-19"><span>— Ama ben gelmeden değil... benim yanımda olacak.</span></p>

      <p class="paragraf-3 para-style-override-19"><span>— Sizin de olmanızı istemiyorum.</span></p>

      <p class="paragraf-3 para-style-override-19"><span>— Söyleyeceğim her şeyi yazıp imzalayacağınıza söz verdiğinizi unutmayın.</span></p>

      <p class="paragraf-3 para-style-override-19"><span>— Umurumda değil. Çok kalacak mısınız?</span></p>

      <p class="paragraf-3 para-style-override-19"><span>— Birini görmem gerekiyor... Siz bildiğiniz gibi davranın. Ama ben yarım saat buradayım.</span></p>

      <p class="paragraf-3 para-style-override-19"><span>Kirillov ses çıkarmadı. O arada köşede piskoposun resmi altında bir sandalyeye oturan Liputin’in deminki gözü pek düşüncesi gitgide kafasına yatmaya başlamıştı. Kirillov onu hiç fark etmemiş gibiydi. Kirillov’un kuramını bilen ve oldum olası onunla alay eden Liputin şimdi hiç ağzını açmıyor, asık yüzle çevresini izliyordu.</span></p>

      <p class="paragraf-3 para-style-override-19"><span>— Bir fincan çaya hayır demezdim, –dedi masaya doğru ilerleyen Pyotr Stepanoviç.– Az önce bir biftek yedim, üzerine de sizde bir çay içebileceğimi düşündüm.</span></p>

      <p class="paragraf-3 para-style-override-19"><span>— İçin öyleyse.</span></p>

      <p class="paragraf-3 para-style-override-19"><span>— Eskiden kendiniz ikram ederdiniz, –dedi Pyotr Stepanoviç yüzünü ekşiterek.</span></p>

      <p class="paragraf-3 para-style-override-19"><span>— Umurumda değil. Liputin de içsin.</span></p>

      <p class="paragraf-3 para-style-override-19"><span>— Yok... ben içmem.</span></p>

      <p class="paragraf-3 para-style-override-19"><span>— İçmek mi istemiyorsunuz, içemez misiniz? –dedi Pyotr Stepanoviç birden ona dönerek.</span></p>

      <p class="paragraf-3 para-style-override-19"><span>— Burada... onun evinde içmem, –dedi Liputin anlamlı bir şekilde kaşlarını kaldırarak.</span></p>

      <p class="paragraf-3 para-style-override-19"><span>— Mistisizm kokan sözler! –dedi Pyotr Stepanoviç.– Ne biçim insanlarsınız anlamadım gitti!</span></p>

      <p class="paragraf-3 para-style-override-19"><span>Kimse bir şey söylemedi. Bir dakika kadar süren bir sessizlik oldu.</span></p>

      <p class="paragraf-3 para-style-override-19"><span>— Ama bildiğim bir şey varsa, –diye sürdürdü sözlerini Pyotr Stepanoviç,– hiçbir boş inanç, hiçbirimizi görevini yapmaktan alıkoyamaz.</span></p>

      <p class="paragraf-3 para-style-override-19"><span>— Stavrogin gitti mi? –diye sordu Kirillov.</span></p>

      <p class="paragraf-3 para-style-override-19"><span>— Gitti.</span></p>

      <p class="paragraf-3 para-style-override-19"><span>— İyi etmiş.</span></p>

      <p class="paragraf-3 para-style-override-19"><span>Bir an gözleri çakmak çakmak oldu Pyotr Stepanoviç’in, ama kendini tuttu.</span></p>

      <p class="paragraf-3 para-style-override-19"><span>— Şahsen benim umurumda değil. Yeter ki herkes verdiği sözü tutsun.</span></p>

      <p class="paragraf-3 para-style-override-19"><span>— Ben verdiğim sözü tutacağım.</span></p>

      <p class="paragraf-3 para-style-override-19"><span>— Ben aslında, bağımsız ve ilerici bir insan olarak görevinizi yerine getireceğinize hep güvendim.</span></p>

      <p class="paragraf-3 para-style-override-19"><span>— Gülünçsünüz.</span></p>

      <p class="paragraf-3 para-style-override-19"><span>— Öyle olsun varsın... ben sizi keyiflendirmekten hoşnudum. İnsanları mutlu etmek beni de mutlu eder.</span></p>

      <p class="paragraf-3 para-style-override-19"><span>— Kendimi vurmamı çok istiyor ve... ya vazgeçiverirse diye de korkuyorsunuz, değil mi?</span></p>

      <p class="paragraf-3 para-style-override-19"><span>— Kendi planınızı bizim eylemlerimizle ilişkilendiren sizsiniz. Biz de sizin planınıza güvenerek bazı şeyler tasarladık, bu bakımdan planınızdan vazgeçmeniz bizi zor durumda bırakacaktır.</span></p>

      <p class="paragraf-3 para-style-override-19"><span>— Buna hiç hakkınız yok.</span></p>

      <p class="paragraf-3 para-style-override-19"><span>— Anlıyorum... anlıyorum... Burada bize düşen hiçbir şey yok, tümüyle sizin özgür iradeniz söz konusu, yeter ki siz işin gereğini yerine getirin.</span></p>

      <p class="paragraf-3 para-style-override-19"><span>— Size ait bütün alçaklıkları da üstlenmem gerekiyor galiba?</span></p>

      <p class="paragraf-3 para-style-override-19"><span>— Korkmuyorsunuz değil mi Kirillov? Vazgeçmeyi düşünüyorsanız bunu hemen şimdi söyleyin.</span></p>

      <p class="paragraf-3 para-style-override-19"><span>— Korktuğum falan yok benim.</span></p>

      <p class="paragraf-3 para-style-override-19"><span>— Ne bileyim, çok soru soruyorsunuz da...</span></p>

      <p class="paragraf-3 para-style-override-19"><span>— Gitmiyor musunuz daha?</span></p>

      <p class="paragraf-3 para-style-override-19"><span>— Yine mi soru?</span></p>

      <p class="paragraf-3 para-style-override-19"><span>Kirillov onu nefretle süzdü.</span></p>

      <p class="paragraf-3 para-style-override-19"><span>— Biliyor musunuz, –diye devam etti Pyotr Stepanoviç; öfkesi de tedirginliği de gitgide artıyor ve nasıl bir tonda konuşacağına bir türlü karar veremiyordu,– yalnız kalıp kendi içinize gömülmek için bir an önce gitmemi istediğinizin farkındayım; ama bunlar sizin yönünüzden hep tehlike belirtileri; kendiniz için. Düşünmek, derin, yoğun düşünmek istiyorsunuz. Bana kalırsa hiç öyle düşünüp etmeden, yapın gitsin. Açıkçası bu haliniz beni kaygılandırıyor.</span></p>

      <p class="paragraf-3 para-style-override-19"><span>— Midemi bulandıran tek şey, o anda yanımda sizin gibi iğrenç bir yaratığın bulunacak olması.</span></p>

      <p class="paragraf-3 para-style-override-19"><span>— O sorun değil. Ben o sırada dışarı, kapının önüne çıkarım. Yalnız ölüm bu kadar yakınınızdayken umurunuzda bile olmaması gereken şeyleri böylesine önemsemeniz... çok tehlikeli. Ben o sırada kapının önünde olacağım... varsayın ki ben hiçbir şeyden anlamayan ve... sizinle karşılaştırılması bile düşünülemeyecek kadar aşağılarda biriyim.</span></p>

      <p class="paragraf-3 para-style-override-19"><span>— Yok, o kadar değil, yetenekli birisiniz; ama alçak olduğunuz için anlamadığınız pek çok şey var.</span></p>

      <p class="paragraf-3 para-style-override-19"><span>— Buna çok sevindim, çok sevindim. İnsanları hele böyle bir anda mutlu etmenin beni de mutlu ettiğini söylemiştim.</span></p>

      <p class="paragraf-3 para-style-override-19"><span>— Hiçbir şey anlamıyorsunuz.</span></p>

      <p class="paragraf-3 para-style-override-19"><span>— Yine de... sizi saygıyla dinliyorum.</span></p>

      <p class="paragraf-3 para-style-override-19"><span>— Yok, siz onu da yapamazsınız, hiçbir şey yapamazsınız, şu anda bile o aşağılık kininizi gizlemeyi başaramıyorsunuz ki bunu göstermek hiç işinize gelmez. Beni öyle öfkelendiriyorsunuz ki her an düşüncemi değiştirip bir altı ay daha beklemeye karar verebilirim.</span></p>

      <p class="paragraf-3 para-style-override-19"><span>Pyotr Stepanoviç saatine baktı.</span></p>

      <p class="paragraf-3 para-style-override-19"><span>— Kuramınızı hiçbir zaman anlamadım, ama onu bizi düşünerek geliştirmediğinizi biliyorum... Yani biz olmasak da yapacaksınız. Bildiğim bir başka şey de, siz o fikri yiyip bitirmiyorsunuz, o fikir sizi yiyip bitiriyor; bu da bu işten asla vazgeçemeyeceğiniz anlamına geliyor.</span></p>

      <p class="paragraf-3 para-style-override-19"><span>— Nasıl? Fikir mi beni yiyip bitiriyor?</span></p>

      <p class="paragraf-3 para-style-override-19"><span>— Evet.</span></p>

      <p class="paragraf-3 para-style-override-19"><span>— Yani fikri yiyip bitiren ben değilim? Bu güzel. Az da olsa kafanız çalışıyor. Yalnız, siz benimle dalga geçiyorsunuz, oysa ben gurur duyuyorum.</span></p>

      <p class="paragraf-3 para-style-override-19"><span>— Bu harika! Harika! Gerekli olan da tam bu, gurur duymanız.</span></p>

      <p class="paragraf-3 para-style-override-19"><span>— Yeter! Çayınızı da içtiğinize göre gidin artık.</span></p>

      <p class="paragraf-3 para-style-override-19"><span>— Lanet olsun, gerçekten de çıkmam gerek, –dedi Pyotr Stepanoviç yerinden doğrularak.– Ama daha erken. Dinleyin beni Kirillov</span><span class="char-style-override-9">: ş</span><span>u adamı... Kimi kastettiğimi biliyorsunuz, kasabın orada bulabilecek miyim? Yoksa kasabın karısı da mı yalan söyledi?</span></p>

      <p class="paragraf-3 para-style-override-19"><span>— Oraya boşuna gidersiniz, çünkü o burada!</span></p>

      <p class="paragraf-3 para-style-override-19"><span>— Nasıl burada? Lanet olsun! Nerede?</span></p>

      <p class="paragraf-3 para-style-override-19"><span>— Mutfakta... Karnını doyuruyor, içiyor.</span></p>

      <p class="paragraf-3 para-style-override-19"><span>— Buna nasıl cesaret eder? –Öfkeden kıpkırmızı kesildi Pyotr Stepanoviç.– Beklemesi emredilmişti kendisine. Saçmalık bu! Ne pasaportu, ne parası var!</span></p>

      <p class="paragraf-3 para-style-override-19"><span>— Benim haberim yok. Buraya benimle vedalaşmaya geldi; yola çıkmaya hazır. Bir daha dönmemek üzere çekip gidecek. Sizin bir alçak olduğunuzu söylüyor ve... sizin paranıza da ihtiyacı yokmuş.</span></p>

      <p class="paragraf-3 para-style-override-19"><span>— Ya! Demek benim şey yapacağımdan korkuyor... Ben şimdi onu... Nerede şimdi, mutfakta mı dediniz?</span></p>

      <p class="paragraf-3 para-style-override-19"><span>Kirillov hemen yanda, üç basamakla inilen ve mutfak olarak kullanılan küçük, karanlık bir odanın kapısını açtı. Fedka, mutfağın aşçı kadının yatması için ayrılmış bölümünde, köşede, tasvirlerin altında, bir masada oturuyordu; önünde ekmek ve yarılanmış bir şişe votkayla soğuk et ve haşlanmış patates vardı. Yemeğini iştahla yiyor ve şimdiden epeyce sarhoş görünüyordu; gocuğu ve yol giysileriyle oturuyordu masada ve her bakımdan yola çıkmaya hazır gibiydi. Bölmenin mutfak tarafında bir semaver fokurduyordu; ama Fedka için değildi semaver; “Aleksey Nilıç’ın geceleri bardak bardak çay içmek gibi bir alışkanlığı olduğu için” bir haftadan fazla bir süredir evde semaveri yakıp çayı hazırlayan Fedka’ydı. Evde bir aşçı kadın olmadığı için etle patatesleri Fedka için sanırım sabah Kirillov’un kendisi hazırlamıştı.</span></p>

      <p class="paragraf-3 para-style-override-19"><span>— Aklından ne geçiyor senin? –diye bağırdı Pyotr Stepanoviç aşağı iner inmez.– Neden sana emredilen yerde beklemiyorsun?</span></p>

      <p class="paragraf-3 para-style-override-19"><span>Yumruğunu var gücüyle masaya indirdi.</span></p>

      <p class="paragraf-3 para-style-override-19"><span>— Yavaş ol Pyotr Stepanoviç, –dedi Fedka başını gururla kaldırıp her kelimeyi çalımla vurgulayarak,– öncelikle anlaman gereken şey, burada Aleksey Nilıç Kirillov gibi bir şahsiyetin evini ziyaret ettiğindir; ömrün boyunca onun çizmelerini temizlesen yeridir, çünkü seni solda sıfır bırakacak bilim ve bilgi sahibi biridir Aleksey Nilıç; sense, aha şu tükürüğüme bile değmezsin! (Yan tarafına kuru bir tükürük savurdu.)</span></p>

      <p class="paragraf-3 para-style-override-19"><span>Küstahlığı, kararlılığı ve ilk patlamaya kadar olan süre içinde sakin bir şekilde ukalalık etmek istediği belliydi; bu sakin tavırlar büyük tehlike içeriyordu, ancak Pyotr Stepanoviç tehlikeyi fark edecek halde olmadığı gibi, buna zamanı da yoktu; ayrıca durum onun dünyaya bakışına da hiç uymuyordu. Günün olayları, üst üste yaşadığı başarısızlıklar zihnini perişan etmişti. Liputin yukarıda durmuş, üç basamak aşağıdaki karanlık mutfak bölmesinde geçen sahneyi ilgiyle izliyordu.</span></p>

      <p class="paragraf-3 para-style-override-19"><span>— Sana söylenen yere gitmek için gerçek bir pasaportla yüklüce bir para istiyor musun, istemiyor musun? Evet mi, hayır mı?</span></p>

      <p class="paragraf-3 para-style-override-19"><span>— Sen var ya Pyotr Stepanoviç, ta başından beri beni aldatıyorsun. Bu yüzden sıfır numara bir alçaktan, zehirli, iğrenç bir böcekten başka bir şey değilsin benim için. Masum insanların kanı karşılığında büyük paralar teklif ettin bana, üstelik bunu Bay Stavrogin adına yaptığına yeminler ettin. Oysa gerçek hiç öyle değildi. Bin beş yüz ruble şöyle dursun, elime zırnık geçmedi; öte yandan Bay Stavrogin’in seni tokatladığını da duydum. Şimdi bana yine gözdağı veriyor, yine para teklif ediyorsun; ama bu paranın neyin karşılığı olduğunu söylemiyorsun. Ama içimden bir ses, saflığımdan yararlanarak, Nikolay Vsevolodoviç Stavrogin’den öç almak için beni Petersburg’a yollayacağını söylüyor. Bu da gerçek katilin sen olduğunu gösteriyor. Ve sefihliğin, ahlaksızlığın yüzünden Tanrı’ya, gerçek yaratıcıya inanmaman nedeniyle, sırf bu nedenle seni nelerin beklediğini biliyor musun? Bir putperestten ya da Tatar’dan hiçbir farkın yok. Bir filozof olan Aleksey Nilıç sana gerçek Tanrı’yı, Yaradan’ı kaç kez anlattı; Kutsal Kitap’a göre dünyanın yaradılışını, yargı gününü, insanıyla, hayvanıyla bütün varlıkların nasıl değişip dönüştüklerini açıkladı. Ama sen sağır, dilsiz bir put gibi durup anlamamakta inat ettin ve Asteğmen Erkel’i de ateist adı verilen şu baştan çıkarıcı canavar gibi yoldan çıkarıp kendine benzettin...</span></p>

      <p class="paragraf-3 para-style-override-19"><span>— Seni sarhoş rezil! İkona soygunculuğunu unuttun, şimdi bana Tanrı üzerine vaaz veriyorsun öyle mi!</span></p>

      <p class="paragraf-3 para-style-override-19"><span>— Doğru söylüyorsun Pyotr Stepanoviç; ama unutma ki ben ikonaların üzerinden yalnızca incileri aldım; başını sokacak yeri olmayan, hep aşağılanmış bir öksüz olarak o anda döktüğüm gözyaşlarının Tanrı nezdinde birer inciye dönüşmediğini nereden biliyorsun? Kitaplara göre çok eski zamanlarda tüccarın birinin tıpkı benim gibi gözyaşları içinde dua edip inleyerek Meryem Anamızın tasviri üzerinden bir inci çaldığını bilir misin? Bu adam daha sonra herkesin gözü önünde diz çöküp incinin tutarı kadar parayı anamızın ayakları dibine bırakmış, anamız da onu tülüyle örtmüş ve böylece gerçek bir mucize olmuş ve yöneticiler de devletin bütün kitaplarının bunu böylece yazmasını buyurmuşlar. Sense onun bulunduğu yere bir fare bıraktın; böylece de Tanrı’nın parmağını aşağıladın. Yeniyetmeliğine dek kucağımda taşıdığım efendim olmasaydın, seni hemen şu anda temize havale ederdim.</span></p>

      <p class="paragraf-3 para-style-override-19"><span>— Söyle, bugün Stavrogin’i gördün mü? –diye bağırdı Pyotr Stepanoviç büyük bir öfkeyle.</span></p>

      <p class="paragraf-3 para-style-override-19"><span>— Sen beni sorgulayamazsın. Bay Stavrogin seni şaşkınlıkla izliyor. Seninle hiçbir işte yer almadı; sana ne emir, ne de para verdi. Sen bana hep yalan söyledin.</span></p>

      <p class="paragraf-3 para-style-override-19"><span>— Paranı alacaksın. Petersburg’da, dediğim yerde iki bin ruble daha, belki daha fazlasını alacaksın.</span></p>

      <p class="paragraf-3 para-style-override-19"><span>— Atıyorsun cancağızım... Şu anda sana bakınca gülmek geliyor içimden; ne kadar basitsin! Bay Stavrogin sana göre bir merdivenin en üstünde duruyor, sense aşağıda aptal bir köpek gibi havlayıp duruyorsun ve o yukarıdan tükürüp seni onurlandırıyor.</span></p>

      <p class="paragraf-3 para-style-override-19"><span>— Aşağılık herif, –dedi âdeta kuduran Pyotr Stepanoviç,– ya seni buradan bir yere bırakmaz ve kendi ellerimle polise teslim edersem?</span></p>

      <p class="paragraf-3 para-style-override-19"><span>Fedka fırlayıp kalktı yerinden, gözleri ateş saçıyordu. Pyotr Stepanoviç tabancasını çekti. Burada hızlı ve pis bir sahne geçti</span><span class="char-style-override-9">: P</span><span>yotr Stepanoviç daha ona tabancasını doğrultma fırsatını bulamadan, Fedka var gücüyle onun yüzüne bir tokat patlattı. Hemen ardından bunu ikinci, sonra üçüncü, sonra dördüncü tokatlar izledi. Pyotr Stepanoviç sersemledi, gözlerini belertti, bir şeyler mırıldanır gibi oldu, hemen ardından da boylu boyunca yere yıkıldı.</span></p>

      <p class="paragraf-3 para-style-override-19"><span>— Alın, artık sizindir! –dedi Fedka zafer kazanmış bir edayla. Hızla kasketini başına geçirdi, sıranın altından çıkınını aldı ve çıktı gitti.</span></p>

      <p class="paragraf-3 para-style-override-19"><span>Pyotr Stepanoviç kendinden geçmişti. Hatta Liputin onun öldüğünü düşündü. Kirillov hızla aşağı indi.</span></p>

      <p class="paragraf-3 para-style-override-19"><span>— Su! –diye bağırdı ve hemen oradaki kovadan tasla su alıp başına serpti.</span></p>

      <p class="paragraf-3 para-style-override-19"><span>Pyotr Stepanoviç kımıldadı, başını hafif kaldırdı, sonra doğrulup oturdu, bir şey anlamadan, şaşkın şaşkın önüne bakıyordu.</span></p>

      <p class="paragraf-3 para-style-override-19"><span>— Kendinizi nasıl hissediyorsunuz? –diye sordu Kirillov.</span></p>

      <p class="paragraf-3 para-style-override-19"><span>Beriki dikkatle ve hâlâ bir şey anlamayan gözlerle onun yüzüne baktı. Sonra kendini izleyen Liputin’i fark edince yüzünde o iğrenç gülümsemesi belirdi, yerden tabancasını alıp ayağa fırladı.</span></p>

      <p class="paragraf-3 para-style-override-19"><span>— Sen de eğer yarın o alçak Stavrogin gibi kaçacak olursan, –diye kudurmuş gibi Kirillov’un üzerine atıldı; yüzü kâğıt gibiydi, kelimeleri karıştırıyor, kekeliyordu,– dünyanın öte ucuna da gitseniz... sinek gibi ezerim... anlıyor musunuz?</span></p>

      <p class="paragraf-3 para-style-override-19"><span>Sonra tabancasını Kirillov’un alnına doğrulttu; ama bir anda kendine geldi, tabancayı indirip cebine koydu ve tek bir kelime daha söylemeden koşarak evden çıktı. Liputin de onun ardından. Çitten aynı tahtayı kaldırıp hendek kenarındaki dar patikaya çıktılar ve çite tutuna tutuna yürüdüler. Liputin, hızla yürüyen Pyotr Stepanoviç’e zor yetişiyordu. İlk yolağzında duran Pyotr Stepanoviç:</span></p>

      <p class="paragraf-3 para-style-override-19"><span>— Ee? –diye sordu Liputin’e meydan okur gibi.</span></p>

      <p class="paragraf-3 para-style-override-19"><span>Bir önceki sahnedeki tabancayı hâlâ unutamayan Liputin tir tir titriyordu ama birden, âdeta kendiliğinden, beklenmedik bir yanıt döküldü dudaklarından:</span></p>

      <p class="paragraf-3 para-style-override-19"><span>— “Smolensk’ten Taşkent’e kadar öğrenciyi sabırsızlıkla bekleyenler” olduğunu artık hiç, ama hiç sanmıyorum..</span></p>

      <p class="paragraf-3 para-style-override-19"><span>— Fedka mutfakta ne içiyordu, gördünüz mü?</span></p>

      <p class="paragraf-3 para-style-override-19"><span>— Ne mi? Votka elbette.</span></p>

      <p class="paragraf-3 para-style-override-19"><span>— O zaman şunu bilin ki, bu onun hayatta son votka içişiydi. Bundan sonra geliştireceğiniz düşünceler açısından bunu hatırlamanızın yararı olabilir. Şimdi defolup gidin, yarına kadar gerekli değilsiniz bana... Sakın ha bir aptallık yapmayın!</span></p>

      <p class="paragraf-3 para-style-override-19"><span>Liputin koşarak evinin yolunu tuttu.</span></p>

      <p class="paragraf-3 para-style-override-20"/>

      <p class="x2030-3"><span>IV</span></p>

      <p class="paragraf-3 para-style-override-20"/>

      <p class="paragraf-3 para-style-override-19"><span>Epeydir, bir başkasının adına düzenlenmiş bir pasaportu vardı. Aile içinde küçük bir zorba, her ne kadar Fourier’ciyse de tam bir memur ve her şeyden önce de bir kapitalist ve tefeci olan böyle bir adamın,</span> <span class="char-style-override-11">bakarsın gerekir</span> <span>diyerek kapağı yurtdışına atmak için yıllar önce sahte bir pasaport edinmek gibi fantastik bir fikre kapılmasını anlayabilmek doğrusu pek kolay değildi. Bu pasaport kendisine</span> <span class="char-style-override-11">bakarsın</span> <span>niye gerekecekti, bunu herhalde kendisi de yanıtlayamazdı.</span></p>

      <p class="paragraf-3 para-style-override-19"><span>Ama şu anda, hem de birdenbire ve beklenmedik bir biçimde</span> <span class="char-style-override-11">bakarsın gerekir</span><span>’deki belirsizlik ortadan kalkmıştı. Kirillov’a giderlerken Pyotr Stepanoviç’in kendisine “aptal yaratık” demesi üzerine tam geri dönecekken birden zihnini aydınlatan o gözü pek düşünce, ertesi gün sabah erkenden, her şeyi bir yana bırakıp doğruca Avrupa’nın yolunu tutmaktı! Bu tür olayları fazlaca uçuk bulup her günkü hayatımızın gerçekliğinde böyle şeylerin olamayacağını düşünenler varsa, yurtdışındaki gerçek Rus mültecilerinin yaşam öykülerine bir göz atıversinler</span><span class="char-style-override-9">: i</span><span>çlerinde bir tekinin bile gerekçesinin bundan daha akılcı, daha gerçekçi olmadığını göreceklerdir. Hep dizginlenemez bir hayal gücünün yönlendirmesiyle girişilmiştir bu işe.</span></p>

      <p class="paragraf-3 para-style-override-19"><span>Eve gelince hemen odasına kapandı, yol çantasını çıkarıp hazırlamaya başladı. Onu en çok kaygılandıran para konusuydu</span><span class="char-style-override-9">: p</span><span>aralarından ne kadarını kurtarabilecekti ve bunun ne kadarını yanına almalıydı? Evet, kurtarmak, çünkü yitirecek tek bir dakikasının bile olmadığını ve gün ağardığında yola çıkmış olması gerektiğini düşünüyordu. Trene nasıl bineceği konusu da düşündürüyordu onu</span><span class="char-style-override-9">: b</span><span>elki de kentten iki üç istasyon sonra binmesi daha doğru olacaktı; oraya kadar yaya bile gidebilirdi. Eşyalarını yol çantasına yerleştirirken bütün bu düşünceler de kafasında dolanıp duruyordu. Sonra birden durdu, her şeyi bıraktı ve bir inilti kopararak kendini kanepeye bıraktı.</span></p>

      <p class="paragraf-3 para-style-override-19"><span>Birden bir şeyin farkına vardı</span><span class="char-style-override-9">: e</span><span>vet, kaçacaktı ve bunu başarabileceğinden de kuşkusu yoktu, ama Şatov’dan</span> <span class="char-style-override-11">önce</span> <span>mi,</span> <span class="char-style-override-11">sonra</span> <span>mı kaçacaktı, sorun buydu ve şu anda bu sorunu çözümleyecek gücü yoktu; şu anda kendini kaba, duygusuz, atıl bir kütle olarak duyumsuyordu; korkunç bir dış güç yönetiyordu sanki onu. Pasaportu vardı ve istese Şatov olayından önce kaçıp gidebilirdi (yoksa niye bu kadar acele etsindi?); ama hayır, Şatov olayından önce kaçmayacaktı; hatta özellikle</span> <span class="char-style-override-11">Şatov’dan sonra</span> <span>kaçacaktı. Bu yazı böyle yazılmış, böyle de mühürlenmişti; buna karşı yapılabilecek hiçbir şey yoktu. Bazen yüksek sesle inleyip, bazen donakalmış gibi soluğunu tutarak ve bu hallerine kendisi de şaşarak, kıvrıldığı kanepede ürpere ürpere ertesi gün saat on bire dek öylece kaldı... ve kararsızlığına son veren sarsıntıyı da bu sırada yaşadı</span><span class="char-style-override-9">: S</span><span>aat on birde odasının kapısını açtığı anda hizmetçileri kendisine, polisin yakalamayı bir türlü başaramadığı, kenti dehşete salan, kilise soyguncusu, yangın kundakçısı ve katil Fedka’nın, o sabah gün ağarırken kentin yedi verst kadar dışında, Zaharino yol ayrımında ölü bulunduğu ve kentte herkesin bu olayı konuştuğu haberini ilettiler.</span></p>

      <p class="paragraf-3 para-style-override-19"><span>Ayrıntıları öğrenmek için hemen dışarı çıktı. İlk öğrendiği şey, Fedka’nın başı ezilerek öldürüldüğü ve cinayetin büyük olasılıkla soygun amacıyla işlendiği oldu. İkinci olarak da, polisin elinde Fedka’nın katilinin Şpigulin işçilerinden Fomka olduğunu gösteren güçlü, hatta kesin denilebilecek kanıtlar bulunduğunu öğrendi. Bu Fomka’nın, Fedka’yla birlikte Lebyadkin kardeşlerin evini yakan ve onları soyduktan sonra bıçaklayan kişi olduğuna kuşku yoktu. Fomka, Fedka’nın Lebyadkin’den çalarak bir yere gizlediğini sandığı büyük miktardaki para yüzünden Fedka’yla tartışmış ve sonunda başını taşla ezerek öldürmüştü. Liputin doğruca Pyotr Stepanoviç’in evine koştu ve uşaktan beyin eve o gece bir gibi geldiğini ve sabah sekize dek de uyuduğunu öğrendi. Fedka’nın ölümünde olağanüstü hiçbir şey yoktu</span><span class="char-style-override-9">: s</span><span>u testisi su yolunda kırılmıştı; bu tür durumlarda böylesi çözülmeler sık görülen bir şeydi. Ama Pyotr Stepanoviç’in, “Fedka hayatının son votkasını içiyor,” şeklindeki uğursuz kehanetinin bu kadar çabuk gerçekleşmesi öylesine anlamlıydı ki Liputin’in ikirciklenmesi hemen son buldu, olan bitene ilişkin hiç kuşkusu kalmadı. Hamle yapılmış, ok yaydan çıkmıştı; kendisini sonsuza dek ezecek ağır bir taş düşmüştü sanki üzerine. Eve döndü, yol çantasını ayağıyla usulca kanepenin altına itti. Akşam Şatov’la buluşulacak yere herkesten önce gitti. Tabii hâlâ cebinde taşıdığı pasaportuyla...</span></p>

      <p class="paragraf-3 para-style-override-19"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>

      <p class="paragraf-3 para-style-override-20"/>
    </div>
  </div>
</body>
</html>
