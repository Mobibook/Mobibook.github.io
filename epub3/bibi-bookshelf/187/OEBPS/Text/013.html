<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.9" name="Generator" />

  <title>Bilinmeyen</title>
  <link href="../Styles/fonts.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
  <link href="../Styles/stylesheet.css" rel="stylesheet" type="text/css" />
</head>

<body class="nomargin">
  <p class="p5"></p>

  <h1 class="calibre2"><a class="calibre" id="ncx2085"></a><a class="calibre" id="a181"></a>YEDİNCİ KİTAP -CHAMPMATHIEU DURUŞMASI</h1>

  <h2 class="calibre5" id="sigil_toc_id_56"><a class="calibre" id="ncx2086"></a><a class="calibre" id="a182"></a>1 HEMŞİRE SIMPLICIE</h2>

  <p class="p13">Burada yazacağımız olayların hepsi aslında Montreuil-sur-Mer’de yaşanmadı, fakat bu olaylardan öyle izler kalmıştı ki, bunları olanca ayrıntılarıyla anlatmazsak bir boşluk doğacaktır. Bu ayrıntılar arasında okur, akıl sır ermez bazı gerçeklerle yüz yüze gelecektir. Biz de gerçeğe duyduğumuz saygı nedeniyle bunları olduğu gibi anlatmaya karar verdik.</p>

  <p class="p13">Javert’in gelişini izleyen günün akşamı, Mösyö Madeleine, her zamanki gibi Fantine’i ziyarete gitti. Hastanın yanına girmeden önce, Hemşire Simplicie’yi çağırttı.</p>

  <p class="p13">Revirde hizmet eden rahibelerin ikisi de manastırda yetişmiş, Lazariste tarikatından hastabakıcılardı. Bunlardan biri Hemşire Perpétue, iyi kalpli, kaba saba bir köylü kızıydı. Bir eve hizmetçiliğe girer gibi kendini Tanrı’ya adamıştı. Birilerinin aşçı olması gibi, o da rahibeydi. Böylesi insanlar az sayılmaz. Manastır tarikatları bu ağır köy çömleklerini severek kabullenir. Bu köylüler manastırın kaba işlerinde görev alır. Bir sığır çobanının papaz olması tuhaf değildir, çok emek gerektirmeden biri diğeri oluverir. Köyün de, manastırın da asıl temeli olan cehalet hazırdır, hemen köylüyü papazla aynı ovaya bırakıverir. İş gömleğini biraz bollaştırın, papaz cüppesi haline gelir.</p>

  <p class="p13">Hemşire Perpétue, Pontoise civarından, Marines’den gelen tombul bir rahibeydi. Köylü ağzıyla konuşan, ilahiler okuyan, homurdanan, hastanın riyakârlığına veya dindarlığına göre ıhlamuruna şeker ekleyen, hastalara kaba, sert davranan, can verenlere kabalık eden, Tanrı’yı adeta yüzlerine fırlatan, can çekişmeleri hışım dolu dualarla hırpalayan cesur, dürüst, kırmızı yanaklı bir rahibeydi.</p>

  <p class="calibre6">Hemşire Simplicie ise, ışıktan yapılmış gibiydi. O bir meleği andındı. Hemşire Simplicie karbeyazıydı. Perpetue’nün yanında, içyağı kandili neyse, o bir kilise mumu gibiydi.</p>

  <p class="calibre6">Aziz Vincent de Paul, hastane rahibesinin yüzünü, sayısız özgürlüğü epeyce ruhsal esaretle karıştıran şu kusursuz sözcüklerle çok iyi anlatır: «Onların manastırı hastaların evidir; hücreleri kiralık odalardır, kiliseleri mahalle kiliseleridir; koridorları şehrin sokakları veya hastane koğuşlarıdır, duvarları itaat, parmakları Tanrı korkusu, peçeleri hayadır.» Bu ideal, rahibe Simplicie’de tam olarak beden bulmuştu.</p>

  <p class="calibre6">Kimse onun yaşını anlayamazdı, hiç genç olmamış ve hiçbir zaman yaşlanmayacak insanlardandı.</p>

  <p class="calibre6">Bu durgun, vakur kadın iyi bir insandı. Ona «bir kadın» diyecek cesaretimiz yok. Hayatı boyunca asla yalan söylememişti. O kadar uysal ve inceydi ki kırılacak sanırdınız: fakat granitten daha dayanıklıydı. Zavallı insanlara ince, saf parmaklarıyla dokunurdu. Konuşmasında bir sessizlik var gibiydi. Sadece kaçınılmaz olanı söylerdi. Sesi o kadar tatlıydı ki, günah çıkarma odasında en yüce, en erdem dolu öğütleri verebileceği gibi, bir salona da uygundu. Bu nezaketi, kalın çuha giysiye kendini uydurmuştu; bu kaba dokumada her zaman öbür dünyayı, Tanrı’yı hatırlıyordu. Özellikle bir hususu vurgulayalım: Asla yalan söylememiş olması, rastgele bir çıkar için bile olsa, sıradan da olsa, gerçek olmayan, ilahi gerçek olmayan bir tek kelime etmemiş olması, rahibe Simplicie’in en tipik niteliği, fazilet işaretiydi. Bulunduğu dinsel toplulukta bu yıkılmaz doğruluğuyla epey ünlenmişti. Papaz Sicard, sağır dilsiz Massieu’ye yazdığı bir mektupta rahibe Simplicie’den bahseder. Bizler ne kadar samimi, namuslu ve saf olursak olalım, hepimizin saflığının üstünde masum bir küçük yalanın çatlağı bulunur. Onda ise hayır! Küçük yalan, masum yalan, bu olabilir mi? Yalan söylemek, yalnızca fenalıktır. Az yalan söylemek mümkün değildir: yalan söyleyen her yalanı söyler: yalan söylemek, şeytancadır. Şeytanın iki adı vardır: Biri Şeytan, diğeri yalan, işte bu, onun ölçütüydü, düşündüğü gibi de yapardı. Bunun sonucu olarak da değindiğimiz o beyazlık oluşmuştu. Bu öyle bir beyazlıktı ki, yayılarak dudaklarını, gözlerini kaplıyordu. Gülümsemesi aydınlıktı. Bu vicdanın camında bir toz tanesi, bir örümcek ağı bulunmazdı. Aziz Vincent de Paul tarikatına girerken, özel bir tercihle Simplicie adını almıştı. Bilindiği üzere SicilyalI Simplicie, Sirakusa’da doğduğundan, Ségesta’da doğduğunu söylemektense, iki memesinin koparılmasını seçmiştir. Oysa, o ufak yalanı söyleseydi kurtulacaktı, işte bu kadın evliya, onun ruhuna en uygun olanıydı.</p>

  <p class="p13">Manastıra girdiğinde Simplicie’in iki hatası vardı fakat bunları giderek düzeltti. Fındık, fıstık, çörek, kurabiye benzeri şeyleri çok seviyordu. Bir de mektup almaktan çok hoşlanırdı. Büyük harflerle yazılmış, Latince bir dua kitabından başka şey okumazdı. Latince bilmiyordu fakat kitabı anlıyordu.</p>

  <p class="p13">Bu melek kadın, Fantine’den hoşlanmıştı. Onun ruhunun lekesizliğini biliyordu. Bu yüzden, onunla ilgilenmeyi üstlenmişti.</p>

  <p class="p13">O akşam Mösyö Madeleine, Rahibe Simplicie’yi bir kenara çekip, Fantine’i ona emanet ettiğini söyledi. Hemşire, Vali’nin epey ciddi olduğunu daha sonraları hatırlayacaktı.</p>

  <p class="p12">Daha sonra Mösyö Madeleine, Fantine’in odasına geldi.</p>

  <p class="p13">Hasta kadın, güneşi bekler gibi beklerdi Vali’nin gelişini. Rahibelere şöyle derdi:</p>

  <p class="p13">«Ben sadece Vali Bey’in yanında yaşadığımı hissediyorum.»</p>

  <p class="p12">Aynı gün, zavallı kadının yine çok ateşi vardı.</p>

  <p class="p12">Valiyi görür görmez sordu:</p>

  <p class="p12">«Cosette’ten haber var mı?»</p>

  <p class="p12">Mösyö Madeleine gülümseyerek:</p>

  <p class="p12">«Neredeyse gelir.»</p>

  <p class="p12">Mösyö Madeleine, Fantine’le her zamanki gibi konuştu. Fakat başka günler onun yanında yarım saat kalan adam, bu kez tam bir saat kaldı. Fantine de aslında buna epey sevinmişti. Vali, onun yanından ayrılırken, hiçbir şeyinin eksik bırakılmaması için, döne döne uyarılarda bulundu. Bir ara düşünceli ve dalgın olduğunu fark etmişlerdi. Fakat bunu Fantine'in durumunun onu üzmesine verdiler.</p>

  <p class="calibre6">Daha sonra, Vali şehre döndü. Odasını temizleyen görevli onun uzun uzun harita incelediğini gördü. Bir kâğıda kurşunkalemle bir şeyler yazmıştı.</p>

  <h2 class="calibre5" id="sigil_toc_id_57"><a class="calibre" id="ncx2108"></a><a class="calibre" id="a183"></a>2 SCAUFFLAIRE USTA’NIN UZAK GÖRÜŞLÜLÜĞÜ</h2>

  <p class="p29">Vali uzun zaman sonra şehrin uzak bir yerinde bulunan at ve araba kiralayan Hollandalı bir arabacının evine uğradı.</p>

  <p class="calibre6">Mösyö Scaufflaire adlı bu adamın evine gitmek için kilisenin önünden geçmesi gerekiyordu. Papaz da kilisenin bahçesindeki ufak bir evde oturuyordu. Papazın çok saygın biri olduğu bilinirdi. Mösyö Madeleine onun evinin önüne vardığında, sokakta tek bir kişi vardı. Adam da bunu fark etmişti. Vali, bir ara evin kapısında durmuş, elini çıngırağa atmış, sonra cayıp telaşlı adımlarla uzaklaşmıştı. Vali, Scaufflaire Usta’yı evinde buldu ve ona sordu:</p>

  <p class="p18">«Hızlı giden bir atınız var mı?»</p>

  <p class="p18">«Atlarımın hepsi hızlıdır, nasıl bir şey istersiniz?»</p>

  <p class="p29">«Günde yirmi fersahı rahat rahat alacak bir at istiyorum.»</p>

  <p class="p18">«Aman Tanrım, yirmi fersah da epey uzun yol.»</p>

  <p class="p18">«Doğru.»</p>

  <p class="p18">«Bu at araba mı çekecek?»</p>

  <p class="p18">«Evet, iki tekerlekli hafif bir araba.»</p>

  <p class="p29">«Bu yolu aldıktan sonra, ne kadar dinlenebilecek?»</p>

  <p class="p18">«Ertesi sabah tekrar yola çıkması gerekecek.»</p>

  <p class="p18">«Aynı yolu gelmek için mi?»</p>

  <p class="p18">«Evet.»</p>

  <p class="p18">«Fakat bu hayli uzun bir yol, at yorulabilir!»</p>

  <p class="calibre6">Mösyö Madaleine cebinden çıkardığı ve sayılarla dolu bir kâğıdı arabacıya gösterdi. Kâğıtta 5,6,8,1/2 yazılıydı.</p>

  <p class="p18">«Dinleyin,» dedi, «on dokuz buçuk, yani yirmi fersah.»</p>

  <p class="p18">Hollandalı bir an düşündü:</p>

  <p class="calibre6">«Peki,» dedi, «istediğiniz gibi bir atım var. Benim şu kıratım epey iyidir. Rüzgâr gibi uçar. Uysaldır da. Fakat asla ona binmeyi denemeyin, onun işi araba çekmek. Sekiz saatte yirmi fersahlık yolu alır. Ama kimi şartlar var...»</p>

  <p class="p18">«Nedir?»</p>

  <p class="calibre6">«Yolu yarılayınca mola vereceksiniz, daha sonra yemini yerken handaki çırağın onun yulafını aşırmasını önleyin. Bu çıraklar atın yulafını çalmayı çok severler.»</p>

  <p class="p18">«Kaygılanmayın, ilgilenirim.»</p>

  <p class="p18">«At ve araba sizin için mi, Vali Bey?»</p>

  <p class="p18">«Evet.»</p>

  <p class="p18">«Merakımı bağışlayın ama araba kullanmayı bilir misiniz?»</p>

  <p class="p18">«Evet.»</p>

  <p class="calibre6">«Herhalde at yorulmasın diye fazla yük almazsınız değil mi?»</p>

  <p class="p18">«Evet.»</p>

  <p class="calibre6">«Tamam, günde otuz frank isterim ve atın yem harcaması da size ait.»</p>

  <p class="p18">Vali cebinden çıkardığı üç altını adama verdi:</p>

  <p class="calibre6">«Alın size iki günlük para, ama at ve arabanın yarın sabah dört buçukta kapımda olmasını istiyorum.»</p>

  <p class="p18">Hollandalı başını kaşıdı, sonra açıkgöz bir gülüşle:</p>

  <p class="calibre6">«Belki bana düşmeyen işlere karışıyorum, fakat Vali Bey, nereye böyle?»</p>

  <p class="calibre6">Aslında arabacı sürekli bunu düşünüyor ama bir türlü soramıyordu.</p>

  <p class="p18">Vali, sorusuna soruyla yanıt verdi:</p>

  <p class="calibre6">«Scaufflaire Usta, atınızın ön bacakları epey dayanıklı mıdır?»</p>

  <p class="calibre6">«Evet, efendim, ama inişlerde biraz ona yardımcı olun. Gideceğiniz yol bayır mı?»</p>

  <p class="p13">«Yarın sabah tam dört buçukta gelmeyi unutmayın,» diyen Mösyö Madeleine, sessizce çıktı.</p>

  <p class="p13">Hollandalı, onun ardı sıra şaşkınca baktı. Vali gideli henüz üç-dört dakika geçmişti ki, kapı bir daha açıldı, gelen Vali’ydi. Kederli ve dalgın gibiydi.</p>

  <p class="p13">«Bay Scaufflaire,» diye sordu, «bana kiralayacağınız o at ve arabanın fiyatı ne kadar?»</p>

  <p class="p12">«Acaba Vali Bey onları satın almaya mı niyetli?»</p>

  <p class="p13">«Hayır, hayır, yine de, bir teminat olarak, size bu parayı ödeyeceğim. Döndüğümde bana iade edersiniz? Ne kadar istersiniz?»</p>

  <p class="p12">«Beş yüz frank, efendim.»</p>

  <p class="p12">«Alın.»</p>

  <p class="p13">Vali masaya bir deste para koyduktan sonra, artık dönmemek üzere gitti.</p>

  <p class="p13">Gözleri faltaşı gibi açılan arabacı, bin frank demediğine üzüldü. Aslında at ve araba iki yüz franktan çok etmezdi ya...</p>

  <p class="p13">Adam karısının yanına gidip, bu işe bir açıklama aradı. Vali böyle telaşla nereye gidiyordu?</p>

  <p class="p12">Kadın bir süre düşündükten sonra:</p>

  <p class="p12">«Bence Paris’e gidiyor,» dedi.</p>

  <p class="p12">«Hayır, sanmam...»</p>

  <p class="p13">Arabacı daha sonra, Vali’nin şöminenin üstünde unuttuğu o sayılarla dolu kâğıdı eline alıp uzun uzun inceledi. Ansızın sevinçle bağırdı:</p>

  <p class="p13">«Anladım, beş, altı sekiz buçuk... Bunlar mola yerleri. Buradan Hesdin beş fersahtır. Hesdin’den Saint-Pol altı fersah, oradan da Arras tam sekiz buçuk. Buldum, Vali Arras’a gidiyor.»</p>

  <p class="p13">Vali bu sırada, evine dönüyordu. Ama kısa yolu seçmemişti. Görünmez bir güç kendisini sürükler gibi kilisenin kapısında bir süre kararsızca durmuştu. Fakat son anda girmemeye karar verip, evinin bulunduğu yere yöneldi. Odasına çıkıp, kapısını kilitledi. Buraya kadar her şey yolunda sayılırdı. Şehir ahalisi Vali’nin epey erken yattığını bilirdi. Fakat fabrikanın kapıcısı ve aynı zamanda Mösyö Madeleine’in hizmetçisi olan ihtiyar kadın, (tam o sırada oradan geçiyordu) aynı binada kalan veznedara şunları diyecekti:</p>

  <p class="p18">«Vali Bey acaba hasta mı? Epey kaygılı görünüyor.»</p>

  <p class="calibre6">Veznedar, bu kadının sözlerini fazla önemsemeden odasına çekilmişti.</p>

  <p class="calibre6">Gece yarısına doğru uyanan adam, başının üstünde bir ses duyup şaşırdı. Çünkü orası Mösyö Madeleine’in odasıydı ve geceleyin orada hiç ses olmazdı. Daha sonra, veznedar sanki bir dolabın kapağının açılma sesine benzeyen bir ses daha duydu, sonra bir koltuğun yerinden kaldırılması gibi bir ses. Uzun bir sessizlik ve ardından adam, üzerindeki odada birinin yürüdüğünü gösteren ayak sesleri duydu. Yatağında doğruldu, karşısındaki pencereden karşıki duvara bir ışığın yansıdığını görüp iyice şaşırdı. Bu ışık Mösyö Madeleine’in odasından geliyordu, fakat bu cılız bir ışıktı, herhalde Vali bey, lambasını değil şöminesini yakmıştı.</p>

  <p class="calibre6">Veznedar tekrar uyudu, iki saat sonra uyandığında, değişmemiş ayak seslerini duydu. Düzenli adımlar, gidip geliyorlardı.</p>

  <p class="calibre6">Karşıki duvara hâlâ ışık vuruyordu, ama bu kez bu bir lamba veya mum ışığı gibiydi.</p>

  <p class="p18">Mösyö Madeleine’in odasında neler oluyordu?</p>

  <h2 class="calibre5" id="sigil_toc_id_58"><a class="calibre" id="ncx2167"></a><a class="calibre" id="a184"></a>3 MÖSYÖ MADELEİNE’İN BOCALAMALARI...</h2>

  <p class="calibre6">Mösyö Madeleine’in, aslında Jean Valjean’ın ta kendisi olduğunu okurlarımız hemen anlamışlardır sanırım.</p>

  <p class="calibre6">Önceden de biz onun vicdanının en içlerine dek inmiştik. Onun ruhunu yeniden inceleyelim. Fakat bu bizim için hayli heyecan verici, korkutucu bir şey olacak. Kararsız bir ruh kadar müthiş bir şey olamaz. Düşüncenin gözü, insanda olduğu gibi hiçbir yerde bu kadar ışık ve bu kadar karanlık bulamaz. Gördükleri arasında insandan daha korkunç, daha çetrefil daha esrarengiz, daha engin bir şey yoktur. Denizin görünüşünden bile daha engin bir görüntü vardır. Bu da göklerinkidir. Fakat ademoğlunun ruhu denizlerden ve göklerden daha engin, gizemlidir.</p>

  <p class="p13">Ademoğlunun vicdanının şiirini incelersek, bir insan için bile olsa, insanların en sıradanı için bile olsa, bu kesinlikle üstün, değişmez, bir tek söylencede hepsini eritmek, karıştırmak olur. Vicdanın ne başlangıç, ne de bitiş yerini kesinlikle bulamayız.</p>

  <p class="p13">Vicdan, insanı utandıran evhamların, taşkın heveslerin, girişimlerin karmaşası, hayallerin kor ateşi, düşüncenin mağarasıdır; bütün yalanların evi, tutkuların savaş meydanıdır. Bazı vakitlerde, düşünen bir insanın morarmış yüzünden içeri girin, arkasına bakın, bu ruhun içine bakın, o karanlığa bakın. Orada, sessizliğin altında Homeros’un eserlerindeki gibi devlerin savaşı, Milton’ın yapıtlarındaki gibi canavarların tatlısu yılanlarıyla savaşı, sayısız hayalet vardır. Dante’nin eserindeki hayali sarmallar vardır. İnsanın içinde taşıdığı ve beyninin iradesiyle hayatının eylemlerini çaresizce ayarladığı o sonsuzluk ne karanlıktır.</p>

  <p class="p13">Epey eski çağlarda Dante Alighieri, kendisini karanlık bir kapının önünde bulmuş, onu açmaya cesaret bulamamıştı. Bizler de şimdi böyle bir kapının önündeyiz, haydi cesur olalım. İçeriye girelim.</p>

  <p class="p13">Okur, Jean Valjean’ın başına gelenlerin önemli kısmını bildiği için, biz buna az şey ekleyeceğiz. O, küçük Gervais’ten sonra, iyice değişmiş, apayrı biri olmuştu. Piskopos’un arzusuna uymuş ve dürüst bir adam olmuştu.</p>

  <p class="p13">Kaybolmayı başarmış, Piskopos’un gümüş takımlarını satmış, fakat o gümüş şamdanlara kıyamamış, onları kendisine ayırmıştı. Şehirden şehire dolaşıp Fransa’yı geçmiş ve nihayet Montreuil-sur-Mer’e varmıştı. Bundan sonrasını okurlarımız iyi bilir. Oraya yerleşerek bir yandan orayı geliştirmiş, bir yandan da itibarlı bir adam olarak hayata başlamış ve bunda da epey başarı kazanmıştı. Tek gayesi, asıl adını saklamak, hatta unutmak, kutsal bir hayat sürmek, insanlardan uzaklaşıp Tanrı’ya yaklaşmaktı.</p>

  <p class="calibre6">Aklındaki bu iki fikir birbirine o kadar karışmıştı ki, nihayet tek düşünceye dönüşmüştü. Her ikisi de aynı ölçüde onun aklına takılıyordu, bütün yaptıklarına hâkim oluyor, eylemlerini etkiliyordu. Çoğu zaman, onun hayat akışını yola koymak için ikisi uzlaşırdı. Onu gölgelere doğru çekip, onun iyi niyetli, sade olmasını isterlerdi: Ona aynı şeyleri söylüyorlardı. Kimi zaman aralarında sorun çıkıyordu. Bu durumda, hatırlanacağı üzre, bütün Montreuil-sur-Mer adlı yerin Mösyö Madeleine diye bildiği adam birinciyi İkinciye, güvenliğini faziletine tercih etmekte kararsız kalmıyordu.</p>

  <p class="calibre6">En çıkmaz anda kendisine el uzatan o melek ruhlu Piskopos’a o kadar sadıktı ki! Bütün tedbirleri savsaklayıp o gümüş şamdanları ondan bir hatıra olarak saklamıştı. Hem, onun matemini de tutmuştu. Bu arada en son hareketinden o kadar pişmanlık duymuştu ki, şehirden gelip geçen bütün Savoie’lı baca temizleyicilerini çağırıp, adlarını sormaktan da bir türlü kurtulamamıştı.</p>

  <p class="calibre6">Ne de olsa geçmişine ilişkin bağlarını koparamayan adam, ablasından ve yeğenlerinden haber alabilmek için Faverolles’da araştırmalar yaptırmıştı. Bütün kutsal kişiler gibi ilk işinin kendisini korumak olmadığını bilirdi.</p>

  <p class="calibre6">Bu yüzden, Javert’in o anıştırmalarını önemsemeden, o yaşlı Fauchelevent’in canını kurtarmakta gecikmemişti.</p>

  <p class="calibre6">Şunu da ekleyelim ki, şimdiye dek hiç bu kadar zor bir meseleyle karşılaşmamıştı. Bunu Javert’in, ofisine geldiğinde söylediği ilk kelimelerde belirsiz fakat hayli derinden sezmişti. Bunca karanlığa gömdüğü o adın hiç umulmadık bir zamanda söylenmesiyle afalladı, kaderin lanetli tuhaflıklarından sarhoşa dönmüş gibi, bu duygular içinde, büyük sarsıntıların ilk adımı olan titremeye yakalandı. Fırtına gelirken, bir çınarın, saldırı gelirken, bir erin yaptığı gibi eğildi. Şimşek, yıldırım yüklü karartıların başının üzerine doğru geldiğini algılıyordu. Javert’in</p>

  <p class="p14">konuşmasını dinlerken ilk yaptığı hemen koşup, kendisi sanılan o zavallı Champmathieu’yu kurtarmak oldu, sonra «Bekleyelim» diye düşündü. Bu eşsiz davranışını kısıtladı ve yiğitlikten vazgeçti.</p>

  <p class="p13">Piskopos’un ona en son söylediği o ilahi sözler, iyilik ve özveriyle geçen onca yıla rağmen, uçurumun kıyısında olan bu biçare duraksayacaktı. Korunma duygusu, onu şu anlarda bir şey açıklamamaya yöneltmişti. Derken, henüz karar almamanın, uzun uzun düşünmenin en iyi yol olacağına karar verdi, dönüşten önce bir savaşçının gücünü toplamak için kalkanını toplaması gibi, o da sakince hareket etme kararı verdi.</p>

  <p class="p13">Günün kalan vakitlerini, bir kararsızlıkla geçirdi. İçinde fırtınalar kopuyor, fakat dış görünüşünde yaprak bile oynamıyordu. Aslında henüz kesin bir karara varamamıştı, aklı karman çormandı.</p>

  <p class="p13">Yine her zamanki gibi Fantine’i ziyarete gitmiş, dahası bu kez, ziyaretini biraz daha uzatmıştı. Bilinmez, belki uzun zaman onu göremezdi. Bu nedenle onu hemşirelere emanet etmiş, yokluğunda iyi bakmalarını tembihlemişti. Önce Arras'a gidip, şu fakir adamın davasına katılmaya karar verdi, bu çok olağan bir şeydi.</p>

  <p class="p13">Yemeğini epey iştahla yedi. Sonra, odasına çekilerek her şeyi uzun uzun düşündü. Korunmak ister gibi kalkıp kapısını sürgüledi. Dışarıdan gelecek bir tehlike olabilirmiş gibi.</p>

  <p class="p12">Sonra da mumu söndürdü, ışık huzursuz ediyordu.</p>

  <p class="p12">Birileri kendisini izliyor gibi, bir duyguya kapıldı.</p>

  <p class="p12">Bu, kim olabilirdi ki?</p>

  <p class="p13">Üzülerek belirtelim ki, dışarıda bırakmak istediği o şey kendisiyle odaya girmişti: vicdanı. Daha doğrusu Tanrı.</p>

  <p class="p13">Kısa süreliğine, güvende hissetti kendini. Kapısı sürgülenmiş, mumu sönmüştü, artık o yenilmez gibiydi. Sonra toparlandı, başını ellerinin arasına alıp, karanlıkta düşünmeye başladı.</p>

  <p class="p13">«Nerelerdeyim? Acaba bu bir hayal mi? Bana ne dediler? Javert’i gördüğüm ve onun bana söyledikleri doğru mu? Şu köylü, şu Champmathieu da neyin nesi? Demek bana o kadar</p>

  <p class="p14">benziyor. Bu mümkün mü? Oysa daha düne kadar rahattım. Başımın üstünde asılı olan bu kılıcın farkında değildim. Dün bu zamanlarda ne yapıyordum? Bu işler nasıl düzelecek? Ne yapmalıyım?»</p>

  <p class="p13">İşte bu tür bir azap ve keder içindeydi. Aklı düşünme becerisini kaybetmişti.</p>

  <p class="p13">Aklı o kadar karışıktı ki, düşünceler art arda gelir gibiydi. Fırtınalı bir denizin dalgaları gibi. Bir ara aklını toparlamak için, elleriyle alnını tuttu. Bu kargaşada bir çare aradı.</p>

  <p class="p13">Alnı ateşler içindeydi. Pencerenin önüne gidip, açtı. Karanlık bir gece. Geldi, masanın başına geçti. Bir ara içinde bir umut ışığı yandı. Durum ne kadar çıkmazda görünüyorsa da, her şey kendisine bağlıydı. Kendi içine kapandığı vakitlerde, uykusuz gecelerinde, en fazla korktuğu, bir gün bu adın söylendiğini duymaktı. Bunun kendisi için her şeyin bitmesi olacağını, bu ad tekrar söylendiği gün, yeni hayatını yakacağını, kim bilir belki de yeni ruhunu bile öldüreceğini düşünürdü. Bunun olabileceğini düşünmek bile onu titretirdi. Hiç kuşkusuz, böyle vakitlerde biri gelip de ona: Bu adın kulaklarına söyleneceğini, tiksinç Jean Valjean kelimelerinin ansızın içinde bulunduğu karanlıktan çıkıp karşısına çıkacağını, içine saklandığı sırrı çözüverecek korkunç ışığın ansızın başında parlayacağı vaktin gelebileceğini; sadece bu adın onu korkutamayacağını, bu ışığın daha koyu bir karanlık yaratacağını, parçalanan bu örtünün sırrı çoğaltacağını, bu zelzelenin onun yapısını pekiştireceğini, eğer isterse, bu olağanüstü olayın onun hayatını aynı zamanda daha açık, daha ışıklı, daha içine girilemez hale getirmeye yarayabileceğini ve Jean Valjean hortlağıyla yüzleştirilmekten iyi, şerefli kentsoylu Mösyö Madeleine'in her zamankinden daha onurlu, daha rahat, daha itibarlı olarak çıkacağını söyleseydi, başını sallar, bunlara delice sözler gibi bakardı. Evet, ama işte bütün bunlar olmuştu, bu olamazlar yumağı bir gerçekti, Tanrı bu çılgınca şeylere rıza göstermişti.</p>

  <p class="p13">Düşünceleri giderek belirginleşiyordu. Halinin ne olduğunun farkına varmaya başlamıştı. Çok uzun bir uykudan uyanmış gi</p>

  <p class="p14">biydi. Zifiri karanlıkta bir uçurumdan aşağı düştüğünü sezer gibi oldu. Alınyazısının kendi yerine seçtiği bir gölge, yabancının biri onun yerine bu uçuruma düşebilirdi! Uçurum kurbanını bekliyordu; kendisini ya da o yabancıyı.</p>

  <p class="calibre6">Alınyazısını değiştirmeye niye çalışacaktı? Niye her şeyi kendi haline bırakmıyordu?</p>

  <p class="calibre6">Işık giderek çoğalıyordu. Kendi kendisine şunu söyledi: Cezaevindeki yeri boştu ne de olsa. Küçük Gervais’den çaldığı iki frank için tekrar oraya dönecekti. Bu önlenemez bir şeydi. Fakat talihi bu kez kendisine yardım ediyordu. Bir başkasını o sanmışlar, onu tıkmışlardı kodese. Sesini çıkarmasa, her şey yine eskisi gibi olacaktı.</p>

  <p class="calibre6">Bir uçurumun kıyısında olduğunun farkındaydı. Hatalı bir adım onu en diplere sürükler ve sonsuza kadar onu yutardı. Fakat ne olabilirdi bu hatalı adım?</p>

  <p class="calibre6">Asıl Jean Valjean’ın kendisi olduğunu söylemek mi? Yoksa ses çıkarmayıp Mösyö Madeleine kimliğiyle o huzurlu ve rahat hayatına devam etmek mi?</p>

  <p class="calibre6">Kişioğlunun bütün hayatı boyunca, sadece bir ya da iki kez hissedeceği çok tuhaf bir duyguya kapıldı. Bu, vicdanındaki son savaştı. Yüreği kaplayan en çetrefil duyguları alay, sevinç ve keder gibi duyguların çatışmasından oluşturan, acıklı, özel bir kahkaha.</p>

  <p class="p18">Mumu yaktı.</p>

  <p class="calibre6">«Niye korkayım ki?» diye mırıldandı. «Aksine, güvende sayılırım, geçmişime açılan o tek kapı da artık tamamen kapandı. Javert, bir daha beni tedirgin etmez. Onun merakı giderildi. Bundan sonra huzursuz etmez. O artık kovaladığı Jean Valjean’ı bulduğundan emin, belki şehirden bile ayrılır gider. Beni bir gören olsa, başıma bela geldiğini düşünür. Hem olup bitenlerde benim rolüm bile yok, her şey benim dışımda gelişti. Alınyazısının bu kaprisine niye karışayım ki? Kim bilir, böyle olmasını belki Tanrı istemiştir. Onun yaptıklarına karışmak bana mı düştü? Ne haddime? Belki de O, benim başladığım işe devam etmemi, etrafımdakilere iyilik etmemi istediğinden, her şey bu yola girdi. Acaba neden az önce o papazın evine girmeye çekindim. Ona günah çıkartır, her şeyi anlatırdım. O, bana rehberlik ederdi. Bunu niye yapmadım ki? Onun da bana işleri akışına bırakmamı önereceğinden eminim. Evet, her şeyi Tanrı’ya havale edelim.»</p>

  <p class="calibre6">Birden yerinden fırladı. Oh, neyse, artık bir karara varmıştı, ama niyeyse buna hiç sevinmemişti.</p>

  <p class="p18">Aksine!..</p>

  <p class="calibre6">Düşünceleri aynı sabit noktaya geri dönüyordu. Denizin sahile dönmesi gibi. Tayfalar buna «med-cezir» der. Suçlu için bu «pişmanlık»tır, «vicdan azabı»dır. Tanrı, vicdanları da deniz gibi dalgalandırır.</p>

  <p class="calibre6">Kendi içinde yoğun bir didişme başlamıştı. Vicdan azabı adlı o müthiş duygu, onu avucuna almıştı. Deminki düşüncelerinin birer yanılgı olduğunu anladı. Bastırmak istediği kalbinin sesini asla bastıramıyordu.</p>

  <p class="calibre6">Endişeli ve karanlık bu konuşmalara devam etmeden duramadı. Bu konuşmada, bütün taraflar kendisiydi; iki bin yıl önce başka bir hükümlüye: «Yürü!» dendiği gibi, ona da: «Düşün!» diyen esrarengiz güce boyun eğmişti.</p>

  <p class="calibre6">Fazla ötelere gitmeden, yeterince anlaşmak için gerekli bir gözlemi aktaralım.</p>

  <p class="calibre6">Her insan kendi kendisiyle konuşabilir, düşünen her insan bu ihtiyacı duymuştur. Hem denilebilir ki, söz sadece bir insanın içinde, düşüncesinden vicdanına, oradan da yine düşünceye döndüğünde, en muhteşem gizemdir. Bu bölümde sık sık geçen «dedi», «bağırdı» gibi kelimeleri işte bu anlamda değerlendirmek gerekir, insan kendi kendine söylenir, bağırır, konuşur da, dışarının sessizliğine zarar gelmez. Korkunç bir uğultu vardır; bizim her yanımız, her şeyimiz konuşur ağzımızın dışında. Ruhun gerçekleri soyut, dokunulamaz olsa da gerçektir. .</p>

  <p class="calibre6">Kendi kendine, ne yapacağını sordu, «incindiği bir karar» hakkında kendini sorguladı. Aklında tasarladığı her şeyin canavarca olduğunu, «işleri akışa bırakmanın, Tanrı’nın istediğini yapmasını istemenin» korkunç olduğunu kendi kendine söyledi. Tanrı’nın ve insanların hatalarını umursamamak, ona engel olmamak, susarak onu kabullenmek, yani hiçbir şey yapmamak, her şeyi yapmak! Riyakârlığın, alçaklığın son raddesiydi bu! Çok adi, haince, sinsice, mide bulandıran bir cinayetti bu!</p>

  <p class="calibre6">Sekiz yıldır ilk kez, şanssız adam kötü bir şey yapmanın acı tadını aldı.</p>

  <p class="p18">İğrenerek tükürdü.</p>

  <p class="calibre6">Ansızın bir çelişki buldu, demin «Gayesine ulaştığını» düşünmüştü. Evet ama, bu gaye neydi? Geçmişini ve asıl adını saklayıp polisten kurtulmak mı? Oysa biçare adam bedenini değil, ruhunu kurtarmak istiyordu. O, yıllardır Piskopos’un emirlerine itaat etmişti. Geçmişi unutmak, geçmişine aralanan kapıyı kapatmak. İşte tam zamanıydı... Evet ama böyle susarsa o günahlar kapısını kapatamıyor, aksine, sonuna kadar açmış oluyordu.</p>

  <p class="calibre6">Silbaştan bir hırsıza dönüşüyordu, üstelik hırsızların en korkuncuna. Günahsız bir adamın özgürlüğünü çalmış oluyordu, ayrıca, bir katil oluyordu. Evet zavallı, sefil bir adamı öldürmüş oluyordu. Onu prangaya göndermekle onun ruhunu almış oluyordu. Oysa gidip teslim olmak, asıl Jean Valjean olduğunu açıklamakla, kendi eski adını tekrar almakla, işte o zaman bir daha doğmuş olacaktı. O korktuğu cehenneme geri dönmekle, aslında oradan sahiden kurtulmuş olacaktı. Bunu yapmadığı zaman, şimdiye kadarki, emekleri ziyan olmuş sayılırdı. Yaptıklarının hiçbir önemi kalmazdı.</p>

  <p class="calibre6">Derken, karşısında Piskopos’u görür gibi oldu. Yıllar önce ölen Piskopos Bienvenu ona acıklı, kınayan gözlerle bakıyordu. Ona gidip teslim olmayı öneriyordu. Vali Madeleine olmaktan kurtulup, yine asıl adını almakla, kürek mahkûmu Jean Valjean olmakla, saygıya değer biri olacağı söyleniyordu ona. Evet, belki şu sırada yanında yaşadığı insanlar onu bu saygınlığın maskesiyle tanıyorlardı, ama Piskopos onun asıl kimliğini elbette biliyordu.</p>

  <p class="calibre6">Aniden, kararını verdi; Arras’a gidecek, kendi yerine tutuklanan o günahsız adamı kurtaracaktı. Bunun için kendisini yakalatacak, tekrar zindanlara dönecekti, ama ne çıkar. Bunu yapması olmazsa olmaz göreviydi. Bu atılacak en son adımdı. Alınyazısına, bir kez daha boyun eğecek, insanların gözünde aşağılanacak, Tanrı katında yükselecekti.</p>

  <p class="calibre6">«Tamam,» diye söylendi, «işimizi yapalım, şu günahsız köylüyü kurtaralım!»</p>

  <p class="p18">Fark etmeden yüksek sesle konuşmuştu.</p>

  <p class="calibre6">Rahatlamış gibiydi. Dosyalarını inceledi, hesaplarını düzenledi. Yoksul tüccarların borçlarını gösteren kimi belgeleri ateşe attı. Bir mektup yazıp zarfa koydu. Üzerine şunları yazdı:</p>

  <p class="p18"><span class="t11">Mösyö Antoine Laffitte,</span></p>

  <p class="p18"><span class="t11">Banker,</span></p>

  <p class="p18"><span class="t11">Artois Caddesi-Paris</span></p>

  <p class="calibre6">Yazı masasının çekmecesinden, içinde biraz kâğıt parayla, o yıl seçimlerde kullandığı kimlik belgesi olan cüzdanı çıkardı. Bunca önemli düşüncenin karıştığı böylesi hareketlerde bulunduğunu biri görse, onun içinden neler geçtiğini asla bilemezdi. Fakat kimi zaman, dudakları kıpırdıyordu. Bunu yapmadığı zamanlarda başını kaldırıyor, duvardaki bir noktaya gözünü kırpmadan bakıyordu, tam orada aydınlatmak ya da araştırmak istediği bir şey var gibiydi.</p>

  <p class="calibre6">Mösyö Laffitte’in mektubunu da cüzdanla beraber cebine koydu, odada gezinmeye başladı.</p>

  <p class="calibre6">Düşüncelerinin doğrultusu aynıydı. Parlak harflerle yazılan görevini anlaşılır halde görüyordu. Bu yazılar gözlerinin önünde parlıyor, bakış açısına uyarak yer değiştiriyordu: «Hadi git! Adını ver! Kendini yakalat!»</p>

  <p class="calibre6">Aynı biçimde, onun önünde duygulu biçimlerle dolaşıyorlarmış gibi, o zamana kadarki hayatının ikili kuralı olan iki düşünceyi de görüyordu: Adını saklamak, ruhunu kutsallaştırmak. Bu iki düşünce ona ilk kez birbirinden kesinlikle farklı, apayrı geldi, aralarındaki farkı görüyor, birinin doğru olduğunu, diğerinin</p>

  <p class="p14">bozulabileceğini anlıyordu. Biri özveriydi, İkincisi bencillikti; ilki, «başka biri» diyordu, diğeri «ben»; biri ışıktan, İkincisi karanlıktan geliyordu.</p>

  <p class="p26">Didişiyorlardı, bunu görüyordu. O düşündükçe, onlar aklının gözü önünde irileşmişti. Artık devasa hale gelmişlerdi. Öyle görüyordu ki, içinde bir dev, bir ilaheyle savaşıyordu.</p>

  <p class="p26">Korkulu olmasına karşın, iyilik fikrinin önde geldiğini anlıyordu. Vicdanının, yazgısının, son aşamasına geldiğini anlıyordu. Yeni hayatının ilk devresinde izleyeceği yolu Piskopos göstermişti, Champmathieu bunun sonraki aşamasını gösteriyordu. Büyük krizler ve ardından büyük sınav.</p>

  <p class="p26">Bunlara karşın, kısa süreliğine durulan, dinen coşkular silbaştan usulca kaplıyordu içini. Sayısız düşünce vardı aklında, tümü de verdiği kararı sağlamlaştırmaya devam ediyordu.</p>

  <p class="p26">İçinden şöyle bir düşündü: «Belki de meseleyi sağlamca ele almıştı, bu Champmathieu hiç de kaydadeğer bir adam değildi, üstelik hırsızlık yapmıştı». Fakat hemen sonra şöyle bir karşılık verdi buna: «Bu adamın suçu birkaç elma çalmaksa, cezası bir ay hapisti. Bu cezayla kürek mahkûmluğu arasında çok fark vardı. Hem, kim nereden biliyor? Gerçekten çaldı mı acaba? Suç kanıtlandı mı? Jean Valjean adının ağırlığıyla eziliyor, kanıta gerek görmüyorlar. Bu, genel bir savcı tavrı değil mi? Onu forsa sandıklarına inandıklarından, hırsızlık yaptığından emirler.»</p>

  <p class="p26">Şunu düşündü daha sonra: «Kendini yakalatınca, belki de tavrındaki cesareti, sekiz yıllık hayatı, bulunduğu yere kazandırdıkları için yaptığı her şeyi dikkatte alıp onu bağışlayabilirlerdi de.»</p>

  <p class="p26">Bu tezi hemen silindi, Küçük Gervais’den aldığı iki frankın suçunu ağırlaştırdığını hatırlayıp gülümsedi: bu olay kesinlikle meydana çıkarılacak, kanunun kesin maddeleri gereğince de hayat boyu küreğe mahkûm edilmesi gerekecekti.</p>

  <p class="p26">Bütün hayallerini bıraktı, dünyadan iyice uzaklaştı, Başka yerlerde teselli aradı. Kendi kendine: «Yapması gerekeni yapması gerektiğini» söyledi. Görevini yaptıktan sonra, belki de ondan kaçındığı zamankinden daha tiksindirici, daha zavallı olmayacaktı; «her şeyi akışına bırakırsa», Montreuil-sur-Mer’de kalsa, itibarı, ünü, iyilik işleri, saygı, sevgi, merhameti, varsıllığı, halk tarafından sevilip sayılması, erdemi bir cinayetle de kabaracaktı. Temelinde tiksinç bir şeyler olan bütün o kutsal şeylerin tadı nasıldı ki? Oysa, özverili davranırsa, kürekte, kazıkta, prangada hayat boyu esarete hükümlü forsaların yeşil başlığıyla, amansızca çalışırken, ezici utancına sürekli aynı ilahi düşünce karışmış olacaktı!</p>

  <p class="p41">Nihayet buna mecbur olduğunu, alınyazısının bu olduğunu, Tanrı’nın yazdığını bozmanın yapacağı iş olmadığını, ne koşulda olursa olsun: Ya dışarıda fazilet, içeride sefalet; ya da içeride kutsallık, dışarıda kepazelik; ikisinden birini tercih etmesi gerektiğini kabullendi.</p>

  <p class="p41">Bunca acı düşünceleri harmanlamakla cesareti sarsılmıyordu, sadece kafası yoruluyordu. İçgüdüyle bambaşka şeyler düşünmeye koyuldu.</p>

  <p class="p41">Şakakları şiddetle zonkluyordu. Oda içinde gidiş-gelişlerini sürdürüyordu. Saatin çanı gece yarısını önce kilisede, ardından belediye binasında çaldı. Her iki çalışta on iki çan sesi saydı, ikisinin sesini karşılaştırdı. Bunun ardından, birkaç gün önce bir hırdavatçıda gördüğü eski bir çanı hatırladı, üzerinde şöyle yazılıydı: <span class="t11">Antoine Albin de Romainville.</span></p>

  <p class="p41">Üşüyordu. Ocağı yaktı, fakat penceresini kapatmak aklına gelmedi.</p>

  <p class="p41">Şaşkınlığı sürüyordu, kilise çanı saati bildirmeden önce, aklından neler geçtiğini düşünmeye çalıştı.</p>

  <p class="p40">«Ah, tabii ya, kendimi yakalatmaya karar vermiştim.»</p>

  <p class="p40">Ansızın beyninde, bir şimşek çaktı: Aklına Fantine gelmişti.</p>

  <p class="p41">«Yüce Tanrım, şu bedbaht kadını neredeyse çıkıyordu aklımdan.»</p>

  <p class="p41">Bunu hatırlamak her yeri ışıkla doldurdu. Her şey değişmiş gibiydi. Düşündü: «Evet, fakat şimdiye dek sadece kendimi düşündüm; diyelim ki gidip teslim oldum, bu salt benimle ilgili bir şey, fakat şimdi buna o kadar hakkım olmadığına eminim. Bencillik değil mi bu? Ben rahata kavuştum, gidip asıl kimliğimi açıkladım. Ya sonra? O adamı serbest bıraktılar, yerine beni kodese attıllar diyelim... Bütün bu şehir, geliştirdiğim bu sanayi, ilçe, fabrikalar ne olacak? O işçiler, geçim derdine gündoğumundan günbatımına çalışan o fakir insanlar. Bunları var eden kendi emeğim. Bacası tüten her evde, et pişen her tencerede, katkım var. Ben buradakileri rahata kavuşturdum. Ben gidersem, neler olacak, bütün bu emeklerim ziyan olacak. Hem, kızını getireceğime söz verdiğim, o kadın... Farkında olmadan onun yıkımının da nedeni olmayacak mıyım? Ben gidince, onun hali nice olur? Kadın ölür, çocuk o alçak hancıların eline kalır. İşte bir açmaz daha, kendimi yakalatmak mı? Bir şeyler yapmadan beklemek mi?»</p>

  <p class="calibre6">Kendi kendisiyle atışırcasına, vicdanıyla konuşmaya tekrar başladı.</p>

  <p class="calibre6">«Sesimi çıkarmadığım, bir şey yapmadığım zaman, şu biçare yaşlı köylü prangaya vurulacak. Fakat ne yapayım, o da elma çalmasaydı! Benim burada kalıp işime devam etmem en iyi şey. Doğru, burada kalıp bu ilahi görevi sürdürmeliyim. Vali Madeleine adıyla, yaşamaya mecburum. Kahrolsun Jean Valjean! Neredeyse düzeltilemez bir hata yapacak, egoistçe davranacak, tüm bir şehrin hayatını riske atacaktım. Bunların hepsini de yalnızca kendi dinginliğim için, vicdanımı rahatlatmak için yapacaktım. Hayır, burada kalır, işime gücüme bakarım, on yıl sonra elime geçecek on milyonu ihtiyaç sahiplerine dağıtırım. Buralarda fakir kimse kalmaz, iyice gönence kavuşur. Hem, Fantine de tertemiz bir hayata başlar, çocuğunu yetiştirir. Fakirlik, kadın satışı, hırsızlık, cinayet, bunların tümü giderek yok olur. Evet, haklıyım; demin düşündüklerim için çıldırmış olmam gerek. Koca bir şehrin, binlerce ocağın yıkılmasına nasıl cesaret edebilirim? Bir hırsız serbest kalsın diye bütün bunlara değer mi? Fantine’in gönlünün acıyla kırılması, günahsız bir ufaklığın sokaklara düşmesi. Olacak iş değil, düzeltilemez bir hata yapmama ramak kalmıştı, bir ananın yavrusuna kavuşmasını, bir yavrunun ana sevgisini yaşamasını engelleyecektim! Üstelik bütün bunlar yalnızca hırsız bir köylü için. Ayrıca, o elma hırsızı, bugüne dek daha ne günahlar işlemiştir? Susarsam, yine vicdan azabı çekeceğim, fakat bu da benim meselem, hatalı davrandığımı düşünüp üzülecek olan sadece kendim olurum... Evet, özveri ve fazilet bunda!»</p>

  <p class="calibre6">Kalkıp, odadaki dolanmasına tekrar başladı, bu kez daha huzurlu gibiydi, insanoğlu en pahalı elmasları yerin altından bulup çıkarır. O da ruhunun karanlıklarında parlayan bir düşünce yardımıyla karara varmıştı. Ansızın, böyle bir elması, hayatın bir gerçeğinin elinde olduğuna emin oldu.</p>

  <p class="p18">«Oh, evet, doğru bir karara varmak içimi ferahlattı!»</p>

  <p class="p18">Biraz daha dolandı, sonra ansızın olduğu yerde kaldı.</p>

  <p class="calibre6">«Karara varmak çok iyi, fakat yapılacak çok iş var. Artık ayağımız sürçmesin, gerilmeyelim. Benden fazla başkalarının çıkarları için böylesi daha doğru. Ben Madeleine'im, öyle de kalıyorum! Adı Jean Valjean olana Tanrı acısın! Ben o değilim artık. Onu tanımıyorum, kim olduğundan haberim yok, şimdi bir Jean Valjean varsa, kendi derdine yansın! Beni ilgilendirmez artık. Karanlıkta yüzen lanetlenmişliğin adıdır bu. Durur, birinin üzerine saldırır, yazık o başa!»</p>

  <p class="p18">Ocak üstünde duran küçük aynada kendine baktı:</p>

  <p class="calibre6">«Vay canına! Bir karar almak beni epey yatıştırdı! Şimdi çok farklı biriyim!» Birkaç adım yürüdü, sonra hemen durdu: «Hadi bakalım!» dedi. «Verilen kararların hiçbirinin karşısında bocalamak olmaz! Beni Jean Valjean’a bağlayan ipler duruyor daha. Onları koparmalı! Burada, bu odanın içinde bile beni suçlayacak şeyler var, tanıklık edebilecek dilsiz nesneler. Karar alındı, bunların tümü yok olmalı!»</p>

  <p class="p18">Cebinden çıkardığı keseden küçük bir anahtar aldı.</p>

  <p class="calibre6">Anahtarı, duvara gizlenmiş bir kilide soktu. Gizli bir bölme açıldı. Burada bir kasa vardı. İçinden bir şeyler çıkardı, beyaz bir önlük, yamalı bir keten pantolon ve bir çıkın, bir de uçları çivili kalın bir sopa. 1815 yılının o Ekim gününde Digne’de Jean Valjean’ı görenler, bu sefil şeyleri çok iyi hatırlardı.</p>

  <p class="p26">O gümüş şamdanları koruması gibi korumuştu bunları da. Geçmişine dair bu nesneleri saklamakla, sürekli nereden başlayıp nereye geldiğini kendisine hatırlatmak istiyordu. Pranga kalıntılarını gizlemiş, ama Piskopos’un hediyesi olan, o kusursuz gümüş şamdanları şöminenin üstüne yerleştirmişti.</p>

  <p class="p26">O gizli kasadan aldıklarını çıkın haline getirip, ocağa attı. Hemen sonra alevler odanın duvarlarına yansıdı. Attığı nesneler yanmıştı. O kalın sopa yanarken her yere kıvılcımlar fırlatıyordu.</p>

  <p class="p26">Çıkın da, içindeki pılı pırtı da yanmıştı, fakat ansızın, küllerde parlayan bir şey gördü. Eğildiğinde, o baca temizleyiciden zorla aldığı o iki franklık gümüş olduğunu gördü.</p>

  <p class="p26">Artık ocaktan yana hiç bakmadan odada tekrar gezinmeye başlamıştı. Sonra, alevlerle ışıyan o gümüş şamdanları seçti.</p>

  <p class="p26">«Evet,» dedi. «Bunlar da Jean Valjean’dan kalma, bunları da yakmalı...»</p>

  <p class="p18">Şamdanları aldı.</p>

  <p class="p26">Ocak iyi yanıyordu. Hemen sonra o gümüşler eriyip külçe haline gelebilirdi. Eğildi, ateşte ellerini ısıttı: «Oh, sıcak ne güzel!» diye söylendi.</p>

  <p class="p18">Tam o sırada içinden bir ses yükselir gibi oldu:</p>

  <p class="p18">«Jean Valjean! Jean Valjean!»</p>

  <p class="p26">Tüyleri ürperdi, korkutucu şeyler dinleyen birini andırıyordu: Şöyle diyordu ses:</p>

  <p class="p26">«Evet, tamam, devam et, başladığın işi bitir. Şu şamdanları da ateşe at, anıları da... Piskopos Bienvenu’yü aklından çıkar. Olanları unut. Şu biçare ihtiyara da aldırma. Belki de hiç kabahati olmayan, sadece sen sandıkları için, prangaya vurulacak o bedbaht adamı da belleğinden sil. Evet, sen yine o saygıdeğer adam olmaya devam et. Şehirde kal, valilik etmeye devam et. Şehrini biraz daha geliştir, açları doyur ve giydir, öksüzleri yetiştir, mutlu ve faziletli hayatına devam et. Senin yerine de eli ayağı prangalı bir şanssız, zindanlarda çürüyüp gitsin. Üzerinde kırmızı kazak, o biçare senin yerine kürek sallasın, evet, niye olmasın? Ah sefil!..»</p>

  <p class="p16">Alnından terler akıyordu, gümüş şamdanlara deli gibi baktı, fakat içindeki ses, konuşmayı sürdürüyordu:</p>

  <p class="p16">«Jean Valjean etrafında seni kutsayacak sayısız ses duyacaksın. Şunu da unutma; kimsenin kesinlikle duyamayacağı bir ses sana sürekli ilenecek. Evet, Yaradan seni lanetleyecek!»</p>

  <p class="p16">Derken, bu son sözleri o kadar belirgince duydu ki, odada biri daha var sanıp bakındı.</p>

  <p class="p17">Korkuyla sordu:</p>

  <p class="p17">«Kim var orada?»</p>

  <p class="p17">Hemen sonra bir aptalın kahkahasıyla:</p>

  <p class="p16">«Ne de ahmağım!» diye söylendi. «Benden başka, kim var ki?»</p>

  <p class="p16">Başka biri vardı aslında, fakat onu kimsenin gözü göremezdi.</p>

  <p class="p16">Şamdanları şöminenin üstüne bıraktı ve deminki gibi odada gezinmeyi sürdürdü; aşağı kattaki adamı uyandıran o monoton yürüyüşünü.</p>

  <p class="p16">Bunu yaparak, bir yandan rahatlıyor, bir yandan da sarhoş oluyordu. Devinirse bir karara varacağını düşünüyordu, kendi kendisinden kaçmak ister gibiydi.</p>

  <p class="p16">Bir an, demin vermiş olduğu o iki zıt karardan cayar gibi oldu. Her bir kararı diğerinden daha korkunçtu. Ulu Tanrım! Alınyazısı kendisine ne korkunç bir oyun oynuyordu? Şu Champmathieu de nereden gelmişti? Geleceği düşündü, gidip kendisini yakalatmak, Ulu Tanrım! Hayatı yaşanır yapan her şeyi terk etmek. Her şeyi arkada bırakmak. Etrafındaki sevgiye, saygıya, gün ışığına, özgürlüğe, her şeye hoşça kal diyecekti. Şöyle düşünmeye başladı: Belki de kendisini yakalatmasındaki cesaretine hayran kalanlar, yedi yıldır ettiği o iyilikleri, yıllardır yaşadığı o saygın hayatı dikkate alıp, belki onu affederlerdi.</p>

  <p class="p16">Fakat hemen sonra, bu düşten vazgeçti. O küçük baca temizleyicisinin iki frankı, onu tekrar uçuruma itecekti... Onu kimse affedemezdi.</p>

  <p class="p16">Özlemli bakışlarını odada dolaştırdı. Şu anda, oda ve oradaki eşyalar o kadar güzel görünüyordu ki, fakat bunlardan</p>

  <p class="p50">vazgeçmesi gerekiyordu artık. Bir daha, bu masada yazmayacak, bu koltuğa oturup kitap okumayacak, bu ocak başında ellerini ısıtamayacaktı. Bunların yerine, yakıcı güneşlerde kırbaç altında el ve ayakları prangalı, çalışması gerekecekti. Hem, artık genç de değildi. Epey kocamıştı. Bu haliyle, herkesin ona «sen» diye hitap etmesi, kürek bekçisinin üstünü başını araması, gardiyanın dayağını yemek! Demirli ayakkabıların içinde çıplakayakla dolaşmak, gece gündüz pranganın halkasını gözden geçiren devriyenin çekicine ayağını uzatmak! Yabancılara: «Şu, ünlü Jean Valjean’dır, Montreuil-sur-Mer’de valiydi» diyecekler, o da bu yabancıların bakışlarına katlanacak! Akşamları kan ter içinde, bitkin, yeşil külahı kaşlarının üstünde, çavuşun kırbacı altında, yüzen tersane zindanının merdivenlerini ikişer ikişer çıkmak! Ah! Ne sefalet! Alınyazısı da, akıllı biri gibi kötü, insan kalbi gibi canavar haline gelebilirmiş demek!</p>

  <p class="p25">Neyi denerse denesin, düşüncesinin kökenindeki şu yürek sızlatan açmaza düşüyordu: Cennette bir iblis mi olmalı, cehennemde bir melek mi?</p>

  <p class="p12">Ne yapmalıydı? Yüce Tanrım, nasıl bir karara varmalıydı?</p>

  <p class="p25">Bunca zorlukla canını kurtardığı fırtına tekrar başında patladı. Düşünceleri birbirine geçmeye başladı. Çaresizliğin verdiği o afallamış, bilinçsiz durumdaydı. Şu Romainville adı, önceleri duyduğu bir şarkının ezgileri gibi sürekli aklına takılıyordu. Bu Romainville’in Paris civarında, nisan ayında genç sevgililerin gidip leylak kopardıkları bir orman olduğunu düşlüyordu.</p>

  <p class="p25">Her yerinden sarsılıyordu. Bırakılan küçük bir çocuk gibi yürüyordu.</p>

  <p class="p25">Kimi zaman, bitkinliğe karşı koyup, aklını başına devşirmek için epey gayret ediyordu. Düşüne düşüne yorulduğu sorunu son kez, kesin biçimde tekrar ele almaya çalışır gibiydi. Kendini yakalatmalı mı? Susmalı mı? Hiçbir şeyi belirgince seçemez, düşünemez haldeydi. Hayalinden geçirdiği bütün düşüncelerin belirsiz görünüşleri titreşiyor, buharlaşıp uçuyordu. Fakat şunun yeterince farkındaydı ki, neye karar verirse versin, kesinlikle, uzak durması mümkün olmayan biçimde, varlığının bir şeyleri ölecekti. Hangi yolu seçerse seçsin, bir mezara açılıyor, can vermesini bütünlüyordu, mutluluğunun ya da erdeminin can vermesi.</p>

  <p class="p41">Üzülerek belirtelim ki, bütün bu kararsızlıklar onu tekrar kuşatmıştı. Başlangıçtan beri fazla yol aldığı söylenemezdi.</p>

  <p class="p41">işte bu zavallı adam endişeler içinde didinip duruyordu. Bu bahtsız adamdan bin sekiz yüz yıl önce, bütün kutsallığın, insanlığın bütün acılarının gövdesinde toplandığı esrarengiz yaratık da, zeytin ağaçları sonsuzluğunun yabanıl rüzgârında titrerken, uzun uzun, gölgelerin dans ettiği, yıldızlı derinliklerde karanlıkla dolup taşan müthiş kadehi eliyle itmişti.</p>

  <p class="p41">Yine gezinip duruyor, yine kendisine, sürekli aynı soruları soruyordu. Kendisini yakalatmak mı? Yoksa susup beklemek mi? Kesin bir karara varamıyordu.</p>

  <p class="p41">Henüz hiçbir karar alamamıştı. Karşıt iki güç arasında gidip geliyordu... Ne yapmalı? Ne yapmalı?..</p>

  <h2 class="calibre5" id="sigil_toc_id_59"><a class="calibre" id="ncx2289"></a><a class="calibre" id="a185"></a>4 UYKUDAKİ ACI</h2>

  <p class="p41">Sabahın üçünü komşu kilisenin çanı duyurmuştu. O tam beş saattir, yorulma nedir bilmeden, böyle yürüyordu. Nice sonra yorgun düştü ve sandalyeye yığıldı.</p>

  <p class="p40">Uyudu ve kâbus gördü.</p>

  <p class="p41">Bu kâbustan o kadar etkilendi ki, bunu daha sonra yazacaktı. Biz de bunu olduğu gibi okurlarımıza aktarıyoruz. Zarfın üstüne şunları yazmıştı:</p>

  <p class="p40">Kâbus:</p>

  <p class="p41"><span class="t11">K</span><span class="t11">ı</span><span class="t11">rdayd</span><span class="t11">ı</span><span class="t11">m, tenha ve s</span><span class="t11">ı</span><span class="t11">k</span><span class="t11">ı</span><span class="t11">nt</span><span class="t11">ı</span> <span class="t11">verici bo</span><span class="t11">ş</span><span class="t11">luklar. Ye</span><span class="t11">ş</span><span class="t11">il olmamas</span><span class="t11">ı</span> <span class="t11">bir yana, ayd</span><span class="t11">ı</span><span class="t11">nl</span><span class="t11">ı</span><span class="t11">k da say</span><span class="t11">ı</span><span class="t11">lmazd</span><span class="t11">ı</span><span class="t11">, alacakaranl</span><span class="t11">ı</span><span class="t11">kt</span><span class="t11">ı</span><span class="t11">.</span></p>

  <p class="p41"><span class="t11">Karde</span><span class="t11">ş</span><span class="t11">imle beraber yürüyordum, uzun zamand</span><span class="t11">ı</span><span class="t11">r hiç dü</span><span class="t11">ş</span><span class="t11">ün</span><span class="t11">medi</span><span class="t11">ğ</span><span class="t11">im, o çocuklu</span><span class="t11">ğ</span><span class="t11">umdaki erkek karde</span><span class="t11">ş</span><span class="t11">im. Onu hiç akl</span><span class="t11">ı</span><span class="t11">ma getirmemem bir yana, hat</span><span class="t11">ı</span><span class="t11">rlamam da.</span></p>

  <p class="p26"><span class="t11">Konu</span><span class="t11">ş</span><span class="t11">uyor ve yolda yürüyenlerle kar</span><span class="t11">ş</span><span class="t11">ı</span><span class="t11">la</span><span class="t11">ş</span><span class="t11">ı</span><span class="t11">yorduk. Kom</span><span class="t11">ş</span><span class="t11">u</span><span class="t11">muz olan bir kad</span><span class="t11">ı</span><span class="t11">ndan bahsediyorduk, aç</span><span class="t11">ı</span><span class="t11">k penceresinin önün</span><span class="t11">de sürekli diki</span><span class="t11">ş</span> <span class="t11">dikerdi. Biz hem konu</span><span class="t11">ş</span><span class="t11">uyor, hem de bu aç</span><span class="t11">ı</span><span class="t11">k pencereden giren so</span><span class="t11">ğ</span><span class="t11">uk yüzünden ü</span><span class="t11">ş</span><span class="t11">üyorduk.</span></p>

  <p class="p26"><span class="t11">Sonra yan</span><span class="t11">ı</span><span class="t11">m</span><span class="t11">ı</span><span class="t11">zdan bir adam geçti. Adam ç</span><span class="t11">ı</span><span class="t11">r</span><span class="t11">ı</span><span class="t11">lç</span><span class="t11">ı</span><span class="t11">plak, gri bir adamd</span><span class="t11">ı</span><span class="t11">. Ba</span><span class="t11">ş</span><span class="t11">ı</span><span class="t11">nda saç yoktu, kafatas</span><span class="t11">ı</span><span class="t11">nda mavi mavi beliren da</span><span class="t11">marlar</span><span class="t11">ı</span> <span class="t11">görebiliyorduk. Elinde bir asma dal</span><span class="t11">ı</span> <span class="t11">gibi esnek ve demir bir çubuk gibi a</span><span class="t11">ğı</span><span class="t11">r bir sopa vard</span><span class="t11">ı</span><span class="t11">. Atl</span><span class="t11">ı</span> <span class="t11">bizimle hiç konu</span><span class="t11">ş</span><span class="t11">madan yan</span><span class="t11">ı</span><span class="t11">m</span><span class="t11">ı</span><span class="t11">zdan geçti.</span></p>

  <p class="p18"><span class="t11">Karde</span><span class="t11">ş</span><span class="t11">im bana: «Gel</span> <span class="t11">ş</span><span class="t11">uradan gidelim,» dedi.</span></p>

  <p class="p26"><span class="t11">Bu yolda ne bir çal</span><span class="t11">ı</span> <span class="t11">vard</span><span class="t11">ı</span><span class="t11">, ne de bir ot. Ortal</span><span class="t11">ı</span><span class="t11">k toprak rengiy</span><span class="t11">di, gökyüzü bile. Bir zaman sonra sorduklar</span><span class="t11">ı</span><span class="t11">ma kar</span><span class="t11">ş</span><span class="t11">ı</span><span class="t11">l</span><span class="t11">ı</span><span class="t11">k alama</span><span class="t11">d</span><span class="t11">ı</span><span class="t11">m, karde</span><span class="t11">ş</span><span class="t11">im yan</span><span class="t11">ı</span><span class="t11">mdan gitmi</span><span class="t11">ş</span><span class="t11">ti, ilk önüme ç</span><span class="t11">ı</span><span class="t11">kan köye girdim, buras</span><span class="t11">ı</span> <span class="t11">Romainville olmal</span><span class="t11">ı</span><span class="t11">yd</span><span class="t11">ı</span> <span class="t11">(bu ad</span><span class="t11">ı</span> <span class="t11">niye seçti</span><span class="t11">ğ</span><span class="t11">imi bilmiyorum).</span></p>

  <p class="p26"><span class="t11">Girdi</span><span class="t11">ğ</span><span class="t11">im ilk sokak bombo</span><span class="t11">ş</span><span class="t11">tu, ba</span><span class="t11">ş</span><span class="t11">ka soka</span><span class="t11">ğ</span><span class="t11">a girdim, iki soka</span><span class="t11">ğı</span><span class="t11">n birle</span><span class="t11">ş</span><span class="t11">im yerinde duvara dayanan bir adam gördüm: «Nere</span><span class="t11">deyim?» diye sordum, adam yan</span><span class="t11">ı</span><span class="t11">t vermedi. Kap</span><span class="t11">ı</span><span class="t11">s</span><span class="t11">ı</span> <span class="t11">aç</span><span class="t11">ı</span><span class="t11">k bir ev</span><span class="t11">den içeri girdim.</span></p>

  <p class="p26"><span class="t11">ilk oda bo</span><span class="t11">ş</span><span class="t11">tu, di</span><span class="t11">ğ</span><span class="t11">erine girdim. Bu odan</span><span class="t11">ı</span><span class="t11">n kap</span><span class="t11">ı</span><span class="t11">s</span><span class="t11">ı</span><span class="t11">n</span><span class="t11">ı</span><span class="t11">n arkas</span><span class="t11">ı</span><span class="t11">n</span><span class="t11">da s</span><span class="t11">ı</span><span class="t11">rt</span><span class="t11">ı</span> <span class="t11">duvara dayal</span><span class="t11">ı</span> <span class="t11">ba</span><span class="t11">ş</span><span class="t11">ka bir adam vard</span><span class="t11">ı</span><span class="t11">. Ona sordum:</span></p>

  <p class="p18"><span class="t11">«Kimin evi buras</span><span class="t11">ı</span><span class="t11">?»</span></p>

  <p class="p18"><span class="t11">Adam kar</span><span class="t11">ş</span><span class="t11">ı</span><span class="t11">l</span><span class="t11">ı</span><span class="t11">k vermedi. Evin arkas</span><span class="t11">ı</span><span class="t11">nda bir bahçe vard</span><span class="t11">ı</span><span class="t11">.</span></p>

  <p class="p26"><span class="t11">Evden ç</span><span class="t11">ı</span><span class="t11">k</span><span class="t11">ı</span><span class="t11">p bahçeye girdim. Bahçe de bombo</span><span class="t11">ş</span><span class="t11">tu, ilk a</span><span class="t11">ğ</span><span class="t11">a</span><span class="t11">c</span><span class="t11">ı</span><span class="t11">n alt</span><span class="t11">ı</span><span class="t11">nda bir adam vard</span><span class="t11">ı</span><span class="t11">. Ona sordum:</span></p>

  <p class="p18"><span class="t11">«Bu bahçenin sahibi kim? Neredeyim ben?»</span></p>

  <p class="p18"><span class="t11">Adam kar</span><span class="t11">ş</span><span class="t11">ı</span><span class="t11">l</span><span class="t11">ı</span><span class="t11">k vermedi.</span></p>

  <p class="p26"><span class="t11">Köyde gezinirken, buran</span><span class="t11">ı</span><span class="t11">n bir</span> <span class="t11">ş</span><span class="t11">ehir oldu</span><span class="t11">ğ</span><span class="t11">u geldi akl</span><span class="t11">ı</span><span class="t11">ma. Bü</span><span class="t11">tün sokaklar bo</span><span class="t11">ş</span><span class="t11">, ev kap</span><span class="t11">ı</span><span class="t11">lar</span><span class="t11">ı</span> <span class="t11">sonuna dek aç</span><span class="t11">ı</span><span class="t11">kt</span><span class="t11">ı</span><span class="t11">. Ortal</span><span class="t11">ı</span><span class="t11">kta hiçbir canl</span><span class="t11">ı</span> <span class="t11">yoktu. Ne evlerde, ne de bahçelerde birileri vard</span><span class="t11">ı</span><span class="t11">. Fakat her duvar arkas</span><span class="t11">ı</span><span class="t11">nda, her kap</span><span class="t11">ı</span> <span class="t11">gerisinde, her a</span><span class="t11">ğ</span><span class="t11">aç alt</span><span class="t11">ı</span><span class="t11">nda, dikil</span><span class="t11">mi</span><span class="t11">ş</span> <span class="t11">bir adam görüyordum. Bu adamlar hiç konu</span><span class="t11">ş</span><span class="t11">madan beni izliyorlard</span><span class="t11">ı</span><span class="t11">.</span></p>

  <p class="p18"><span class="t11">Ş</span><span class="t11">ehirden ç</span><span class="t11">ı</span><span class="t11">kt</span><span class="t11">ı</span><span class="t11">m, tarlalara do</span><span class="t11">ğ</span><span class="t11">ru vurdum.</span></p>

  <p class="p26"><span class="t11">Sonra ba</span><span class="t11">ş</span><span class="t11">ı</span><span class="t11">m</span><span class="t11">ı</span> <span class="t11">çevirdim ve ard</span><span class="t11">ı</span><span class="t11">mdan büyük bir kalabal</span><span class="t11">ığı</span><span class="t11">n geldi</span><span class="t11">ğ</span><span class="t11">ini fark ettim. Demin</span> <span class="t11">ş</span><span class="t11">ehirde gördü</span><span class="t11">ğ</span><span class="t11">üm o adamlar</span><span class="t11">ı</span> <span class="t11">tan</span><span class="t11">ı</span></p>

  <p class="p28"><span class="t11">d</span><span class="t11">ı</span><span class="t11">m. Ba</span><span class="t11">ş</span><span class="t11">lar</span><span class="t11">ı</span> <span class="t11">hayli tuhaft</span><span class="t11">ı</span><span class="t11">. Tela</span><span class="t11">ş</span><span class="t11">s</span><span class="t11">ı</span><span class="t11">zlard</span><span class="t11">ı</span><span class="t11">, ama yine de, benden daha h</span><span class="t11">ı</span><span class="t11">zl</span><span class="t11">ı</span> <span class="t11">yürüyorlard</span><span class="t11">ı</span><span class="t11">. Yürürken hiç ses ç</span><span class="t11">ı</span><span class="t11">karm</span><span class="t11">ı</span><span class="t11">yorlard</span><span class="t11">ı</span><span class="t11">. Ans</span><span class="t11">ı</span><span class="t11">z</span><span class="t11">ı</span><span class="t11">n bu kalabal</span><span class="t11">ı</span><span class="t11">k bana yeti</span><span class="t11">ş</span><span class="t11">ip etraf</span><span class="t11">ı</span><span class="t11">m</span><span class="t11">ı</span> <span class="t11">ku</span><span class="t11">ş</span><span class="t11">att</span><span class="t11">ı</span><span class="t11">. Bütün adamlar</span><span class="t11">ı</span><span class="t11">n yüzleri toprak rengiydi.</span></p>

  <p class="p18"><span class="t11">Ş</span><span class="t11">ehre girdi</span><span class="t11">ğ</span><span class="t11">imde, ilk gördü</span><span class="t11">ğ</span><span class="t11">üm adam bana</span> <span class="t11">ş</span><span class="t11">unlar</span><span class="t11">ı</span> <span class="t11">söyledi:</span></p>

  <p class="calibre6"><span class="t11">«Nereye gidiyorsunuz? Siz uzun zaman önce öldünüz, bun</span><span class="t11">dan haberiniz yok mu?»</span></p>

  <p class="calibre6"><span class="t11">Ona yan</span><span class="t11">ı</span><span class="t11">t vermek için tam konu</span><span class="t11">ş</span><span class="t11">acakt</span><span class="t11">ı</span><span class="t11">m ki, hemen, etra</span><span class="t11">f</span><span class="t11">ı</span><span class="t11">mda kimsenin olmad</span><span class="t11">ığı</span><span class="t11">n</span><span class="t11">ı</span> <span class="t11">gördüm.»</span></p>

  <p class="calibre6">Uyandığında her tarafı üşümüş, eli ayağı donmuştu, sabah ayazı pencereden sızıp perdeyi havalandırıyordu. Ocaktaki ateş de geçmişti. Adam kalktı, ortalık hâlâ karanlıktı. Havada yıldız yoktu, mumu tükendi tükenecekti.</p>

  <p class="calibre6">Ansızın evinin avlusunda bazı sesler duydu. Aşağı baktı, karanlıkta parlayan iki kırmızı kocaman yıldız seçer gibi oldu:</p>

  <p class="calibre6">«Ulu Tanrım, demek yıldızları gökten yere indirdiler,» diye söylendi.</p>

  <p class="calibre6">Sonra, uyku mahmurluğu geçti. Deminki gürültüye benzer bir gürültüyle uykusundan iyice uyandı. Yıldız gibi görünen bu ışıkların, araba fenerleri olduğunu anladı. Merakla aşağı baktı, küçük bir kıratın çektiği iki tekerlekli arabayı gördü, fakat buna bir anlam veremedi. «Bu geç vakitte bu arabanın evimde ne işi var?» diye düşündü. «Bu kadar erken kim gelmiş olabilir?»</p>

  <p class="p18">Tam o sırada, odasının kapısında bir ses duydu.</p>

  <p class="p18">Her yeri titredi ve hayli korkunç bir sesle bağırdı:</p>

  <p class="p18">«Kim o?»</p>

  <p class="p18">«Benim, Vali Hazretleri.»</p>

  <p class="p18">Yaşlı kapıcı kadının sesini tanıdı.</p>

  <p class="p18">«Ne istiyorsunuz?»</p>

  <p class="p18">«Vali Hazretleri, saat beşe geliyor.»</p>

  <p class="p18">«Ne olmuş yani?»</p>

  <p class="p18">«Vali Bey, araba geldi.»</p>

  <p class="p18">«Ne arabası?»</p>

  <p class="p18">«Kiraladığınız araba, yoksa unuttunuz mu?»</p>

  <p class="p18">«Unutmadım.»</p>

  <p class="p18">«Arabacı, sizi almaya geldiğini söyledi...»</p>

  <p class="p18">«Kimin arabacısı?»</p>

  <p class="p18">«Araba kiralayan Scaufflaire Usta’nın adamlarından biri.»</p>

  <p class="p18">Derken yıldırım çarpmış gibi yerinden fırladı.</p>

  <p class="p18">«Ha, evet Mösyö Scaufflaire, peki.»</p>

  <p class="p18">Yaşlı kadın o sırada onu görebilse, korkardı.</p>

  <p class="p26">Uzunca bir sessizlik başladı. Adam önündeki mumun alevine bakıyordu. Yaşlı kadın kapının arkasında bekliyordu. Sesini tekrar yükseltmeye cesaret etti:</p>

  <p class="p18">«Adama ne diyeyim, efendim?»</p>

  <p class="p18">«Beklesin, geliyorum.»</p>

  <h2 class="calibre5" id="sigil_toc_id_60"><a class="calibre" id="ncx2339"></a><a class="calibre" id="a186"></a>5 YOLDAKİ GÜÇLÜK</h2>

  <p class="p26">Arras Posta Arabaları imparatorluk zamanının artığı, demode, eski arabalardı. Bunlar iki tekerlekli, içerisi kızılımsı boyalı, yaylı, iki kişilik, tek atlı, körüklü hafif arabalardı. İki koltuktan biri postacının, diğeri de yolcunundu. Tekerleklerde, bugün hâlâ Almanya yollarında karşılaşabileceğiniz, diğer arabaları yanına yaklaştırmamak niyetiyle hazırlanmış, gözdağı veren uzun aks başlıkları vardı. Verevine, dörtköşe büyücek bir kutu olan posta sandığı arabanın arkasına konulmuştu, arabanın gövdesine bitişik gibiydi. Sandık siyah, araba sarıydı.</p>

  <p class="p26">Bugün onları hatırlatacak hiçbir şey kalmayan bu arabaların, tanımsız bir şekilsizliği, kamburluğu vardı. Onların öteden geçtiğini, görünce, insan, «beyazkarınca» denen, küçük gövdeleriyle iri bedenlerini sürükleyen böcekleri hatırlardı. Hem, epey de seri arabalardı. Paris postası gittikten sonra, her gece saat birde Arras’tan kalkan posta sabah beşten hemen önce Montreuil-sur-Mer’e ulaşırdı.</p>

  <p class="p26">Aynı gece Montreuil-sur-Mer tarafından gelen bir Posta arabası, bir sapakta iki tekerlekli bir arabayla çarpıştı. Arabada, kalın paltosuna sarınmış orta yaşlı, bir erkek vardı. Arabayı kendisi kullanıyordu. Araba epeyce hırpalanmıştı. Arabacı, yolcuya durmasını önerdi. Fakat yabancı adam, bu sözleri dinlemeden, yoluna gitti.</p>

  <p class="calibre6">Böyle pürtelaş gitmek niyetindeki bu yolcu kimdi? Nereye gidiyordu? Yanıtı kendisi de bilemiyordu. Neden telaşlıydı? Bunu da bilmiyordu. Arras’a gidiyor olmalıydı. Belki de başka bir yere gidiyordu. Bu esrarengiz adam, acınacak haldeydi...</p>

  <p class="calibre6">Bir uçuruma atlar gibi, atlamıştı, bu zindan geceye. Kendisini itip çekiştiren iki gücün ortasında bocalıyordu.</p>

  <p class="p18">Henüz bir karara varamamıştı.</p>

  <p class="calibre6">Gecenin içine dalıyordu. Bir şey onu itiyor, bir şey çekiyordu. içinden geçenleri kimse bilemez, herkes anlar. Kim hayatında en azından bir kez, meçhulün bu karanlık mağarasına inmemiştir?</p>

  <p class="calibre6">Ayrıca, hiçbir sorunu halletmemiş, hiçbir karar alamamıştı; hiçbir şey planlamamış, hiçbir şey yapmamıştı. Her zamanki gibi işinin başındaydı sanki.</p>

  <p class="p18">Arras’a gitme sebebi neydi?</p>

  <p class="calibre6">Scaufflaire’in arabasını kiralarken, aklından geçenleri tekrarlıyordu: Neye varırsa varsın, kendi gözleriyle görmesinde, kendisinin bir yargıda bulunmasında sakınca yoktu. Üstelik bu önlemli bir tavırdı, neler olacağını bilmek gerekti. Uzun uzun araştırmadan bir karara varılamazdı, insan uzaktan her şeyi çok abartır. Şu sefil Champmathieu’yü gördükten sonra, küreğe kendi yerine onun gitmesini daha rahat bir vicdanla karşılayabilirdi. Aslında, orada onu önceden tanıyan Javert, şu Bre- vet, şu Chenildieu, şu Cochepaille gibi eski mahkûmlar da olacaktı fakat onu şimdi asla tanıyamazlardı. Boş verin yahu! Bu da ne düşünce yani! Javert bu düşüncelerden millerce uzaktaydı... Bütün bu tahminler, ihtimaller Champmathieu’de düğümleniyordu, tahminler, ihtimaller kadar da üsteleyen bir şey düşünülemezdi... yani, hiçbir tehlike yoktu.</p>

  <p class="calibre6">Alınyazısı kendi elindeydi. Ona hâkim olduğunu bilmek kişiyi güç katan bir şeydir.</p>

  <p class="p12">Arras’a gitmese, ne fark ederdi? Fakat yine de gidiyordu...</p>

  <p class="p13">Habire kıratı kamçılıyor, daha hızlı götürmeye çalışıyordu. Şafak sökerken, açık kırlarda olduğunu fark etti. Montreuil-sur-Mer’i ardında bırakalı uzun zaman olmuştu.</p>

  <p class="p13">Kış sabahının güneşine görmeyen gözlerle baktı. Sabahın erken vakitlerinde de hayaletler dolaşır, fakat yolcu bunları görmüyordu, öteden seçtiği o yaprakları dökülmüş ağaçlar, o boz yamaçlar manzaraya kasvet eklemişti.</p>

  <p class="p13">Yolu kenarında, seyrek çiftliklerin önünden geçerken, kendi kendisine o evlerde, uyuyan günahsız ve bahtiyar insanların olduklarını düşünüyordu.</p>

  <p class="p13">Atın nal sesleri, koşum takımının çıngırakları, yollarda yankılanan tekerlek sesleri tatlı ve monoton bir ses veriyordu.</p>

  <p class="p13">Hesdin köyüne geldiğinde, ortalık aydınlanmıştı. Bir hanın kapısında durup atını dinlendirdi ve yemledi.</p>

  <p class="p13">Atın cinsi iyiydi. Görünüşü ahım şahım olmasa da, dayanıklı beygir soyundandı. İki saattir ilerlediği halde, henüz terlememişti bile. Yolcu arabasından inmemişti. Atına yulaf veren seyis sordu:</p>

  <p class="p12">«Uzağa mı gidiyorsunuz, efendim?»</p>

  <p class="p12">Yolcu dalgınca:</p>

  <p class="p12">«Niye sordunuz?»</p>

  <p class="p12">Seyis bir daha sordu:</p>

  <p class="p12">«Uzaktan mı geliyorsunuz?»</p>

  <p class="p13">«Epeyce uzaktan, yaklaşık beş fersahlık bir yoldan. Bunları sorma nedeniniz ne?»</p>

  <p class="p12">Seyis eğildi, tekerleğe baktı ve kendi kendisine söylendi:</p>

  <p class="p13">«Belki bir tekerlek beş fersah yapmıştır, fakat bundan sonra sizi beş dakika bile götüremez.»</p>

  <p class="p12">Yolcu arabadan aşağı indi, hemen tedirginlik başlamıştı:</p>

  <p class="p12">«Ne dediniz, dostum?»</p>

  <p class="p13">«Bence bir hendeğe düşmeden, bunca yolu gelmeniz olur iş değil. Baksanıza.»</p>

  <p class="p13">Tekerlek hayli çatlamıştı. Posta arabasıyla çarpışması, onu az daha ikiye ayıracaktı. Sadece iki santimlik bir yeri tutuyordu.</p>

  <p class="p18">Yolcu, sordu:</p>

  <p class="p34">«Dostum, buralarda bir araba tamircisi var mıdır?» «Elbette.»</p>

  <p class="p18">«Nerede?»</p>

  <p class="p18">«İşte şurada, iki adımlık yol, bakın...»</p>

  <p class="p18">«Ona haber verir misiniz?»</p>

  <p class="calibre6">«Bakın kapısının önünde. Hey! Bourgaillard Usta!..» Sahiden de, Tamirci Bourgaillard Usta kapısında dikeliyordu. Gelip tekerleği gözden geçirdi. Yolcu sordu:</p>

  <p class="p18">«Şu tekerleği ne kadar zamanda onarırsınız?»</p>

  <p class="p18">«Yarın, Mösyö.»</p>

  <p class="p18">«Ne! Yarın mı? Fakat nasıl olur?»</p>

  <p class="calibre6">«Tekerleğin üstünde tam bir günlük iş var, Mösyö. Aceleniz mi vardı?»</p>

  <p class="p18">«Evet, en geç bir saat sonra, yola çıkmalıyım.»</p>

  <p class="p18">«Mümkün değil, efendim.»</p>

  <p class="p18">«İstediğiniz kadar para veririm!»</p>

  <p class="p18">«Mümkün değil!»</p>

  <p class="p18">«En azından iki saate kadar hazır oisa.»</p>

  <p class="calibre6">«Bugün yetişmesi mümkün değil. Tekerleği onarmak tekrar yapmak gibidir. Fakat yarın sabah yola çıkabilirsiniz.»</p>

  <p class="calibre6">«İşim o kadar beklemez. Onaracağınız yere yenisini takamaz mısınız?»</p>

  <p class="p18">«Hazır tekerleğim yok, üstelik iki tekerlek gerekiyor.»</p>

  <p class="p18">«O halde siz de bana iki tekerlek satın.»</p>

  <p class="p34">«Fakat Mösyö, her tekerlek her arabaya uymaz ki...» «Olsun deneyin bir.»</p>

  <p class="calibre6">«Mümkün değil, ben burada yalnızca öküz arabalarına uyan tekerlekler satarım. Burası küçük bir yer.»</p>

  <p class="p18">«Kiraya verecek bir arabanız yok mu?»</p>

  <p class="calibre6">Araba tamircisi, adamın kullandığının kiralık bir araba olduğunu hemen anlamıştı. Omuzlarını kaldırdı:</p>

  <p class="calibre6">«Size kiralanan arabaları iyi kullanıyorsunuz ama, arabam yok, olsa da kiralamazdım.»</p>

  <p class="p18">«O halde satın.»</p>

  <p class="p18">«Satılık arabam yok!»</p>

  <p class="p18">«Peki şöyle kabaca bir arabanız da mı yok, herhangi bir</p>

  <p class="p21">Şey...»</p>

  <p class="p26">«Demin de dediğim gibi burası küçük bir yer. Aslında arabalıkta dört tekerlekli bir gezme arabası var, ama bu bir kentsoylunun arabası. Ayda yılda bir kullanır. Size kiralarım, bana ne? Fakat sahibinin fark etmesini istemem, üstelik iki atın çekeceği bir araba.»</p>

  <p class="p18">«Onları da kiralarım.»</p>

  <p class="p18">«Nereye gidiyorsunuz?»</p>

  <p class="p18">«Arras’a.»</p>

  <p class="p26">«Ve bugün varmak istiyorsunuz oraya? Kiralık atlarla... Posta atlarıyla ha? Mösyö pasaportunuz var mı?»</p>

  <p class="p18">«Evet.»</p>

  <p class="p26">«Öyleyse şunu unutmayın ki, o posta atlarıyla yarın sabah dörtten önce Arras’a varamazsınız. Burası sapa bir yer, yollarımız kullanışsız, atlar tarlada çalışırlar. Ekin zamanı olduğundan bütün atları da sabanlara koşarlar. At da bulamazsınız. Hem epey de yavaş gidilir, hep yokuş...»</p>

  <p class="p26">«Peki o halde ben de at sırtında giderim. Sanırım, eyer satacak birini bulurum.»</p>

  <p class="p26">«Nasıl isterseniz, ama şu at binek atı mı ki? Her ata binilmez...»</p>

  <p class="p18">«Evet, peki, hatırlatmanız iyi oldu, bu at binek atı değil!»</p>

  <p class="p18">«Öyleyse?..»</p>

  <p class="p18">«Ben de bir at kiralarım.»</p>

  <p class="p26">«Kimse atını kiralamaz, fakat satın almak isteseniz bile, Arras’a varacak bir at bulamazsınız. Beş yüz frank değil, bin frank bile verseniz yok!»</p>

  <p class="p18">«Öyleyse ne yapacağım?»</p>

  <p class="p26">«En iyisi kadere boyun eğip, sabaha dek beklemek; o zamana kadar tekerleğinizi yaparım. Yepyeni olur, emin olun.»</p>

  <p class="p26">«Evet, ama yarın çok geç... Posta arabası ne zaman geçer ki?»</p>

  <p class="p18">«Gece yarısına doğru...»</p>

  <p class="p26">«Yüce Tanrım, peki bütün bu ilçede, sizden başka araba tamircisi yok mu?»</p>

  <p class="p18">Bourgaillard Usta ile seyis aynı anda:</p>

  <p class="p18">«Hayır, yok...»</p>

  <p class="p18">İşte o zaman yolcu, koyu bir sevince kapıldı.</p>

  <p class="p26">Bu halde, Tanrı onun Arras’a gidip kendisini yakalatmasını istemiyordu. O Posta arabasıyla çarpışması, tekerleğin kırılması Tanrı’nın isteğiyle olmuştu. Kendisi iyi niyetle yola çıkmış, ayaza, yolun çetinliğine aldırmamıştı. Yorgunluktan ve paradan kaçınmamıştı, fakat artık gücünün üstündeki bu kudret karşısında eğilmeye mecburdu. Kadere karşı çıkılmazdı.</p>

  <p class="p18">Bu kendi kabahati değildi, Yaradan böyle istemişti.</p>

  <p class="p26">Rahatladı, ciğerlerini doldurup soluklandı. Javert’in ziyaretinden beri bağrını ezen o mengene, üzerinden kalkmış gibiydi.</p>

  <p class="p26">Ama herhalde vakitsiz sevinmişti. Tam geri dönmeye hazırlanırken, demin arabacıyla konuşmasını dinleyen ve aniden ortadan kaybolan çocuk, koşarak geri döndü. Çocuğun yanında ihtiyar bir kadın da vardı. Kadın ona sordu:</p>

  <p class="p18">«Mösyö, oğlum sizin kiralık araba aradığınızı söyledi?»</p>

  <p class="p26">Derken, yolcunun sırtından soğuk terler boşandı. Demin kendisini yakalamaktan vazgeçen, o demir pençe tekrar onu kavramış gibiydi.</p>

  <p class="p26">«Evet, hanımefendi, kiralık bir araba arıyordum, fakat bulamayacağımı söylediler.»</p>

  <p class="p18">«Neden bulunmasın?» dedi kadın. «Var, işte.»</p>

  <p class="p18">Arabacı da araya karıştı:</p>

  <p class="p18">«Nerede bu araba?»</p>

  <p class="p18">«Bahçemde».</p>

  <p class="p18">Yolcu titredi, o lanetli el onu yine sıkıca yakalamıştı.</p>

  <p class="p26">İhtiyar kadın doğru söylemişti. Sahiden bahçesindeki samanlıkta eski püskü bir arabası vardı. Fakat bu arada araba imalatçısıyla handaki seyis o yağlı müşteriyi kaçırmak istemediklerinden, bu arabanın yarım fersah bile gidemeyeceğini öne sürdüler. Yolda bozulurdu bu eski araba.</p>

  <p class="p26">Evet, bütün bunlar doğru olabilirdi, fakat yine de iki tekerleği olan bu eski araba onu Arras’a götürebilirdi.</p>

  <p class="p26">Yolcu istedikleri parayı ödedi. Tilbury’yi tamire bıraktı. Dönerken alırdı. Araba imalatçısına da kaparo ödedikten sonra, kıratını o eski arabaya bağlayıp tekrar yola düştü.</p>

  <p class="p26">Bu sırada deminki o uçarı sevinci için kendi kendisini ayıpladı. Niye sevinmişti ki? O, bu yolculuğu gönüllü yapıyordu. Geri dönmek için sevinmenin ne gereği vardı ki? O salt kendi arzusuyla yola düşmüştü. Onu zorlayan yoktu ki. Artık her şeyi Tanrı’ya bırakıyordu.</p>

  <p class="p26">Hesdin’i geride bırakmıştı ki, ansızın arkasında bir ses duydu:</p>

  <p class="p18">«Durun! Durdurun!»</p>

  <p class="p26">Yolcu yine umutlandı, arabayı durdurdu. Karşısında o ihtiyar kadını getiren çocuğu gördü.</p>

  <p class="p26">«Mösyö, arabayı size ben buldum, fakat bana bahşiş vermediniz...»</p>

  <p class="p26">Herkese bol bol para dağıtan Madeleine Baba, çocuğun bu isteğini gereksiz, korkunç buldu.</p>

  <p class="p18">«Seni gidi yaramaz,» dedi. «Sana kuruş bile koklatmam!»</p>

  <p class="p26">Hesdin’de epey oyalanmıştı, arabayı hızla sürdü. Fakat ne de olsa aylardan şubattı. Yollar epey kaygandı. Hem bu eski araba onun o tamire verdiği araba kadar hafif değildi, güç bela ilerliyordu.</p>

  <p class="p26">Hesdin’den Saint-Pol’a üç saatte geldi. İlçe yolunda karşısına çıkan ilk hana girdi. Atına yem verdiklerinde, başında bekledi.</p>

  <p class="p18">Bu arada hancının karısı, yemek isteyip istemediğini sordu.</p>

  <p class="p18">«Elbette, kurt gibi açım.»</p>

  <p class="p18">Güler yüzlü sarışın kadının ardı sıra yürüdü.</p>

  <p class="p26">Kadın onu alçak tavanlı bir salona aldı. Muşambalı masalar vardı orada.</p>

  <p class="p18">«Fakat elinizi çabuk tutun, acelem var,» dedi adam.</p>

  <p class="p18">Tombul bir Hollandalı kız masaya takımları yerleştirdi. Yol</p>

  <p class="p21">cu, kıza bakarken rahatladığını hissetti, düşündü: «Açlıktan sinirlerim bozulmuş olmalı.»</p>

  <p class="p13">Yemeği getirdiler, ekmekten bir lokma alıp hemen masaya bıraktı.</p>

  <p class="p13">Yan masada bir arabacı yemek yiyordu, adam o arabacıya sordu:</p>

  <p class="p12">«Ekmekleri niye bu kadar acı?»</p>

  <p class="p12">Alman müşteri onun sözlerini anlamamıştı, karşılık vermedi.</p>

  <p class="p13">Yolcunun iştahı kaçmıştı, getirilenlere el sürmeden, ahıra, atının yanına döndü. Bir saat sonra Saint-Pol’dan ayrılmış, beş fersah berideki Tinques ilçesine doğru gidiyordu.</p>

  <p class="p13">Bütün bu yol boyunca neler düşünmüştü? Önünde sere serpe uzanan manzaraya, ağaçlara, saman kaplı çatılara, sürülmüş tarlalara ve her virajda değişen ortama bakıyordu. Bu izlence genellikle ruhu doyurur ve insanın farklı şeyler düşünmesinin önüne geçer. Yolculuk etmek bir bakıma, her an doğup ölmeye benzer. Sayısız şeyi ilk ve son kez görmekten, daha hüzünlü bir şey olabilir mi? Hayatın her görüntüsü hep bizden uzaklaşıyor. Gölgeler ışığa karışır, her olay yolun bir virajı gibidir ve birden yolcu, yaşlandığını düşünür. Bizi sürükleyen hayatımızın o kara atı aniden durur ve yüzü gizli, tanımadığımız birinin atımızı gölgelere sürükleyerek uzaklaştığını korku içinde görürüz.</p>

  <p class="p13">Güneş hayli alçalmıştı. Okuldan gelen çocuklar, bu yolcunun ilçeye girdiğini gördüler. Adam daha sınırın dışına çıkmıştı ki, yolda başını kaldıran bir yol işçisi ona:</p>

  <p class="p13">«Atınız çok yorgun görünüyor, Mösyö,» dedi. «Yoksa Arras’a mı yolunuz?»</p>

  <p class="p12">«Evet.»</p>

  <p class="p13">«Bu hızda gitmeyi sürdürürseniz, geceleyin yolda kalırsınız.»</p>

  <p class="p12">Yolcu atını durdurup sordu:</p>

  <p class="p12">«Arras buraya ne kadar uzak?»</p>

  <p class="p12">«En azından yedi fersah.»</p>

  <p class="p18">«Peki ama nasıl olur, haritada beş fersahtı.»</p>

  <p class="calibre6">«Evet fakat o anayol haritasıydı. Şimdi bu yol tamirde. Bu yüzden Carency’ye giden o sol yola sapmanız gerecek, birkaç dakika sonra nehir boyu gideceksiniz, yol da uzayacak elbette. Camblin’e geldikten sonra, sağa sapın, işte o yol sizi Arras’a götürür.»</p>

  <p class="calibre6">«Evet ama neredeyse karanlık çökecek, üstelik buraların yabancısıyım, yolu şaşırırım.»</p>

  <p class="calibre6">«Dinleyin, Mösyö,» dedi işçi. «Haddim olmayarak size bir öneride bulunayım. Atınız yorgun, gelin Tinques’e geri dönün, orada geceleyip, yarın tekrar yola koyulursunuz.»</p>

  <p class="p18">«Hayır, bu gece Arras’da olmam gerek.»</p>

  <p class="calibre6">«O zaman hana dönün ve başka bir at alın, seyis size kolay yolları söyler.»</p>

  <p class="calibre6">Yolcu, işçinin önerisine uydu, geri döndü ve yarım saat sonra tekrar aynı yoldan geçiyordu. Fakat bu kez epey dayanıklı, dinlenmiş bir at kiralamıştı. Kendisine rehberlik edecek seyis yamağı da arabayı kullanıyordu.</p>

  <p class="p18">Fakat adam vakit yitirdiğini biliyordu.</p>

  <p class="p18">Ortalık epey kararmıştı.</p>

  <p class="calibre6">O kestirme yola saptı. Ama yol çok kullanışızdı, araba durmadan hendeklere yuvarlanıyordu.</p>

  <p class="p18">Yolcu, seyise:</p>

  <p class="p18">«Daha hızlı, iki kat bahşiş veririm,» dedi.</p>

  <p class="calibre6">Tam o sırada bir çatırtı duyuldu, arabanın falakası kırılmıştı. Seyis, «Mösyö, bu halde, yola gitmek risklidir. Tinques’e geri dönüp konaklayalım, yarın şafakla yola çıkarız.»</p>

  <p class="p18">«Bıçağın ve bir parça ipin var mı?</p>

  <p class="p18">Yolcunun istedikleri vardı seyiste.</p>

  <p class="p18">Yolcu ağaçtan bir dal kesip kamçı yaptı.</p>

  <p class="calibre6">Yirmi dakika boşa harcanmıştı, bu kez arabayı uçar gibi sürdüler. Ova epey kasvetliydi. Yamaçlara yoğun bulutlar inmişti. Denizden esen şiddetli bir rüzgâr, ufuklardan uğultularla esiyordu. Korkutan bir gece başlamıştı.</p>

  <p class="p13">Yolcu kemiklerine kadar üşüyordu, bir gün öncesinden beri kursağına tek lokma yemek gitmemişti. Sekiz yıl öncesini, Digne’deki, o bomboş ovalarda kaçışını hatırladı. Bunlar, sanki dün olmuş gibi geldi. Ama sekiz yıl olmuştu. Bir ara ötedeki kiliselerden birinin çanı saati duyurdu.</p>

  <p class="p12">Seyis yamağına:</p>

  <p class="p12">«Saat kaç?» diye sordu.</p>

  <p class="p13">«Saat yedi, Mösyö. Tam sekizde Arras’da oluruz. Sadece üç fersahlık yolumuz var.»</p>

  <p class="p12">İşte o zaman, ilk kez şöyle düşündü:</p>

  <p class="p13">«Belki de yok yere bunca zorluğu göze almıştı. Belki de duruşma vakti çoktan gelip geçmişti, belki de daha önceden bilgi alması ve ona göre yola çıkması gerekirdi. Gayesine varamayacağını bilerek böyle yola çıkması çok anlamsızdı...»</p>

  <p class="p13">Daha sonra aklında bazı hesaplar yaptı. Çoğu zaman, Ağır Ceza Mahkemelerinin duruşmaları sabahın dokuzunda başlardı, şu elma hırsızlığı hemen halledilecek bir kovuşturmayla biterdi, daha sonra kimliğini belli etmek için birkaç tanığın dinlenmesi, yani kendisi gittiğinde her şey olup bitmiş olacaktı.</p>

  <p class="p13">Seyis yamağı atları kırbaçlıyordu, nehri geçip Mont-Saint-Floy ilçesini epey geride bırakmışlardı.</p>

  <p class="p13">Karanlık iyice bastırmıştı. Zindan karası bir gece başlamıştı.</p>

  <h2 class="calibre5" id="sigil_toc_id_61"><a class="calibre" id="ncx2489"></a><a class="calibre" id="a187"></a>6 HEMŞİRE SIMPLICIE GÜÇ DURUMDA</h2>

  <p class="p13">Bu arada Fantine, mutluluktan uçuyor gibiydi. Kötü bir gece geçirmiş, hep öksürmüş ve ateşi de çıkmıştı. Hatırlayamadığı kadar rüya görmüştü. Sabah doktorun gelme saatinde sayıklıyordu. Kaygılanan doktor, Vali bey gelir gelmez, kendisine haber vermelerini istemişti.</p>

  <p class="p13">Fantine bütün gün bitkindi. Az konuştu. Çarşafında katlar oluşturuyor, kimi zaman anlamsız sözler ediyordu. Uzaklık ölçer gibi hesaplar yapıyordu. Gözleri ifadesiz, bakışları anlamsızdı.</p>

  <p class="calibre6">Hemşire Simplicie, halini hatırını sorduğunda, sürekli aynı karşılığı alıyordu:</p>

  <p class="p18">«İyiyim, Madeleine Baba’yı görmek istiyorum.»</p>

  <p class="calibre6">O, artık eski varlığının gölgesi gibiydi. Şu yirmi beş yaşlarındaki kadının alnı kırışmış, yanak etleri sarkmış, ağzının kıyısında derin çizgiler oluşmuştu. Yüzü griye dönmüş, zayıflamıştı. Bir zamanlar altın sarısı olan saçları gri gri uzuyordu. Hastalık yaşlılığı hızlandırır.</p>

  <p class="calibre6">Öğleyin doktor tekrar gelip birkaç ilaç daha yazdı, Vali’nin gelip gelmediğini sordu ve başını sallayıp çekip gitti.</p>

  <p class="calibre6">Bay Madeleine sürekli öğlen üzeri saat tam üçte Fantine’i ziyarete gelirdi. Bu şaşmazlığı da, iyiliğin başka bir biçimi sayılırdı, sözünde durmak da iyilik olduğundan, o sürekli dakikti.</p>

  <p class="calibre6">Saat iki buçuğa doğru Fantine’de bir tedirginlik başladı. Yirmi dakika içinde rahibeye tam yirmi kez aynı şeyi sordu:</p>

  <p class="p18">«Hemşire, saat kaç?»</p>

  <p class="calibre6">Saat üçü çaldı. Fantine üçüncü vuruşta yatağında doğrulup oturdu, ama daha önce kolunu oynatacak hali yoktu. Ellerini birleştirdi, daha sonra hemşire onun epey kederle iç çektiğini duydu. Fantine bakışlarını kapıya çevirdi. Bu halde uzun uzun bekledi. Gelen giden yoktu. Saatin her vuruşunda Fantine yatağında doğrulup kapıya bakıyordu. Hiç yakınmıyor, kimseyi suçlamıyordu. Sadece kaygı verici biçimde öksürüyordu, yüzünde tek damla kan kalmamış, dudakları bembeyaz olmuştu. Zaman zaman gülümsüyordu.</p>

  <p class="calibre6">Saat beşi vurdu, o zaman rahibe, hasta kadının çok kısık sesle:</p>

  <p class="calibre6">«Mademki yarın gidiyorum, o bugün gelmemekle hata ediyor,» dediğini duydu.</p>

  <p class="calibre6">Bu arada Hemşire Simplicie de Vali Bey’in bu gecikmesine bir anlam veremiyordu.</p>

  <p class="calibre6">Fantine gözlerini tavana çevirdi, bir şeyleri hatırlamaya çalışır gibiydi. Ansızın, zor duyulur bir sesle, bir ninniye başladı:</p>

  <p class="p21"><span class="t11">Ne güzel</span> <span class="t11">ş</span><span class="t11">eyler alaca</span><span class="t11">ğı</span><span class="t11">z,</span></p>

  <p class="p21"><span class="t11">Gezerken biz mahallelerde.</span></p>

  <p class="p51"><span class="t11">Peygamberçiçekleri mavi, güller pembe,</span></p>

  <p class="p51"><span class="t11">Peygamberçiçekleri mavi, gönlüm ise sevgilerimde.</span></p>

  <p class="p51"><span class="t11">Dün ak</span><span class="t11">ş</span><span class="t11">am sobam</span><span class="t11">ı</span><span class="t11">n yan</span><span class="t11">ı</span><span class="t11">na,</span></p>

  <p class="p21"><span class="t11">Süslü kaftan</span><span class="t11">ı</span><span class="t11">yla,</span></p>

  <p class="p21"><span class="t11">Süzülüp geldi ve dedi Meryem Ana:</span></p>

  <p class="p21"><span class="t11">«Duva</span><span class="t11">ğı</span><span class="t11">m</span><span class="t11">ı</span><span class="t11">n alt</span><span class="t11">ı</span><span class="t11">nda yumulu</span></p>

  <p class="p21"><span class="t11">Günün birinde benden istedi</span><span class="t11">ğ</span><span class="t11">in yavru.»</span></p>

  <p class="p21"><span class="t11">Pazara ko</span><span class="t11">ş</span><span class="t11">un, bez sat</span><span class="t11">ı</span><span class="t11">n al</span><span class="t11">ı</span><span class="t11">n,</span></p>

  <p class="p21"><span class="t11">İ</span><span class="t11">plikle yüksük eksik olmas</span><span class="t11">ı</span><span class="t11">n,</span></p>

  <p class="p21"><span class="t11">Ne güzel</span> <span class="t11">ş</span><span class="t11">eyler alaca</span><span class="t11">ğı</span><span class="t11">z,</span></p>

  <p class="p21"><span class="t11">Gezerken biz varo</span><span class="t11">ş</span><span class="t11">larda!</span></p>

  <p class="p21"><span class="t11">Süslü be</span><span class="t11">ş</span><span class="t11">ik koydum, Kutsal Ana,</span></p>

  <p class="p21"><span class="t11">Sobam</span><span class="t11">ı</span><span class="t11">n yan</span><span class="t11">ı</span> <span class="t11">ba</span><span class="t11">ş</span><span class="t11">ı</span><span class="t11">na.</span></p>

  <p class="p21"><span class="t11">En güzel y</span><span class="t11">ı</span><span class="t11">ld</span><span class="t11">ı</span><span class="t11">z</span><span class="t11">ı</span><span class="t11">n</span><span class="t11">ı</span> <span class="t11">Tanr</span><span class="t11">ı</span> <span class="t11">verir e</span><span class="t11">ğ</span><span class="t11">er,</span></p>

  <p class="p21"><span class="t11">Sundu</span><span class="t11">ğ</span><span class="t11">un çocukta var ise üstün de</span><span class="t11">ğ</span><span class="t11">er.</span></p>

  <p class="p21"><span class="t11">«</span><span class="t11">Ş</span><span class="t11">u bezi ne yapsak, han</span><span class="t11">ı</span><span class="t11">mca</span><span class="t11">ğı</span><span class="t11">m?»</span></p>

  <p class="p21"><span class="t11">«Kundakbezi olsun o, yeni do</span><span class="t11">ğ</span><span class="t11">an yavruma.»</span></p>

  <p class="p51"><span class="t11">Peygamberçiçekleri mavi, güller pembe,</span></p>

  <p class="p51"><span class="t11">Peygamberçiçekleri mavi, gönlüm sevgilerimde.</span></p>

  <p class="p51"><span class="t11">«Y</span><span class="t11">ı</span><span class="t11">kay</span><span class="t11">ı</span><span class="t11">n</span> <span class="t11">ş</span><span class="t11">u bezi.»</span></p>

  <p class="p21"><span class="t11">«Nerede?»</span></p>

  <p class="p21"><span class="t11">«Derede.»</span></p>

  <p class="p21"><span class="t11">Yap</span><span class="t11">ı</span><span class="t11">n bunu bozup kirletmeden,</span></p>

  <p class="p21"><span class="t11">Bir güzel etekle bir cepken.</span></p>

  <p class="p21"><span class="t11">İ</span><span class="t11">ş</span><span class="t11">lemek isterim çiçekle dolu görmek için.</span></p>

  <p class="p21"><span class="t11">«Çocuk yok art</span><span class="t11">ı</span><span class="t11">k, efendim, ne yapal</span><span class="t11">ı</span><span class="t11">m?»</span></p>

  <p class="p21"><span class="t11">Bir kefen yap</span><span class="t11">ı</span><span class="t11">n ondan, beni gömmek için.»</span></p>

  <p class="p21"><span class="t11">Ne ho</span><span class="t11">ş</span> <span class="t11">ş</span><span class="t11">eyler alaca</span><span class="t11">ğı</span><span class="t11">z doyunca,</span></p>

  <p class="p21"><span class="t11">Gezerken biz varo</span><span class="t11">ş</span><span class="t11">larda!</span></p>

  <p class="p51"><span class="t11">Peygamberçiçekleri mavi, güller pembe,</span></p>

  <p class="p51"><span class="t11">Peygamberçiçekleri mavi, gönlüm sevgilerimde.</span></p>

  <p class="calibre6">Ninni bu halde uzayıp gidiyordu. Fantine bir zamanlar bu eski ninniyle uyuturdu Cosette'ini. Ondan ayrıldığı şu beş yıl içinde bu eski şarkıyı şimdiye kadar hatırlamamıştı. Bunu o kadar hüzünlü bir sesle okuyordu ki, en acıklı şeylere bile alışmış olan Hemşire Simplicie gözlerinin yaşardığını duyumsadı.</p>

  <p class="calibre6">Saat akşamın altısını duyurdu. Fantine, oradakilerin farkında değil gibiydi.</p>

  <p class="calibre6">Hemşire Simplicie, görevli kadınlardan birini fabrikaya yollayıp Vali Bey’in gelip gelmediğini sordurttu. Kız hemen sonra, geri döndü. Yarım sesle hemşireye Vali Bey’in sabah şafak sökerken bir seyahata çıktığını, nereye gittiğini söylemediğini anlattı. Sözüm ona, bazıları onu Arras yolunda, bazıları Paris yolunda görmüş. Fakat kapıcı kadına o gece dönmeyeceğini de söylemiş.</p>

  <p class="calibre6">Kadınlar arkaları Fantine’in yatağına çevrili, bunları fısıldaşırken, yakında öleceklere has bir hisse kapılan Fantine, telaşla sordu:</p>

  <p class="calibre6">«Vali Bey’den söz ediyorsunuz, niye kısık sesle konuşuyorsunuz? Ne oldu, o niye gelmiyor?»</p>

  <p class="calibre6">O kadar uğultulu bir sesle konuşmuştu ki, kadınlar odada bir erkek var sandılar.</p>

  <p class="p18">Fantine bağırdı:</p>

  <p class="p18">«Hadi konuşun...»</p>

  <p class="p18">Hizmetçi kız mırıldandı:</p>

  <p class="p18">«Bugün gelemeyecek o!»</p>

  <p class="calibre6">Hemşire hemen yatağından fırlamak için, hareket eden Fantine’e: «Haydi yavrum sakin olun, yatın bakayım,» dedi.</p>

  <p class="p18">Fantine durumunu değiştirmeden, ince bir sesle bağırdı:</p>

  <p class="calibre6">«Niye gelemiyormuş? Siz bunun nedenini biliyorsunuz, demin aranızda fısıldaşıyordunuz. Haydi bana da Söylesenize. Ben de duymak isterim.»</p>

  <p class="p18">Hademe kadın, hemşireye fısıldadı:</p>

  <p class="calibre6">«Onun bütün gün Belediye Meclisinde işi olduğunu söyleyin.»</p>

  <p class="p18">Hemşire kızardı. Hademe kız, ona yalan söylemeyi öneriyordu. Öte yandan, Fantine’e gerçeği söylemek onu öldürebilirdi. Ama hemşirenin duraksaması, fazla sürmedi, bakışlarını kaldırdı ve sakince:</p>

  <p class="p18">«Vali, bir yolculuğa çıkmış,» dedi.</p>

  <p class="calibre6">Fantine yatağında epeyce doğrulup dizlerinin üstüne çöktü, ellerini kaldırdı, derken gözleri parlamaya başladı, yüzünde engin bir sevinç belirdi:</p>

  <p class="p18">«Ulu Tanrım,» diye söylendi, «O, Cosette’i almaya gitti!»</p>

  <p class="calibre6">Sonra ellerini birleştirdi, dudakları kıpırdadı. Usulca dua ediyordu.</p>

  <p class="calibre6">Duasını ettikten sonra sevecen bir sesle Hemşireden af diledi:</p>

  <p class="calibre6">«Bir daha olmaz, Hemşire Simplicie, ne olur beni affedin, şimdi uslu uslu yatıp Vali Bey’in dönüşünü bekleyeceğim. Aslında onun Paris’ten bile geçmesi gerekmez. Montfermeil biraz solda kalır. Hatırladınız mı, dün ona, Cosette’i sorduğumda bana, ‘Çok yakında’ demişti, dahası hancılara yazdığı bir mektubu da bana imzalatmıştı. Onlar da Cosette’i kuşkusuz Vali Bey’e bırakırlar. Onun gibi yüksek konumdaki birine, nasıl karşı koyarlar ki... Hemşire Simplicie, ne olur susmamı isteme. O kadar mutluyum ki, kendimi neredeyse iyileşmiş hissediyorum, artık ayağa kalkmam an meselesi, oh Cosette’imi bir görsem ne mutlu olacağım. Üstelik acıktım da. Çocuğumu görmeyeli tam beş yıl geçti. Kim bilir ne kadar gelişip serpildi. Ne alımlı bir bebekti, pembecik parmakları vardı, neredeyse yedi yaşındadır, artık o bir küçükhanım. Ben ona Cosette derim, fakat onun asıl adı Euphrasie. Bu sabah uyandığımda, sanki içime doğmuştu, şu ocaktaki küllere bakarken Cosette’i yakında göreceğimi düşündüm. İnsin yıllarca çocuğundan ayrı kalmamalı, yarın burada olur, değil mi? Ah Vali Bey, gitmekle ne iyi etti. O ne kutsal biri. Acaba dışarısı ne kadar soğuktur, Cosette, mantosunu giydi mi? Yarın burada olur değil mi? Hemşire, unutmayın yarın başıma o dantelli başlığı takın, kızımı karşılamak için güzel olmak isterim. Bir zamanlar, yıllar önce ben bütün o yolu yürüyerek gitmiştim. Fakat artık Posta arabaları var ve onlar epey hızlı giderler değil mi? Evet Cosette, yarın burada olur. Burayla Montfermeil arasındaki ne kadar uzaklıklık var, biliyor musunuz, kaç fersahtır?»</p>

  <p class="calibre6">Uzaklıklara dair hiç bilgisi olmayan hemşire, onu ferahlatmak istedi:</p>

  <p class="p18">«Sabaha burada olabileceklerini sanmıyorum.»</p>

  <p class="p18">Fantine rüyada gibi, engin bir coşku içindeydi.</p>

  <p class="calibre6">«Yüce Tanrım, yarın kızımı göreceğim!» diye söylendi. «Yarın! Ah, sevgili Simplicie Hemşire, artık ben hasta falan değilim, isterseniz dans bile edebilirim, sevinç beni kanatlandırdı!»</p>

  <p class="calibre6">Onu biraz önce gören, şimdi tanıyamazdı, gençleşmiş gibiydi, güzelleşmişti. Yanakları kızarmıştı, gözleri parlıyordu, yüzü gülüyordu. Ana sevinci, çocuk sevinci gibidir.</p>

  <p class="p18">Rahibe onu yatırıp, üstünü örttü:</p>

  <p class="calibre6">«Haydi bakalım, rahatladığınıza göre yatın yavrum ve konuşup kendinizi yormayın. Yarına kadar ayağa kalkmaya çabalayın.»</p>

  <p class="calibre6">Fantine onun söylediklerini yaptı. Rahibe yatağın perdelerini çekti. Onun uyuyacağını düşünüyordu.</p>

  <p class="calibre6">Akşam yedi ile sekiz arası doktor uğradı, hastanın uyuduğunu sanıp, sessizce perdeleri araladı. Fantine’in dinlenen gözlerle kendisine baktığını gördü.</p>

  <p class="calibre6">«Doktor Bey, kızımın yanımda yatmasına izin verirsiniz, değil mi?»</p>

  <p class="p18">Doktor, onun sayıkladığını sandı, Fantine eliyle gösterdi:</p>

  <p class="p18">«Bakın yatak epey geniş, bol yer var.»</p>

  <p class="calibre6">Doktor önce anlamamıştı. Hemşire Simplicie’yi bir kıyıya çekip, ona sordu, Hemşire ona olanları anlattı, hastanın Vali'nin kızını getirmeye gittiğine inandığını söyledi. Esasen kadın, haklı olabilirdi. Kendisi onun bu sevinicini bozmamak için, bir şey söylememişti. Aslında, o da, buna inanıyordu. Doktor, hemşireye hak verdi.</p>

  <p class="p18">Fantine anlatmaya devam ediyordu:</p>

  <p class="p35">«Sabah uyanır uyanmaz, sevgili çocuğumu öperek, uyandırırım, geceleri benim fazla uykum olmadığı için, onun uyumasını seyrederim.»</p>

  <p class="p24">Doktor onun nabzını saymak istedi:</p>

  <p class="p24">«Bana elinizi uzatın.»</p>

  <p class="p24">Kadıncağız gülerek ona elini uzattı:</p>

  <p class="p35">«Fakat siz bilmiyorsunuz artık, ben iyileştim. Cosette sabahleyin geliyor.»</p>

  <p class="p35">Doktor onun ciğerlerini dinledikten sonra şaşırdı. Sahiden hasta daha iyiydi, artık o hırıltı bile yoktu, birden yeni bir enerji, bu yorgun bedeni güçlendirmişti.</p>

  <p class="p24">Fantine:</p>

  <p class="p35">«Doktor,» diye sordu. «Hemşire, Vali Bey’in kızımı getirmeye gittiğini söylemedi mi?»</p>

  <p class="p35">Doktor ona fazla konuşmamasını, uyumasını önerdi, gece ateşinin çıkmasını önlemek için bir ateş düşürücü verdi ve giderken Hemşireye şöyle dedi:</p>

  <p class="p35">«Sahiden daha iyi. Vali Bey çocukla geri dönerse bilinmez, bir süreliğine tehlikeyi atlatmış sayılabilir. Böylesi mutlulukların en ağır hastalıkları durdurduklarına tanık oldum. Belli mi olur, belki onu kurtarırız...»</p>

  <h2 class="calibre5" id="sigil_toc_id_62"><a class="calibre" id="ncx2583"></a><a class="calibre" id="a188"></a>7 YOLCU HEMEN DÖNMEK İÇİN HAZIRLIKLAR YAPIYOR</h2>

  <p class="p35">Saat sekizde, demin yolda bıraktığımız o kiralık araba Arras’a giriyordu. Şimdiye dek dikkatle izlediğimiz yolcu, handaki adamlara kısa ve kesin komutlar verdi, kiralık atı, seyis yamağıyla geri gönderdi, kendi kıratını ahıra götürdü, daha sonra yemek odasına gidip, bir masaya oturdu. Hesapları kötü sonuçlanmıştı. Altı saatlik yolu on dört saatte gelmişti. Bu yüzden kendisinin suçlu olmadığını biliyordu, fakat bir yandan da seviniyordu.</p>

  <p class="p24">Ertesi sabah, geri dönerdi, bu yolculuğa yok yere çıkmıştı.</p>

  <p class="p24">Hancı kadın sordu:</p>

  <p class="p18">«Beyefendi bir şeyler yemek isterler mi?»</p>

  <p class="p18">Başıyla hayır dedi, kadın tekrar konuştu:</p>

  <p class="p18">«Seyis atınızın epey yorgun olduğunu söyledi.»</p>

  <p class="p18">Yolcu:</p>

  <p class="p18">«Yarın sabah tekrar yola çıkamaz mı?»</p>

  <p class="p18">«Mümkün değil, hiç değilse iki gün dinlenmesi gerekir.»</p>

  <p class="p18">«Posta ofisi burada değil mi?»</p>

  <p class="p18">«Evet, efendim.»</p>

  <p class="calibre6">Kadın onu ofise götürdü. Yolcu pasaportunu uzattı ve aynı gece Montreuil-sur-Mer’e dönmesinin olanaklı olup olmadığını sordu. Gidecek olan posta arabasında boş bir yer olduğunu öğrendi, hemen biletini aldı. Ofis görevlisi:</p>

  <p class="p18">«Araba sabah birde kalkacak, tam o saatte burada olun.»</p>

  <p class="calibre6">Bundan sonra, yolcumuz çıktı ve şehrin sokaklarında aylak aylak dolaşmaya başladı.</p>

  <p class="p18">Bir ara yolda, karşılaştığı bir adama sordu:</p>

  <p class="p18">«Adliye Sarayı nerede?»</p>

  <p class="p18">Adamcağız:</p>

  <p class="calibre6">«Yabancısınız, galiba. Ben de o yana gidiyorum. Fakat orası şimdi tamirde olduğundan, karakola gideceksiniz, duruşmalar orada yapılıyor.»</p>

  <p class="p18">«Ağır ceza mahkemesi de orada mı?»</p>

  <p class="calibre6">«Elbette, fakat korkarım duruşmaya yetişmek için hayli geciktiniz. Genellikle duruşmalar en geç altıda bitmiş olur.»</p>

  <p class="calibre6">Konuşa konuşa meydana varmışlardı, ilçe sakini, ışıklanmış pencereleri eliyle gösterip, sevinçle bağırdı:</p>

  <p class="calibre6">«Şansınız varmış, tam vaktinde gelmişsiniz, baksanıza bu kez duruşma uzun sürmüş. Bakın hâlâ ışıklar yanıyor, ağır ceza davalarının görüldüğü o salonda iş uzamış olmalı. Tanıklık için mi gelmiştiniz?»</p>

  <p class="p18">«Hayır, sadece avukatlardan biriyle, görüşecektim!»</p>

  <p class="p18">Yol gösteren ihtiyar:</p>

  <p class="calibre6">«İşte kapı, merdiveni çıkınca tam karşınıza çıkan büyük salon.»</p>

  <p class="p18">Adam ihtiyarın söylediğini yaptı. Birkaç dakika sonra, büyük</p>

  <p class="p21">bir kalabalığı toplandığı ve cüppeli avukatların da aralarında bulunduğu toplulukların her yerde fıslıdaştığı bir salona girmişti.</p>

  <p class="p18">Mahkeme kapılarının önünde, aralarında kısık sesle konuşan, siyah giymiş bazı adamlar görmek insanın içini hep daraltan bir şeydir. Bütün bu kelimelerden sevgi ve merhametin çıktığına az rastlanır. Çoğunlukla, önceden karar verilmiş mahkûmiyetler çıkar. Buradan geçen ve hayal kuran birine, bütün bu kalabalık, karanlık kovanları çağrıştırır. Burada, havada uçuşan çeşitli düşünceler, elbirliğiyle her türlü karanlık binanın temelini atarlar.</p>

  <p class="p18">Tek lambayla aydınlatılmış olan bu eski salon, bir zamanlar piskoposluğun bekleme odasıydı, şimdi de mahkemelerin bekleme odasıydı. Şu anda kapalı olan iki kanatlı kapı, burayı ağır ceza mahkemesinden ayırıyordu.</p>

  <p class="p18">Yabancı içeri girdi, merdivenleri çıktı, holde bir avukatla karşılaştı, sordu:</p>

  <p class="p18">«Duruşma hangi aşamada?»</p>

  <p class="p18">«Bitti,» dedi avukat.</p>

  <p class="p18">«Bitti mi?»</p>

  <p class="p18">O kadar şaşkınca bağırmıştı ki beriki sordu:</p>

  <p class="p18">«Bağışlayın efendim, sanık akrabanız mıydı?»</p>

  <p class="p18">«Yoo, hayır, benim burada tanıdığım kimse yok. Acaba sanık mahkûm oldu mu?»</p>

  <p class="p18">«Elbette, başka türlü olamazdı.»</p>

  <p class="p18">«Kürek cezasına mı mahkum edildi?»</p>

  <p class="p18">«Ömür boyu.»</p>

  <p class="p18">Adam usul sesle:</p>

  <p class="p18">«Demek kimliği saptandı?»</p>

  <p class="p18">Avukat:</p>

  <p class="p18">«Ne kimliği, efendim? Kimliği zaten biliniyordu. Duruşma epey rutindi. Bu kadın çocuğunu öldürmüştü. Cinayet kanıtlandı. Jüri, kadını, ömür boyu küreğe mahkûm etti.»</p>

  <p class="p18">«Demek, suçlu bir kadındı ha?»</p>

  <p class="p18">«Elbette, Lomosin adlı biri. Evlilik dışı çocuğunu kendi elle</p>

  <p class="p21">riyle öldüren bir canavar. Fakat siz kimden söz ediyorsunuz?»</p>

  <p class="calibre6">«Hiç kimseden, öyleyse neden duruşma salonu hâlâ ışıklı?»</p>

  <p class="p18">«iki saat önce başlayan, bir duruşma için.»</p>

  <p class="p18">«Kimin duruşması?»</p>

  <p class="calibre6">«Bir sefilin, bir serserinin, eski bir kürek mahkûmunun, hırsızlık yapmış, adını bilemeyeceğim, uğursuz bir herif, yüzüne bakan onun suçunu anlar. Bana kalsa onu görür görmez prangaya gönderirdim.»</p>

  <p class="p18">Yabancı sordu:</p>

  <p class="p18">«Acaba duruşma salonuna girebilir miyim?»</p>

  <p class="calibre6">«Sanmam, epeyce kalabalık. Fakat durun bakalım, duruşmaya ara verildi, isterseniz deneyin...»</p>

  <p class="p18">«Nerden girilir?»</p>

  <p class="p18">«Şu büyük kapıdan.»</p>

  <p class="calibre6">Avukat yanından ayrıldı. Yolcu, altüst haldeydi. Birkaç dakika içinde sayısız heyecan tatmıştı. Fakat deminki avukatın sözleri buzdan iğneler ve korlar gibi kalbini delik deşik etmişti. Henüz her şeyin bitmediğini öğrenmekle rahatlamıştı. Fakat bunun neden kaynaklandığını kendisi de bilemiyordu. Sevinmiş mi, üzülmüş müydü?</p>

  <p class="calibre6">Birçok toplulukla karşılaştı, söylenenleri dinledi. Duyduklarına bakılırsa, sanığın suçu elma çalmaktı. Fakat henüz bunu bile kanıtlayamamışlardı. Aslında en önemli suçu, bir zamanlar Toulon Cezaevinde kalmış olmasıydı, işte bu nedenle başı belaya girmişti ya. Soruşturma tamamlanmış, tanıklar olan üç mahkûm, Brevet Chenildieu ve Cochepaille dinlenmişlerdi. Adamın ceza alması an meselesiydi. Savcı, kurbanına rahat vermeyecek yapıda güçlü, şiir de yazan zeki bir adamdı.</p>

  <p class="calibre6">Duruşma salonunun kapısında bir mübaşir vardı, yabancı ona,</p>

  <p class="p18">«Kapı ne zaman açılır?» diye sordu.</p>

  <p class="p18">«Açılmayacak.»</p>

  <p class="calibre6">«Peki ama duruşmaya ara verildiğini duymuştum, duruşma tekrar başladığında kapı açılmaz mı?»</p>

  <p class="p12">Mübaşir:</p>

  <p class="p12">«Duruşma tekrar başladı, fakat kapı açılmayacak.»</p>

  <p class="p12">«O niye?»</p>

  <p class="p13">«Çünkü salon dolu ve boş yer yok, kimse artık giremez,» dedi ve ekledi:</p>

  <p class="p13">«Mahkeme başkanının hemen arkasında birkaç boş yer var, fakat bunlar sadece yüksek makamlarda bulunan görevliler için!»</p>

  <p class="p12">Mübaşir, bu sözleri söyleyip arkasını döndü.</p>

  <p class="p13">Yabancı geri çekildi, koridoru geçip merdivenlerden indi, kendisiyle savaşır gibiydi. Merdivenin ortasındaki sahanlıkta biraz sırtını duvara verip bekledi. Sonra redingotunun cebinden bir kâğıt ve kalem çıkardı. Kâğıda, <span class="t11">Madeleine-Montreuil-sur-</span><span class="t11">Mer Valisi</span> yazdı, sonra hızlı adımlarla merdivenleri çıktı. Kalabalığı yarıp mübaşire yaklaştı ve kâğıdı verdi:</p>

  <p class="p12">«Bunu Başkan’a verin.»</p>

  <p class="p13">Mübaşir yazılanlara baktı ve saygılı bir selamla adamın dediğini yaptı.</p>

  <h2 class="calibre5" id="sigil_toc_id_63"><a class="calibre" id="ncx2654"></a><a class="calibre" id="a189"></a>8 SAYGILI BİR KARŞILAMA</h2>

  <p class="p13">Kendisi de pek ayrımında değildi, fakat Montreuil-sur-Mer Valisinin oralarda epey tanındığını söylemek isteriz. Yakın çevre ve kasabalara kadar adı yayılmıştı. Ünü küçük ilçenin sınırlarını aşıp komşu şehirlere kadar yayılmıştı. Bulunduğu yerde yarattığı o gelişme, kurduğu o sanayi dışında civar şehirlere de önemli hizmetlerde bulunmuş, Boulogne’daki tül fabrikasını geliştirmiş, Frevent’deki keten fabrikasına kredi bulup fabrikayı batmaktan kurtarmıştı. Bütün bu şehirlerde adı saygıyla dillerdeydi.</p>

  <p class="p13">Arras ve Douaililer, öyle bir valiye sahip olmak için çok şeyden vazgeçmeye hazır olduklarını defalarca söylemişlerdi.</p>

  <p class="p12">Mahkeme Başkanı Yargıç da, herkes gibi, onun ününü duymuştu. Bu yüzden, mübaşirin verdiği kâğıdı alınca, merakla okudu. Hemen bir kalem alıp kâğıdın altına birkaç şey yazdı ve mübaşire, onu içeri alma buyuruğunu verdi.</p>

  <p class="p26">Hikâyesini anlattığımız o zavallı adam, kapının önünde bekliyordu. Ansızın, saygılı bir ses duydu:</p>

  <p class="p18">«Beyefendi benimle gelme nezaketini gösterirler mi?»</p>

  <p class="p26">Adam aynı zamanda onu yerlere kadar eğilip selamladı ve kendisine bir pusula verdi.</p>

  <p class="p26">Lambanın altında duran yabancı pusulada yazılanları okudu:</p>

  <p class="p26"><span class="t11">«Ceza Mahkemesi Yarg</span><span class="t11">ı</span><span class="t11">c</span><span class="t11">ı</span><span class="t11">, Bay Madeleine'e sayg</span><span class="t11">ı</span><span class="t11">lar</span><span class="t11">ı</span><span class="t11">n</span><span class="t11">ı</span> <span class="t11">su</span><span class="t11">nar.»</span></p>

  <p class="p26">Mösyö Madeleine eline verilen o pusulayı buruşturdu ve mübaşirin ardı sıra gitti.</p>

  <p class="p26">Birkaç dakika sonra epey sade döşeli bir çalışma odasındaydı.</p>

  <p class="p26">Yeşil örtülü masadaki şamdanlarda, iki mum yanıyordu. Mübaşir kendisini oraya bırakmadan önce:</p>

  <p class="p26">«Beyefendi, şu anda, duruşma salonunun yanındaki bir odadasınız, şu bronz tokmağı çevirin, kendinizi salonda, Yargıç’ın hemen arkasında bulursunuz.»</p>

  <p class="p26">Bu sözcükler, düşüncesinde, demin geçtiği dar koridorlara, karanlık merdivenlerin belirsiz anısına karışıyordu. Mübaşir onu tek başına bırakmıştı. Kaçınılmaz an gelmişti. Aklını toplamaya çalışıyor fakat başaramıyordu. Düşüncenin bütün ipleri hayatın yürek yakan gerçeklerini bağlamak ihtiyacının en fazla hissedildiği zamanlarda beyinde kopuverir. Sayısız varlığın parçalandığı, hemen sonra kendi adının da içinde çınlayacağı, şimdi içinden alınyazısının geçtiği bu sakin, korkunç odaya bön bir sessizlikle bakıyordu. Duvarlara, sonra kendi kendine bakıyordu, buranın o oda olmasına, gördüğünün de kendisi olduğuna inanamıyordu.</p>

  <p class="p26">Bir günden fazladır ağzına tek lokma koymamıştı, arabanın sarsıntısından yorgun düşmüştü; fakat ne açlık, ne de yorgunluk hissediyordu; bütün duyguları ölmüş gibiydi.</p>

  <p class="calibre6">Duvara asılı siyah çerçeveli ve camlı bir yazıya boş gözlerle baktı. Cam altına konulmuş bir mektuptu bu; Paris Belediye Başkanı Jean Nicolas Pache’ın yazdığı bu mektuba, anlaşılan, bir yanlışlık sonucu 9 Haziran, yıl II diye tarih konulmuştu. Mektupta, Pache ellerinde bulunan tutuklu bakanlarına ve milletvekillerinin adlarını veriyordu. Bu sırada Bay Madeleine'i görüp inceleyen biri olsaydı, bu mektubu epey ilginç bir şey sanırdı, çünkü gözlerini mektuptan alamıyordu, birkaç kez okudu. Mektubu umursamadan, içeriğini anlamadan okuyordu. O sırada Fantine’le Cosette’i düşünüyordu.</p>

  <p class="calibre6">Dalgınca döndü, gözleri kendisini ağır ceza mahkemesinden ayıran kapının topuzuna ilişti. Bu kapı aklından çıkmış gibiydi. Bakışları, önce epey dingin, orada durdu, bu pirinç topuza ilişik kaldı, sonra ürkekleşti, yatıştı, giderek korkuya büründü.</p>

  <p class="calibre6">Saçlarının arasından iri terler beliriyor, alnından süzülüyordu. Sonra, bakışları kendisini duruşma salonundan ayıran o bronz kapının tokmağına takıldı. Derken yine içinden şöyle düşündü: «Aman Tanrım! Neden buradayım, beni kim zorladı buna?»</p>

  <p class="calibre6">Girdiği kapıya göz ucuyla baktı ve bir karar almış gibi, tokmağı çevirdi, kendisini koridora attı. Artık o ufak odada değildi, uzunca bir koridordaydı. Köşeleri lambalarla aydınlanmış dönüşlerle dolu bir koridor. Geniş bir soluk aldı, kulak verdi, çıt yoktu, birden, kovalanıyormuş gibi kaçmaya başladı.</p>

  <p class="calibre6">Koridorun birkaç dirseğini geçtikten sonra, yine dikkatle ortalığı dinledi. Sürekli aynı yoğun sessizlik, kendisini kuşatan o aynı gölgeler. Soluk soluğaydı, bacakları titriyor, ayakta güçlükle durabiliyordu. Sırtını taş duvara verdi. Taşın soğukluğu ürpertti, ama sırtından buz gibi terler boşanıyordu, derken olduğu yerde devindi.</p>

  <p class="p18">O karanlık koridorda, bir daha durup düşündü.</p>

  <p class="calibre6">Bütün gece düşünmüştü, bütün gün düşünmüştü, beyninde sürekli aynı yanıt yankılanıyordu: Nafile!</p>

  <p class="p18">Birkaç dakikası böyle geçti, sonra kollarını sarkıttı. Geldiği</p>

  <p class="p21">yoldan geri döndü. Ağır adımlarla gidiyordu, bütün gün yük taşıyan biri gibi!</p>

  <p class="p18">Sanki kaçarken birisi onu yakalamış, geri götürüyordu.</p>

  <p class="p26">Demin bulunduğu o odaya girdi. Gözüne ilk çarpan, kapının o bronz tokmağı oldu. Parlatılmış bu tokmak, ışıl ışıl parlıyor ve sanki büyük bir yıldız gibi ışıldıyordu. Adam büyülenmiş gibi baktı. Bir koyunun, bir kaplana bakması gibi: Ürkek ve zavallı.</p>

  <p class="p18">Gözlerini oradan alamıyordu.</p>

  <p class="p18">Kimi zaman, öne bir adım atıp, kapıya yaklaşıyordu.</p>

  <p class="p26">Dinlese duruşma salonunda konuşulanları anlayabilirdi, fakat o artık hiçbir şey dinlemiyor ve duymuyordu.</p>

  <p class="p26">Derken, nasıl olduğunu anlamadan, kapının önünde buldu kendini ve bronz tokmağa yapıştı, kapı açılmıştı.</p>

  <p class="p18">Duruşma salonundaydı.</p>

  <h2 class="calibre5" id="sigil_toc_id_64"><a class="calibre" id="ncx2685"></a><a class="calibre" id="a190"></a>9 KARARLARIN SON HALİNİ ALDIĞI YER</h2>

  <p class="p18">Arkasından kapıyı kapattı ve etrafına bakındı.</p>

  <p class="p26">İçinde bulunduğu yer loş, zaman zaman gürültülü, zaman zaman sessiz, çok geniş bir salondu.</p>

  <p class="p26">Bulunduğu yerde, cüppeleri aşınmış yargıçlar, gözleri yarı kapalı, tırnaklarını dalgınca kemiriyorlardı. Diğer bölümde pılı pırtı giymiş bir kalabalık, sert yüzlü askerler, lekeli duvarlar. Kirli bir tavan, rengi solmuş yeşil bir örtüyle kaplı masalar, ellerle lekelenmiş kapılar, masalardaki bakır şamdanlarda bitmeye başlayan mumlar, karanlık, çirkinlik, keder ve bütün bunlardan yükselen sade ve yüce bir izlenim, çünkü burada «kanun» adlı o insanlık kuralı ve «adalet» denilen ilahi varlığın oluştuğu seziliyordu.</p>

  <p class="p26">Bu kalabalıkta, kimse ona dikkat etmemişti. Bütün bakışlar tek bir noktaya çevriliydi. Bir kapıya dayalı tahta bir sıraya, Yargıcın sol tarafındaki duvar önüne. Birçok mumun aydınlattığı bu yerde, iki jandarmanın arasında bir adam vardı.</p>

  <p class="p12">Bu, o adamdı.</p>

  <p class="p13">Yolcu, onu aramadan gördü, gözleri kendiliğinden onu aramıştı. Birden kendisini görür gibi oldu. Birkaç yaş daha ihtiyar, belki yüz bütünüyle kendi yüzünün benzeri değildi, ama ifadesi ve duruşu aynı gibiydi.</p>

  <p class="p13">Başında o kirpi gibi saçları ve o yabanıl bakışlarıyla yıllar öncesi Digne’e giren Jean Valjean’ın bir kopyasıydı. Yüreği kinle dolu bu yıllanmış kürek mahkûmu, bu korkunç düşünce ve inançları, tutuklu, esir olduğu o on dokuz yılda biriktirmişti.</p>

  <p class="p13">Ansızın ürpertiyle düşündü: «Aman Tanrım, yine böyle mi olacağım!»</p>

  <p class="p13">Adam hiç yoksa altmış yaşında gösteriyordu, kaba, ahmak ve korkmuş bir hali vardı.</p>

  <p class="p13">Yabancının kapıyı açmasından çıkan sese çevrilmişti başlar. Yargıç yeni gelenin Montreuil-sur-Mer Valisi olduğunu anlar anlamaz, onu saygıyla selamlamıştı. Kendisini tanıyan Savcı da aynı şeyi yaptı. Bay Madeleine ise büyük bir heyecan yaşıyordu, bunun ayrımında bile olmadı.</p>

  <p class="p13">Bir yargıç, kâtipler, avukatlar, meraklı başlar topluluğu. Acımasızca meraklı bakışlar, o bunları yirmi yedi yıl önce yaşamıştı, ansızın, geçmişinin o korkunç görüntülerini tamamen gözünün önüne serili buldu. İşte şuradaydılar, hareket ediyorlar, yaşıyorlardı. Bu bir bellek gücü, düşüncenin bir ışığı değildi. Bunlar sahici jandarmalarla sahici yargıçlardı, gerçek bir kalabalık, etten sinirden yapılma gerçek adamlardı. Tamamdı artık, etrafında, geçmişinin korkunç görüntülerinin, gerçeğin kapsadığı olanca dehşetle tekrar belirip yaşadığını görüyordu.</p>

  <p class="p13">Bütün bunlar gözlerinin önünde, belirgince duruyordu. Korkuya kapıldı. Gözlerini kapattı, ruhunun derinliklerinden bağırdı: «Hayır! Asla!»</p>

  <p class="p12">Dipsiz bir uçurum kıyısında gibiydi.</p>

  <p class="p13">Alınyazısının çok acı bir cilvesi, kendisini delirten bir durumdu. Şu anda yargılanan kendisiydi, evet, fakat farklı bir bedende. Yargıç ve savcı Jean Valjean’ı bir daha yargılıyorlardı. Gözlerinin önünde, inanılmayacak bir görüntü, hayatının en korkunç döneminin, kendi hortlağı tarafından oynanan bir temsili vardı.</p>

  <p class="p13">Her şey tamamdı: Aynı şeyler, gecenin aynı saati, neredeyse aynı yargıç, asker ve dinleyici yüzleri. Ama başkanın başının üzerinde bir haç vardı, kendi mahkûmiyetinde, mahkemelerde böyle bir şey bulunmazdı. Onu yargıladıkları tarihte Tanrı yoktu.</p>

  <p class="p13">Arkasındaki sandalyeye çöktü. Bu arada perişanlığını fark edecekler diye korkmuştu. Olduğu yerden görüyor, fakat görülmüyordu. Giderek kendisini toparladı, artık gerçekleri algılayabiliyordu, dinleyebilecek ölçüde sakinleşmişti.</p>

  <p class="p13">Jüri’nin arasında Montreul-sur-Mer kentsoylularından, işsiz güçsüz o züppe Mösyö Bamatabois de vardı. Fantine’in elbisesinin içine kar atıp onu hasta eden adamdı bu.</p>

  <p class="p13">Bakışlarıyla Javert’i aradı, göremedi. Tanıkların bulunduğu sıra, kâtibin masasıyla gizlenmişti, hem salon da epey loştu, yeterince aydınlatılmamıştı.</p>

  <p class="p13">Bay Madeleine içeri girdiğinde, sanığın avukatı savunmasını bitiriyordu. Aslında avukat, epey ustaca konuşmuştu. Duruşma üç saattir sürüyordu. Herkesin ilgisi keskinleşmişti. Saatlerdir, mahkeme salonuna yığılan o kalabalık, bir adama, bir yabancı adama, bir sefile ya zekâ özürlü ya da çok akıllı biri olması gereken, o sanığa gözlerini çevirmişlerdi.</p>

  <p class="p13">Bildiğimiz gibi, bu köylü elinde bir dal elmayla yakalanan serseriydi. Kimdi bu adam? Bir araştırma yapılmış, tanıklar dinlenmişti. Hepsi de aynı şeyleri söylemişti. Bu sanık sırasında elleri kelepçi duran adam sadece bir elma hırsızı değil, bir eşkiya, eski bir pranga mahkûmu, çok tehlikeli bir katildi. Bu, Jean Valjean’dı. Tekrar hırsızlık yapmıştı.</p>

  <p class="p13">Avukat, elma hırsızlığıyla konuşmaya başlamış, aslında bu hırsızlığın kanıtlanmadığını söylemiş, müvekkilinin sadece ağaç dibine düşen bir dalı aldığında üstelemişti.</p>

  <p class="p13">Avukat sözlerini şöyle tamamlamıştı, eğer sanık, sahiden Jean Valjean ise, müvekkilinin sabıkalı oluşunu kanıt saymıyor,</p>

  <p class="p14">bu hırsızlık suçunu şiddetle yadsıyordu. Müvekkilinin eski suçunun bu davayla ilgisi yoktu.</p>

  <p class="calibre6">Savcı, avukata yanıt verdi. Bütün savcıların yaptıkları gibi şiddetli ve gösterişli bir dil kullandı.</p>

  <p class="calibre6">Önce, avukatı o güzel savunmasından dolayı tebrik etti, daha sonra onun bile müvekkilinin Jean Valjean olmadığını kanıtlayamadığını da dikkate alıp şöyle konuştu:</p>

  <p class="calibre6">«Duvar dibinde, elinde bir dal elmayla yakalanan adam, adı da dahil, kimliğini inkâr ediyor. Ama tanıkların neredeyse hepsi kendisini tanıdılar. Komiser Javert ve üç kürek mahkûmu arkadaşı onun kimliğini açıkladılar. O, bu yalın gerçeğe nasıl yanıt veriyor? Sadece inkâr ediyor. Evet. Ne de yüzsüz bir suçlu! Karşınızdaki salt bir meyve hırsızı, ürün hırsızı değildir; şurada, elimizin altında sıkıca tuttuğumuz bir haydut, cezaevi firarisi bir dinsizdir, eski bir kürek mahkûmu, en tehlikeli türden bir katil, adaletin uzun süredir aradığı Jean Valjean’dır. Sekiz yıl önce Toulon Cezaevinden çıkar çıkmaz, silahla korkutup, Petit-Gervais adlı bir çocuğu soydu. Bu suç, Ceza Kanunun 383. maddesiyle belirtilmiştir. Bu suç için daha sonra ayrıca kovuşturma başlatacağız, kimliği yasal olarak kabul edilince. Yeni bir hırsızlık suçu işledi. Bu, sabıka halidir. Bu yeni olay için onu mahkûm edin; daha sonra eskisi için yargılanır.»</p>

  <p class="calibre6">Savcı konuşurken, biçare sanık, şaşkınlık içinde onu dinliyordu.</p>

  <p class="calibre6">Kederli ve aptallaşmış bir durumda, başını sürekli sağdan sola sallıyordu. Bir ara, yanındaki seyirciler, onun kendi kendisine konuşur gibi şu sözleri söylediğini duydular: «Mösyö Baloup'ya bir şey sormadılar?»</p>

  <p class="calibre6">Nadiren konuşuyordu, sorulara sıkıntıyla yanıt veriyordu. Fakat tepeden tırnağa bütün varlığıyla inkâr ediyordu. Etrafında, savaş düzeninde gibi sıralanmış bütün bu zekâların karşısında bir aptal gibiydi, onu yakalayan bu toplumda bir yabancı gibiydi. Bu arada, onun için korkunç bir gelecek söz konusuydu, gerçeğe uygunluğu giderek artıyordu, bütün bu kalabalık, onunkinden daha derin bir kaygıyla, ağır ağır üzerine çöken bu, belalar, yıkımlar vaat eden mahkeme kararını bekliyordu. Bir ihtimal de, kürek mahkûmiyeti dışında, ölümü bile olanaklı kılıyordu, kimliği kanıtlanır da ileride Petit-Gervais olayı bir mahkûmiyetle sonuçlanırsa... Bu adam kimdi? Bütün bu duygusuzluğu nedendi? Aptallıktan mı, yoksa şarlatanlıktan mı? Çok mu sağlam kavrıyordu, yoksa hiç mi anlamıyordu? Bu sorular halkı ikiye ayırmış, jüri üyelerini de uzlaşmazlığa düşürmüş gibiydi. Bu davada korkutup, düşündüren şeyler çoktu. Felaket sadece kaygı uyandırıcı değil, karanlıktı da.</p>

  <p class="p13">Sanık avukatı ustaca bir savunma yapmıştı. Bu konuşmayı Paris’te olduğu gibi Romorantin’de, ya da Montbrison’da önceleri avukatların kullandığı, taşra diliyle yapmıştı. Bugün klasikleşen bu konuşma tarzı, yalnızca mahkemelerin resmi konuşmacıları tarafından kullanılır, bu da ağırbaşlı ses uyumu ve muhteşem ifadesiyle onlara epey yakışır. Bu dilde bir koca «zevc», bir karı «zevce»dir, Paris «sanatların ve uygarlıkların odağı», kral ailesi «krallarımızın yüce soyu», bir konser «müzikli tören», eyalet başkomutanı «ünlü savaşçı», papaz okulu öğrencileri «genç ruhaniler», gazetelere yüklenen yanlışlar «yayınlarının sütunlarında zehir akıtan düzmecilik»tir. Evet, avukat elma hırsızlığını anlatmakla işe koyuldu, gösterişli biçemle zor bir iştir bu. Fakat cana yakın Bossuet bile bir cenaze söylevinde bir tavuktan söz etmeye mecbur kalmıştı da, bu işten iyi sıyrılmıştı. Avukat, elma hırsızlığının kanıtlanamadığını ortaya koydu: Savunucusu olduğu için Champmathieu demekte üstelediği müvekkilini duvarı aşarken, dalı kırarken gören yoktu. Onu elinde küçük bir dalla yakalamışlardı; fakat kendisi bunu yerde bulup aldığını söylüyordu. Bunun böyle olmadığının kanıtı neredeydi? Bu meyve dalını hırsız, duvarı aşarak kırıp çalmış, sonra da korkup telaşlanarak oraya atıvermişti; kesinlikle ortada bir hırsız vardı. Ancak bu hırsızın Champmathieu olduğunu kanıtlayan neydi? Bir tek şey: Eski bir kürek mahkûmu olması. Avukat ne yazık ki bu durumun iyi belirtilip saptandığını inkâr etmiyordu; sanık Faverolles’de oturmuştu; sanık orada ağaç budama işi yapmıştı; Champmathieu adının kökeni «Jean Mathieu» olabilirdi; bütün bunlar gerçekti; en sonunda, dört tanık da hiç bocalamadan, kesin olarak Champmathieu’nun kürek mahkûmu Jean Valjean olduğunu kabul ediyorlardı. Bu belirtmelere, bu tanık ifadelerine avukat yalnızca müvekkilin inkâr etmeleriyle karşı koyuyordu, bunlar da çıkarcı şeylerdi. Fakat bu adamın forsa Jean Valjean olduğu kabul edilirse, onun elma hırsızı olduğunu kanıtlar mıydı bu? Bu olsa olsa, tahmine dayanan bir hüküm olurdu; fakat bir kanıt değildi. Sanık -bu bir gerçekti ve avukat «bütün iyi niyetiyle» bunu kabul ediyordu- «kötü bir savunma yolu» tutturmuştu. Her şeyi inkâr etmekte üsteliyordu; hem hırsızlığı, hem de forsalığını. Bu son konuda bir itiraf kuşkusuz daha yerinde olurdu, yargıçları yumuşatabilirdi. Avukat bunu ona teklif etmişti ama, sanık bundan inatla kaçınmıştı. Belki de böylece hiçbir şeyi itiraf etmeden paçayı kurtaracağını sanıyordu. Bu bir hatadır. Fakat adamın zekâsının kıtlığını dikkate almak gerekmez miydi? Bu adam kesin olarak aptaldı. Uzun bir tutukluluk felaketi, tutukluluktan sonra derin bir sefalet onu ahmak haline getirmişti. Kendisini yeterince savunamıyordu. Bu, onu mahkûm etmek için bir neden midir? Petit-Gervais meselesine gelince, avukat bunu ele almıyordu, çünkü bu davanın içinde yeri yoktu. Avukat sözlerini tamamlarken, Jean Valjean kimliği onlara gerçek görünüyorsa, ona yalnızca sürgünden kaçmış bir suçluya uygulanacak bir ceza vermelerini fakat sabıkalı forsaya verilecek korkunç cezaya çarptırmamaları için Jüriyle mahkeme kuruluna yalvardı.</p>

  <p class="calibre6">Savcı avukata yanıt verdi. Genellikle bütün savcılar gibi o da katı sözler ediyor, parlak sözler söylüyordu.</p>

  <p class="calibre6">Savunma avukatını «dürüstlüğünden» dolayı kutladı, bundan da ustaca yararlandı.</p>

  <p class="calibre6">Avukatın verdiği tüm tavizler sanığı yaraladı. Avukat, sanığın Jean Valjean olduğunu kabullenir gibi görünüyordu. Demek ki bu adam Jean Valjean’dı. Bu, savcı için iyi bir şeydi, üzerinde tartışılamazdı. Savcı burada, ustaca bir kelime oyunuyla, suçluluğun kökenlerine ve nedenlerine dek uzanarak <span class="t11">L’Oriflam</span> <span class="t11">me</span> ve <span class="t11">La Quotidienne</span> gazetelerinin eleştirmenlerinin «şeytani çığır» adını verdikleri, o zaman daha yeni ortaya çıkan duygusal çığırın ahlaksızlığını şiddetle yerdi: Champmathieu’nün, daha doğrusu Jean Valjean’ın suçunu bu ahlak bozucu edebiyatın etkisine yordu ki, bu, gerçekten o kadar da uzak olmasa gerek. Bu düşünceler bitince, Jean Valjean’ın kendisini ele aldı. Jean Valjean neydi ki? Jean Valjean’ın tanımlanması, kusulmuş bir canavar falan... Böylesi tanımların örneği, Atinalı Theramenes hikâyesinde de bulunur. Bunun trajediye faydası yoktur fakat her gün adliyeye epey fayda sağlar. Dinleyiciler de, jüri üyeleri de «ürperdiler». Tanımlama bitince, ertesi sabah yerel gazetenin derin hayranlığını uyandırmak için, bir hitabet heyecanıyla sürdürdü:</p>

  <p class="p35">«Böyle adamlar, vs... ipsiz, dilenci, geçinme olanağı olmayan bir adam, vs... geçmişteki hayatıyla suç oluşturan davranışlara alışmış, cezaevinde yaşadığı yıllarda da çok az uslanmış. Bunu, Petit-Gervais suçu yeterince kanıtlarmış, vs... İşte böyle bir adam, anayolda, üzerinden geçtiği bir duvarın birkaç adım berisinde, elinde hâlâ çalınmış dalla suçüstü yakalanıyor da, suçüstü halini, hırsızlığı, duvar aşmayı inkâr ediyor. Her şeyi inkâr ediyor, adına kadar, kimliğine kadar. Burada tekrar söylemeye gerek görmediğimiz yüzlerce kanıttan başka, dört tanık onu tanıdı: Javert, namuslu polis komiseri Javert’le üç eski alçaklık yoldaşı: Kürek mahkûmları Chenildieu, Brevet, Cochepalle. Bu parmak ısırtan işbirliğine karşı o nasıl davranıyor? inkâr ediyor. Ne duygusuzluk! Sizler adaleti uygulayacaksınız, sayın jüri üyeleri...»</p>

  <p class="p35">Bu arada savcı, adamın, kurnaz bir tilki gibi olduğunu o sersemlemiş tavrıyla kendisini acındırmak istediğini söyledi ve Küçük Gervais olayını dikkate alarak suçluya ağır bir ceza verilmesini önerdi. Bu da ömür boyu kürek cezasıydı...</p>

  <p class="p35">Sanığın avukatı yerinden kalktı, o da gelenek olduğu üzere, Savcı’yı kutladı, olanca gücüyle müvekkilini bu korkunç cezadan kurtarmaya çabaladı. Fakat giderek, daha az ikna edici oluyordu. Davayı yitirmek üzere olduğunu anlamakta gecikmedi, ayağının altındaki zemin kayıyor gibiydi.</p>

  <h2 class="calibre5" id="sigil_toc_id_65"><a class="calibre" id="ncx2722"></a><a class="calibre" id="a191"></a>10 İNKÂR YÖNTEMİ</h2>

  <p class="p13">Duruşmanın sonuçlandırma vakti yaklaşıyordu. Başkan, sanığa ayağa kalkma buyruğu verip, geleneksel soruyu sordu:</p>

  <p class="p12">«Savunmanıza ekleyecek bir şeyiniz var mı?»</p>

  <p class="p13">Adam ayakta, elindeki kirli yün başlığını çekiştirip, duymazdan geliyordu.</p>

  <p class="p12">Yargıç sorusunu tekrarladı.</p>

  <p class="p13">Bu kez adam duydu ve anlamış göründü. Uyanan biri gibi devindi, bakışlarını etrafında dolaştırdı. Bunun ardından, bakışlarını savcıya çevirdi. O kocaman yumruğunu bulunduğu sıranın koluna dayadı ve konuşmaya başladı. Kesik kopuk, saçma sapan şeyler anlattı. Sanki, uzun zamandır bunu bekler gibi, sözler ağzından, akmaya başladı:</p>

  <p class="p13">«Şunu söylemek istiyorum, ben Paris’te araba ustalığı yaptım. Bu iş zordur, açık havada yapılır. Patronlar iyi kalpli, merhametli olurlarsa üzerimize yağmur-kar yağmasın diye üstü kapalı, yanları açık depolarda çalıştırırlar. Çünkü, bu iş her tarafı kapalı yerde yapılmaz, geniş saha gerekir. Kışları insan o kadar üşür ki, inanın, ellerimiz buz keser, parmaklarımızı hissetmeyiz. Isınabilmek için kollarımızı sallar, durduğumuz yerde tepiniriz. Fakat patronlar buna da izin vermez, bunun vakit kaybı olduğunu söylerler. Haydi tekrar işbaşına. Bu iş, çalışanı kısa sürede yıpratır, vaktinden önce çöktürür, inanın, kırk yaşını geçince bu işte çalışılmaz. Fakat ben elli üçündeyim, işçiler de hele gençleri epey kötü kalpli oluyor. Bizim gibi yaşı geçmişlere ‘Moruk, bunamış’ derler. Bizi küçümserler. Patron da beni yaşlı bulur, gündelik verirdi. Bu arada, ben kızıma da bakıyordum. O zavallı da ırmaklarda onun bunun çamaşırını yıkardı, ikimiz kazandığımızı uç uca getirip zar zor geçinirdik. Ah biçare kızım, o da çok çekti doğrusu. Yaşta yağmurda, yarı beline kadar su içinde çalıştı. Bir ara bir çamaşırhanede işe girmişti. Orası kapalıydı, hem musluklardan kaynar su da akardı, fakat bu kez de, buhar kızcağızımın gözlerini bozdu. Akşamları eve yorgun argın dönerdi, saat yedi olur olmaz yatağına girerdi, ne çok yorulurdu. Hem, kocası da döverdi. Ah öldü o da, kızcağızım, bu kadar acıya dayanamadı. Hiç de mutlu olmadık aslında. Kızım melek gibiydi, akıllı usluydu. Kimseye zararı dokunmazdı. Gençliğinde baloya bile gitmemişti. Bir seferinde -hiç unutmam- karnaval şenliğinde yavrucağım, saat sekizde yatmıştı. Evet, inanın yüzü hiç gülmedi. Söylediğim her şey doğru. Bir sorsanız anlarsınız. Evet fakat Paris bir uçurum gibi çeker içinde yaşayanları. Champmathieu Baba’yı kim hatırlar ki? Evet, bakın işte Mösyö Baloup var, ona sorsanıza; o beni yakından tanır. Sözlerim bu kadar, benden istediğiniz, alıp vermediğiniz, ne?»</p>

  <p class="p13">Adam susup bekledi. Bütün bu sözleri, kısık, acı dolu ve öfkeli bir sesle söylemişti. Hem, bir kezinde susmuş ve kalabalıkta birini selamlamıştı. Saf ve yabani bir öfkeye kapıldığı belliydi. Sustuğunda izleyiciler kahkahalarla gülmeye başladılar. Sanık da neye uğradığını bilemeden bu gülüşlere eşlik etti.</p>

  <p class="p12">Bu hayli yürek sızlatan bir durumdu.</p>

  <p class="p13">Tam o sırada, sabırlı ve aslında iyi kalpli biri olan Yargıç, sesini yükseltti, jüri üyelerine araba onarımcısı Bay Baloup’yu bulup bulmadıklarını sordu. Sanığın o eski işvereni, batmış, işliğini kapatmış ve izini kaybetmişti. Daha sonra yargıç tekrar sanığa dönüp, sordu:</p>

  <p class="p13">«Sanık, durumunuzu iyi düşünmelisiniz, en ağır suçlamalarla yüz yüzesiniz. Yeterince düşünün ve bana olumlu bir karşılık verin. Önce, Pierron’un bahçesine çiti kırarak girip, elmalarını çaldınız mı? Ayrıca, şunu da doğru söyleyin. Sekiz yıl önce serbest bırakılan, pranga mahkûmu Jean Valjean mısınız? Evet mi, hayır mı?»</p>

  <p class="p13">Sanık tam olarak anlamamış gibi birkaç kez başını öne arkaya salladı. Sonra tekrar elindeki o yamalı başlığı çekiştirip, Başkan’a döndü.</p>

  <p class="p13">«Öncelikle...» diye başlamıştı ki, hemen susup gözlerini yere eğerek sustu.</p>

  <p class="p12">Savcı izleyenleri ürperten bir sesle:</p>

  <p class="calibre6">«Sanık sorulanlara aptalca yanıtlar veriyor, en olmayacak şeyleri sıralıyor. Sizin sahiden Champmathieu olmayıp Jean Valjean olduğunuzu kesin olarak biliyoruz. Annenizin adıyla Jean Mathie olarak Auvergne eyaletinde yaşadınız. Daha sonra, doğduğunuz yer olan Faverolles’e gidip orada rençberlik ettiniz. Pierron çiftliğine girerek elmaları çalmanız gün gibi ortada. Sayın Jüri üyeleri, bütün bunları dikkate alacaklar...»</p>

  <p class="calibre6">Sanık yerine oturmuştu, savcı sözünü bitirince, zavallı adam hışımla yerinden fırladı:</p>

  <p class="calibre6">«Siz çok kötü kalpli, hain birisiniz, işte bunu söyleyecektim... Daha önce sözlerimi toparlayamamıştım. Ben hiçbir şey çalmadım. Ben her gün yiyecek bulanlardan değilim, zaman zaman günlerce aç kaldığım olur. Yağmur yağmış, dere taşmıştı, tarlalarda öylesine yürürken, yerde, üstü elma dolu kırık bir dal gördüm. Düşünmeden eğilip aldım. Başıma bunca bela açacağını bilsem hiç almazdım. Yemin ederim, elim kırılsın almazdım, inanın. Sadece bu yüzden üç ay hapse atıldım. Bana habire saçma saçma sorular sordular. Aslında iyi adam olan o Jandarma çavuşu bile, ‘Haydi söyle!’ diyor. Ne söyleyim? Ne söylememi istiyorsunuz? Benim okumam yazmam yok, zavallı adamın biriyim. Kimse bunu anlamak istemiyor. Ben çalmadım, sadece yerde bulduğum bir dalı aldım, hepsi bu. Sürekli aynı şeyleri söylüyorsunuz, yok Jean Mathieu, ben bu kimseleri tanımam ki, sanırım bunlar köyden olmalılar. Ben Paris'te Bay Baloup’unun tamir işliğinde çalıştım, adım da Champmathieu. Bana nerede doğduğumu söylüyorsunuz, bravo yani, çok akıllısınız, ne diyeyim buna?.. Ben nerde doğduğumu bile, bilmem. Herkes dünyaya evlerde mi gelir? Aman ne bolluk! Ben de yolda doğmuşum, anam babam köyden köye gezen, nerede iş bulurlarsa çalışan gezgin rençberlermiş. Ben başka ne bilirim ki?.. Nasıl bileyim. Çocukluğumda beni ‘küçük’ diye çağırırlardı, ama şimdi bazıları ’ihtiyar’ der, bazıları da ‘baba’ diye seslenir bana. Evet Auvergne’de bulundum, daha sonra Faverolles’a gittim, bu da suç mu yani? Fakat hiçbir zaman tutuklanmamıştım, üç ay öncesine kadar şu ipsiz sapsız herifler, sürekli benim de kendileri gibi kürek mahkûmu olduğumu yineleyip duruyorlar, halbuki ben bugüne dek namusumla yaşadım. Beni kime benzetiyorlar? Anlayamadım, yemin ederim. Ben asla çalıntı mala dokunmadım, fırtına yüzünden kırılan elma dalını almaktan başka bir şey yapmadım. Onu da yerden almasam, çamurda çürüyecekti. Bir daha söylüyorum: benim adım Champmathieu Baba, bütün bu zırvalarla kafamı şişirdiniz. Herkes neden bana karşı? Benden ne istiyorsunuz ki?»</p>

  <p class="p12">Savcı ayağa kalkmıştı, Başkana:</p>

  <p class="p13">«Başkan Hazretleri,» dedi. «Sanık, sözüm ona, bu açıkgözce inkârlarla kendisini geri zekâlı gibi göstermek istiyor, bir kez daha Brevet, Cochepaille ve Chenildieu adlı mahkûmları dinlemek isteriz. Bu arada Polis komiseri Mösyö Javert’e de sanığın kimliğini tekrar sormamız isabetli olur.»</p>

  <p class="p12">Yargıç:</p>

  <p class="p13">«Savcı Bey, Bay Javert tanıklığı bitince, işinin başına dönmek üzere Montreuil-sur-Mer’e yola çıktı,» dedi.</p>

  <p class="p13">«Öyledir, Sayın Başkan. Ama komiser Javert’in söylediklerini jüri üyelerine yeniden hatırlatmak isterim. Javert üstlerine saygılı, onların güvenlerini kazanmış, görevine sadık, namuslu bir polis memurudur. Tanıklığını şöyle özetledi:</p>

  <p class="p13">«‘Sanığı gördüğüm an, tanıdım, bu adamın adı Champmathieu değildir, kendisi epey belalı ve tehlikeli bir eşkiya olan Jean Valjean’dan başkası değildir.</p>

  <p class="p13">«‘Bu adam, hırsızlıktan tutuklanmış, birkaç kez firar etmeye kalkıştığı için, cezası artırılmış, prangaya mahkûm edilmiş, on dokuz yıl yatmış. İçeriden bırakıldıktan sonra, dağlı bir ocak temizleyicisinin parasını çaldığı gibi, kutsal bir din adamı olan Piskopos Myriel’den de gümüşler çalmış olmasından kuşkulanıyorum. Aslında o kutsal adam, gümüşleri kendisinin verdiğini söylemişti, ama bence bu işin içinde bir iş var. Toulon Cezaevinde, gardiyanlık ettiğim o gençlik günlerimden beri tanırım ben onu.’»</p>

  <p class="p13">Savcının bu sözleri jüriyi derinden etkilemişti. Savcı sözlerini bitirirken, Javert’in yokluğu sırasında en azından, salt bu dava için buraya getirtilen o üç kürek mahkûmunun; Brevet, Cochepaille ve Chenildieu’nun dinlenmelerini önerdi.</p>

  <p class="calibre6">Başkanın bir işaretiyle, mübaşir, Brevet’i salona aldı. Bir jandarma yardımıyla, yerini alan Brevet’ye yargıç şöyle dedi:</p>

  <p class="calibre6">«Tanık Brevet, bir kürek mahkûmu olduğunuz için yemin etme hakkınız yok.»</p>

  <p class="calibre6">Brevet olanca dikkatini gözlerinde toplamış gibi, sanığa baktı, sonra:</p>

  <p class="calibre6">«Evet, efendim,» dedi. «Aslında onu ilk tanıyan ben oldum. İddialarımda üsteliyorum. Bu adam Jean Valjean’dır. 1796 yılında Toulon Cezaevine girdi ve 1815 yılında serbest bırakıldı. Ben de ondan bir yıl sonra serbest bırakılmıştım. Onun Jean Valjean olduğundan adım gibi eminim.»</p>

  <p class="p18">Başkan:</p>

  <p class="calibre6">«Oturun,» dedi ona ve sonra sanığa da ayakta bekleme emrini verdi.</p>

  <p class="calibre6">Bu kez Chenildieu getirildi. Ömür boyu ceza almış azılı bir caniydi. Yeşil başlığı ve kırmızı kazağı, bunu gösteriyordu. Toulon zindanında bulunuyordu hâlâ ve tanıklık etmesi için Arras’a getirtilmişti.</p>

  <p class="calibre6">Bu katil, kara kuru, ellisinde gösteren bir adamdı. Hastalıklı görünüşüne rağmen, gözlerinde sonsuz bir güç okunuyordu. Başkan, demin Brevet’ye söylediklerini ona da tekrarladı. Üsteleyerek kendisinden sanığı tanıyıp tanımadığı soruldu. Chenildieu, iblisçe bir kahkaha attı:</p>

  <p class="calibre6">«Tanımaz olur muyum hiç! Tam beş yıl aynı prangaya bağlı kaldık. Hey, neden somurtuyorsun, dostum? Bana meydan okuma!..»</p>

  <p class="p18">Başkan sert bir sesle:</p>

  <p class="p18">«Yerinize geçin!» dedi.</p>

  <p class="calibre6">Sonra üçüncü kürek mahkûmu Cochepaille getirtildi. Bu adam, Pyrenees dağlarında bir köyde doğmuştu, kendisi de bir dağ ayısını andırıyordu. O da Chenildieu gibi ömür boyu zindanda kalacaktı, başkan ona da aynı uyarılarda bulunmuştu. Chenildieu:</p>

  <p class="p26">«Evet, bu adam Jean Valjean’dır.» dedi. «Adım gibi eminim. Hatta epey güçlü olduğundan ona ‘Kriko’ lakabını takmıştık.»</p>

  <p class="p26">Herhalde dürüstçe konuşan bu tanıkların sözleri, salondakiler arasında büyük bir heyecan yaratmıştı ki, bu da sanığın aleyhineydi.</p>

  <p class="p18">Tanık hepsini afallayarak dinlemişti.</p>

  <p class="p18">Başkan sordu:</p>

  <p class="p18">«Bir diyeceğiniz var mı?»</p>

  <p class="p18">Adam ahmakça söylendi:</p>

  <p class="p18">«Ne diyebilirim ki? Daha iyisi can sağlığı.»</p>

  <p class="p26">Salondan yükselen bir uğultu, jüri heyetine de geçti. Sanığın mahvolduğunu anlamak çok kolaydı.</p>

  <p class="p18">Başkan, mübaşirlere seslendi:</p>

  <p class="p26">«Salonda sessizliği sağlayın, celseyi kapatıyorum!» Tam o sırada, Başkan’ın yanı başında bir kıpırdama oldu. Bir ses yükseldi:</p>

  <p class="p18">«Brevet! Chenildieu! Cochepaille! Bu tarafa baksanıza!»</p>

  <p class="p26">Bu sesi duyanlar, iliklerine dek titrediler. Bu epey acıklı ve yürek sızlatan bir haykırıştı.</p>

  <p class="p18">Bütün gözler sesin geldiği tarafa çevrildi.</p>

  <p class="p26">Başkanın hemen arkasında oturanlardan biri kalkmış, mahkeme üyelerini salondan ayıran bölmeyi itip, ta salonun ortasına dek yürümüştü.</p>

  <p class="p26">Ceza Mahkemesi Başkanı, Savcı ve Bay Bamatabois onu tanımışlardı. Aynı anda haykırdılar:</p>

  <p class="p18">«Bay Madeleine!»</p>

  <h2 class="calibre5" id="sigil_toc_id_66"><a class="calibre" id="ncx2775"></a><a class="calibre" id="a192"></a>11 CHAMPMATHİEU DAHA DA ŞAŞIRIYOR!</h2>

  <p class="p26">Sahiden de o’ydu. Tutanak yazmanının lambası yüzünü epey aydınlatıyordu. Şapkası elindeydi, kılık kıyafeti düzgündü. Redingotunun düğmelerini çenesine dek iliklemişti. Yüzü hayli solgundu. Biraz titriyordu.</p>

  <p class="calibre6">Arras’a geldiğinde henüz gri olan saçları, şu son bir saat içinde beyazlamıştı. Pamuk gibi olmuştu saçları.</p>

  <p class="calibre6">Bütün başlar dikleşti. Tanımsız bir heyecan almıştı oradakileri. Derken, kısa bir sessizlik oldu. Sesi fazlasıyla acıklı çıkmasına karşın, adam epey sakindi. Fakat kimse bir şey kavrayamadı. Kimin bağırdığını bile anlayamadılar. Bu kadar kendisine egemen, bu kadar sakin bir adamdan böyle canhıraş bir çığlık çıkmasına ihtimal veremediler.</p>

  <p class="calibre6">Bu bocalama sadece birkaç dakika sürdü. Başkan ve savcı henüz bir kelime etmeden, jandarma ve mübaşirler tek bir hareket yapmaya olanak bulamadan, Bay Madeleine diye çağırdıkları adam, tanıklara sokulup tekrar:</p>

  <p class="p18">«Beni tanımadınız mı?» diye sordu.</p>

  <p class="calibre6">Üçü de hayret içinde, bakakalmışlardı. Fakat yine de bir baş işaretiyle onu tanımadıklarını anlattılar. Hem, ansız heyecanını bastıramayan Cochepaille, elini alnına götürüp onu bir asker gibi selamladı.</p>

  <p class="p18">Bay Madeleine, jüriye döndü ve uysal bir sesle:</p>

  <p class="calibre6">«Sayın jüri, sanığı serbest bıraktırın. Başkan Bey, beni tutuklatın. Aradığınız adam o değildir. Aradığınız kişi benim. Asıl Jean Valjean benim.»</p>

  <p class="calibre6">Nefesler tutulmuştu, ilk anın şaşkınlığının ardından ölümcül bir sessizlik geldi. Salonu dinsel bir korku almıştı, bir tür itaat. Çok ulvi bir olay karşısında, izleyiciler devinmeye bile korkarak, donakalmışlardı.</p>

  <p class="calibre6">Bu arada Başkan epey afallamış gibiydi. Savcıyla işaretleşti ve hemen oradakilere seslendi:</p>

  <p class="p18">«Aranızda doktor var mı?»</p>

  <p class="p18">Bu sözlerle ne demek istediğini herkes anladı.</p>

  <p class="p18">Sonra, Savcı konuşmaya başladı:</p>

  <p class="calibre6">«Saygıdeğer izleyiciler, şu anda duruşmayı bölen bu üzücü olay hepimizi heyecanlandırdı. Eminim ki aranızdan birçoğu Montreuil-sur-Mer Valisi olan Bay Madeleine’den söz edildiğini duymuştur. Kendisi saygıdeğer ve her bakımdan üstün ve ba</p>

  <p class="p14">şarılı biridir. Aranızda bir doktor varsa lütfen buraya gelsin ve Sayın Vali’ye yardımcı olarak, kendisini evine götürsün.»</p>

  <p class="calibre6">Bay Madeleine, Savcının daha uzun konuşmasına fırsat vermedi. Tepeden ama epey kibarca şöyle konuştu:</p>

  <p class="calibre6">«Teşekkürler Sayın Başkan, sözleriniz için size de, teşekkür ederim Sayın Savcı. Fakat ben deli değilim, keşke olsaydım. Demin, çok önemli ve giderilmesi olanaksız adli bir hata yapmak üzereydiniz. Ben sadece vicdanımın sesine uyup bir görevi yerine getiriyorum. Tanrı benim şu anda, ne kadar kötü halde olduğumu bilir, ama bu görevi boşlayamazdım. Bu adamı serbest bırakın. Aradığınız adam o değil. Aradığınız zavallı benim. Ah, ne yazık ki, bu hale düşmemek için elimden geleni yapmıştım. Adımı değiştirmiş, saygıdeğer biri olmuştum. Beni Vali yaptılar. Ben de dürüst insanların arasına katılmak, namuslu bir hayata başlamak istemiştim, fakat ne yapalım. Şimdi size her şeyi anlatacağım. Evet, Piskopos beni yakalatmadı, jandarmalara gümüşleri bana kendisinin verdiğini söyleyerek beni korudu, ama benden, dürüst biri olacağıma dair söz aldı. Ben de onun yüzünü kızartmak istemedim, sekiz yıldır, örnek bir hayat sürdüm. Maalesef, geçmişimizi tamamen silemiyoruz. Bir yerden en beklenmedik anda ortaya çıkıyor. Demin Jean Valjean’ın çok kötü ve tehlikeli bir katil olduğunu ifade edenler belki doğruyu söyledi. Gelgelelim, bütün suç kendisinde değildi. Sayın Başkan, sözlerimi dikkatle dinleyin, jüri üyeleri siz de lütfen dinleyin, belki benim kadar düşmüş birinin topluma söyleyecek sözü bulunmaz, ama beni bu kadar alçaltan sizler oldunuz. Toplum... Bir ekmek, yazda yabanda aç kalan yeğenlerimi doyurmak için tek bir ekmek çalmak suçundan on dokuz yıl zindanlarda çürüdüm. İşte orada daha da kötü oldum. Oraya girmeden önce bilgisiz, kaba saba, fakat zararsız ve dini bütün bir köy genciydim. Zindan hayatı beni baştan ayağa değiştirdi. Bilgisizlikten sıyrıldım, ama bu kez de kötü oldum. Yıllar boyunca Tanrı’yı bile yoksaydım... Fakat birden bir mucize oldu, haksızlığın kötüleştirdiği bu düşkün adamı, iyilik ve anlayış kurtardı. Evet, bugün artık melekler katında olan o kutsal Monsenyör Bienvenu Myriel’in, sevgisi adam etti beni. Onun yardımıyla namuslu biri olduğum gibi, yine onun anısına olan sadakatim nedeniyle, bugün yerime suçlanan bu günahsızı kurtarıp onun yerine tutuklanmaya geldim. Evimde ocağın külleri arasında Küçük Gervais’den almış olduğum o iki franklık gümüşü bulursunuz. Evet, başka sözüm yok. Haydi Başkan Bey tutuklatın beni... Fakat niye hepiniz başını sallıyor ve beni delirmiş sanıyorsunuz. Ulu Tanrım! Hiç kimse beni tanımayacak mı? Ah niye sanki Javert burada değil? O beni tanımakta zorlanmazdı!»</p>

  <p class="calibre6">Bay Madeleine bu sözleri, insanın iliklerine işleyen, içtenlikli ve acılı bir sesle söylemişti.</p>

  <p class="calibre6">Ansızın yepyeni bir karara varmış gibi, kürek mahkûmlarına döndü:</p>

  <p class="calibre6">«Beni nasıl hatırlamıyorsunuz!» dedi. «Oysa ben hepinizi hemen tanıdım.»</p>

  <p class="p18">Biraz sustu, sonra tekrar konuştu:</p>

  <p class="calibre6">«Hey Brevet! Hapiste taktığın o yün damalı omuz askılarını unuttun mu?»</p>

  <p class="calibre6">Brevet hayretle yerinden sıçradı ve afallamış gözlerini, bu beyefendi görünümlü, gösterişli adama çevirdi.</p>

  <p class="p18">Bay Madeleine sürdürdü:</p>

  <p class="calibre6">«Chenildieu, sen de sağ omuzundaki T.F.P. harf dövmesini silmek için bütün gün mangal üstünde yatmıştın, hatırladın mı? Yanılmıyorum değil mi?»</p>

  <p class="p18">Chenildieu:</p>

  <p class="p18">«Doğru söylediniz!» diye karşılık verdi.</p>

  <p class="p18">Bay Madeleine, bu kez Cochepaille’a seslendi:</p>

  <p class="calibre6">«Cochepaille, dirseğinin iç kısmında İmparator’un Cannes’a girdiği günün tarihini mavi harflerle dağlatmıştın -1 Mart 1815-. Bu dövmen hâlâ duruyor mu, aç kolunu.»</p>

  <p class="calibre6">Cochepaille kolunu sıyırdı. Bütün gözler ona çevrilmişti. Jandarma lambayı yaklaştırdı. Dövme duruyordu.</p>

  <p class="calibre6">Zavallı adam, salondakilere döndü ve yürek sızlatan bir gülüşle:</p>

  <p class="calibre6">«Gördünüz mü? Aklım başımda. Asıl Jean Valjean olduğumu kanıtladım.»</p>

  <p class="calibre6">Artık bu duruşmada, yargıç ya da savcı, jandarma ya da kanun adamları yoktu. Yaşaran gözler, acılı yürekler vardı. Kimse oradaki görevini hatırlamıyordu. Savcı bile suçlamak için orada olduğunu unutmuştu.</p>

  <p class="calibre6">İşin en tuhaf tarafı, kimse soru sormadı, kimse sesini çıkarmadı. Böyle eşsiz görünümler, görenleri şaşırtır, herkes sessizliğe bürünmüş, göz alan bir ışığın karşısındaymış gibi kendisini unutmuştu.</p>

  <p class="calibre6">Karşılarındaki adamın asıl Jean Valjean olduğuna artık herkes emindi. Bu adamın hali tavrı şimdiye kadar sıkıntılı olan bu davaya ışık vermişti. Mahkûm ışıl ışıl parlar gibiydi. Bu sıradan dava, hemen apayrı bir niteliğe bürünmüştü. Bütün bu kalabalık, kendi yerine ceza almasına izin vermeyen, bir başkasını kurtarmak için kendisini yakalatan bu yüce ruhlu, adamın önünde neredeyse diz çökecekti.</p>

  <p class="calibre6">Ne yazık ki, kısa süre sonra, bu etkili izlenim de kaybolacaktı.</p>

  <p class="p18">Jean Valjean, salondakilere:</p>

  <p class="calibre6">«Mahkemeyi daha fazla oyalamak istemiyorum. Mademki beni tutuklamıyorsunuz, şimdi acil bir iş için gitmek zorundayım. Savcı beni nerede bulacağını iyi bilir.»</p>

  <p class="p18">Çıkışa geldiğinde, tok bir sesle:</p>

  <p class="calibre6">«Hepiniz bana acıyorsunuz, değil mi? Ama ben yaptığımla gurur duyuyor, kendi kendimi kutluyorum. İsterdim ki bunlar hiç yaşanmasaydı!»</p>

  <p class="p5">Bir saat sonra, jüri kararıyla Champmathieu serbest bırakıldı. Adamcağız bütün bu olup bitenlerle şaşkına dönmüştü, oradaki herkesi delirdi sanıp, çekip gitti.</p>
</body>
</html>
