<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.9" name="Generator" />

  <title>Bilinmeyen</title>
  <link href="../Styles/fonts.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
  <link href="../Styles/stylesheet.css" rel="stylesheet" type="text/css" />
</head>

<body class="nomargin">
  <p class="p5"></p>

  <h1 class="calibre2"><a class="calibre" id="ncx2124"></a><a class="calibre" id="a139"></a>SEKİZİNCİ KİTAP MUTLULUKLAR VE ACILAR</h1>

  <h2 class="calibre5" id="sigil_toc_id_261"><a class="calibre" id="ncx2125"></a><a class="calibre" id="a140"></a><span class="th">1 KUSURSUZ AYDINLIK</span></h2>

  <p class="p15">Okurumuzun anladığını biliyoruz. Eponine parmaklığın arkasından bakıp, Plumet Sokağında oturan o alımlı kızı tanımış ve onu tehlikeden korumak için, kendisini oraya yollayan Magnon’a orada iş olmadığını söyleyerek haydutları oradan uzaklaştırmıştı. Daha sonra, kız sözünde durmuş ve Marius’ü oraya götürmüştü. Delikanlı, birkaç gün bu parmaklık önünde sevinçten kendinden geçmiş gibi, bakakalmış ve nihayet demiri mıknatısa çeken o güce boyun eğip, ne yapmış etmiş, Cosette’in bahçesine girmişti. Tıpkı Romeo’nun Juliette’in bahçesine girmesi gibi. Aslında bunu Romeo’dan bile daha kolayca yapmıştı. Romeo sevgilisine kavuşmak için, bir duvarı aşmak zorunda kalmıştı; oysa, Marius eski parmaklıkların bir çubuğunu çıkartıp içeri süzülmüştü. Marius epey ince yapılıydı, o aradan zorlanmadan geçti.</p>

  <p class="p15">Sokak bomboş olduğu için ve delikanlı da geceleyin o bahçeye girdiğinden, hiçbir zaman görülme riski yoktu.</p>

  <p class="p15">İki ruhu birbirine bağlayan o uğurlu ve kutsal öpücükten sonra, Marius neredeyse her gece geldi ve buluştular. Cosette, hayatının bu döneminde acımasız ve çıkarcı bir erkekle karşılaşmış olsa, yandığının resmiydi. Bonkör gönüller kendilerini bırakmaktan çekinmezler. Aslında kadının en büyük fazileti itaat etmektir. Aşk o kaçınılmaz yere eriştiğinde, bilmeden, utancın kutsal körleşmesiyle birleşir. Ah asil ruhlar, bilseniz sizleri ne tür tehlikeler bekliyor, çoğu zaman siz kalbinizi sunarken, bizler sizin bedeninizi alırız. Kalbiniz sizde kalır, siz de titreyişlerle yuvarlandığınız o karanlıkta ona bakakalırsınız. Aşk böyledir, ortası yoktur. Seveni ya kurtarır ya da yıkıma götürür. Bütün insanlığın kaderi bu ikilemdedir. Mahvoluş ya da kurtuluşu içeren bu ikilem, aşkın olmazsa olmaz sonucudur.</p>

  <p class="p16">Ölüm yoksa, aşk hayattır. Hem beşik, hem de mezar olabilir.</p>

  <p class="p26">Söz konusu duygu insan yüreğine «evet» ya da «hayır» der. Tanrı’nın yarattıkları arasında en fazla ışık saçan yürek, ne yazık ki, çoğu zaman en koyu karanlıklar beşiğidir.</p>

  <p class="p26">Tanrı Cosette’e merhamet etmişti. Onun bulduğu aşkın kurtarıcı bir aşk olmasını diledi.</p>

  <p class="p26">1832’nin o güzel mayısında, bakımsız ve yabanıl bahçe, dünya sevinçlerinin en güzelini tattı.</p>

  <p class="p26">Her gün daha hoş kokan ve giderek gelişen o çalıların altında masumiyet ve ışıktan örülü bu iki ruh, insandan çok meleklere benzeyen bu iki varlık, gölgeler arasında, birbirleri için parladı. Birbirlerine tapıyorlardı. Cosette, Marius’ün başında bir hale görüyor, Marius Cosette saçlarının üzerindeki ışıltıyı seçiyor gibiydi: Birbirlerinin sadece ellerine dokunmakla yetiniyor, bakışıyor, konuşuyor; birbirlerine sokuluyorlardı. Fakat sürekli korudukları bir mesafe vardı aralarında.</p>

  <p class="p26">Bunu isteyerek koymamışlardı, onun varlığından bile habersizdiler.</p>

  <p class="p26">Marius aralarında bir parmaklık bulunduğunu hissediyordu: Cosette’in saflığı, temizliği. Cosette bir destek görüyordu: Marius’ün dürüstlüğü.</p>

  <p class="p26">O ilk öpüşmeleri, son öpüşmeleriydi. O akşamdan sonra Marius, sadece Cosette’in parmaklarını, boynundaki şalı okşamak ya da bazen saçlarına dudaklarını dokundurmaktan öteye gitmemişti. Cosette onun için, bir koku gibiydi, bir kadın değil. O bu mis kokuyu, kana kana içine çekiyordu. Kız aslında ondan bir şey esirgemiyordu, ama delikanlı ondan bir şey istemiyordu. Cosette mutlu, Marius de memnundu. Bir ruhun başka bir ruhla yaşadığı bir esrimeydi onlarınki. İdealde buluşan iki temizliğin tanımsız bir kucaklaşması, bir göldeki iki beyaz kuğu.</p>

  <p class="p39">Aşkın o döneminde, şehvetin sustuğu ve sarhoşluğa yenik düştüğü anda, o saf, temiz Marius, Cosette’in eteğini dizlerine değin açmaktansa bir kaldırım kadınına gitmeyi isterdi. Bir seferinde ay ışığının ortalığı aydınlattığı bir gece, Cosette yerden bir şey almak için eğildi, yakası açılmış, göğüslerinin birazı ortaya çıkmıştı. Marius hızla başını başka yöne çevirdi.</p>

  <p class="p39">Bu iki varlık neler yaşıyordu? Hiç. Sadece birbirlerini tapar gibi seviyorlardı.</p>

  <p class="p39">Gece, yan yana geldiklerinde, o bahçe onlara canlı ve ilahi bir yer olarak görünürdü. Çevrelerindeki çiçeklerin hepsi açılıp, onlara o baş döndürücü kokularını veriyorlardı, onlar da kendi ruhlarını açıp çiçeklere dağıtıyorlardı. Kendilerini kuşatan o tutkulu ve güçlü bitkiler, içerdikleri usare ve esrimeyle, bu iki günahsız sevgilinin çevresinde titrerdi. Onlar da ağaçları ürperten aşk sözcükleri söylerlerdi.</p>

  <p class="p39">Bu sözler nelerdi? Nefes alma. Daha fazlası değil. Fakat bunlar da bu doğayı coşturmaya yetiyordu. Rüzgârın bir duman gibi üfleyeceği bu konuşmaların büyüsü epey güçlüydü. Sevgililerin bu fısıltılarına o içten yükselen ve bir lir gibi eşlik eden o ezgiyi çıkarıp olsak, ne kalır ki? Sadece bir gölge. Siz de o zaman, «Aman Tanrım hepsi bu?» diyerek şaşardınız... Evet, çocukluklar, aynı tekerlemeler, aynı sözler. Salt gülmek için gülmek, saçmalıklar, fakat bir yandan da, dünyanın en derin ve en yüce şeyi... Söylenmeye ve dinlenmeye değenler.</p>

  <p class="p39">Bu boş, bu çocuksu sözleri duymayan ve bunları söylemeyen erkek, ahmağın biri olmanın yanı sıra, kötü bir adamdır da.</p>

  <p class="p44">Cosette Marius’e:</p>

  <p class="p44">«Biliyor musun?»</p>

  <p class="p39">Bu ilahi bekâretlerinin içinde nasıl olduğunun ayrımında olmadan içlidışlı olmuş, birbirlerine «sen» demeye başlamışlardı.</p>

  <p class="p44">«Biliyor musun, benim adım Euphrasie!»</p>

  <p class="p48">«Euphraise mi? Hadi ordan, senin adın Cosette değil mi?»</p>

  <p class="p42">«Hayır, o küçükken bana takılan epey kötü bir isim. Fakat benim asıl adım Euphrasie. Yoksa bu isimden hoşlanmadın mı?»</p>

  <p class="p48">«Hoşlandım, fakat Cosette de hiç fena bir isim değil.»</p>

  <p class="p20">«Cosette’i Euphrasie’den daha fazla mı seviyorsun?»</p>

  <p class="p20">«Şey... Evet.»</p>

  <p class="p19">«Peki, o zaman ben de sevdim. Doğru, hoş bir isim Cosette. Bana Cosette de.»</p>

  <p class="p19">Bu sözlerden sonraki gülümseyişinin tatlılığı, bu konuşmayı bir cennet bahçesine uygun, saf bir aşka dönüştürüyordu.</p>

  <p class="p19">Genç kız, bir diğer akşam, ona uzun uzun bakıyor ve sonra şöyle diyordu:</p>

  <p class="p19">«Sen göz alıcısın, güzelsin ve akıllısın da, hiç de ahmak değilsin, benden epeyce bilgilisin, fakat yine de şu sözlerle meydan okuyorum: Seni seviyorum!»</p>

  <p class="p19">Havalarda uçan Marius, bir yıldız şarkı söylüyor gibi bir izlenime kapıldı.</p>

  <p class="p19">Bir diğer akşam Marius, öksürdüğü için Cosette usulca onun eline vuruyor ve şöyle diyordu:</p>

  <p class="p19">«Öksürme, öksürme, lütfen. Burada, benden izinsiz öksürülmesine katlanamam. Öksürüp beni kaygılandırman çok kötü. Senin sağlıklı olmanı istiyorum, eğer sağlıklı olmazsan, ben de çok üzülürüm. Ne yaparım o zaman?»</p>

  <p class="p20">Bunlar sadece meleklere yakışacak sözlerdi.</p>

  <p class="p20">Birinde Marius, ona:</p>

  <p class="p48">«Senin isminin Ursula olabileceğini düşünmüştüm,» dedi.</p>

  <p class="p20">Gece boyunca buna güldüler.</p>

  <p class="p20">Bir başka gün, Marius pat diye:</p>

  <p class="p20">«Bir gün parkta, az daha bir gaziyi dövecektim...»</p>

  <p class="p19">Sonra hemen sustu, başka bir şey konuşmadı, çünkü o zaman Cosette’e, rüzgârın havalandırdığı eteğinden ve görünen dizbağından söz etmesi gerekecekti ki, Marius buna cesareti yoktu.</p>

  <p class="p19">Onun o lekesiz aşkı, tensel dokunuşları karşısında geriliyordu. Marius için Cosette'le yaşamak bu demekti, başka bir şey yapmadan, her akşam bu sokağa gelmek, eski demir çubuğu oynatıp kendisine bir yol açmak, onunla dirsek dirseğe, aynı yere oturmak, ağaçların arasından yıldızlı geceyi izlemek, pantolonunun bir kıvrımını Cosette’in eteğinin bir kıvrımına değdirmek, onun ellerini okşamak, ona «sen» demek, onun kokladığı çiçeği koklamak ve sonsuza kadar aynı biçimde yaşamak...</p>

  <p class="p14">Böyle zamanlarda bulutlar başlarının üstünden geçiyordu. Rüzgârın her esişi, havadaki bulutlardan çok, insanın düşlerini götürür.</p>

  <p class="p14">Bu günahsız ve yabanıl aşkın bütün cilvelerden mahrum olduğu düşünülmesin. Sevilen kadına iltifat etmek, onu okşamak gibidir, bu da bir ataklık sayılır, iltifat bir gelinliğin üzerinden öpmeye benzer. Tutku buna inceliğini eklerken, bir yandan da saklanır. Tutkunun karşısında yürek daha fazla sevebilmek için geriler. Marius’ün iltifatları da gökler kadar saf ve temizdi. Meleklere yakışan uçan kuşlar herhalde böylesi şeyler duyarlar. Marius bir yandan da, buna yaşamı, insani duyguları ve olumlu özelliklerini katıyordu. Daha sonra yatakta söylenecek sözlerin, mağarada fısıldanan bir başlangıcını yani. Lirik bir coşku, şiir ve şarkı karışımı, kumru seslerine benzeyen tapınmanın bütün incelikleri, bütün bunlar bir bukette toparlanmış, ilahi güzellikte bir koku salarlardı: Kalplerin cıvıltıları.</p>

  <p class="calibre6">Marius coşkuyla fısıldardı:</p>

  <p class="p14">«Ah Cosette ne de güzelsin. Sana bakmaya doyamıyorum, bu nedenle seni sadece izliyorum. Sen bir peri gibisin. Senin yanında neler hissettiğimi anlatamam. Eteğinin altında görünen o minik ayağın beni heyecanlandırıyor. Kirpiklerin aralandığında, ne büyülü bir ışık yayılıyor gözlerinden. Sen o kadar mantıklı konuşuyorsun ki, çoğu zaman senin bir hayal olmandan korkuyorum. Konuş, seni dinliyorum, sana hayranım. Ah Cosette, bu ne denli güzel, ben sanırım iyice çıldırdım. Evet, hanımefendi, sen tapılmaya layıksın. Ben senin ayaklarını mikroskopta; ruhunu teleskopta inceliyorum.»</p>

  <p class="calibre6">Cosette:</p>

  <p class="calibre6">«Sabahtan beri, her geçen an seni daha çok sevdim.»</p>

  <p class="p14">Bu aşk konuşmasında soru ve yanıtlar sürekli uyumla karşılaşırdı. Cosette’in bütün karakteri saflık, temizlik, saydamlık, beyazlık, masumiyet ve ışıktı.</p>

  <p class="calibre6">Marius’ün ona tapınması epey olağandı. Fakat aslında manastırdan henüz çıkan kız, bazen, çok ince ve derin sözlerle, çok kibarca konuşurdu. Onun konuşması cıvıltı gibiydi. O hiçbir konuda yanılmazdı. Çok isabetli fikirleri vardı. Kadın, içgüdüsüne göre hisseder ve konuşur.</p>

  <p class="p12">Hiç kimse bir kadınınki gibi tatlı ve derin sözler edemez. Sevimlilik ve derinlik: işte kadın, işte onun ilahi bir varlık olmasını sağlayan şeyler.</p>

  <p class="p12">Bu eksiksiz mutluluk arasında bazen sevgiden gözlerinin yaşardığına da rastlanırdı. Ezilen bir cırcırböceği, yuvadan düşen bir tüy, çiğnenen bir çiçek sapı onların gözlerine yaşlar biriktirirdi. Aşkın bir diğer belirtisi de kalbi yumuşatıp merhamet duygusunu harekete geçirmesidir.</p>

  <p class="p12">Onun başka bir belirtisine uyarak, çoğu zaman içtenlikle gülerlerdi. Öyle çocuksu ve rahat gülerlerdi ki, gören iki erkek arkadaş sanırdı.</p>

  <p class="p12">Buna rağmen, en lekesiz yüreklerin bile farkında olmasına karşın, unutulmayan doğa her zaman pusuda, onların arasındaydı. Kaçınılmaz o yüce ve acıklı sonu oluşturmak içindi bu. Kaldı ki, ruhlar ne kadar temiz olursa olsun, en saf konuşmalardan bile iki erkek arkadaşla iki sevgiliyi ayırmak epey kolaydır. O ince ve esrarengiz bir farktır.</p>

  <p class="p41">Birbirlerine tapıyorlardı.</p>

  <p class="p41">Kökü olan ve değişmeyen şeyler her zaman yaşarlar.</p>

  <p class="p12">Sevgililer birbirlerini sever, gülümser, el tutuşur, güler, birbirlerine «sen» der, gün batımında gizlenen kuşlar ve güller gibi bir yana çekilirler. Bakışlarının anlattıklarını yüreklerine saklayıp birbirlerini büyülerken fısıldaşırlar ve bütün bu zaman boyunca çok yıldızlı bir öbek gökyüzünü kaplar.</p>

  <h2 class="calibre5" id="sigil_toc_id_262"><a class="calibre" id="ncx2181"></a><a class="calibre" id="a141"></a><span class="th">2</span> KUSURSUZ MUTLULUK</h2>

  <p class="p12">Mutluluktan büyülenmiş haldelerdi. O ay Paris’i mahveden kolera salgınının da farkında değillerdi. Birbirlerine içlerini alabildiğine dökmüşlerdi, fakat bu, isimlerini açıklamaktan öteye gitmemişti. Marius Cosette’e, anasının babasının olmadığını, adının Marius Pontmercy ve kendisinin avukat olduğunu, yayıncılar için çeviri yaparak geçimini kazandığını anlatmıştı. Babasının bir binbaşı, bir kahraman olduğunu, çok varsıl dedesiyle arasının iyi olmadığını eklemişti. Laf olsun diye, «Baron» olduğunu bile söylemişti ama Cosette, bununla o kadar ilgilenmemişti. Marius baron ha? İyi anlayamamıştı. O bir unvanın anlamını bilmezdi. Marius, Marius’tu, bu da ona yeterdi.</p>

  <p class="p15">Cosette de, ona kendi geçmişini anlatmıştı. Yetiştiği küçük Picpus Manastırından söz etmiş, annesinin öldüğünü, onu hiç hatırlamadığını, babasının Mösyö Fauchelevent isimli çok iyi biri olduğunu, her şeyini yoksullara dağıttığını, kızından hiçbir şey esirgememesine rağmen, kendisini çok şeyden mahrum kıldığını da söylemişti.</p>

  <p class="p15">Bunların en tuhaf tarafı şuydu: Cosette’le buluştuğu o senfonide yaşayan Marius için, en yakın geçmiş bile, bulanık ve uzak görünüyordu. O Cosette’i söyledikleriyle tatmin oldu. Harabedeki o gece baskınından genç kıza söz etmeyi bile aklından geçirmedi. Ne Thenardierler’in ismini andı, ne de babasının kolunu yakmasından, yiğitçe ama anlaşılmaz tavırlarından söz etti.</p>

  <p class="p15">Esasen delikanlı bunları bir süreliğine unutmuştu. Akşamleyin, öğle yemeğini nerede yediğini, o gün kimlerle konuştuğunu bile hatırlamazdı. Onun kulaklarını çınlatan o ilahi ezgiler, onu diğer şeylere karşı ilgisizleştiriyordu. O sadece Cosette’i gördüğü anlarda yaşıyordu. O zamanlarda, kendisini cennette sandığından, dünyayı unutması olağandı. İkisi de, o manevi tutkuların ağır yükünü bitkince taşıyorlardı. İşte âşıklar bu halde yaşarlar.</p>

  <p class="p15">Ne yazıktır böyle duyguları herkesin hissetmemesi! Neden bir gün bu göklerden inilir ve neden sanki daha sonraları hayat süregider?</p>

  <p class="p15">Sevmek biraz da düşünmektir. Aşk öteki şeylerin hepsinin unutulması demektir. Tutkuda mantık var mıdır? İlahi mekanizmada kusursuz bir geometrik biçimin bulunamayacağı gibi, insan yüreğinde de, kesin mantık uyumu yoktur. Cosette ve Marius için birbirleri dışında hiçbir şey yoktu. Marius için Cosette, Cosette için Marius yaratılmış ve birbirleri için yaşıyorlardı. Onları kuşatan dünya bile, bir çukura düşmüş gibiydi.</p>

  <p class="p26">Altından örülü bu anlarda yaşıyor gibilerdi. Ne önlerinde bir engel vardı, ne de arkalarında. Delikanlı çoğu zaman Cosette’in bir babası olduğunu da unuturdu. Onun aklında o göz kamaşmasının unutuşu vardı. Peki bu sevgililer nelerden söz ederlerdi? Demin değindiğim gibi, çiçeklerden, kırlangıçlardan, batan güneşten, ayın doğuşundan ve böyle önemli şeylerden söz ederlerdi. Birbirlerine her şeyi anlatmışlardı. Sevgililerin her şeyi, hiçtir. Evet ama, ya Baba, gerçekler, o in, o macera, o hırsızlar, o baskın? Bütün bunlara ne gerek vardı ki? Üstelik bu kâbusun gerçekliğinden de emin değildi delikanlı. İki kişiydiler, birbirlerine tapıyorlardı, işte hepsi bu. Şurası kesin ki, ardımızdaki cehennemin silinmesi cennete gitmek demektir. İblisler görüldü mü? Onlar var mıdır? Kimse bir şey bilmez, bütün bunlar, pembe bir bulutla kaplıdır.</p>

  <p class="p26">Evet, işte bu iki genç yürek, epey yükseklerde uçuyorlardı. Doğadaki bir inanılmazın içinde yaşıyorlardı; ne aşağılarda, ne de yukarılarda, insanla melek arası, çamur arasında, bulutların üstünde. Et ve kemikten olduklarının bile ayrımında değil gibilerdi, baştan ayağa ruh ve sarhoşluk kesilmişlerdi. Yerlerde yürüyemeyecek ölçüde yüce, ama mavilikte kaybolmayacak kadar da insanlıkla yüklüydüler.</p>

  <p class="p26">Bu hengâme arasında yaşıyorlardı. Ah idealin yüklendiği o kusursuz uyuşma. Cosette bu kadar güzel olmasına rağmen, delikanlı çoğu zaman onun karşısında gözlerini kapatırdı. Kapalı gözlerle ruhların içleri daha iyi görülür.</p>

  <p class="p26">İki genç bütün bunların kendilerini nereye götürdüğünü düşünmüyorlardı bile. Kendilerini arzu ettikleri yere varmış gibi görüyorlardı. Aşkın bir yere götürdüğünü düşünmek insanın en komik savıdır.</p>

  <h2 class="calibre5" id="sigil_toc_id_263"><a class="calibre" id="ncx2192"></a><a class="calibre" id="a142"></a><span class="th">3</span> GÖLGELENMELER</h2>

  <p class="p16">İhtiyar adam hiçbir şeyden kuşkulanmıyordu.</p>

  <p class="p16">Delikanlı kadar hayalperest olmayan Cosette neşeliydi, bu da onun mutlu olmasına yetiyordu. Cosette’in ruh hali, onun o sevimli uğraşları, kalbini dolduran Marius’ün hayali, onun o güler yüzünün ve beyaz alnının pürüzsüzlüğünden bir şey götürmüyordu. O bakirenin aşkını, meleğin zambağı taşıdığı gibi, onurla taşıdığı çağdaydı.</p>

  <p class="p15">Bu nedenle, Jean Valjean da huzur doluydu. Hem iki sevgilinin anlaşması her şeyin yolunda gitmesine yarar. Onların sevgilerini bulandıracak üçüncü kişi, çoğu zaman koyu bir körlükle kalır. Bu nedenle Cosette, babasının her söylediğine evet der, hiç karşı koymazdı. Babası yürümek mi istedi; Cosette ona: «Peki babacığım,» diyordu. Evde kalmak istediğinde genç kız, buna da gülerek evet derdi. Akşam vakitlerini kendisiyle geçirmek isterse Cosette, buna de sevinmiş görünürdü. İhtiyarcık gecenin onunda, kendi odasına çekildiğinde, tetikte bekleyen Marius, o geceler saat ondan sonra bahçeye girerdi. Cosette, balkon kapısını açıp kapatarak, ona işaret yollardı. Gündüzleri Marius’ün görmenin mümkün olmadığını biliyordu. Jean Valjean, Marius’ün varlığını bile unutmuştu. Fakat bir gün kahvaltıda kıza:</p>

  <p class="p16">«Robunun arkasına kireç bulaşmış,» dedi.</p>

  <p class="p15">Bir akşam önce, Marius heyecanlanıp Cosette’i duvara dayamıştı.</p>

  <p class="p15">İşlerini yapar yapmaz uyumaya giden ve deliksiz uyuyan hizmetçi kadının da bir şey bildiği yoktu.</p>

  <p class="p15">Marius, eve adımını hiç atmazdı. Cosette’le beraber olduklarında, yoldan görünmemek için genellikle, balkonun altındaki bir çıkıntıda saklanırlardı. Orada otururlar ve el ele tutuşarak belki yirmi kez birbirlerinin ellerini okşar ve ağaçları izlerlerdi. Böyle zamanlarda ayaklarının önüne yıldırım bile düşse umursamayacaklardı.</p>

  <p class="p16">Safça bir temizlik. Kar gibi saatler, birbirinin aynısı saatler.</p>

  <p class="p15">Böylesi aşklar zambaklar ve kumru tüylerinden yapılma bir koleksiyon gibidir.</p>

  <p class="p15">Kendileriyle sokak arasında, büyük bir bahçe vardı. Marius her girip çıktığında, dikkat çekmemek için, o demir çubuğu iyice yerine oturtuyordu.</p>

  <p class="p15">Gece yarısına doğru çıkardı genellikle ve birlikte oturduğu Courfeyrac’ın evine giderdi. Courfeyrac, Bahorel’e:</p>

  <p class="p15">«inanır mısın bilmem, Marius sabahın birinde eve dönüyor artık,» derdi.</p>

  <p class="p16">Arkadaşı:</p>

  <p class="p16">«Eh, ne yapalım her rahip çömezinin karanlık bir tarafı vardır.»</p>

  <p class="p15">Courfeyrac bazen, kollarını göğsünde birleştirir ve Marius’e ağırbaşlıca çıkışırdı:</p>

  <p class="p16">«Boşuna yoruluyorsunuz, delikanlı.»</p>

  <p class="p15">Zeki bir genç olan Courfeyrac, Marius’ü aydınlatan o görünmez ilahi ışığa fazla anlam veremiyordu. O, böylesi aşklara alışkın değildi. Sabırsızlanıyor ve Marius’e hayallerden sıyrılmasının ve gerçeklere dönme vaktinin geldiğini söylüyordu.</p>

  <p class="p16">Yine bir sabah, onu şöylece uyardı:</p>

  <p class="p15">«Sevgili dostum, şu sıralar bana, ayda yaşayan, sabun köpüklerinden oluşma bir hayal dünyasındaki birinin izlenimini veriyorsun. Haydi uslu çocuk ol da, bana anlat, kızın ismi nedir?»</p>

  <p class="p15">Fakat hiç kimse ve hiçbir şey onu konuşturamazdı. Onun tırnaklarını sökseler, ondan o ismi öğrenemezlerdi. O kusursuz ismi yabancılara nasıl telafuz ederdi? Özlü aşk, bir şafak kadar aydınlık fakat bir mezar kadar sessizdir. Ama Courfeyrac Marius’teki değişmeleri izliyordu, ışıklar saçan bir sessizlik...</p>

  <p class="p15">Şu canım mayıs ayında Marius ve Cosette tarifsiz mutluluklar yaşadılar.</p>

  <p class="p15">Birbirlerine sadece «siz» deyip sonra tekrar «sen» diyebilmek için girişilen âşıklar arası tartışmalara bile girdiler.</p>

  <p class="p15">Kendilerini zerrece ilgilendirmeyen insanlardan en önemsiz ayrıntılara değin söz ettiler.</p>

  <p class="p15">Delikanlı için en eşsiz zevk Cosette'in giyim kuşamdan söz etmesini beğeniyle dinlemekti.</p>

  <p class="p16">Cosette, onun siyasal konuşmalarını ilgiyle dinlerdi.</p>

  <p class="p15">Göklerdeki aynı yıldıza bakar, otlardaki aynı ateşböceğini uzun uzun izlerlerdi.</p>

  <p class="p16">Birlikte susarlardı ki, bu konuşmaktan daha büyüleyiciydi.</p>

  <p class="p16">Gelgelelim, kimi sorunlar çıkacaktı...</p>

  <p class="p12">Bir akşam yine dalgınca buluşma yerine gelen Marius, İnvalidesler Caddesini çıkıyordu ki, Plumet Sokağına sapacağı sırada, birinin hemen arkasında:</p>

  <p class="p41">«İyi akşamlar Bay Marius,» dediğini duydu.</p>

  <p class="p41">Arkasına baktığında Eponine’i gördü.</p>

  <p class="p12">Bu onda tuhaf bir izlenim bıraktı. Kendisini bu sokağa getirdiği günden beri, Marius bir kez bile onu düşünmemişti. Onu görmemişti de ve kız onun aklından iyice çıkmıştı. Aslında Marius’ün ona minnet borcu vardı, bugünkü mutluluğunu ona borçluydu, fakat yine de karşılaşmaktan rahatsızlık duydu.</p>

  <p class="p12">Mutlu ve lekesiz bir tutkunun erkeği eni konu mükemmelleştireceğini düşünmek hatalıdır, tam aksine, onu unutmalara sürükler. İşte bu durumdaki erkek, kötü olmayı unutur, fakat daha önce de iyi olmayı unutur. Minnet, ödev, özlü anılar, her şey unutulur. Farklı bir zamanda olsa Marius onunla daha fazla ilgilenirdi. Fakat Cosette’le o kadar doluydu ki, kızın şu anda Eponine Thenardier olduğunu da unutmuştu. Aslında kız, Marius’ün babasının vasiyetinde yazılı adamın kızıydı. Marius birkaç ay öncesinde o adam için kendini ateşe bile atardı. Biz Marius’ü olduğu gibi tanımlıyoruz. Aşkının görkemiyle babasının anısı bile solmuştu.</p>

  <p class="p41">Ürkerek:</p>

  <p class="p41">«Siz miydiniz Eponine?» dedi.</p>

  <p class="p12">«Niye bana siz dediniz, yoksa size bir şey mi yaptım? Bir fenalık mı?»</p>

  <p class="p41">«Hayır, hayır,» dedi.</p>

  <p class="p12">Ona hiçbir kini yoktu, aksine, fakat artık Cosette’le içlidışlı olduğundan, ona «sen» dediğinden, Eponine de «siz» diyordu.</p>

  <p class="p41">Onun sustuğunu gören genç kız:</p>

  <p class="p41">«Söylesenize?..»</p>

  <p class="p12">Derken sustu, eskiden epey yırtık olan bu küstah kadın, şimdi sanki ürküyor gibi, sözler aranıyordu. Gülümsemek istedi, yapamadı, sonra:</p>

  <p class="p41">«Yani, şey...» dedi.</p>

  <p class="p41">Sonra tekrar sustu ve bakışlarını yere eğip:</p>

  <p class="p41">«İyi akşamlar Bay Marius,» deyip gitti.</p>

  <h2 class="calibre5" id="sigil_toc_id_264" title="4 «CAB» İNGİLİZCEDE TEKERLER ÜZERİNDE GİDER; ARGODA HAVLAR"><a class="calibre" id="ncx2237"></a><a class="calibre" id="a143"></a><span class="th">4</span> «CAB»(*) İNGİLİZCEDE TEKERLER ÜZERİNDE GİDER; ARGODA HAVLAR</h2>

  <p class="p22"><span class="t8">(*) Cab: Araba (</span><span class="t8">İ</span><span class="t8">ngilizce).</span></p>

  <p class="p62"></p>

  <p class="p12">Ertesi sabah 3 Haziran’dı. 1832’nin 3 Haziran günü önemli olayların eşiğini belirttiği için, bu tarihi üstüne basarak söylüyoruz. Çünkü o sıralarda Paris göklerine koyu bulutlar yığılıydı. Karanlık çökerken Marius, aynı yollardan yürüyerek, Plumet Sokağına yaklaşıyordu. Ağaçlar arasında ansızın görünen Eponine’nin kendisine yaklaştığını fark etti. Kız iki gündür karşısına çıkıyordu, bu kadarı da fazlaydı. Hızla yolunu değiştirdi ve buluştuğu sokağa girmek için Monsieur Sokağına saptı.</p>

  <p class="p12">Tam o sırada Eponine Plumet Sokağına kadar ardından geldi. Şimdiye değin hiç yapmadığı bir şeydi bu. O genellikle caddede Marius’ü görmüş, fakat ona görünmeden gitmişti. Bir akşam önce sadece onunla konuşmak istemişti.</p>

  <p class="p12">Marius’e sezdirmeden izledi onu; parmaklık demirini yerinden oynattığını ve bahçeye süzüldüğünü gördü:</p>

  <p class="p41">«Vay canına,» diye söylendi, «eve giriyor artık.»</p>

  <p class="p12">Parmaklığa yaklaştı, çubuklara sırayla dokundu. Marius’ün yerinden oynattığı demiri hemen buldu.</p>

  <p class="p41">Kederle:</p>

  <p class="p41">«İşte bu çok üzücü, Lissette.» diye söylendi.</p>

  <p class="p12">Parmaklığın önüne geçip, içeriyi izlemek istercesine oturdu. Parmaklığın yan duvarda oluşturduğu bir çıkıntının karanlık bir yeri onu gözlerden gizliyordu.</p>

  <p class="p12">Orada yaklaşık bir saat kaldı, soluksuz, derin derin düşünüyordu.</p>

  <p class="p12">Gece saat on civarında, Plumet Sokağından geçen birinin yarım ve korkunç bir sesle:</p>

  <p class="p12">«Buraya her akşam gelmesi aslında normal,» dediğini duydu, yolcu etrafına bakındı; kimseyi görmedi, o karanlık yere bakmayı göze alamadı ve epeyce korkarak yürümesini hızlandırdı.</p>

  <p class="p14">Bu yolcu hemen uzaklaşmakla iyi etmişti, çünkü birkaç dakika sonra birbirlerinden belirli mesafelerle yürüyen altı kişi duvarlara sürünüp çıkageldiler. Bir polis ekibine benziyorlardı.</p>

  <p class="p14">Bahçe kapısına ilk varan durdu ve diğerlerini bekledi. Bir an sonra altı kişi olmuşlardı.</p>

  <p class="calibre6">Adamlar kısık sesle konuşmaya başladılar, biri:</p>

  <p class="calibre6">«Burası mı?» dedi.</p>

  <p class="calibre6">Bir diğeri:</p>

  <p class="calibre6">«Bahçede Cab(*) var mı?» diye sordu.</p>

  <p class="p22"><span class="t8">(*) Cab: Argoda köpek.</span></p>

  <p class="calibre6"></p>

  <p class="p14">«Bilemem, fakat yine de biraz et getirdim, ona veririm. Tedbirli olmak gerek.»</p>

  <p class="calibre6">«Camı için macun(**) getirdin mi?»</p>

  <p class="p22"><span class="t8">(**) Cama macun sürülünce, k</span><span class="t8">ı</span><span class="t8">r</span><span class="t8">ı</span><span class="t8">lan cam sessizce ç</span><span class="t8">ı</span><span class="t8">kar</span><span class="t8">ı</span><span class="t8">l</span><span class="t8">ı</span><span class="t8">r.</span></p>

  <p class="calibre6">«Getirdim.»</p>

  <p class="calibre6">Genizden konuşuyor gibi ses çıkaran adamlardan biri:</p>

  <p class="calibre6">«Parmaklık epeyce eski,» dedi.</p>

  <p class="calibre6">Demin konuşmuş olan:</p>

  <p class="p14">«Güzel,» dedi, «en azından testere fazla ses çıkarmaz ve rahat kesilir.»</p>

  <p class="p14">Henüz konuşmamış olan altıncı adam, parmaklığa yaklaştı ve tıpkı bir saat önce Eponine’nin yaptığı gibi parmaklıkları sırayla denedi. Böylece Marius’ün yerinden oynattığı demire gelmişti ki, gölgelerden uzanan bir el, onun koluna sarıldı. Adam birinin midesine vurduğunu duydu, aynı anda uğultulu bir ses:</p>

  <p class="calibre6">«Burada bir <span class="t2">Cab</span> var,» diyordu.</p>

  <p class="p14">Aynı anda hemen karşısına solgun yüzlü bir kızın dikildiğini gördü.</p>

  <p class="p14">Adam ummadığı bir sarsıntı geçiriyordu. Derken başını dikti, yabanıl bir hayvanın korkusunu görme ölçüsünde dehşet veren bir şey olmaz. Adam kekeleyerek geriledi:</p>

  <p class="calibre6">«Bu sürtük de kim?»</p>

  <p class="calibre6">«Kızınız!»</p>

  <p class="calibre6">Evet Thenardier ile konuşan Eponine’di.</p>

  <p class="p14">Onu görür görmez, diğer beş hırsız; Claquesous, Gueulemer, Babet, Montparnasse ve Brujon hiç ses çıkarmadan, usulca gece adamlarına has bir yavaşlıkla yaklaşmışlardı.</p>

  <p class="p14">Ellerinde iş aletleri vardı, Gueulemer elinde serserilerin «fanchon» dedikleri bir tür kıskaç tutuyordu, anlaşılan, bunu maymuncuk niyetine kullanacaktı.</p>

  <p class="p14">«Burada ne arıyorsun, delirdin mi, hay aptal kız! Bizden ne istiyorsun?» Thénardier kısık sesle konuşmasını sürdürdü:</p>

  <p class="calibre6">«Ahmak kız, yoksa işimize engel olmaya mı geldin?»</p>

  <p class="calibre6">Eponine gülerek onun boynuna atıldı:</p>

  <p class="p14">«Babacığım, buraya gelmiş olduğum için, işte buradayım. Yoksa artık taşlar üstünde oturmak da mı bize yasak? Aslında sizin burada olmamanız gerekirdi, bu bir bisküvi. Ben bunu Magnon’a söylemiştim. Burada iş yok babacığım. Ama bana sarılsanıza babacığım, çoktandır sizi gördüğüm yok, çok özledim. Demek artık dışarıdasınız?»</p>

  <p class="calibre6">Eponine’nin kollarından sıyrılmaya çalışan Hancı homurdandı:</p>

  <p class="p14">«İyi, tamam, haydi beni kucakladın... Evet, gördüğün gibi dışarıdayım, artık buradan git.»</p>

  <p class="p14">Fakat Eponine babasını sıkıca sarılmıştı ve onu öpücüklere boğuyordu.</p>

  <p class="p14">«Ah benim akıllı babam, nasıl da başardınız? Oradan tüymek için insanın sizin gibi akıllı olması gerekir. Bana şu firarı anlatsanıza, annem nasıl? Bana ondan söz edin, onu da özledim.»</p>

  <p class="calibre6">Thénardier:</p>

  <p class="p14">«Annen sanırım iyidir, bilemeyeceğim. Haydi artık bırak beni, hemen git.»</p>

  <p class="calibre6">Eponine şımarık bir çocuk gibi dudaklarını büküp:</p>

  <p class="p14">«Ama ben yanınızdan ayrılmak istemiyorum. Ah babacığım, nasıl bana git dersiniz, oysa ben dört aydır sizi görmemiştim, size sadece sarılabildim.»</p>

  <p class="calibre6">Babasının boynuna tekrar sarıldı.</p>

  <p class="calibre6">Babet:</p>

  <p class="calibre6">«Bu kadarı da fazla, kız habire yılışıyor.»</p>

  <p class="calibre6">Gueulemer:</p>

  <p class="p16">«Çabuk olalım, aynasızlar her an gelebilirler.»</p>

  <p class="p16">Genizden konuşan adam:</p>

  <p class="p16"><span class="t2">Dü</span><span class="t2">ğ</span><span class="t2">ün de</span><span class="t2">ğ</span><span class="t2">il, bayram de</span><span class="t2">ğ</span><span class="t2">il,</span></p>

  <p class="p16"><span class="t2">K</span><span class="t2">ı</span><span class="t2">z babas</span><span class="t2">ı</span><span class="t2">n</span><span class="t2">ı</span> <span class="t2">neden kucaklar?</span></p>

  <p class="p16">Eponine hemen o beş adama döndü:</p>

  <p class="p15">«Vay canına! Mösyö Brujon nasılsınız? Merhaba Mösyö Babet. Vay canına! Mösyö Claquesous? Hey Mösyö Gueulemer beni tanımadınız mı? Montparnasse senin rahatın iyi mi?»</p>

  <p class="p16">Babası:</p>

  <p class="p15">«Uzatma!» diye parladı, «hepsi seni tanıdı ama, artık git ve bizi yalnız bırak!»</p>

  <p class="p16">Montparnasse:</p>

  <p class="p16">«Bu vakitte tilkiler çalışır, piliçler ortalıkta dolaşmaz.»</p>

  <p class="p16">Babet:</p>

  <p class="p16">«Buraya iş yapmaya geldik, gördüğün gibi.»</p>

  <p class="p16">Eponine, Montparnasse’ın elini tuttu, adam uyardı:</p>

  <p class="p16">«Hey sakin ol,» dedi, «elimde açık bir bıçak var.»</p>

  <p class="p16">Eponine uysalca:</p>

  <p class="p15">«Dostum,» diye başladı, «insan dostlarına güvenmeli, ben babamın kızıyım. Mösyö Babet, Mösyö Gueulemer, bu işi açığa çıkarma görevi benimdi.»</p>

  <p class="p15">İşin tuhaf tarafı, Eponine argo konuşmuyordu. Marius’le tanıştıktan sonra, o bu korkunç dilden iğrenmiş gibiydi. Bir iskeletin eli gibi kemikli ve cılız parmaklarıyla Gueulemer’in irice pençesini tuttu ve sürdürdü:</p>

  <p class="p15">«Bilirsiniz, o kadar ahmak sayılmam. Bana güvenilir. Kaç kez size yardım ettim. Mesele şu, ben bilgi topladım, yok yere kendinizi riske atmayın, emin olun, bu evde hiçbir şey yok ve...»</p>

  <p class="p16">Gueulemer sözünü yarım bıraktı:</p>

  <p class="p16">«Burada sadece kadınlar varmış.»</p>

  <p class="p16">«Evet fakat onlar taşındı.»</p>

  <p class="p16">Babet:</p>

  <p class="p16">«Peki ama baksana mumlar daha yanıyor,» deyip, köşkün</p>

  <p class="p36">üst katındaki bir ışığı gösterdi. Bu çatı katına çamaşır asan hizmetçiydi.</p>

  <p class="p16">Eponine son çabasıyla:</p>

  <p class="p15">«Hey çocuklar durun, bunlar çok sefil, çok yoksullar, orada beş kuruş bulamazsınız!»</p>

  <p class="p16">Hancının tepesi atmıştı:</p>

  <p class="p15">«Cehenneme git!» diye bağırdı, «evi iyice arayalım, sana kaç para bulduğumuzu söyleriz. Gör bak, neler bulacağız!»</p>

  <p class="p16">Eponine başka bir çare denedi:</p>

  <p class="p15">«Aziz dostum Mösyö Montparnasse, siz iyi bir adamsınız, ne olur girmeyin!»</p>

  <p class="p16">Montparnasse:</p>

  <p class="p16">«Dikkat et, elin kesilecek.»</p>

  <p class="p16">Thenardier kararlı bir sesle:</p>

  <p class="p63">«Hey salak kız, kirişi kır dedim, bırak da işimizi yapalım.» Eponine, Montparnasse’ın elini bıraktı ve sordu:</p>

  <p class="p16">«Ya, demek buraya kesin gireceksiniz?»</p>

  <p class="p16">Genizden konuşan, sırıtarak:</p>

  <p class="p16">«Eh biraz,» dedi.</p>

  <p class="p16">İşte o zaman Eponine, gecenin iyice iblise benzettiği o silahlı altı hırsıza karşı koydu. Belini parmaklığa verip, karşılarına dikildi: «Evet ama ben de girmenize izin vermeyeceğim!» dedi. Tümü şaşkındı, birden oldukları yerde durdular, Eponine sürdürdü:</p>

  <p class="p15">«Dostlar, beni dinleyin, mesele sandığınız gibi değil. Sizinle konuşuyorum, kararım kesin, şu parmaklığa dokunur, şu bahçeye girecek olursanız emin olun çığlık atar, herkesi ayağa kaldırırım. Kapıları yumruklar, uyuyanları uyandırırım, altınızı da tekrar içeri tıktırırım, devriyelere de haber veririm.»</p>

  <p class="p16">Thenardier yarım sesle, Brujon’a:</p>

  <p class="p16">«Bu kız yamandır, kesin yapar!»</p>

  <p class="p16">Eponine başını salladı ve:</p>

  <p class="p16">«Önce babamdan başlarım!»</p>

  <p class="p16">Babası ona yaklaştı:</p>

  <p class="p16">«Hey, o kadar yaklaşma babalık!»</p>

  <p class="calibre6">Adam dişleri arasından:</p>

  <p class="calibre6">«Aman Tanrım, buna ne oldu böyle?» diye homurdandı ve:</p>

  <p class="calibre6">«Seni sürtük!»</p>

  <p class="calibre6">Kız müthiş bir kahkahayla:</p>

  <p class="p14">«Siz bilirsiniz ama buraya giremeyeceksiniz, bunu ben söylüyorum. Kurt kızı olduğuma göre köpek kızı değilim. Siz altı kişisiniz, fakat yine de umurumda değil. Beni korkutamazsınız, sizler güya erkeksiniz; ben ise kadın, ama emin olun hiçbirinizden korkmuyorum. Buraya girmeyeceksiniz dedim, çünkü böyle olmasını istiyorum. Yaklaşacak olursanız, havlarım. Size daha önce söyledim, köpek benim. Hiçbirinizi umursamıyorum, haydi çıkın yolumdan, kaybolun, hepiniz içimi sıkıyorsunuz. Nereye isterseniz gidin, fakat asla buraya girmeyin; bunu yasaklıyorum. Siz bıçakla, ben takunyayla, bana vız gelir, haydi toz olun bakayım.»</p>

  <p class="p14">Adamların üstüne yürüdü; görünümü korkunçtu, tekrar gülmeye başladı:</p>

  <p class="p14">«inanın sizden korkmuyorum. Bu yaz yine aç kalacağım, bu kış yine soğuktan donacağım. Yüce Tanrım şu adamlar da ne matrak, bir kızı korkutacaklarını sanıyorlar. Sanırım bağırıp azarladığınızda, o züppe kapatmalarınız yatak altına saklanıyorlar diye, beni de onlardan mı sandınız? Evet ama ben hiçbir şeyden korkmam!»</p>

  <p class="calibre6">Babasına aksice bakıp tıslarcasına:</p>

  <p class="calibre6">«Sizden bile!»</p>

  <p class="p14">Daha sonra o hayalet gözlerine benzeyen, delimsi bakışlı gözleriyle adamları inceledi:</p>

  <p class="p14">«Yarın beni Plumet Sokağı köşesinde bıçaklanmış halde bulsalar, üstelik babamın sustalısıyla, ya da gelecek yıl, çürük tıpalar ve boğulmuş köpeklerle birlikte Saint-Cloud ya da kuğular adasında boğulmuş bulsalar ne yazar ki?»</p>

  <p class="p14">Sonra susmak zorunda kaldı, kuru bir öksürüğe yakalanmıştı. O zayıf bağrı körük gibi inip kalkıyor, boğazından hırıltılar çıkıyordu.</p>

  <p class="p14">«Bağırmam yeter, gelirler ve hepinizi yakalarlar, sonra yeniden girersiniz içeri, hoş, orası tam size uygun, keşke hiç kaçmasaydınız. Siz altı kişisiniz ama ben, ben de herkes sayılırım.»</p>

  <p class="calibre6">Babası ona yaklaşacak oldu. Kız:</p>

  <p class="calibre6">«Uzak dur!..»</p>

  <p class="calibre6">Adam başka bir çare denedi, uysalca:</p>

  <p class="p64">«Tamam canım, anladık, yaklaşmayacağım fakat bu kadar yüksek sesle konuşma. Neyin var senin kızım, yoksa çalışmamızı istemiyor musun? Ama para kazanmak zorundayız. Sen artık babanı hiç mi sevmiyorsun?»</p>

  <p class="calibre6">Eponine:</p>

  <p class="calibre6">«Çek git, canımı sıkıyorsun,» dedi.</p>

  <p class="calibre6">«Evet ama yaşamak için yememiz gerek ve...»</p>

  <p class="calibre6">«Geberin!»</p>

  <p class="calibre6">Bu sözlerden sonra parmaklığın önüne oturdu ve neşeyle:</p>

  <p class="calibre6"><span class="t2">Ah</span> <span class="t2">ş</span><span class="t2">u etli kolum,</span></p>

  <p class="calibre6"><span class="t2">Ş</span><span class="t2">u biçimli baca</span><span class="t2">ğı</span><span class="t2">m,</span></p>

  <p class="calibre6"><span class="t2">Ve o bo</span><span class="t2">ş</span><span class="t2">a geçen y</span><span class="t2">ı</span><span class="t2">llar</span><span class="t2">ı</span><span class="t2">m...</span> diye bir şarkıya başladı.</p>

  <p class="p64">Dirseğini dizine koymuş ve çenesini eline almıştı. Hiç kaygısı yok gibi, sol ayağını sallıyordu. Yırtık elbisesi onun zayıf kemiklerini ortada bırakıyordu. Sokak feneri, kızın yüzünü aydınlatmıştı. Epey kararlı görünüyordu.</p>

  <p class="p64">Altı adam, bir kızın karşısında yenilmenin getirdiği eziklikle, sokak fenerinin gölgesine sığındılar. Orada dudak büküp, hışımla aralarında bir karara vardılar. Eponine’ye gelince, o huzurlu ve yabanıl onlara bakıyordu.</p>

  <p class="calibre6">Babet başını kaşıyarak:</p>

  <p class="p64">«Kıza olanlar olmuş, yoksa o ite mi tutuldu? Bu işi kaçırmaya hiç niyetim yok, yazık olur. İki kadın ve arka avludaki bir ihtiyar. Pencerelerdeki perdeler epey gösterişli. Bence iş iyiydi.»</p>

  <p class="calibre6">Montparnasse:</p>

  <p class="p64">«Ne duruyorsunuz, haydi siz girin, ben kızla kalıyorum, bir kıpırdasın görür gününü.»</p>

  <p class="p64">Elinde tuttuğu o sustalıyı fenerin ışığına tuttu. Babası hiçbir şey demiyor, arkadaşlarının isteklerine hazır görünüyordu.</p>

  <p class="calibre6">Biraz bilici sayılan ve işi ayarlayan Brujon, daha konuşmamıştı. Dalgın gibiydi. Onun hiçbir şeyden korkmadığını herkes bilirdi, dahası bir gün yalnızca kafa tutmak için bir jandarma karakolunu soymuştu. Hem epey okumuştu da, şiirler ve şarkılar yazardı, bu da arkadaşları arasında ona bir nitelik sağlıyordu.</p>

  <p class="calibre6">Babet:</p>

  <p class="calibre6">«Sen ne düşünüyorsun Brujon, henüz konuşmadın?»</p>

  <p class="calibre6">Brujon biraz sessiz durdu, sonra birkaç kez başını salladı ve:</p>

  <p class="p14">«Bu sabah dövüşen iki kirli adama rastladım, bu akşam da, yine kavgacı bir kadınla karşılaştım, bütün bunlar iyiye işaret sayılmaz. Haydi buradan gidelim.»</p>

  <p class="calibre6">Çekip gittiler.</p>

  <p class="calibre6">Montparnasse giderken:</p>

  <p class="calibre6">«Keşke bıçağın ucuyla kızı biraz okşasaydım,» dedi.</p>

  <p class="calibre6">Babet:</p>

  <p class="calibre6">«Senin yerinde olsam lafını bile etmem, bir kadına el sürülmez.»</p>

  <p class="calibre6">Uzaklaştılar, sokak köşesinde yarım sesle şöyle konuşuyorlardı:</p>

  <p class="calibre6">«Bu gece nerede yatacağız?»</p>

  <p class="calibre6">«Pantin’in altında.»</p>

  <p class="calibre6">«Parmaklığın anahtarı sende mi Thenardier?»</p>

  <p class="calibre6">«Evet.»</p>

  <p class="p14">Onları bakışlarıyla izleyen Eponine, geldikleri yoldan uzaklaştıklarını gördü. Kalktı ve o da duvarlara sürünüp peşlerinden ta caddeye kadar izledi. Orada birbirlerinden ayrıldılar ve kız karanlıkta birden eriyen o adamların ardı sıra bakınıp durdu.</p>

  <h2 class="calibre5" id="sigil_toc_id_265"><a class="calibre" id="ncx2385"></a><a class="calibre" id="a144"></a><span class="th">5</span> GECE NELER OLDU?</h2>

  <p class="p14"></p>

  <p class="p14">Hırsızlar ayrıldıktan sonra sokak, o sakin halini aldı. Orada yaşananlar bir ormanı şaşırtmazdı. Yüksek ağaçlar, kerestelikler, çalılıklar içiçe geçmiş dallar, adam boyu otlar, tümü de, kara bir örtüye bürünmüştü. Buradaki yabanıl kaynaşma insanın dikkatinden kaçanları görür. İnsandan geri olan bu ağaçlar sisin altından insanın ötesindekileri seçer ve bizler gibi canlıların bilemedikleri ve geceleyin savaşan güçlerin varlığını sezerler. Dikenli ve yabanıl doğa, bu olağanüstü gücü sezip bazı yaklaşmalardan korkar. Gölgelerin sahipleri birbirlerini iyi tanır ve aralarında sır küpü dengeler oluştururlar. Dişler ve tırnaklar, ele gelmeyenden korkar. Vampir av peşinde o geçmek bilmeyen açlıklar, midelerini doyurmak dışında amaçları olmayan tırnaklı ve çeneli o içgüdüler, bakar ve koklar. Hepsi de bir kefene sarılı halde ve hortlağı andıran, düşsel çizgiye bakarlar. Sadece maddeden oluşan bütün bu hayvani yaratıklar, tek ve bilinmeyen bir yaratıkta koyulaşmış o karanlıktan çekinirler. Siyahlı bir gölge o yabani hayvanı durdurur. Vahşi, bilinmeyenden ürker, kurtlar karşılaştıkları hayaletlerin önünde geri adım atarlar.</p>

  <p class="p14"></p>

  <h2 class="calibre5" id="sigil_toc_id_266"><a class="calibre" id="ncx2389"></a><a class="calibre" id="a145"></a><span class="th">6</span> DELİKANLI, GENÇ KIZA ADRESİNİ VERİYOR</h2>

  <p class="p15"></p>

  <p class="p15">İnsan suretindeki bu bekçi köpeği parmaklık önünde onların mutluluklarını korumak için beklerken, delikanlı, genç kızın yanındaydı.</p>

  <p class="p15">Nefis bir geceydi, gökler hiç bu kadar yıldırımlarla ışıltılı, ağaçlar bu kadar ürpertili, çiçek kokuları hiç baş döndürücü olmamıştı.</p>

  <p class="p15">Kuş cıvıltıları hiçbir zaman bu kadar tatlı olmamıştı. Dünyevi huzur hiçbir zaman aşkın içten müziğini bu kadar uyumla karşılamamıştı. Marius hiçbir zaman bunca âşık ve mutlu olmadığını düşündü. Fakat Cosette kederliydi. Ağlamaktan gözleri kızarmıştı.</p>

  <p class="p16">İşte o olağanüstü hayali karartan ilk bulut.</p>

  <p class="p16">Marius:</p>

  <p class="p16">«Neyin var?»</p>

  <p class="p16">Genç kız:</p>

  <p class="p15">«İzin ver de, anlatayım,« dedi ve delikanlının yanına oturup, söze başladı:</p>

  <p class="p15">«Babam bu sabah eşyalarımı toplamamı, hazırlanmamı söyledi, işleri varmış; buradan gidecekmişiz.»</p>

  <p class="p16">Marius titredi.</p>

  <p class="p15">Hayatın sonuna gelmişler için, ölmek, gitmek demektir, fakat henüz hayatın baharındakiler için, gitmek ölmektir.</p>

  <p class="p60">Altı haftadır Marius, giderek Cosette’e sahip oluyordu. Esasen bu tam olarak platonik bir sahiplenmeydi, fakat yine de içten bir sahiplenme. Değindiğimiz gibi, ilk aşkta önce ruh, sonra beden elde edilir, bazen ruha asla sahip olunamaz. Faublas ve Prudhomme gibi düşürler ruh yoktur derler, ama bu acı sözler bir sövgüdür.</p>

  <p class="p15">Delikanlı, genç kıza sahipti, tıpkı ruhların birbirine sahip olmaları gibi, ama yine de onu iyice sarmıştı ve içtenlikle koruyordu. Onun gülüşüne, nefes alışına, kokusuna, o mavi gözlerinin parlaklığına, eli eline değdiğinde teninin ipeksiliğine, boynundaki o şirin etbenine sahipti. Onun bütün düşüncelerini bilirdi. Geceleri birbirlerini düşünmeden uyumamaya yeminliydiler. Bu nedenle onun hayallerine bile sahipti, sürekli ona bakar ve zaman zaman onun boynundan kıvrılan o ipince saçlara dudaklarını değdirirdi ve bu saçlarının kendisinin olmayan tek bir telinin olamayacağını düşünürdü.</p>

  <p class="p15">Onun giyeceklerini inceler ve hayran kalırdı. Kurdelesini, eldivenlerini, dantel yenlerini, pabuçlarını kutsal şeyler olarak görürdü. Çoğu zaman, onun saçlarına iliştirdiği o güzel küçük tarakların sahibi olduğunu da düşünürdü ve artık usulca beliren o tutkulu fısıltıları arasında, robunun her kurdelesine, çorabının her ilmiğine, eteğinin her katına sahip olduğunu kendi kendisine söylerdi.</p>

  <p class="p15">Onun yanında, efendi ve köle ilişkisi kurar gibi rahattı. Ruhlarını o kadar birleştirmişlerdi ki, bu ruhları geri almak olanaksız gibi geliyordu onlara. Kendi ruhlarını bile tanıyamayacaklar sanki: «Bu ruh benim... Hayır benim... Yemin ederim ki aldanıyorsun... Senin sen sandığın aslında benim işte...»</p>

  <p class="p15">Genç kız, Marius’ten bir parça ve o da diğerinden bir parça gibiydi. Marius, Cosette’in içinde yaşadığını hissediyordu. Cosette’e sahip olmak, onun için soluk almakla aynıydı. Tam bu inanç, bu sarhoşluk arasında «yakında gidiyoruz» kelimeleri Marius’e bir gerçeği hatırlattı: «O artık senin değil!»</p>

  <p class="p15">Marius uyandı, tam altı haftadır, gündelik hayatın dışındaydı, gerçek dışı bir hayatta. «Gidiyoruz» sözü ansızın onun tekrar gerçeğe dönmesine gerekçe oldu.</p>

  <p class="p15">Tek kelime söyleyemedi, Cosette elleri arasında tuttuğu o elin hemen buz gibi kesildiğini duyumsadı, sordu:</p>

  <p class="p16">«Neyin var senin?»</p>

  <p class="p41">O kadar usul bir sesle yanıtladı ki, genç kız duymadı.</p>

  <p class="p41">«Söylediğini anlayamadım?»</p>

  <p class="p41">Sonra tekrarladı:</p>

  <p class="p40">«Bu sabah babam bütün elbiselerimi toplamamı ve hazırlanmamı söyledi. Bir valize yerleştirmek için çamaşırlarını vereceğini ve bir yolculuğa çıkmak zorunda kaldığını, gideceğimizi söyledi. Kendim için büyük bir valiz, onun için daha küçük bir valiz almamı tembihledi. Bir haftaya kadar hazırlanmamı söyledi, İngiltere’ye gidebilirmişiz...»</p>

  <p class="p41">Delikanlı:</p>

  <p class="p41">«Bu korkunç,» diye bağırdı.</p>

  <p class="p40">Tam o sırada Marius, kızını İngiltere’ye götüren Mösyö Fauchelevent’i en zorba adam olarak görüyordu. Tarihte acımasızlıklarıyla ünlenmiş kralların hiçbiri; ne Neron, ne Tiberus dahası eşlerinin kellesini uçuran VIII. Henry bile Cosette’in babası yanında merhametli kalırdı. Ölgünce:</p>

  <p class="p41">«Ne zaman gidiyorsunuz?»</p>

  <p class="p41">«Kesin tarihi belli değil.»</p>

  <p class="p41">«Ne zaman döneceksiniz?»</p>

  <p class="p41">«Bilmiyorum!»</p>

  <p class="p41">Delikanlı yerinden kalktı ve dondurucu bir sesle:</p>

  <p class="p41">«Siz de gidecek misiniz?»</p>

  <p class="p41">Cosette endişeli ve güzel gözlerini ona çevirdi ve şaşkınca:</p>

  <p class="p41">«Nereye?»</p>

  <p class="p41">«İngiltere’ye.»</p>

  <p class="p41">«Neden bana ‘siz’ dedin?»</p>

  <p class="p41">«Size babanızla gidip gitmeyeceğinizi sordum?»</p>

  <p class="p41">Kız sordu:</p>

  <p class="p41">«Başka ne gelir elden?»</p>

  <p class="p41">«Gideceksiniz yani?»</p>

  <p class="p41">«Babam giderse ben de giderim.»</p>

  <p class="p41">«Gideceksiniz?»</p>

  <p class="p41">Cosette, Marius’ün elini tuttu ve sessizce bu eli sıktı.</p>

  <p class="p40">Marius: «İyi,» dedi, «o zaman ben de nereye gideceğimi biliyorum.»</p>

  <p class="p15">Bu sözün içeriğini kavrayamayan genç kız yine de, lanetli bir ifade sezdi. Bembeyaz kesildi. Kekeler gibi:</p>

  <p class="p16">«Ne demek istedin?» diye sordu.</p>

  <p class="p15">Marius önce ona uzun uzun baktı, sonra gözlerini yukarı kaldırıp:</p>

  <p class="p16">«Hiç,» dedi.</p>

  <p class="p15">Başını eğdiğinde, ansızın Cosette’in kendisine gülümsediğini gördü. Sevilen kadının gülümseyişi geceleyin bile görülen bir ışık gibidir.</p>

  <p class="p15">«Ne kadar aptalım, Marius, bak aklıma ne geldi? Bir fikrim var.»</p>

  <p class="p16">«Nedir? Söyle!»</p>

  <p class="p15">«Biz gidersek, sen de gelirsin, sana gideceğimiz yerin adresini veririm. Sen de gelir beni ararsın.»</p>

  <p class="p15">Marius artık kendine gelmişti. Gerçeğin ortasındaydı. Genç kıza bağırırcasına:</p>

  <p class="p15">«Sizinle gelmek mi? Sen çıldırdın mı sevgilim? Bunun için para gerek, İngiltere’ye mi gitmek? Şu anda, senin tanımadığın bir arkadaşa, Courfeyrac’a on altından fazla borcum var. Sadece üç frank eden eski şapkamdan başka bir şeyim yok. Ceketimin düğmeleri eksik, gömleğim yırtık, dirseklerim yamalı, ayakkabılarım su alıyor. Tam altı haftadır senden başka hiçbir şey düşünmüyorum, sana söylemedim Cosette, ben çok yoksulum. Sen beni geceleri gördüğün için, yoksulluğumun derecesini bilemezsin. Beni gündüz gözüyle görsen elime sadaka sıkıştırırdın. İngiltere’ye gitmek mi! Benim pasaportu karşılayacak param bile yok.»</p>

  <p class="p15">Kollarını başının üstüne kaldırıp, alnını bir ağaca dayadı. Derisini sıyıran ağacın kabuğunu bile hissediyor, şakaklarının attığını fark etmiyordu. Orda bir acı anıtı gibi kaldı.</p>

  <p class="p15">Uzun zaman bu halde durdu, böyle uçurumlarda sonsuzluk vardır. Sonra başını çevirdi, tatlı ve uysal bir hıçkırık sesi duydu, Cosette ağlıyordu.</p>

  <p class="p16">İki saattir düşünen Marius’ün, yanı başında o da hıçkırıyordu.</p>

  <p class="p15">Delikanlı, ona yaklaştı ve eteğinden görünen o küçük ayağını alıp uzun uzun öptü.</p>

  <p class="p19">Genç kız öylece bakakaldı. Öyle zamanlar olur ki, kadın boyun eğen acıklı bir ilahe gibi aşkın dinine girer.</p>

  <p class="p20">Delikanlı: «Ağlama!» dedi.</p>

  <p class="p20">Kız:</p>

  <p class="p20">«Nasıl ağlamam, ben gidiyorum ve sen kalıyorsun!»</p>

  <p class="p20">Delikanlı:</p>

  <p class="p20">«Beni seviyor musun?»</p>

  <p class="p20">Genç kız hıçkırıklar arasında:</p>

  <p class="p20">«Sana tapıyorum.»</p>

  <p class="p20">Delikanlı yumuşak bir sesle sürdürdü:</p>

  <p class="p20">«Ağlama, bunu benim için yap, yalvarırım ağlama!»</p>

  <p class="p20">«Beni seviyor musun?» diye sordu genç kız.</p>

  <p class="p20">Marius onun elini tuttu:</p>

  <p class="p19">«Cosette şimdiye dek kimseye namus sözü vermedim, çünkü o söz beni korkutur, sanki babamın yanı başımda olduğunu hissederim. Sana o kutsal namus sözünü veriyorum ki, eğer sen gidersen ölürüm!»</p>

  <p class="p19">Onun bu sözlerinde o kadar büyük bir hüzün vardı ki, genç kız titredi.</p>

  <p class="p19">Derken, yanından geçen karanlık ve gerçek bir şeyin soğukluğunu hissetmişti. O kadar perişan haldeydi ki, ağlaması kesildi. Delikanlı:</p>

  <p class="p20">«Şimdi dinle beni, yarın beni bekleme!»</p>

  <p class="p20">«Niye?»</p>

  <p class="p20">«Beni ertesi gün bekle.»</p>

  <p class="p20">«Ama neden?»</p>

  <p class="p20">«Görürsün.»</p>

  <p class="p19">«Fakat seni görmeden koca bir günü nasıl geçiririm? Yapamam!»</p>

  <p class="p19">«Bütün hayatımızı yan yana geçirebilmek için bir günden vazgeçebiliriz.»</p>

  <p class="p20">Marius usul sesle, kendi kendisiyle konuşurcasına:</p>

  <p class="p19">«O, alışkanlıklarından vazgeçmeyen bir adamdır, konuklarını sürekli akşamları kabul eder.»</p>

  <p class="p20">Cosette sordu:</p>

  <p class="p16">«Kimden söz ediyorsun?»</p>

  <p class="p16">«Ben mi? Hiç.»</p>

  <p class="p16">«Peki ne bekliyorsun? Bir umudun mu var?»</p>

  <p class="p16">«Ertesi güne kadar bekle.»</p>

  <p class="p16">«istiyor musun?»</p>

  <p class="p16">«Evet, Cosette.»</p>

  <p class="p15">Cosette elleriyle onun başını tuttu ve gözlerinin içinde, onun umudunu görmek istercesine baktı.</p>

  <p class="p16">Delikanlı:</p>

  <p class="p15">«Artık adresimi verme vakti geldi. Kötü şeyler olabilir, ben şu Courfeyrac isimli arkadaşın evinde oturuyorum: Verrerie Sokağı, No: 16.»</p>

  <p class="p15">Cebini karıştırdı ve çıkardığı çakıyla, duvar sıvasının üstüne bu adresi kazıdı.</p>

  <p class="p16"><span class="t2">«Verrerie Soka</span><span class="t2">ğı</span><span class="t2">, No: 16.»</span></p>

  <p class="p16">Cosette tekrar onun gözlerine baktı.</p>

  <p class="p15">«Ne düşünüyorsun sevgilim, aklına takılan bir şey mi var, anlat bana ki, ben de rahat uyuyayım.»</p>

  <p class="p15">«Fikrimi mi öğrenmek istedin? Tanrı’nın bizi ayırmak istemesinin imkânsız olduğunu düşünüyorum. Beni ertesi gün bekle.»</p>

  <p class="p16">Genç kız:</p>

  <p class="p15">«Peki ama, ben ertesi güne kadar ne yapacağım? Sen dışarıdasın, gelirsin gidersin. Ah erkekler, ne kadar şanslı. Ben bir başıma kalacağım. Ne çok üzgünüm. Yarın akşam ne yapmak istiyorsun?»</p>

  <p class="p16">«Bir şey deneyeceğim.»</p>

  <p class="p15">«O zaman ben, Tanrı’ya dua edip seni düşüneceğim başarman için. Madem istemiyorsun, sana soru sormuyorum. Sen benim efendimsin. Yarın akşam geç vakte kadar, şu senin sevdiğin opera aryasını okurum. Fakat söz ver bana: Gece seni tam dokuzda bekleyeceğim. Yüce Tanrım, günlerin uzun olması ne kötü. Dinle, anladın değil mi? Saat tam dokuzda bahçede olacağım.»</p>

  <p class="p16">«Ben de.»</p>

  <p class="p16">İki sevgiliyi sessizce birbirine bağlayan düşüncenin akımına kapılıp acılarına karışan tutkuya karşı çıkmayıp birbirlerinin kollarına atıldılar. Dudaklarının birleştiğinin bile ayrımında değillerdi, göklere çevrili o yaş dolu gözleriyle yıldızlara bakıyorlardı.</p>

  <p class="p14">Delikanlı çıktığında, sokak tenhaydı. Bu tam Eponine’nin o hırsızları caddeye kadar izlediği zamandı.</p>

  <p class="p14">Delikanlı başını duvara yaslayıp derin derin düşünürken, ansızın aklına bir çare gelmişti. Aslında kendisi de bu çarenin olanaksız olduğunu biliyordu, fakat şansını deneyecekti.</p>

  <h2 class="calibre5" id="sigil_toc_id_267"><a class="calibre" id="ncx2496"></a><a class="calibre" id="a146"></a><span class="th">7</span> KOCAMIŞ VE GENÇ YÜREKLER</h2>

  <p class="p14">Gillenormand Baba, doksan bir yaşındaydı o sıralar. Sürekli aynı mahallede, Calvaire Kızları Sokağındaki konağında kızıyla beraber oturuyordu.</p>

  <p class="p14">Okurumuzun hatırlayacağı gibi, o, ölümü ayakta bekleyen eski kurtlardandı. Yaşın yüklenmesine rağmen eğilmeyen ve acının bile ezemediği o güçlü adamdı.</p>

  <p class="p14">Yine de ne zamandır, kızı ondan söz ederken «babam çöküyor» demeye başlamıştı. Mösyö Gillenormand, hizmetçileri artık tokatlamıyor, Basque kendisine kapıyı geç açtığında bastonuyla basamaklara seslice vurmuyordu. Hem şu Temmuz Devrimi bile, onu sadece altı ay oyalamıştı.</p>

  <p class="p14"><span class="t2">Moniteur</span>deki «Fransız Parlamento Üyesi Mösyö Humblot-Conte» ismini bile sakince okumuştu. Aslında ihtiyarcık epey sıkıntılıydı. Ama eğilmiyor ve teslim olmuyordu, çünkü yapısı buna izin vermezdi. Fiziksel olduğu kadar, moral açıdan da çabuk yıkılanlardan değildi, fakat içten içe çöktüğünü hissediyordu. Tam dört yıldır her gün Marius’ü beklemişti. Günün birinde, o lanet yumurcağın kapısını çalacağından emindi, fakat artık kendi kendisine Marius'ün epey geciktiğini söylüyordu. Aslında ölüm onu yıldıramazdı, fakat Marius’ü görmeden ölmek istemezdi. Marius’ü bir daha görememek: bunu hiç düşünmemişti, fakat bunu düşünmek bile onun kanını donduruyordu. Doğal ve içten duygularla olduğu gibi, yokluk adamın dedelik aşkını da kabartmıştı. Evinden çekip giden o vefasız torununu görmek için bir adım atmayı bile kendine yedirmiyordu. «Gebersem daha iyi» diyordu içinden. Delikanlıyı kabahatli bulmuyordu, fakat onu derin bir özlemle anıyordu, karanlıklara yönelen bir ihtiyar adam kederiyle onu düşünüyordu.</p>

  <p class="calibre6">Dişleri de azalmaya başlamıştı ve bu da onu üzüyordu.</p>

  <p class="p14">Mösyö Gillenormand kendi kendisine bile itiraf etmeyi istemese de, hiçbir kadını, hiçbir metresini Marius’ü sevdiğinin yarısı kadar bile sevmediğini biliyordu.</p>

  <p class="p14">Uyanır uyanmaz ilk görmek isteyeceği resim olarak, ölen kızının portresini astırmıştı. Gencecikken ölen Madam de Pontmercy'nin. Resim onun on sekiz yaşındaki bir portresiydi. İhtiyarcık, gözlerini bu resimden alamazdı. Yine bir gün ona bakıp:</p>

  <p class="calibre6">«O da annesine benziyor değil mi?» diye sordu.</p>

  <p class="calibre6">Matmazel Gillenormand:</p>

  <p class="calibre6">«Kız kardeşim değil mi, evet.»</p>

  <p class="calibre6">İhtiyarcık:</p>

  <p class="calibre6">«Fakat diğerine de, o adama da...»</p>

  <p class="p14">Yine bir gün dizlerini bitiştirmiş halde, epey üzgün otururken, kızı sordu:</p>

  <p class="calibre6">«Babacığım, ona hâlâ kızgın mısınız?»</p>

  <p class="calibre6">Kadıncağız daha fazla konuşmaya cesaret edemeyerek sustu.</p>

  <p class="calibre6">«Kimden söz ediyorsun?» diye sordu beriki.</p>

  <p class="calibre6">«Şu zavallı Marius’ten.»</p>

  <p class="p14">Baba o yaşlı başını dikti, zayıf ve kırışık yumruğunu masaya indirdi ve hışım dolu bir sesle:</p>

  <p class="p14">«Zavallı Marius mü dediniz? O bir haylaz, yaramaz bir evlat, kibirli bir ukala, ödlek, ruhsuz ve nankör. Alçağın biri!»</p>

  <p class="calibre6">Kızına, ağladığını göstermemek için başını çevirdi.</p>

  <p class="calibre6">Üç gün, dört saat süren bir sessizlikten sonra:</p>

  <p class="p14">«Matmazel Gillenormand’un bana ondan söz etmemesini istemiştim,» dedi.</p>

  <p class="p14">Gillenormand Teyze barıştırma girişiminden caydı ve şu yargıya ulaştı: «Babam kaçmasından sonra zavallı kardeşimi de hiç affetmedi ve Marius’ten nefret ettiği de ortada!»</p>

  <p class="calibre6">Kaçışla kız kardeşinin evliliğini erekliyordu.</p>

  <p class="p14">Okurumuzun fark ettiği gibi Matmazel Gillenormand o aziz yeğeni Teğmen Theodule Gillenormand’ın Marius’ün yerine geçme planında başarısız olmuştu. Mösyö Gillenormand bunu kabul etmemişti. Kalbin boşluğu bir tıkaçla kapatılamaz. Theodule ise, paranın kokusunu aldığı için, ihtiyara dalkavukluk etmeyi seviyordu. Süvari subayı, o ihtiyar adamın yanında epey sıkılıyordu. Subay da ihtiyarı şaşırtıyordu. Neşeli bir gençti, fakat çok lafazandı. Uçarı olabilirdi, fakat epey bayağıydı. Yaşamayı bilirdi, fakat iyi bir arkadaş olamıyordu. Metresleri vardı; onlardan söz ederdi, ama onları aşağılayarak. Yani onun bütün bu yanları karşısında, daha belirgin kusurları vardı. Mösyö Gillenormand onun kışlasının olduğu Babil Sokağındaki maceralarını dinlemekten usanmıştı.</p>

  <p class="p14">Bir de, Theodule üniformayla geliyordu, yakasında üç renkli kokartla. Bu da onu daha katlanılmaz yapıyordu. Bir gün, kızına:</p>

  <p class="p14">«Şu Theodule beni öfkelendiriyor, istersen onunla görüş ama bana görünmesin. Barış zamanlarında, savaşçılarla görüşmekten hoşlanmam. Sanırım savaştaki kılıçlıları, yollarda kılıç taşıyanlara yeğliyorum. Savaşlarda kılıç sesi kulağa hoş gelir. Hem bir kabadayı gibi kasılmasına karşın, bir kadın gibi belini bir kemerle sıkması da ne? Zırh altına giyilen bir korse, bu çok komik. Yeterince erkek olan biri, ne böbürlenir, ne de bu kadar süslenir. Şu kahraman taslağı ve salon züppeleri, benim içimi bulandırır. Theodule senin olsun.»</p>

  <p class="p14">Kızı ona birkaç kez, «Evet fakat o sizin yeğeninizin oğlu, amcası sayılırsınız,» diyecek oldu, fakat bu da faydasızdı. Her şeyiyle dede olmasını bilen Mösyö Gillenormand, hiç de amca gibi olamazdı.</p>

  <p class="p14">Aslında kendisi kıyaslamalar yapmış ve Theodule’yle tanıştıktan sonra, Marius’ün değerinin farkına varmıştı.</p>

  <p class="p14">4 Haziran akşamı hava güzel olmasına rağmen, yaşlı adam odasında büyük bir ateş yaktırmıştı. Orada dikiş diken kızını yan odaya göndermişti, kır manzarası işli halılarla kaplı odasına tek başına, elinde bir kitap, ayakları ocağın ızgarasına dayalı oturuyordu. Geniş bir paravanın ardında, üstünde iki şamdanın yandığı masasının başındaki o rahat koltuğuna geçmişti. Elinde bir kitap vardı, fakat okumuyordu. Hiç aksatmadığı o Direktuvar biçemine göre giyinmiş bir Marat portresine benziyordu. Bu kılıkta sokağa çıktığında çocuklar ardına takılırdı, fakat kızı dışarı çıkarken, onun omuzlarına bir piskopos paltosu örterdi, giysilerini saklamak için. Mösyö Gillenormand, sabahlık giymeyi hiç sevmezdi, sabah uyanır uyanmaz, ve geceleyin yatarken giydiği sabahlığı hiç sevmezdi. «İnsana yaşlı bir hava veriyor,» derdi.</p>

  <p class="p14">Gillenormand Baba derin düşüncelere dalmıştı. Yine her zamanki gibi Marius’ü düşünüyordu, onu sevgi ve özlemle arıyordu. Her zamanki gibi acı bir yargıya kapılmıştı: O artık gelmeyecekti, evine dönecek olsa şimdiye değin dönerdi. Artık her şeyin bittiğini ve onu görmeden öleceğini düşünüyordu. Fakat kişiliği buna başkaldırıyordu, babalık duygusu bunu bir türlü kabullenmek istemiyordu. Başı göğsüne düşmüştü ve kederli bakışlarını ateşe çevirmişti.</p>

  <p class="calibre6">Bu dalgınlık anında, ihtiyar uşağı Basque kapıda belirdi:</p>

  <p class="calibre6">«Efendim, Mösyö Marius’ü kabul ederler mi acaba?»</p>

  <p class="p14">Yaşlı adam birden canlanan bir ölü gibi solgun bir yüzle dirseği üstünde doğruldu, kekeleyerek:</p>

  <p class="calibre6">«Kim dediniz?»</p>

  <p class="calibre6">Şaşıran Basque:</p>

  <p class="p14">«Bilemeyeceğim,» dedi, «beni Nicolette yolladı, ‘Bir delikanlı geldi, efendiye bunun Mösyö Marius olduğunu söylersin’ dedi.»</p>

  <p class="calibre6">Gillenormand Baba mırıldandı:</p>

  <p class="calibre6">«Getirin.»</p>

  <p class="calibre6">Sürekli aynı durumda başını sallayarak, gözü kapıda bekledi.</p>

  <p class="calibre6">Kapı açıldı, içeri bir genç girdi; oydu.</p>

  <p class="p14">Abajurun kararttığı odada giyim kuşamının kötülüğü görünmüyordu, dedesi onun o ağırbaşlı, sakin, ama bitimsiz kederli yüzünü gördü.</p>

  <p class="p14">Derken şaşkınlık ve sevinçten sersemleyen Gillenormand Baba, ilahi bir şeyler görür gibi çevresinin aydınlandığını gördü. Az daha bayılacaktı. Marius’ü bir göz kararması anında seçti. Evet, gelmişti, o, Marius.</p>

  <p class="p14">Nihayet tam dört yıl sonra. Bir bakışla, onu tepeden tırnağa süzdü. Onu alımlı, asil, büyümüş, şirin ve buldu. Ona kollarını açıp, çağırmak istedi, boynuna sarılmamak için kendisini zor tuttu. O sevgi sözleri kalbini dolduruyordu, sonunda bütün şefkati dudaklarından döküldü.</p>

  <p class="p63">Fakat alışkılarına ihanet edemezdi, ilk işi ona çıkışmak oldu: «Burada ne arıyorsunuz, Mösyö?»</p>

  <p class="calibre6">Beriki ürkerek:</p>

  <p class="calibre6">«Şey, efendim...»</p>

  <p class="p14">Mösyö Gillenormand Marius’ün aslında kollarına atılmasını isterdi. Marius’ten hoşnut kalmadığı gibi, kendi kendisine de içerliyordu. Kendisini aksi ve torununu soğuk buldu. İhtiyar adam yüreği sevecenlik ve merhamet dolu olmasına rağmen, dışardan bu kadar katı olmasına şaşıyor, kızıyordu. Sonra:</p>

  <p class="calibre6">«Peki o halde neden geldiniz?» diye bağırdı.</p>

  <p class="p14">«O zaman» sözü, «neden gelip bana sarılmıyorsun?» anlamındaydı. Fakat delikanlı anlamadı, solgun yüzü taş bir maskeye benzeyen dedesine baktı.</p>

  <p class="calibre6">«Efendim...»</p>

  <p class="calibre6">Yaşlıcık, katı bir sesle bir daha sordu:</p>

  <p class="p14">«Benden af dilemeye mi geldiniz, hatanızı fark ettiniz mi?» Sanki Marius’e el vermek istemişti, onun bu eli kapacağını düşündü.</p>

  <p class="p14">Fakat delikanlı titredi, bunu kabullenmek, babasının anısına hakaretti.</p>

  <p class="calibre6">Bakışlarını indirdi ve yarım sesle:</p>

  <p class="calibre6">«Hayır, efendim,» dedi.</p>

  <p class="p14">«Peki o halde benden ne istiyorsunuz?» diye sordu beriki. Marius ellerini birleştirdi, titrek bir sesle:</p>

  <p class="calibre6">«Efendim, bana acıyın!» dedi.</p>

  <p class="p14">Bu yalvarış, ihtiyarı duygulandırdı, daha önce söylese ona kollarını açardı, fakat artık çok geçti. Derken yerinden kalktı ve iki eliyle bastonuna yaslanıp torununa aksice baktı, dudakları beyazlaşmış, başı sallanıyordu, fakat dimdikti:</p>

  <p class="calibre6">«Size acıyayım mı? Olacak iş değil, delikanlı doksan bir yaşındaki dedesinin kendisine acımasını mı istiyor? İnanılmaz, siz hayata yeni başlıyorsunuz, fakat ben bitirmek üzereyim, siz tiyatrolara, balolara, kahvelere gidiyor, bilardo oynuyorsunuz. Esprili bir gençsiniz, kadınlarca beğeniliyorsunuz, alımlısınız, ama ben yaz ortasında, ateş karşısında oturuyorum. Siz gençliğin servetleriyle zenginsiniz, ben ihtiyarlığın sefaletleriyle yoksulum. Hastalıklar, yalnızlıklar bende. Sizin otuz iki dişiniz olduğu gibi, mideniz sağlam, gözleriniz ışıltılı, güçlüsünüz, iştahlısınız, zinde ve neşelisiniz, gür saçlarınız var, ama ben ak saçlarımı bile yitirdim, dişlerim eksildi, dizlerim tutmuyor, belleğim eskidi, habire karıştırdığım üç sokak ismi var: Charlot Sokağı, du Chaumme Sokağı ve Saint-Claude Sokağı, işte durum böyle, sizin önünüzde güneşli günler var, ama benim gözlerim bile eskisi gibi görmüyor, karanlıkta ilerliyorum. Siz âşıksınız, oysa bu fani dünyada, beni seven kimse yok ve siz benden, Adliye Sarayı’nda da böyle savunmalar yapıyorsanız delikanlı, kutlarım. Çok komiksiniz...»</p>

  <p class="p44">Ve ihtiyar o öfkeli sesiyle bir daha sordu:</p>

  <p class="p44">«Benden ne istiyorsunuz?»</p>

  <p class="p44">Marius:</p>

  <p class="p39">«Efendim,» diye başladı, «varlığımın sizi huzursuz ettiğinin farkındayım ama sizden tek bir şey isteyecek ve hemen gideceğim.»</p>

  <p class="p44">İhtiyar:</p>

  <p class="p44">«Aptalsınız, size git diyen oldu mu?»</p>

  <p class="p39">Aslında bu sözler şöyle çevrilebilirdi: «Benden özür dile, boynuma sarıl, kucakla beni.»</p>

  <p class="p44">Gillenormand Baba, onun gideceğinden korktu.</p>

  <p class="p39">O, delikanlının birazdan gideceğini., bu kötü karşılanmadan hiç memnun kalmadığını biliyordu ve üzüntüsü öfkeye dönüşüyor, daha kırıcı, daha katı oluyordu. Marius’ün kendisini anlamasını istiyordu, fakat onun anlamaması adamı çileden çıkartmıştı. Tekrar konuşmaya başladı:</p>

  <p class="p39">«Bana karşı çıktınız, terbiyesizlik ederek, evimden çıkıp kim bilir nerelere gittiniz, teyzenizi de üzdünüz, sanırım çapkın delikanlı rolü istediniz. Dilediğiniz zaman, girip çıkacağınız bir eviniz olsun istediniz, gönlünüzce eğlendiniz, bana hiç haber vermediniz, benden ödemeyi bile düşünmediğiniz borçlar aldınız. Zamparalık ettiniz ve dört yıl sonra gelip size acımamı mı istiyorsunuz?»</p>

  <p class="p14">Torununu sevgiye yöneltmek için kullandığı bu çareye delikanlı rağbet etmedi, sustu. Mösyö Gillenormand kollarını çaprazladı, bu onun için korkunç bir öfke işaretiydi ve Marius’e çıkıştı:</p>

  <p class="p14">«Artık bitirelim, benden bir şey istemeye geldiniz, söyleyin de bitsin.»</p>

  <p class="calibre6">Marius uçurumdaki birisinin bakışıyla:</p>

  <p class="calibre6">«Efendim, evlenebilmek için izin istemeye geldim,» dedi.</p>

  <p class="calibre6">Mösyö Gillenormand zili çaldı, Basque göründü:</p>

  <p class="calibre6">«Kızım gelsin.»</p>

  <p class="p14">Bir an sonra kapı açıldı ve Matmazel Gillenormand belirdi. Kadıncağız önce, içeri girmeye cesaret edemedi, kapıda durdu. Marius ayakta, bir katil gibi bekliyordu. Mösyö Gillenormand odada dolanıyordu, kızına:</p>

  <p class="p14">«Mösyö Marius geldiler evlenmek istiyor, ona merhaba deyin, sonra da odanıza gidin.»</p>

  <p class="p14">İhtiyarın o uğultulu sesi korkunç bir öfkenin eşiğinde olduğunu anlatıyordu. Teyze, şaşkınca Marius’e baktı. Onu güç bela tanımıştı, ne bir hareket yaptı, ne konuştu ve fırtınanın üflediği bir saman parçası gibi babasının öfkesi önünde, hemen kayboluverdi.</p>

  <p class="calibre6">Gillenormand Baba gelip ocağa dayanmıştı:</p>

  <p class="p14">«Evlenmek mi? Henüz yirmi birinde... Demek buna karar verdiniz? Sadece benden izin istemeye geldiniz, yani nezaketen geldiniz? Oturun Mösyö, sizinle görüştüğümüzden beri, bir ihtilal daha oldu. Jakobenler kazandılar. Sanırım bundan gurur duyuyorsunuz? Baron olduğunuzdan beri, Cumhuriyetçi değil misiniz? Bütün bunları nasıl bağdaştırdınız! Temmuz olayından sonra nişan almadınız mı? Louvre Sarayı’nı aldınız mı Mösyö? Buraya epey yakında bir yerde, Saint-Antoine Sokağında, şöyle bir yazı kazılı bir top var: 29 Temmuz 1830. Haydi hemen gidip görün bunu, doğrusu güzel bir manzara. Ha, yeri gelmişken, galiba Mösyö Le Dük de Perry'nin heykelinin olduğu yerde bir çeşme yapıyorlar. Demek evlenmek niyetindesiniz? Peki kiminle, o şanslı hanımın ismini sorabilir miyiz?»</p>

  <p class="calibre6">Sustu ve Marius’ün konuşmasına olanak vermeden, sertçe:</p>

  <p class="p30">«Söz aramızda, bir mesleğiniz var mı? Şu avukatlıktan ne kadar kazanıyorsunuz?»</p>

  <p class="calibre6">Marius yabanılca:</p>

  <p class="calibre6">«Hiç!» dedi.</p>

  <p class="p30">«Demek yalnız size gönderdiğimiz bin iki yüz frankla yaşıyorsunuz?»</p>

  <p class="calibre6">Marius yanıt vermedi, ihtiyar sürdürdü:</p>

  <p class="calibre6">«Demek kız zengin?»</p>

  <p class="calibre6">«Benim gibi.»</p>

  <p class="calibre6">«Ne, drahoması yok mu?»</p>

  <p class="calibre6">«Hayır.»</p>

  <p class="calibre6">«Beklentileri?»</p>

  <p class="calibre6">«Bilmiyorum.»</p>

  <p class="calibre6">«Yani o da baldırıçıplağın biri, babası kimin nesi?»</p>

  <p class="calibre6">«Bilmiyorum.»</p>

  <p class="calibre6">«Kızın ismi ne?»</p>

  <p class="calibre6">«Matmazel Fauchelevent.»</p>

  <p class="calibre6">«Fauche ne?»</p>

  <p class="calibre6">«Fauchelevent.»</p>

  <p class="calibre6">Beriki:</p>

  <p class="calibre6">«Aman Tanrım,» dedi.</p>

  <p class="calibre6">«Efendim,» diye bağırdı delikanlı.</p>

  <p class="calibre6">Mösyö Gillenormand kendi kendine konuşurcasına:</p>

  <p class="p30">«inanılır gibi değil, yirmi bir yaşında, mesleği yok, yılda benim verdiğim o bin iki yüz frankla geçiniyor. Demek Barones yani, Madam Pontmercy manavdan iki meteliğe bir demet maydanoz alacak...»</p>

  <p class="calibre6">Son umudunun da söndüğünü sezen Marius çılgın gibi:</p>

  <p class="calibre6">«Efendim, ne olur bu evliliğe izin verin, ne olur. Tanrı aşkına size ellerimi birleştirip yalvarıyorum, dizlerinizi öpeyim ne olur, izin verin bana.»</p>

  <p class="p14">Yaşlı adam berbat bir kahkaha attı, öksürük nöbeti tutmuştu, ama sürdürdü:</p>

  <p class="p14">«Öyle ya, kendi kendinize kararlar aldınız. Şu yaşlı bunağı, şu ahmağı bulup ondan şu izni alayım. Ah şimdi yirmi beş yaşında olmadığıma ne kadar üzülüyorum. Sizden bu izni almaya gerek de olmazdı, ona şöyle derdim: ‘Aptal ihtiyar, sen beni gördüğüne çok sevindin, ben evlenmek istiyorum, üstelik Mösyö bilmem kimin kızı Matmazel falanca ile, benim ayağımda ayakkabı yok, onun üzerinde gömleği ama ne olur ki, ben mesleğimi, geleceğimi, gençliğimi, hayatımı bir kenara atarak sefalete düşmek istiyorum. Hem de üzerimde bir kadının yüküyle; işte arzum, sen de buna evet demek zorundasın ve ihtiyar enkaz da sevinerek evet derdi. Haydi oğlum git, boynuna o kaldırım taşını al, o Pousselevent mi yoksa, Coupelevent mi, her neyse, evlen. Asla efendim, asla!..»</p>

  <p class="calibre6">«Babacığım!»</p>

  <p class="calibre6">«Hayır!»</p>

  <p class="p14">Dedesinin bu «asla» demesindeki kararlılığı sezen Marius bittiğini anladı, bütün umutları suya düşmüştü. Yavaş adımlarla başı önüne eğik, odadan çıktı. Şu anda o giden birine değil, can veren birine benziyordu. Mösyö Gillenormand onu izliyordu, tam Marius kapıyı açacağı sırada, adam birden birkaç adım atarak ona yetişti. Torununu yakasından tutup, onu bir koltuğa oturttu ve:</p>

  <p class="calibre6">«Haydi, anlat olanı biteni!..»</p>

  <p class="p14">Marius’ün ağzından kaçırdığı o «Babacığım» sözü onda bir değişime neden olmuştu.</p>

  <p class="p14">Marius şaşkınca baktı. Gillenormand Baba’nın, yüzü şimdi o kadar tatlı, o kadar babacandı ki, torununu çok seven bir dedeydi artık.</p>

  <p class="p14">«Haydi, anlat bakalım, her şeyi, aşklarından söz et. Aman Tanrım şu gençler ne de aptallar!..»</p>

  <p class="calibre6">Marius bir daha:</p>

  <p class="calibre6">«Babacığım,» dedi.</p>

  <p class="calibre6">İhtiyarın yüzü tanımsız bir sevinçle aydınlandı:</p>

  <p class="calibre6">«Tamam işte, bana Baba de, gör, neler oluyor...»</p>

  <p class="p14">Adamın bu seferki konuşmasında o kadar iyimser, o kadar sevecen, o kadar tatlı bir baba ifadesi taşıyordu ki, acıdan sevince bu geçiş Marius'ü sersemletti. Masanın önünde oturduğundan, mum ışığında giyiminin kötülüğü ortaya çıktı.</p>

  <p class="calibre6">«Babacığım,» diye başladı.</p>

  <p class="calibre6">Mösyö Gillenormand onun sözünü kesti:</p>

  <p class="p14">«Bu ne hal, bu ne kılık, demek hiç paran yok? Bir dilenciye benziyorsun, bu giydiklerinle.»</p>

  <p class="calibre6">Cebinden çıkarttığı bir keseyi delikanlıya verdi:</p>

  <p class="calibre6">«Al şunu, kendine adam gibi bir şapka al.»</p>

  <p class="calibre6">Marius söze başladı:</p>

  <p class="p14">«Babacığım, iyi kalpli babacığım, ah bir bilseniz, onu seviyorum. Bilemezsiniz, onu ilk kez parkta gördüm, babasıyla geliyordu. Fakat o sıra ona dikkat etmedim, ama sonra nasıl oldu bilmiyorum, âşık oldum. Neyse, artık onu her gün görüyorum, kendi bahçesinde fakat babasından gizli, onun haberi yok, düşünebiliyor musunuz, gidecekler, babası onu İngiltere'ye götürmek istiyor. işte o zaman gider, dedeme her şeyi anlatırım, dedim. Onunla evlenemezsem önce çıldırır, sonra ölürüm. Aşkımdan hastalanırım, kendimi nehre atarım. Onunla kesinlikle evlenmem gerekiyor, yoksa sonum kötü olacak... İşte hepsi bu, bir şey unutmadım galiba. O demir parmaklıklı bir bahçedeki köşkte oturuyor; İnvalides Mahallesi civarında, Plumet Sokağı...»</p>

  <p class="p14">Gillenormand Baba, mutluluktan esrimiş gibi, Marius'ün yanında oturuyor, bir yandan dinliyor, bir yandan da burnuna enfiye çekiyordu. Plumet Sokağı ismini duyunca, elinde tuttuğu o bir tutam enfiyeyi yere düşürdü.</p>

  <p class="p14">«Plumet Sokağı mı dedin? Dur biraz. Şey, orada bir kışla yok mu? Ya öyle ya, senin şu kuzenin Theodule. Evet şu Plumet Sokağındaki bahçedeki o küçük kızdan söz edildiğini duydum. Bahçede, peri kadar güzelmiş. Evet, eskiden Plumet Sokağı Blomet Sokağıydı. İnce beğenilisin Marius. Duyduğum kadarıyla çok hanım hanımcık bir kızmış. Söz aramızda, şu züppe subay ona biraz kur yapmış... Nereye kadar doğru bilmiyorum, şu subay aptalı çok abartır. Her sözüne inanmam. Marius senin yaşında bir gencin âşık olması çok güzel, bravo. Seni Jakoben görmektense âşık görmeyi isterim. Bir etekliğe, yirmi etekliğe âşık ol da, şu Mösyö Robespierre’in sözünü etme. Bana gelince şu donsuzlar arasında yalnızca kadınları sevdim, hay aksi şeytan, güzel kızlardır, onlara hemen karşı konamaz. Benim buna bir sözüm yok. O küçük kıza gelince, demek babadan izinsiz seninle görüşüyor. Bu da olağan, ah benim de böyle çok maceram oldu. Sayısız aşklarım... Fakat bu ciddiye alınamaz, hemen işi drama dönüştürmenin ne gereği var? Evlenme kararı verip hemen nikâh dairesine koşmak ne ahmaklık. İnsan böyle anlarda aklını kullanmalı, sağduyudan ayrılmamalı. Ey faniler asla acele evlenmeyin. Delikanlı gider dedesini görür, her şeyi ona anlatır. Babacan bir ihtiyar olan dedenin kenarda biriktirdiği birkaç yüz altını vardır. Delikanlı dedeye ‘mesele böyle’ deyince, adam da ona: ‘Olağan, gençlik bu yoldan geçer ve yaşlılıkta, artık kendi köşesinde oturur. Tamam çocuğum, bugün sana yaptığımı sen de ileride torununa yaparsın. Al şu iki yüz altını git gönül eğlendir, işte böyle olur. Evlenilmez fakat bu da sevişmemek değildir... Anlıyorsun değil mi?»</p>

  <p class="p15">Marius donakalmıştı, bembeyaz yüzünde, sade gözleri parlıyordu, başıyla hayır dedi.</p>

  <p class="p15">İhtiyar çınlayan bir kahkaha attı, göz kırptı eliyle dizini okşadı ve gözlerinin içine bakıp:</p>

  <p class="p16">«Ahmak, onu kendine kapatma yap!» dedi.</p>

  <p class="p15">Marius iyice sarardı. Dedesinin sözlerinden hiçbir şey çıkaramamıştı. Şu Blomet Sokağı, şu kışla, şu bahçedeki güzel kız, süvari subayı delikanlının kafasından birer masal kahramanı gibi gelip geçmişti. Bunlardan hiçbirinin Cosette’le ilgisi olamazdı,</p>

  <p class="p23">o zambaklar kadar lekesizdi, ihtiyar bunamıştı herhalde, fakat bunama öyle bir sözle sonuçlanmıştı ki, Marius artık bunu da duymamazlıktan gelemezdi. Dede, Cosette’i aşağılamıştı. Şu «Onu kendine kapatma yap» sözleri kalbini hançer gibi deldi.</p>

  <p class="p39">Yerinden kalktı ve şapkasını alıp, kararlı adımlarla kapıya yürüdü, orada başını çevirdi, dedesini derin bir saygıyla selamladı ve başını dikleştirip:</p>

  <p class="p39">«Efendim, beş yıl önce babama hakaret etmiştiniz, bugün de müstakbel karıma hakaret ediyorsunuz, artık sizden hiçbir şey istemiyorum, hoşça kalın!»</p>

  <p class="p39">Gillenormand Baba, şaşkındı, kollarını uzattı, yerinden kalkmak istedi, fakat tek kelime edemeden kapı kapandı, delikanlı gitmişti.</p>

  <p class="p39">Yaşlı adam bir anda yıldırım çarpmış gibi hareketsiz kaldı. Sanki gırtlağını bir el sıkıyordu, ne konuşabildi, ne de nefes alabildi.</p>

  <p class="p39">Sonunda koltuğundan kalkabildi. Doksan bir yaşındaki yaşlı nasıl koşabilirse, kapıya koştu ve avazı çıktığınca:</p>

  <p class="p44">«İmdat! İmdat!» diye bağırdı.</p>

  <p class="p39">Önce kızı, daha sonra uşakları geldiler. Adam hırıltıyla yalvardı:</p>

  <p class="p39">«Onun ardından koşun, gidin, geri getirin onu!.. Aman Tanrım, ona ne yaptım, ne dedim? O çıldırmış, yine gitti! Ah Tanrım! Artık bir daha geri gelmez!»</p>

  <p class="p39">Pencereye koştu o cılız ihtiyar elleriyle camı açtı ve düşecek gibi ta beline dek dışarı sarktı. Basque ve Nicolette onun ceketinin eteğinden tutuyorlardı. İhtiyar üzüntüyle:</p>

  <p class="p44">«Marius! Marius! Marius! Marius!» diye haykırdı.</p>

  <p class="p5">İhtiyar adam, yorgun bir hareketle ellerini şakaklarına götürdü, sendeleyerek geriledi ve bir koltuğa yıkıldı. Soluksuz, sessiz ve kupkuru gözlerle başını sallıyor ve dudaklarını bön bön kımıldatıyordu. Gözleri ve kalbi bomboştu, geceye ve ölüme benzeyen bir karanlıkla kuşatıldı.</p>
</body>
</html>
