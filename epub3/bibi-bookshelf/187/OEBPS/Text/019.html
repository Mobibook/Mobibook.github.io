<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <meta content="Atlantis Word Processor 1.6.5.9" name="Generator" />

  <title>Bilinmeyen</title>
  <link href="../Styles/fonts.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
  <link href="../Styles/stylesheet.css" rel="stylesheet" type="text/css" />
</head>

<body class="nomargin">
  <p class="p19"></p>

  <h1 class="calibre2"><a class="calibre" id="ncx2744"></a><a class="calibre" id="a249"></a>SEKİZİNCİ KİTAP İHANET VE YOKSULLUK</h1>

  <h2 class="calibre5" id="sigil_toc_id_205"><a class="calibre" id="ncx2745"></a><a class="calibre" id="a250"></a>1 MARİUS KIZI ARARKEN ŞAPKALI BİR ADAMA RASTLAR</h2>

  <p class="p19">Yaz bitti, güz geldi, daha sonra kış gelip dayandı. İhtiyarla kızı bir daha parka gelmediler. Marius deliye dönmüştü. Taptığı o kızın hoş yüzünü bir daha görebilmek için neler vermezdi? Sürekli, her yerde onu arıyordu. Fakat yoktu. Artık karakteri bile değişmişti. O heyecanlı, cüretli, kadere kafa tutan cesur gencin izi kalmamıştı. Müthiş bir acıya kapıldı. Efendisini yitirmiş bir köpek gibiydi. İşten sıkılıyor, gezilerden yoruluyor; yalnızlıktan usanıyordu. Eskiden izlemeye doyamadığı o gömüleri önüne seren doğayla bile ilgilenmiyordu. Sanki hayatında bir şey silinmişti.</p>

  <p class="p19">Habire düşünüyordu, başka ne yapabilirdi. Fakat düşüncelerinden de hep aynı yanıtı alıyordu: «Neye yarar?»</p>

  <p class="p19">Kendi kendini habire ayıplıyordu. Bütün bunlara kendisi sebep olmuştu. Neden sanki sadece onu görmekle yetinmemişti! Hep şöyle söyleniyordu: «Neden sanki ona bakmakla yetinmek istemedim, o bana bakıyordu ya, bu yeterli bir mutluluk değil miydi? Benimle ilgileniyor, belki beni seviyordu bile. Bu her şey demekti, benim için. Oysa ben ne yaptım? Şımardım, daha çoğunu istedim. İşte şimdi cezalandırıldım. Hep benim yüzümden... Ah onu bir daha görebilmek için neler vermezdim?»</p>

  <p class="p25">Courfeyrac bir şeyler anlar gibiydi. Marius ona hiç açılmamıştı, böyle bir alışkanlığı yoktu. Fakat her şeyi sezme huyuna sahip Courfeyrac’ın gözünden bir şey kaçmazdı. Courfeyrac önce âşık olduğundan dolayı kutlamış, fakat sonra onun böyle bir karasevdaya tutulduğunu görüp:</p>

  <p class="p25">«Haydi, ahmaklık etme, eğlenecek bir yere gidelim, biraz rahatlarsın,» demişti.</p>

  <p class="p25">Bir gün Marius, eylül güneşine kanmış ve Courfeyrac’ın kendisini Sceaux'daki bir baloya götürmesine ses çıkarmamıştı. Bossuet ve Grantaire de onlarla gelmişti. Marius delice bir hayale kapılmış, kızı görebileceğini sanmıştı. Fakat yakından uzaktan ona benzeyen bir yüz göremeyince, arkadaşlarını öylece bırakıp, geceleyin yürüyerek Paris’e dönmüştü.</p>

  <p class="p25">Kendi hayatına devam etti. İçini kemiren bu acıya da alışıyordu. Her yerde, her an o kızı arıyordu.</p>

  <p class="p14">Bir gün kendisini etkileyen bir şey oldu.</p>

  <p class="p25">İnvalidesler Caddesine açılan dar sokaklardan birinde, işçi giyimli ve başı kasketli ihtiyar bir adama rastladı. Adamın yüzünün yarısını kapatan kasketi, o bembeyaz saçlarının birazını açıkta bırakıyordu. Marius derin düşünceler içinde, uyurgezer gibi giden bu adamı görünce, kalbi duracak gibi oldu. Garip değil mi? Sanki parktaki adamı, ihtiyarı, sevgili’nin babasını seçer gibi olmuştu.</p>

  <p class="p25">Aynı ak saçlar, aynı yüz, aynı yürüyüş. Fakat sanki adam acılı gibiydi. Yine de o işçi giyimine bir anlam veremedi. Bu kılık değiştirmenin nedeni neydi? Marius afalladı. Kendine geldiğinde, ilk yaptığı adamın ardından gidip adresini öğrenmek oldu. Kim bilir, belki de haftalar ve aylardır aradığı şeyi bulmuştu? O adamı daha yakından görüp, bu sırrı aydınlatması gerekti. Adamı izleyecekti... Ne yazık ki, bu karar alıncaya kadar, epeyce vakit geçmişti, adam ortadan kaybolmuştu. Herhalde, yan sokaklardan birine girmişti. Marius birkaç gün bunun etkisinde kaldı, ama sonra, yanılmış olduğunu, bunun bir benzerlikten başka bir şey olamayacağını düşündü.</p>

  <h2 class="calibre5" id="sigil_toc_id_206"><a class="calibre" id="ncx2756"></a><a class="calibre" id="a251"></a>2 MARİUS’ÜN SOKAKTA BULDUKLARI</h2>

  <p class="p19">Marius odasında oturmayı sürdürüyordu. Fakat binada kalan diğer kiracıların farkında değildi.</p>

  <p class="p19">O günlerde, yıkıntıda, Marius dışında, bir ara kirasını verdiği Jondrette ailesinden başka kiracı yoktu. Bazıları ölmüş, bazıları başka yere taşınmış, ya da kira veremediklerinden, atılmışlardı.</p>

  <p class="p19">O kış günü, akşam üstü, güneş biraz çıkmıştı. İki şubat günüydü. Aslında Chandeleur Yortusunun son gününde güneşin sürekli kar topladığına inanılır. Hatta bir halk ozanı olan Mathieu Laensberg şunları yazmıştı:</p>

  <p class="p74"><span class="t3">Güne</span><span class="t3">ş</span> <span class="t3">ç</span><span class="t3">ı</span><span class="t3">ks</span><span class="t3">ı</span><span class="t3">n, güne</span><span class="t3">ş</span> <span class="t3">parlas</span><span class="t3">ı</span><span class="t3">n,</span></p>

  <p class="p75"><span class="t3">Yine de ayn</span><span class="t3">ı</span> <span class="t3">yere dönecektir.</span></p>

  <p class="p19">Marius de kendi ininden yeni çıkmıştı. Karanlık bastırıyordu. Yemek vaktiydi. İştahı açılmıştı. Aç yaşanmıyordu. Ah, ideal aşkların bitimi!..</p>

  <p class="p19">Delikanlı kapıdan çıkıyordu ki, ortalığı süpüren kapıcının kendi kendine söylendiğini işitti:</p>

  <p class="p19">«Her şey çok pahalı, ucuza ne var ki? Sadece, kişinin çektiği acı ucuz, evet acı beleş...»</p>

  <p class="p19">Marius lokantanın bulunduğu Saint-Jacques Sokağına varmak için yokuşa vuruyordu ki, siste birilerinin kendisine çarptığını fark edip başını çevirdi. Pılı pırtı içinde iki kız. Biri epey uzun boylu, diğeri biraz kısaydı. Yanından rüzgâr gibi geçtiler, ama kaçıyor gibilerdi. Kendisini görmemiş ve çarpmışlardı. Gün batımında Marius onların solgun yüzlerini, karışık saçlarını seçti. Başlarında pis ve eski başlıklar vardı. Yamalı, parçalanmış etekliklerinin altından çıplak ayakları görünüyordu. Uzun boylu kız, yarım sesle:</p>

  <p class="p44">«Polisler geldi, neredeyse yakalayacaklardı,» diyordu.</p>

  <p class="p45">Beriki: «Sorma. Ben de gördüm onları, yakalanmamak için hemen koştum.»</p>

  <p class="p45">Kızların bu konuşmalarından, Marius onların polislerden söz ettiğini ve yakalanmamak için kaçtıklarını anlar gibi oldu. Hemen sonra onları gözden kaybetti. Herhalde, arka taraftaki sokağa dalmışlardı. Uzaklarda silinen bir beyazlık seçti. Marius bir an durdu.</p>

  <p class="p45">Yoluna gidecekti ki, ayaklarının önünde renkli bir şey gördü; içinde kâğıtlar olan büyük bir zarf...</p>

  <p class="p45">«Şu zavallı kızlarındır,» diyerek birkaç adım geriledi. Onlara seslendi, karşılık alamayınca uzaklaşmış olduklarını düşünerek, zarfı cebine attı ve yemeğe gitti.</p>

  <p class="p45">Yolda siyah bezler örtülü bir çocuk tabutu gördü. Üç sandalye üstüne yerleştirilmiş tabutun yanında, tek bir mum vardı. Az önce gördüğü o yoksul kızları hatırladı: «Vah zavallı analar,» diye söylendi. «Çocukların öldüklerini görmekten daha acıklı olan, onların sefilce yaşadıklarını görmek!»</p>

  <p class="p45">Daha sonra, o gölgeler de aklından silindi, kendi düşüncesine daldı. Yaz aylarını, o mutlu, altı aylık aşkını düşündü. Parkın o güzel ağaçlarının sahne oldukları o aşk ve mutluluk sahnelerini hüzünle andı.</p>

  <p class="p45">«Tanrım, hayat ne de sıkıntılı!» diye söylendi. «Kızlara rastlıyorum gerçi, fakat eskiden melekleri görürdüm, şimdikiler sadece hayalet.»</p>

  <h2 class="calibre5" id="sigil_toc_id_207"><a class="calibre" id="ncx2774"></a><a class="calibre" id="a252"></a>3 ZARF VE MAZRUF</h2>

  <p class="p45">Marius, yatmak için soyunurken, eli cebindeki pakete değdi, unutmuştu onu. Açmayı düşündü; belki içinde kaybedenin adı ve adresini bulabilirdi.</p>

  <p class="p44">Zarfı açtı.</p>

  <p class="p20">Mühürsüzdü. Dört mektup vardı içinde.</p>

  <p class="p20">Mektuplarda adresler vardı.</p>

  <p class="p20">Kâğıtlardan ağır bir tütün kokusu yükseldi.</p>

  <p class="p20">İlk mektupta, şunlar yazılıydı:</p>

  <p class="p76"><span class="t3">Sayg</span><span class="t3">ı</span><span class="t3">n Madam, Markiz Hazretleri, Markiz de Gruccheray, Bakanlar Odas</span><span class="t3">ı</span> <span class="t3">kar</span><span class="t3">ş</span><span class="t3">ı</span><span class="t3">s</span><span class="t3">ı</span><span class="t3">ndaki alan, no:...</span></p>

  <p class="p21">Marius mektupta gereken bilgiyi alacağını düşündü, mühürlenmemiş olduğuna göre okumasında sakınca yoktu.</p>

  <p class="p20">Mektup şöyleydi:</p>

  <p class="p26"><span class="t3">Madam la Markiz,</span></p>

  <p class="p77"><span class="t3">İ</span><span class="t3">yilik ve merhamet duygusu, toplumdakileri birbirlerine ba</span><span class="t3">ğ</span><span class="t3">layan en asil</span> <span class="t3">ş</span><span class="t3">eylerdir. Dindar bir han</span><span class="t3">ı</span><span class="t3">mefendi oldu</span><span class="t3">ğ</span><span class="t3">unuzu bil</span><span class="t3">di</span><span class="t3">ğ</span><span class="t3">imden, gururumu çi</span><span class="t3">ğ</span><span class="t3">neyerek, size ba</span><span class="t3">ş</span><span class="t3">vurmaktan çekinme</span><span class="t3">dim. Bendeniz, kutsal bir dava için,</span> <span class="t3">İ</span><span class="t3">spanya’da kan</span><span class="t3">ı</span><span class="t3">n</span><span class="t3">ı</span> <span class="t3">döken bir yurtseverim.</span> <span class="t3">İ</span><span class="t3">zin verirseniz ülkemin asilleri aras</span><span class="t3">ı</span><span class="t3">nda yer ald</span><span class="t3">ığı</span><span class="t3">m</span><span class="t3">ı</span> <span class="t3">aç</span><span class="t3">ı</span><span class="t3">klamak isterim.</span> <span class="t3">İ</span><span class="t3">nand</span><span class="t3">ığı</span><span class="t3">m dava yolunda, her</span> <span class="t3">ş</span><span class="t3">eyimi, ser</span><span class="t3">vetimi son kuru</span><span class="t3">ş</span><span class="t3">una kadar yitirmi</span><span class="t3">ş</span> <span class="t3">biri oldum. Markiz hazretle</span><span class="t3">ri, gönlünüzde ye</span><span class="t3">ş</span><span class="t3">eren yüksek duygulardan emin oldu</span><span class="t3">ğ</span><span class="t3">umdan, size yazma cüretini kendimde buldum. Evine dönerek paras</span><span class="t3">ı</span> <span class="t3">bi</span><span class="t3">le olmayan, bir</span> <span class="t3">İ</span><span class="t3">spanyol Kralc</span><span class="t3">ı</span><span class="t3">'ya el vermekten çekinmeyece</span><span class="t3">ğ</span><span class="t3">i</span><span class="t3">nizi biliyorum.</span></p>

  <p class="p78">Sadık Hizmetçiniz Emekli Yüzbaşı Don Alvarez</p>

  <p class="p21">Hiçbir şey anlayamadı Marius, çünkü adam adresini vermemişti. Belki daha şanslı olacağını düşünerek, İkinciyi aldı:</p>

  <p class="p21">Bunun adresi: <span class="t3">Madam La Kontes de Montvernet, Cassette Soka</span><span class="t3">ğı</span> <span class="t3">no: 9</span></p>

  <p class="p14">Marius okudu:</p>

  <p class="p39"><span class="t3">Say</span><span class="t3">ı</span><span class="t3">n Han</span><span class="t3">ı</span><span class="t3">mefendi, Asil Kontes hazretleri,</span></p>

  <p class="p79"><span class="t3">Alt</span><span class="t3">ı</span> <span class="t3">çocuk anas</span><span class="t3">ı</span> <span class="t3">zavall</span><span class="t3">ı</span> <span class="t3">bir kad</span><span class="t3">ı</span><span class="t3">n, size bu sat</span><span class="t3">ı</span><span class="t3">rlar</span><span class="t3">ı</span> <span class="t3">yazd</span><span class="t3">ı</span><span class="t3">. Ço</span><span class="t3">cuklar</span><span class="t3">ı</span><span class="t3">m</span><span class="t3">ı</span><span class="t3">n en küçü</span><span class="t3">ğ</span><span class="t3">ü, sekiz ayl</span><span class="t3">ı</span><span class="t3">k. Lohusal</span><span class="t3">ığı</span><span class="t3">mdan beri, hasta yata</span><span class="t3">ğı</span><span class="t3">mdan ç</span><span class="t3">ı</span><span class="t3">kam</span><span class="t3">ı</span><span class="t3">yorum. Alçak kocam alt</span><span class="t3">ı</span> <span class="t3">ay önce beni terk edip bir dansözle kaçt</span><span class="t3">ı</span><span class="t3">.</span> <span class="t3">Ş</span><span class="t3">u kötü dünyada be</span><span class="t3">ş</span> <span class="t3">param yok, kor</span><span class="t3">kunç bir sefalet içindeyim.</span></p>

  <p class="p79"><span class="t3">Son umudunu size ba</span><span class="t3">ğ</span><span class="t3">lam</span><span class="t3">ı</span><span class="t3">ş</span> <span class="t3">olan bu yoksul kad</span><span class="t3">ı</span><span class="t3">na yard</span><span class="t3">ı</span><span class="t3">m edece</span><span class="t3">ğ</span><span class="t3">inizden eminim. En derin sayg</span><span class="t3">ı</span><span class="t3">lar</span><span class="t3">ı</span><span class="t3">mla.</span></p>

  <p class="p43">Balizard Ana.</p>

  <p class="p14">Mektuplarda korkunç gramer hataları vardı.</p>

  <p class="calibre6">Marius şaşkınlıktan şaşkınlığa giriyordu. Üçüncü mektubu aldı, bu da bir yardım dilekçesiydi. Şu adres vardı:</p>

  <p class="p80"><span class="t3">Mösyö Pabuourgeot, seçmen, toptan</span> <span class="t3">ş</span><span class="t3">apkac</span><span class="t3">ı</span><span class="t3">l</span><span class="t3">ı</span><span class="t3">k ma</span><span class="t3">ğ</span><span class="t3">azas</span><span class="t3">ı</span> <span class="t3">i</span><span class="t3">ş</span><span class="t3">letir. Saint-Denis Soka</span><span class="t3">ğı</span><span class="t3">.</span></p>

  <p class="p39"><span class="t3">Say</span><span class="t3">ı</span><span class="t3">n Efendim,</span></p>

  <p class="p79"><span class="t3">Merhametinizi uyand</span><span class="t3">ı</span><span class="t3">rmak için, bu mektubu yollamak cüre</span><span class="t3">tinde bulundum.</span> <span class="t3">Ş</span><span class="t3">ans</span><span class="t3">ı</span> <span class="t3">kötü giden bir yazara el vermenizi say</span><span class="t3">g</span><span class="t3">ı</span><span class="t3">lar</span><span class="t3">ı</span><span class="t3">mla rica ediyorum. Frans</span><span class="t3">ı</span><span class="t3">z Tiyatrosuna yollad</span><span class="t3">ığı</span><span class="t3">m oyu</span><span class="t3">num reddedildi. Konu tarihten al</span><span class="t3">ı</span><span class="t3">nmayd</span><span class="t3">ı</span><span class="t3">, olay Auvergne eyale</span><span class="t3">tinde geçiyor. Dram</span><span class="t3">ı</span> <span class="t3">okuyanlar bunun çok ustaca oldu</span><span class="t3">ğ</span><span class="t3">unu söylediler. Fakat yine de koruyan</span><span class="t3">ı</span><span class="t3">m olmad</span><span class="t3">ığı</span> <span class="t3">için, reddedildim.</span></p>

  <p class="p79"><span class="t3">Sayg</span><span class="t3">ı</span><span class="t3">de</span><span class="t3">ğ</span><span class="t3">er Mösyö, sizin sanatsever biri oldu</span><span class="t3">ğ</span><span class="t3">unuzu duy</span><span class="t3">dum. Bundan dolay</span><span class="t3">ı</span> <span class="t3">bana el verece</span><span class="t3">ğ</span><span class="t3">inizden eminim. Ayn</span><span class="t3">ı</span> <span class="t3">za</span><span class="t3">manda oyunun ön sayfas</span><span class="t3">ı</span><span class="t3">na sizin ad</span><span class="t3">ı</span><span class="t3">n</span><span class="t3">ı</span><span class="t3">z</span><span class="t3">ı</span> <span class="t3">yazmay</span><span class="t3">ı</span> <span class="t3">ve bana et</span><span class="t3">ti</span><span class="t3">ğ</span><span class="t3">iniz yard</span><span class="t3">ı</span><span class="t3">mlar</span><span class="t3">ı</span> <span class="t3">yazmak istiyorum. Bu yaz</span><span class="t3">ı</span><span class="t3">y</span><span class="t3">ı</span> <span class="t3">size oyunumla göndermeye karar verdim.</span> <span class="t3">Ş</span><span class="t3">imdiden te</span><span class="t3">ş</span><span class="t3">ekkür eder, minnet ve sayg</span><span class="t3">ı</span><span class="t3">lar</span><span class="t3">ı</span><span class="t3">m</span><span class="t3">ı</span> <span class="t3">sunar</span><span class="t3">ı</span><span class="t3">m.</span></p>

  <p class="p43">HİZMETÇİNİZ, GENFLOT, (Yazar)</p>

  <p class="p81"><span class="t3">Ek: Birkaç frank bile yeter.</span></p>

  <p class="p79"><span class="t3">Kendim gelemedi</span><span class="t3">ğ</span><span class="t3">im ve k</span><span class="t3">ı</span><span class="t3">z</span><span class="t3">ı</span><span class="t3">m</span><span class="t3">ı</span> <span class="t3">gönderdi</span><span class="t3">ğ</span><span class="t3">im için beni ba</span><span class="t3">ğı</span><span class="t3">ş</span><span class="t3">lay</span><span class="t3">ı</span><span class="t3">n Fakat huzurunuza ç</span><span class="t3">ı</span><span class="t3">kacak k</span><span class="t3">ı</span><span class="t3">l</span><span class="t3">ığı</span><span class="t3">m olmad</span><span class="t3">ığı</span><span class="t3">ndan, sizinle görü</span><span class="t3">ş</span><span class="t3">mek onurundan mahrum kal</span><span class="t3">ı</span><span class="t3">yorum.</span></p>

  <p class="calibre6">Marius’un hayreti giderek artıyordu. Cümleler yalan yanlış yazılmıştı. Mektuplar gramer hataları yüzünden zor okunuyordu.</p>

  <p class="p14">Marius dördüncü mektubu açtı:</p>

  <p class="p39"><span class="t3">Saint-Jacques Kilisesindeki iyi kalpli, yüce ruhlu Beyefendiye:</span></p>

  <p class="p39"><span class="t3">Velinimetim,</span></p>

  <p class="p79"><span class="t3">K</span><span class="t3">ı</span><span class="t3">z</span><span class="t3">ı</span><span class="t3">mla gelmek zahmetinde bulunursan</span><span class="t3">ı</span><span class="t3">z, bize onur verece</span><span class="t3">ğ</span><span class="t3">iniz gibi, size diplomalar</span><span class="t3">ı</span><span class="t3">n</span><span class="t3">ı</span> <span class="t3">gösterebilirim. Ayn</span><span class="t3">ı</span> <span class="t3">zamanda, ne kötü bir yoksulluk içinde ya</span><span class="t3">ş</span><span class="t3">ad</span><span class="t3">ığı</span><span class="t3">m</span><span class="t3">ı</span><span class="t3">z</span><span class="t3">ı</span> <span class="t3">görürsünüz.</span></p>

  <p class="p79"><span class="t3">Bize ac</span><span class="t3">ı</span><span class="t3">yaca</span><span class="t3">ğı</span><span class="t3">n</span><span class="t3">ı</span><span class="t3">z</span><span class="t3">ı</span> <span class="t3">biliyorum, çünkü sizin gibi ayd</span><span class="t3">ı</span><span class="t3">n ki</span><span class="t3">ş</span><span class="t3">ilerin genellikle merhametli ve yüce ruhlu olduklar</span><span class="t3">ı</span><span class="t3">n</span><span class="t3">ı</span> <span class="t3">biliyorum. Kader bana çok zalim davrand</span><span class="t3">ı</span><span class="t3">, kendim yoksullu</span><span class="t3">ğ</span><span class="t3">a al</span><span class="t3">ı</span><span class="t3">ş</span><span class="t3">t</span><span class="t3">ı</span><span class="t3">m ama aile</span><span class="t3">min aç kald</span><span class="t3">ığı</span><span class="t3">n</span><span class="t3">ı</span> <span class="t3">görmek, beni mahvediyor. Sizden yard</span><span class="t3">ı</span><span class="t3">m bek</span><span class="t3">lerken, bir kez daha en sad</span><span class="t3">ı</span><span class="t3">k kulunuz oldu</span><span class="t3">ğ</span><span class="t3">unu belirtmeme izin verin.</span></p>

  <p class="p14">En derin saygılarımla</p>

  <p class="p43">P. Fabantou, Tiyatrocu</p>

  <p class="calibre6">Mektupların yazarı adresini yazmamıştı. Hem bu dört mektup sanki dört ayrı kişiden gelmişti. Don Alvarez, Balizard Ana, Yazar Genflot ve Oyuncu Fabantou. İşin en tuhaf ve ilginç yanı mektupların hepsinin de aynı kalemden çıkmış olmasıydı. Aynı yalın ifade, aynı imla hataları.</p>

  <p class="p14">Bundan dolayı dört mektubu da aynı elin yazdığı kesindi.</p>

  <p class="calibre6">Üstelik, mektup kâğıtları da aynıydı. Aynı tütün kokusu, aynı kaba kâğıt. İstek konuları birbirine benzemiyordu, fakat niyet birdi; mektuplar yardım ve sadaka isteyen mektuplardı.</p>

  <p class="p19">Marius bu sırrı çözmeyi denemek bile istemedi, öyle mutsuz ve perişandı ki, hiçbir şeyle ilgilenecek gücü yoktu.</p>

  <p class="p19">Marius bir ara mektupları kızların düşürdüklerini sanmıştı, ama şu anda bundan o kadar emin değildi. Üstelik bu kâğıtlar metelik etmez, önemsiz, zırva şeylerdi.</p>

  <p class="p19">Marius, bunları o büyücek zarfa tıktı ve bir kenara atıp, yatağına yattı.</p>

  <p class="p19">Ertesi gün, her zamanki gibi yedide kalkmış, giyinmiş ve kahvaltısını ederek, çalışmak için masasına oturmaya hazırlanıyordu ki, kapısı çalındı.</p>

  <p class="p19">Fazla parası ve eşyası olmadığından kapısını asla kilitlemezdi. Anahtarı her zaman kapı kilidinin üstünde dururdu.</p>

  <p class="p19">Kapıcı, bunun için Marius’ü azarlar, bir gün soyulacağını söylerdi. Marius küçümseyerek: «Ne var ki, neyimi alacaklar?» derdi. Yine de Madam Bougon haklı çıktı, günün birinde, eski çizmeleri çalındı.</p>

  <p class="p20">Kapı bir daha çalındı ama usulca.</p>

  <p class="p20">«Buyurun,» diye seslendi Marius.</p>

  <p class="p20">Kapı açıldı.</p>

  <p class="p20">Marius önündeki yazıdan başını kaldırmadan sordu:</p>

  <p class="p20">«Bir şey mi istediniz, Madam Burgon?..»</p>

  <p class="p20">Ona ait olmayan bir ses:</p>

  <p class="p20">«Özür dilerim, Mösyö,» dedi.</p>

  <p class="p19">Ses kısık ve çatlaktı. İçkiden kalınlaşmış, uğultulu bir erkek sesine benzeyen bir sesti.</p>

  <p class="p20">Marius başını kaldırdı ve genç bir kız gördü.</p>

  <h2 class="calibre5" id="sigil_toc_id_208"><a class="calibre" id="ncx2829"></a><a class="calibre" id="a253"></a>4 BATAKLIK ÇİÇEĞİ</h2>

  <p class="p19">Aralık kapının önünde, çok genç bir kız duruyordu. Tavandaki pencereden akan o kötü ışık, kızı aydınlatıyordu.</p>

  <p class="p24">Bu uzun boylu, kemikli, zayıf bir kızdı, incecik bedeni yırtık bir etek ve yazlık bir gömlekle kapatılmıştı. Morarmış elleri vardı, kırık dişlerini gösteren çatlak dudaklar, fersiz olmasına rağmen, yine de küstah bakışlı gözler. Henüz gelişmemiş bir genç kız bedenine hiç uymayan bir cadının bakışları eklenmişti. Elli yaşla, on beşin birbirlerine karışması gibi bir şey.</p>

  <p class="p25">Marius, yerinden kalkmış ve bir hortlak gibi solgun bu kıza afallayarak bakıyordu.</p>

  <p class="p25">Aslında, kızın çirkin doğmadığı ilk anda seziliyordu. Bu da insanın içini sızlatıyordu. Evet, bu yoksul kız bile, çocukluğunda tombul ve hoş bir bebek olmuştu. Hâlâ gençliğin taze şirinliğiyle sefaletin yıpratması içinde çatışır gibiydi.</p>

  <p class="p25">Henüz on altısında olan bu gencecik yüzde, bir güzellik artığının can çekiştiği belliydi. Marius, onu kış yağmurlarında boğulan, sıkıntılı bulutlarla kaplı solgun bir güneşe benzetti.</p>

  <p class="p25">Delikanlı bu yüzü bir yerlerden hatırlıyordu. Kız kendisine yabancı gelmedi.</p>

  <p class="p14">«Bir şey mi istediniz?» diye sordu.</p>

  <p class="p14">Kız uğultulu sesiyle:</p>

  <p class="p14">«Size bir mektup getirdim, Mösyö Marius...»</p>

  <p class="p25">Marius kendisine adıyla seslenen kızın, kendisine nereden tanıdığını merak etti.</p>

  <p class="p25">Kız, ondan izin beklemeden sallanarak odaya girdi. Masanın yanına dek geldi. Ayakları çıplaktı, lime lime etekliğinin yırtıkları, uzun bacaklarını ve kemikli dizlerini ortaya çıkarmıştı.</p>

  <p class="p25">Marius zarfı açarken, kırmızı balmumunun kurumamış olduğunu fark etti. Mektup herhalde, çok uzaklardan gelmemişti. Şunları okudu:</p>

  <p class="p82"><span class="t3">İ</span><span class="t3">yi kalpli kom</span><span class="t3">ş</span><span class="t3">um, Say</span><span class="t3">ı</span><span class="t3">n Beyefendi,</span></p>

  <p class="p83"><span class="t3">Ş</span><span class="t3">u anda bana etmi</span><span class="t3">ş</span> <span class="t3">oldu</span><span class="t3">ğ</span><span class="t3">unuz iyili</span><span class="t3">ğ</span><span class="t3">i ö</span><span class="t3">ğ</span><span class="t3">renmi</span><span class="t3">ş</span> <span class="t3">haldeyim. Al</span><span class="t3">t</span><span class="t3">ı</span> <span class="t3">ay önce kiram</span><span class="t3">ı</span> <span class="t3">ödemi</span><span class="t3">ş</span><span class="t3">siniz. Tanr</span><span class="t3">ı</span><span class="t3">, sizden raz</span><span class="t3">ı</span> <span class="t3">olsun. Nas</span><span class="t3">ı</span><span class="t3">l te</span><span class="t3">ş</span><span class="t3">ekkür edece</span><span class="t3">ğ</span><span class="t3">imi bilemiyorum.</span></p>

  <p class="p82"><span class="t3">Size mektubu getiren büyük k</span><span class="t3">ı</span><span class="t3">z</span><span class="t3">ı</span><span class="t3">m,</span> nasıl bir <span class="t3">sefalet içinde ol</span><span class="t3">du</span><span class="t3">ğ</span><span class="t3">umuzu anlatacakt</span><span class="t3">ı</span><span class="t3">r, ¡ki günden beri, bir lokma yiyecek bula</span><span class="t3">mad</span><span class="t3">ı</span><span class="t3">k. Tam dört ki</span><span class="t3">ş</span><span class="t3">ilik zavall</span><span class="t3">ı</span> <span class="t3">bir aileyiz. E</span><span class="t3">ş</span><span class="t3">im hasta, günlerden beri yatakta. Bana yine o merhamet elinizi uzataca</span><span class="t3">ğı</span><span class="t3">n</span><span class="t3">ı</span><span class="t3">zdan eminim.</span></p>

  <p class="p83"><span class="t3">Vaktinizi ald</span><span class="t3">ığı</span><span class="t3">m için affedin ve en derin sayg</span><span class="t3">ı</span><span class="t3">lar</span><span class="t3">ı</span><span class="t3">m</span><span class="t3">ı</span> <span class="t3">lütfen kabul buyrunuz, yüce ruhlu soylu beyefendim.</span></p>

  <p class="p56"><span class="t6">Esireniz</span></p>

  <p class="p56"><span class="t6">Jondrette.</span></p>

  <p class="p25">Bu mektup karanlık bir mahzende ansızın yakılan bir mum gibi, Marius’ün aklını karıştıran o sırrı çözecekti. Evet, bu mektup bir akşam önce okuduğu o dört mektubun yazarındandı. Aynı elden aynı yazı, aynı imla hataları, aynı kâğıt, aynı dilenme ve aynı kötü tütün kokusu.</p>

  <p class="p25">Demek, o dört ayrı kişi; Don Alvarez, Balizard Ana, Yazar Genflot ve Oyuncu Fabantou, onun komşusu Jondrette'den başkası değildi.</p>

  <p class="p25">Fakat Marius, adamın gerçek adının Jondrette olabileceğinden de kuşkulanmıştı....</p>

  <p class="p25">Marius uzun süredir bu yıkıntılarda oturmasına rağmen, yine de komşuları hakkında fazla bilgi sahibi değildi. Aklı ve yüreği farklı hayallerle dolu delikanlı belki koridorda onlarla karşılaşmış olabilirdi. Fakat daha fazla ilgilenmemiş ve aylar önce bir sadaka verdikten sonra, onların varlığını unutmuştu. Kızı gözünün ısırmasının nedenini de artık anlıyordu. Herhalde, ona birkaç kez rastlamıştı...</p>

  <p class="p25">Genç adam artık gerçeği olanca çıplaklığıyla görüyordu. Yoksul Jondrette, çalışmayı sevmeyen, iyi kalpli kişilerin merhametlerini uyandırıp onlardan para alan bir parazit olmalıydı. O hiçbir zaman iş tutmamış bir asalak, bir şarlatandı. Varlıklı ve bonkör kişilerin adreslerini öğrenmiş, onları mektupları ve istekleriyle huzursuz ediyor ve aldığı sadakalarla zar zor hayatını sürdürüyordu. Ne var ki, fakir adamın bu yolda kızlarını da harcadığı, onları kullandığı gerçekti. Marius bir akşam öncesini, o gün batımında gördüğü kızları hatırladı. Kızlar koşmaktan soluk soluğaydılar. Birbirleriyle argo şeyler konuşuyorlardı. Bu da hayatlarının karanlık yanını ortaya koyuyordu. Ne kız ne kadın olan bu kişiler sefaletin ürünü olan lekeli ve günahsız canavarlardı. Kızların ağızlarından kaçırdıkları o «Polisler» sözünden, onların da korktuklarını ve doğru yoldan çıkmış olduklarını anladı. Yoksulluğun yıktığı zavallı yaratıklar!..</p>

  <p class="calibre6">Adları, yaşları hatta cinsiyetleri bile olmayan, bu biçare kızlar çocukluktan çıkar çıkmaz, hiçbir beceriye sahip olmadıklarından fenalığa alışırlar. O zavallıların ne özgürlüğü, ne fazileti, ne de iffetleri vardır. Daha dün açılan ve hemencecik solan çiçeklere benzer onların ruhları... tıpkı çamura ve hemencecik solan çiçeklere benzer onların ruhları...</p>

  <p class="calibre6">Marius’ün içi sıkılmıştı, acıyan gözlerle kıza baktı, baktı. Kız sanki hiçbir şeyin ayrımında değil gibi görünüyor ve kendi evinde dolaşır gibi, küstahça genç adamın odasını inceliyordu. O yırtık gömleği arada bir omuzlarından sıyrılıyordu, fakat kız çıplaklığını bile umursamadan iskemleleri itiyor, genç adamın tuvalet masasının üstündeki, tarak ve fırçaları elliyor, Marius’ün giysilerine hayretle bakıyordu.</p>

  <p class="p14">«Vay canına!» diye söyledi, «aynanız bile var!»</p>

  <p class="calibre6">Odada yalnızmış gibi, son moda şarkıları o uğultulu sesiyle mırıldanıyor. Yine de küstahlığına karşın, onda bir kaygı, bir ürkeklik seziliyordu. Küstahlık da bir utançtır.</p>

  <p class="calibre6">Kanatları kırık bir kuş gibi, kız oradan oraya sekiyor, her şeye beğeniyle bakıyordu. Marius, bu kızın bu taşkın neşesinin başka koşullar altında yetişmiş olsa, çok cana yakın bir şey olabileceğini düşündü.</p>

  <p class="calibre6">Delikanlı hiç sesini çıkarmadan üzgün ve dalgın gözlerle onu izledi.</p>

  <p class="p14">Kız masaya yaklaştı.</p>

  <p class="p14">«Ah, kitaplar!» diye bağırdı.</p>

  <p class="p84">Fersiz gözlerinde bir parıltı yanıp söndü ve gururlanır gibi: «Ben okumayı biliyorum,» dedi.</p>

  <p class="p20">Masadaki kitaplardan birini aldı, epey ustaca okudu:</p>

  <p class="p21"><span class="t3">General Baudouin, Waterloo ovas</span><span class="t3">ı</span><span class="t3">n</span><span class="t3">ı</span><span class="t3">n tam ortas</span><span class="t3">ı</span><span class="t3">ndaki Ho</span><span class="t3">ugomont kasr</span><span class="t3">ı</span><span class="t3">n</span><span class="t3">ı</span> <span class="t3">ku</span><span class="t3">ş</span><span class="t3">atma buyru</span><span class="t3">ğ</span><span class="t3">u alm</span><span class="t3">ı</span><span class="t3">ş</span><span class="t3">t</span><span class="t3">ı</span><span class="t3">.</span></p>

  <p class="p20">Kız bir ara okumayı bıraktı:</p>

  <p class="p21">«Waterloo, ben bu ismi iyi bilirim. Bir zamanlar orada savaşılmış, babam da Waterloo savaşına katılmış, İngilizlerle savaşmışız... Bizim evde herkes Bonapartçı’dır, biz imparatorun yanını tutarız.»</p>

  <p class="p20">Daha sonra kitabı bıraktı, bir kalem aldı.</p>

  <p class="p20">«Yazı da yazarım ben...»</p>

  <p class="p20">Kalemi hokkaya batırdı ve Marius’e bakıp:</p>

  <p class="p20">«Bir şeyler yazayım da görün,» dedi.</p>

  <p class="p21">Genç adamın yanıt vermesine fırsat bırakmadan, beyaz kâğıtlardan birini aldı ve üzerine şu sözleri yazdı: «Polisler geldi.» Sonra kalemi bir yere fırlattı ve anlattı:</p>

  <p class="p21">«Hiç imla yanlışı yok, bakın... Kız kardeşimle ben çok iyi bir öğretmenden ders aldık. Biz her zaman, bu kadar yoksul değildik, böyle bir yoksulluk için...»</p>

  <p class="p21">Birden konuştuğuna pişman olmuş gibi sustu, fersiz bakışlarını Marius’ün yüzüne çevirdi ve hiçbir şeyi dert etmez gibi: «Boş ver...» dedi. Sonra neşeli bir halk şarkısına başladı:</p>

  <p class="p36"><span class="t3">Karn</span><span class="t3">ı</span><span class="t3">m aç babac</span><span class="t3">ığı</span><span class="t3">m,</span></p>

  <p class="p36"><span class="t3">Yiyecek yok,</span></p>

  <p class="p36"><span class="t3">Ü</span><span class="t3">ş</span><span class="t3">üyorum anne,</span></p>

  <p class="p36"><span class="t3">Kaza</span><span class="t3">ğı</span><span class="t3">m yok,</span></p>

  <p class="p85"><span class="t3">Titre Lolotte A</span><span class="t3">ğ</span><span class="t3">la Jacquot...</span></p>

  <p class="p14">Şarkıyı yeni bitirmişti ki haykırdı:</p>

  <p class="calibre6">«Tiyatroya gider misiniz Mösyö Marius? Ben arada sırada giderim. Erkek kardeşim bize kimi zaman bilet bulur. Oyuncularla dost olduğundan, bana bilet getirir. Ne var ki, en tepede oturmasını hiç sevmem, pis pis tütün kokar orası, adamların giysileri berbattır.»</p>

  <p class="calibre6">Marius’e ilgiyle baktı. Ve yüzünde çok farklı bir ifadeyle şöyle dedi:</p>

  <p class="p14">«Alımlı birisiniz, Mösyö Marius, bunu biliyor muydunuz?»</p>

  <p class="calibre6">Birden ikisinin de aklına aynı şey gelmişti. Kız buna gülüp geçti, fakat Marius kıpkırmızı oldu.</p>

  <p class="calibre6">Kız ona yaklaştı ve elini okşar gibi genç adamın omzuna koydu:</p>

  <p class="calibre6">«Siz benim farkımda değilsiniz Mösyö Marius. Fakat ben sizi uzun zamandır tanıyorum. Kaç kez merdivenlerde rastladım size. Sizi Austerlitz civarında oturan Mabeuf Baba’nın evine giderken de gördüm. Çoğu zaman ben de oralarda gezmeye giderim. Şu kabarık saçlarınız size çok yakışıyor!»</p>

  <p class="p14">Sevimli hale getirmek istediği sesi, daha da kısık çıkmıştı.</p>

  <p class="p14">Marius usulca geri çekildi, ağır ve ciddi nezaketiyle:</p>

  <p class="calibre6">«Matmazel, dün akşam yolda bulduğum şu zarfı size vereyim. Bunun size ait olduğunu düşünüyorum.»</p>

  <p class="p14">O dolgun zarfı kıza uzattı.</p>

  <p class="p14">Kız sevinçle el çırptı:</p>

  <p class="p14">«Yaşasın!..»</p>

  <p class="p14">Daha sonra paketi açmaya başladı:</p>

  <p class="calibre6">«Aman Tanrım! Kız kardeşimle az mı aradık? Demek siz buldunuz? Caddede buldunuz değil mi? Herhalde, koşarken düşürmüşüz. Benim kardeşim küçük, bu ahmaklığı o yapmıştır. Eve döndüğümüzde baktık zarf yok. Dayak yemekten korktuğumuz için babamıza bunları adreslere bıraktığımızı söyleyerek, yalan attık. Hoş, adreslere bıraksak ne faydası olacaktı ki. Bunların benden düştüğünü nasıl anladınız? Öyle ya, yazıdan olmalı, dün caddede koşarken birine çarpmıştım. Kız kardeşim birine çarptığımı söyledi. Demek size çarptım, sizi fark etmemişim ben...»</p>

  <p class="p25">Konuşurken mektuplardan birini ayırmıştı. Bu Saint-Jacques Kilisesinin devamcısı, o insancıl adama yazılandı.</p>

  <p class="p25">«İşte bunu veririm. Sabahları erkenden duaya gelecek o moruk bonkördür. Hemen yetiştireyim, belki birkaç metelik verir. Tam üç gündür ağzımıza bir lokma şey girmedi.»</p>

  <p class="p14">Daha sonra gülerek ekledi:</p>

  <p class="p25">«Bugün yemek yersek, önceki günün yemeğini, dünün ve bugünün yemeğini yemiş oluruz.»</p>

  <p class="p25">İşte o zaman Marius, bu sefil yaratığın kendisinden para istemeye geldiğini hatırladı, ceplerini karıştırdı, bir şey bulamadı.</p>

  <p class="p25">Kız, sanki Marius odada yokmuş gibi, kendi kendine sürdürdü:</p>

  <p class="p25">«Zaman zaman, başımı alıp giderim, geceyi dışarıda geçiririm. Geçen kez başımızın üstünde bir çatı bile yoktu, kışı köprüaltlarında geçirdik. Donmamak için, birbirimize sarılırdık. Küçük kız kardeşim, sürekli ağlardı. Karanlıkta su ne kadar korkunç, hele geceleri... Kaç kez, kendimi ırmağa atmayı düşündüm ama, suyun epey soğuk olacağını düşünerek caydım. Bazı geceler, tek başıma çıkıp hendeklerde uyurum. Geceleyin caddede dolaşırken ağaçlar bana çatal gibi görünürler. Evleri, simsiyah evleri kilise kuleleri gibi görürüm. Beyaz duvarlar ırmak gibi görünür. Aman Tanrım, neden her yeri, sular basmış diye söylenirim. Yıldızlar da fenerler gibi parlar, sanki tüterler ve rüzgâr onları söndürür. Otların nefes alışları kulaklarımda titreşir. Geceleyin laterna sesleri duyarım, fabrikaların makineleri de epey gürültü çıkarır. Bana taş atıyorlar sanıp, hemen ordan sıvışırım. Herhalde açlıktan böyle değişik düşüncelere kapılıyorum.»</p>

  <p class="p14">Kız, genç adama delice bir bakışla baktı.</p>

  <p class="calibre6">Marius ceplerini arana arana, sonunda bir beş franklık metal parayla, on altı metelik buldu. Başka parası yoktu. On altı metelik o günkü yemek parasıydı, bunu başka bir cebine koydu ve beş frankı kıza uzattı.</p>

  <p class="p14">Kız parayı aldı, sevinçle:</p>

  <p class="p14">«Oh güneş doğdu!» dedi.</p>

  <p class="p14">Daha sonra argo dille dert anlatmaya çalıştı:</p>

  <p class="calibre6">«Oh yaşasın. Beş frank, pırıl pırıl. Kıyak çocuksunuz Mösyö Marius. Kalıbımı basarım, vay be! Bu parayla etler gelsin, şölen var!..»</p>

  <p class="calibre6">Kız omuzlarına kayan gömleğini düzeltti, boynunu öptü Marius’ün. Önce selamladı, sonra el sallayıp:</p>

  <p class="calibre6">«İyi günler efendim, teşekkürler, haydi şimdi de gidip şu moruğu cımbızlayayım.»</p>

  <p class="calibre6">Kapıya giderken dolabın üstündeki bayat ekmek parçasını kaptı ve ısırıp:</p>

  <p class="calibre6">«Oh ne hoş, dişlerimi kıracak kadar da katı!» dedi ve çıkıp gitti.</p>

  <h2 class="calibre5" id="sigil_toc_id_209"><a class="calibre" id="ncx2910"></a><a class="calibre" id="a254"></a>5 MARİUS’ÜN ODASINDAKİ İZLEME YERİ</h2>

  <p class="calibre6">Marius yıllardır sıkıntı içinde yaşamış, koyu bir yoksulluk çekmişti, fakat kızı gördükten sonra, asıl sefaleti de görmüş oldu. Erkeğin yoksulluğunu gören pek bir şey görmez, kadının yoksulluğunu görmeli, fakat bu yoksulluktan daha kötüsü vardır: O da çocuğun açlığıdır.</p>

  <p class="calibre6">İnsanoğlu, yoksulluğun sınırına geldiğinde, ne yazık ki her yola başvurur. Kendisini çevreleyen savunmasız kişilerin, vay haline! Yoksulun, hiçbir şeyi kalmamıştır. Ne işi, ne parası, ne ekmeği, ne ateşi, ne cesareti, ne de iyi niyeti. Her şey terk etmiştir onu... Gün ışığı kendisine nasıl sönük gelirse, ruhundaki iyi duygular da öylece sönük gelir.</p>

  <p class="p25">İşte bu haldeki erkek çoğu zaman kadınının ve çocuğunun zayıflıklarını kendi yararına kullanacaktır.</p>

  <p class="p25">İşte o zaman, uçurumun en dibinde saymalı kendisini. Düştüğü acı, onu cinayetlere bile sürükleyebilir.</p>

  <p class="p25">Sağlık, gençlik, edep, tenin kutsal ve yabani titremeleri, yürek ve bekâret, ruhun bir örtüsü olan utanma... Bütün bunlar yoksuluktan korunma için bir çare arayan unsurlarca kötüye kullanılır.</p>

  <p class="p25">Artık kepazelik batağına düşmüşlerdir. Oradan kurtuluş yoktur. Aileler, çocuklar, erkek ve kız kardeşler, kadınlar ve erkekler, hepsi de bu cinsiyet ve akrabalık karışımında, kepazelik ve günahsızlık tuzağına yakalanabilirler. Artık birbirlerine dayanmış halde, birlikte yaşarlar.</p>

  <p class="p25">Kader bataklığında birleşmişlerdir, üzüntüyle bakışırlar. Ah zavallılar, yüzleri ne kadar da solgun, ne çok üşüyorlar. Sanki onlar bizden çok farklı ve güneşe çok uzak, farklı bir gezegendeler.</p>

  <p class="p25">Demin odasına giren kız Marius için gölgelerin aracısı olmuştu. Kız, kendisine gecenin en müthiş yanını göstermişti.</p>

  <p class="p25">Marius hemen kendi bencilliğinden tiksindi. Kendi derdine düşmüş, aylardan beri, bir duvarın ayırdığı yan odada yaşayan ailenin acısıyla ilgilenmemişti. Bir kez kiralarını vermekle, her şey yoluna girdi sanmıştı. Marius düşündükçe korkuyordu. Yanı başında, açlık ve soğukla yaşayanların olması ve kendisinin onlara yardım etmediğini düşünmesi genç adamı perişan etti. Aslında okuduklarından sonra, Marius bu ailenin her açıdan alçak olduğunu anlamakta gecikmemişti, fakat yine de insandılar. Düşüp de alçalmamış olana az rastlanırdı, üstelik kişi ne kadar sefil olursa olsun, ona yardım kaçınılmaz bir görevdir. Zaten zavalllılarla alçakların, lanetli «Sefiller» kelimesinde birleştiği, karıştığı bir yer vardır. Kabahat kimdedir? Üstelik düşkünlük çoğaldıkça merhamet da çoğalmalıdır.</p>

  <p class="p14">Çok namuslu bir genç olan Marius, kendi kendisini kandırmaktan hoşlanmazdı. Kendi kendisini suçlarken, bakışları o ince duvara çevrili, sanki duvarın gerisindekileri görmek ister gibiydi... Duvar dar ve uzun tahtalardan yapılmıştı. Üzerinde bir kat alçı badanası olan bu duvar, epey ince olduğu için yan odadan gelen seslerin duyulması işten bile değildi. Marius daima hayaller içinde olduğundan, şimdiye değin, bunu fark etmemişti. Marius gözlerini bu önemsiz duvara dikmişti ki, irkildi. Tavana yakın birkaç santimlik üçgen biçimli bir delik vardı. Marius, bunun bir izleme deliği olacağını düşündü ve yardım etmek için onları yakından gözlemek istedi. Masanın üstüne çıktı ve gözünü deliğe uydurdu.</p>

  <h2 class="calibre5" id="sigil_toc_id_210"><a class="calibre" id="ncx2921"></a><a class="calibre" id="a255"></a>6 MAĞARADAKİ YABANCI</h2>

  <p class="p21">Şehirlerin de ormanlarda olduğu gibi, mağaraları vardır. Bu mağaralarda en korkunç en fena yaratıklar yaşar. Şehir mağaralarında en çirkin, en yabani, en korkunç şeyler saklanır, oysa ormanlardaki mağaralarda, yabani ama asil yaratıklar bulunur. Aslında, yabani hayvan barınaklarının, insanların saklandıkları yerlerden çok daha üstün olduklarını hemen söyleyebiliriz. Uzatmayalım, mağaralar izbelerden daha iyidirler.</p>

  <p class="p20">Marius bir izbe görüyordu.</p>

  <p class="p21">Gerçi kendisi de yoksuldu ve odası fakir birinin odasıydı, ama sefaleti asildi, odası tertemizdi. Şu anda, o gördüğü mezbele iğrendirici, kasvetli ve korkunç görünümlüydü. Eşya olarak sadece hasır bir iskemle, kırık bir masa, birkaç kırık çanak çömlek ve bir köşede şilteler vardı. Örümcek ağlarının kapattığı bir tavan penceresinden ışık alıyordu. Bu çatı penceresinden giren o ölü ışıkta insan yüzleri hortlağa dönüşüyordu. Duvarlar yer yer çatlamıştı ve korkunç bir hastalığın yaralarını taşıyan yüzlere benziyordu. Nemden yer yer yosun bağlamış bu duvarlarda, kömürle birkaç müstehcen resim çizilmişti.</p>

  <p class="p22">Marius’ün odasının zemini kırmızı tuğla döşeliydi, oysa orada zemin topraktı. Tozdan ve çamurdan görünmüyordu. Yere pılı pırtı, takunyalar atılmıştı. Üstelik bu odada, bir de ocak vardı. Bundan dolayı yıllık kirası da kırk franktı ya... Bu ocakta neler yoktu ki, kırık tahtalar, çivilere asılı kumaş parçaları, parçalanmış bir kuş kafesi, bir mangal, kül ve biraz kıvılcım. İki ıslak odun tüterek yanıyordu...</p>

  <p class="p22">Bu çöplüğün daha da korkunç görünmesinin nedeni, onun epey enli olmasıydı. Açıları, köşeleri, karanlık delikleri olduğu gibi tavandan da kirişler sarkıyordu. Bunlar örümceklere ve karafatmalara barınak olmuştu... Hoş, burada yaşayanlar da bu böceklerden farksızdı ya... Şiltelerden biri, kapıya yakın, diğeri, pencerenin önündeydi.</p>

  <p class="p22">Marius, hemen karşıkı duvarda kara bir çerçevede bir resmin olduğunu gördü. Renkli gravürün altında irice harflerle «rüya» yazılıydı. Gravür, uyuyan bir genç kadınla, uyuyan bir çocuğu anlatıyordu. Çocuk, adamın dizlerine yatmıştı, bulutlarda gagasında bir taç tutan bir kartal... Uyuyan kadın bilinçsizce sanki tacı çocuktan uzaklaştırmak ister gibi elini yukarı atmıştı... Gravürün alt kısmında, iyi giyimli Napoleon sarı bir sütuna yaslanmıştı. Sütunda şu yazı okunuyordu:</p>

  <p class="p29">MARİNGO</p>

  <p class="p29">AUSTERLİTZ</p>

  <p class="p29">IENA</p>

  <p class="p29">WAGRAMME</p>

  <p class="p29">ELOT</p>

  <p class="p22">Bu tablonun hemen altında duvara dayalı tersyüz edilmiş bir çerçeve daha vardı ki, Marius bunu asmayı unuttuklarını düşündü.</p>

  <p class="p22">Marius, masada bir hokka, kalem ve kâğıt gördü. Masa başında zayıf, altmışında görünen, solgun yüzlü bir adam vardı. Sinsi, cin yüzünden fenalık akıyordu.</p>

  <p class="calibre6">Adamın uzun gri sakallıydı. Gri kıllı kolları ve kıllı bağrını açıkta bırakan bir kadın bluzu giymişti. Çamurlu pantolonu bacağında, ayak parmaklarını ortaya çıkaran delik ayakkabılar giymişti. Ağzındaki pipoyu hazla içiyordu. Evde ekmek yoktu, fakat aile reisi yine de kendisini tütünsüz koymamıştı.</p>

  <p class="calibre6">Bir şeyler yazıyordu. Marius, okuduğu o dilenme mektupları gibi mektuplar yazdığını var saydı.</p>

  <p class="p14">Masanın bir kenarında, cildi yırtık bir roman duruyordu.</p>

  <p class="calibre6">Adam, bir yandan yazıyor, bir yandan da yüksek sesle konuşuyordu:</p>

  <p class="calibre6">«Öldükten sonra bile eşitlik yok. Pere-Lachaise mezarlığına bak, zenginlerin mezarlarında akasyalar var. Güzel yoldan arabayla çıkılıyor. Diğerleri lanetlenmişler, parasızlar, alçaklar, onlar basık yerdeler. Kişi ta dize değin çamura batar insan orada yürürken. Herhalde cesetlerin daha hızlı çürümesi için onları oraya gömerler.»</p>

  <p class="calibre6">Sustu, yumruğunu masaya indirdi ve diş gıcırdatıp: «Vay canına, kahrolsun şu hain dünya!»</p>

  <p class="calibre6">Kırkında, belki de yüz yaşında bir kadın, ocağın önüne çömelmişti.</p>

  <p class="calibre6">O da çok kötü giyimliydi. Yamalı bir bluz ve yer yer yatak çarşaflarıyla yamalı bir etek. Kadın çömelmiş olmasına rağmen, uzun boylu olduğunu belli ediyordu. O kara kuru eşinin yanında, çam yarmasıydı. Gri tellerle karışık tiksindirici kırmızı saçları vardı, arada bir kürek gibi elleriyle bu saçları alnından geriye atıyordu.</p>

  <p class="calibre6">Kadının hemen yanında masada, o romanın aynısı bir roman daha vardı, herhalde aynı eserin ikinci cildi...</p>

  <p class="calibre6">Şiltelerden birinde, Marius neredeyse çıplak denecek giyimli ince uzun bir kız gördü. Kız ayaklarını uzatarak oturmuş, ne işitiyor, ne görüyor ne de yaşıyordu sanki.</p>

  <p class="calibre6">Bu herhalde, demin Marius’ün odasına gelen kızın kardeşiydi.</p>

  <p class="p19">Kız on ikisinde bir çocuk kadar inceydi, fakat dikkatle bakınca hiç yoksa on beş yaşında olduğu anlaşılıyordu. Bu, bir gün önce caddede «Koştum» diyendi.</p>

  <p class="p19">O hastalıklı bir çocuktu, uzun zaman kavruk kalan, sonra hemen uzayanlardan. Sefalet bu insan bitkilerini, böyle sıskalaştırır. Bu biçare yaratıkların, ne çocuklukları olmuştur, ne de gençlikleri...</p>

  <p class="p19">On beşinde, on iki gösteren bu zavallılar, on altı yaşında yirmilik gibi görünürler. Daha dün çocuk olan bu kız, birden kadına dönüşür, sanki hayatlarını daha seri bitirmek için onun üstünden atlarlar.</p>

  <p class="p20">Şu sırada o bir çocuğa benziyordu.</p>

  <p class="p19">Bu odada, kimsenin herhangi bir iş yapmadığı görülüyordu. Ne bir gergef vardı, ne de bir çıkrık, ne bir tezgâh. Gereçler bile görünmüyordu. Bir köşede tuhaf görünümlü paslı zincirler vardı. Acıya hazırlanan ve can çekişmeyi geliştiren bir uyuşukluk...</p>

  <p class="p19">Marius, uzun uzun bir mezardan bile daha kasvetli görünen bu odaya baktı.</p>

  <p class="p19">Bazı yoksulların varlıklarını sürdürmek için barındıkları nemli mahzen, mezbele toplumsal yapıtların en alt katını oluşturur, mezar değilse bile, mezara epey yakındır. Konaklarının girişine olanca servetlerini, gömülerini yığan paralı insanlar gibi, ölüm de en koyu yoksulluğunu burada toplamıştı.</p>

  <p class="p19">Adam susmuştu, kadın konuşmuyor, genç kız soluk bile almıyordu. Kâğıt üzerindeki kalemin sesinden başka ses yoktu.</p>

  <p class="p20">Adam yazmayı sürdürüp:</p>

  <p class="p20">«Ah alçak dünya!» diye homurdandı.</p>

  <p class="p19">Dünya kurulduğundan beri insanın kaderine isyan etmesi olan bu tür isyanlar duyulmuştur. Kadın eşini avutmak istedi:</p>

  <p class="p19">«Ah kocacığım,» dedi, «kaygılanma, şu adamlara yazmak seni yordu.»</p>

  <p class="p24">Yoksul ailelerde bedenler birbirlerine sokulur, fakat yürekler aksine birbirlerinden uzaklaşır. Anlaşıldığı kadarıyla, yıllar önce, şu çam yarması kadın, bu sıskacık adamı epeyce sevmişti, ama kendilerini kuşatan o korkunç sefalete beraber dayanmak, onları birbirlerinden uzaklaştırmıştı. Kadında, eşine karşı ölü bir yakınlıktan başka duygu kalmamıştı, ama yalnızca adet yerini bulsun diye ona «sevgilim» «canım» gibi şeyler söylüyordu. Bunları dudakları seslendiriyordu, kalbi çoktan susmuştu.</p>

  <p class="p20">Erkek tekrar yazmaya başlamıştı.</p>

  <h2 class="calibre5" id="sigil_toc_id_211"><a class="calibre" id="ncx2960"></a><a class="calibre" id="a256"></a>7 STRATEJİ</h2>

  <p class="p19">Marius’ün kalbi daralmıştı, delikten bakmayı bırakıp aşağı inecekti ki, bir gürültü dikkatini çekti ve tekrar izlemeye başladı.</p>

  <p class="p20">Kapı ansızın açılmıştı.</p>

  <p class="p19">Adamın büyük kızı kapıda belirdi. Çıplak ayaklarına erkek pabuçları giymiş, morarmış bileklerine değin çamura batmıştı, üzerinde lime lime bir giysi vardı. Kapıyı bir tekmeyle açtı ve soluk almak için bekledikten sonra sevinçle haykırdı:</p>

  <p class="p20">«Geliyor!..»</p>

  <p class="p19">Baba bakışlarını kaldırdı, kadın başını çevirdi, fakat şiltedeki küçük kız kıpırdamadı.</p>

  <p class="p20">Baba sordu: «Gelen kim?»</p>

  <p class="p20">«Kim olacak, şu kilisedeki hayırsever moruk.»</p>

  <p class="p20">«Geliyor mu dedin? Emin misin?»</p>

  <p class="p20">«Ardımdan geliyor, ama arabayla.»</p>

  <p class="p20">«Araba mı? Yüce Tanrım, o bir parababası olmalı.»</p>

  <p class="p20">Baba yerinden fırladı, coşkuyla sordu:</p>

  <p class="p19">«Adamın geldiğinden nasıl böyle emin olabilirsin? Peki ama, ya kira arabasıyla geliyorsa, nasıl oldu da sen ondan önce geldin? Ona adresi verdin mi? Koridordaki son kapı olduğunu söyledin mi? Aman Tanrım, umarım yanılmaz. Ya, demek onu kilisede buldun? Mektubumu sonuna değin okudu mu? Ne dedi?»</p>

  <p class="p14">Kızı anlattı:</p>

  <p class="p25">«Hey babalık, çeneyi bırak, izin ver anlatayım. Kiliseye girdim, her zamanki yerinde oturuyordu, onu diz çökerek selamladım ve mektubu uzattım. ‘Nerede oturuyorsunuz kızım?’ diye sordu. ‘Sizi götüreyim efendim,’ dedim. ‘Hayır olmaz, kızımın alışverişleri var, bir arabaya biner geliriz,’ dedi. Ona adresi verdiğimde bir ara afallamış göründü, onun sarardığını fark ettim, sonra: ‘Önemi yok, yine de gelirim. Arabaya bineceğim için, siz eve gitmeden belki kapıda karşılaşırız,’ dedi.</p>

  <p class="p25">«Tören bitince kızıyla kiliseden çıkıp bir arabaya bindiklerini gördüm. Ona adresi uzun uzun tarif ettim, koridorun sonundaki kapı dedim, kaygılanma babalık, işler tıkırında.»</p>

  <p class="p14">«Peki ama geleceğinden nasıl bu kadar emin olabilirsin?»</p>

  <p class="p25">«Demin sapakta arabasını gördüm, sana haber vermek için, pergelleri açıp geldim.»</p>

  <p class="p14">«Arabanın aynı araba olduğunu nasıl çaktın?»</p>

  <p class="p25">«Numarasına bakmıştım, ihtiyarla kızı, 440 numaralı arabaya binmişlerdi. Şu anda aynı araba bizim sokağa girmiştir bile.»</p>

  <p class="p14">«Bravo sana, akıllı kızsın doğrusu.»</p>

  <p class="p14">Kız babasına aksice baktı ve katı bir sesle:</p>

  <p class="p25">«Bunu ben de biliyorum fakat bana bak babalık, bir daha ayağıma bu pis şeyleri giymem, yalınayak giderim, daha iyi!.. Bunlarla kaç kez kaydım, neredeyse çamurlara batıyordum.»</p>

  <p class="p14">Babası kızının katı sesine, çok uysal bir sesle yanıt verdi:</p>

  <p class="p25">«Haklısın çocuğum. Ne yazık ki, yoksulların kiliseye yalınayak girmeleri yasak.» Daha sonra aynı coşkuyla sordu: «Gelecek dedin değil mi?»</p>

  <p class="p25">«Demin çok yakınlardaydı. Birkaç dakikaya kalmaz, burada olur kesin.»</p>

  <p class="p14">Adam yerinden fırladı, yüzü aydınlanmıştı.</p>

  <p class="p25">«Hey, hanım duydun mu bak? Hayırsever baba geliyor, hemen ocağı söndür.»</p>

  <p class="p14">Daha sonra büyük kızına:</p>

  <p class="calibre6">«Sen de şu sandalyenin hasırlarını sök, daha kötü görünsün.»</p>

  <p class="p14">Kız anlayamamıştı.</p>

  <p class="calibre6">Adam, kıza yardım olsun diye, bir tekmeyle hasırın oturak yerini deldi.</p>

  <p class="p14">Daha sonra sordu:</p>

  <p class="p14">«Dışarısı çok mu soğuk?»</p>

  <p class="p14">«Çok soğuk, kar yağıyor.»</p>

  <p class="p14">Adam şiltede yatan küçük kızına döndü ve bağırarak:</p>

  <p class="calibre6">«Haydi tembel, kaç saattir zıbarıyorsun, sen hiç iş yapmaz mısın? Şu camı kır.»</p>

  <p class="p14">Kız titreyerek, yerinden kalktı. Baba yineledi:</p>

  <p class="p14">«Beni duymadın mı?» diye payladı.</p>

  <p class="p14">«Haydi, kırsana şu camı.»</p>

  <p class="calibre6">Çocuk neye uğradığını bilmeden, hemen istenileni yapmak için, yumruğunu cama vurarak kırdı. Büyük bir şangırtı koptu. Cam yere inmişti. Fakat kızın bileği kesilmişti, oluk oluk kan aktı.</p>

  <p class="calibre6">Baba ağır bir sesle: «İyi,» dedi ve savaştan önce ordusunu denetleyen bir general gibi, çevresine bakındı.</p>

  <p class="calibre6">Henüz sesini çıkarmamış olan anne, dirseğinin üstünde doğruldu ve titreyerek sordu:</p>

  <p class="p14">«Kocacığım ne yapmak istiyorsun?»</p>

  <p class="p14">Kocası:</p>

  <p class="p14">«Sen hemen şu yatağa yat.»</p>

  <p class="calibre6">Karşı çıkılmaz bir sesle konuşmuştu, kadın onun söylediğine uydu.</p>

  <p class="p14">Sonra köşeden bir hıçkırma sesi geldi. Adam:</p>

  <p class="p14">«Orada neler oluyor?» diye bağırdı.</p>

  <p class="calibre6">Küçük kız sindiği yerden çıkmadan, kanlı bileğini gösterdi. Camı kırarken yaralanmıştı, annesinin şiltesine yaklaştı ve sessizce ağlamayı sürdürdü.</p>

  <p class="p14">Derken annesi haykırdı:</p>

  <p class="calibre6">«Gördün mü yaptığını! Camı kırarken çocuk bileğini kesti...»</p>

  <p class="calibre6">Adam gururla: «Daha iyi ya,» dedi, «ben bunu biliyordum, farkındayım.»</p>

  <p class="p14">«Ne dedin? Delirdin mi?»</p>

  <p class="calibre6">«Kapa çeneni! Elinin hamuruyla erkek işine karışma, aklın ermez...»</p>

  <p class="calibre6">Daha sonra üzerindeki kadın bluzundan kocaman bir parça yırtıp, kızın kanlı bileğini bağladı.</p>

  <p class="p14">«Oh, oh!» dedi, «çok kederli bir sahne oldu doğrusu!»</p>

  <p class="calibre6">Kırık camdan buz gibi bir rüzgâr saldırdı içeri, dışarıda karın lapa lapa yağdığı görülüyordu. Bir gün önce beliren güneş, sözünü tutmuş, yanında karı ve soğuğu getirmişti.</p>

  <p class="calibre6">Adam etrafına bir kez daha hoşnutça baktı ve ıslak odunlara biraz kül attı.</p>

  <p class="p14">Yerinden fırladı ve ocağa dayanarak:</p>

  <p class="calibre6">«Dekor tamam,» dedi. «Artık hayırsever ziyaretçimizi bekleyebiliriz.»</p>

  <h2 class="calibre5" id="sigil_toc_id_212"><a class="calibre" id="ncx3021"></a><a class="calibre" id="a257"></a>8 ÇÖPLÜĞE DOĞAN GÜNEŞ</h2>

  <p class="calibre6">Marius’ün önceden tanıdığı büyük kız, babasına yaklaşıp elini uzattı.</p>

  <p class="p14">«Bak ne çok üşüdüm.»</p>

  <p class="p14">«Amma yaptın, ben senden daha çok üşüyorum.»</p>

  <p class="calibre6">Kızının yaralanmasına öfkelenen kadın, eşinden intikam almak istercesine bağırdı:</p>

  <p class="calibre6">«Sen herkesten daha çoğunu yaparsın, her şeyi herkesten daha iyi yaparsın, fenalığı bile.»</p>

  <p class="p14">«Sus!»</p>

  <p class="p14">Adam karısına öyle bir bakmıştı ki, kadın sustu.</p>

  <p class="calibre6">Uzun bir sessizlik. Büyük kız, eliyle eteğindeki çamurları sildi; küçük kız hıçkırmayı sürdürdü. Annesi, onun başını elleriyle sardı ve yüzünü öpücüklere boğarak:</p>

  <p class="calibre6">«Canım çocuğum, sus artık, ağlama, babanı kızdıracaksın. Birazdan acın geçer,» dedi.</p>

  <p class="calibre6">«Hayır, bırak ağlasın, tam aksine, ağlasın. Hıçkır kız, canın çok açıyormuş gibi ağla!»</p>

  <p class="p14">Daha sonra büyük kızın yakasına yapıştı:</p>

  <p class="calibre6">«Bana bak, adam hâlâ görünmedi, ister misin caymış olsun? Ateşimi boşuna söndürmüş, iskemlemi boşuna parçalamış ve camı da boşuna kırmış olurum.»</p>

  <p class="p14">Kocasına hâlâ kin tutan kadın:</p>

  <p class="calibre6">«Kızını boşuna yaralamış olduğunu da ekle, rica ederim,» dedi.</p>

  <p class="p14">Baba homurdanmaya başladı:</p>

  <p class="calibre6">«Aman Tanrım, şu çöplükte dondurucu bir soğuk var, ister misin adam fikir değiştirmiş olsun, gelmesin. Mösyö kendilerini bekletiyorlar mı? Ah şu paralı adamların ipiyle kuyuya inilir mi? Onların karınları tok, sırtları pek ya, yoksullara niye üzülsünler? Üstelik bizi küçük ve aşağı gördüklerini de hiç saklamazlar, yine bu hayırsever herif de birkaç pılı pırtı getirecek, işe yaramayan paçavralar. Ah gözü kör olası para... para bulunca bizim bunu içkiye harcadığımızı, bizlerin uyuşuk ve sarhoş alayı olduğumuzu söylerler... Peki ya, kendileri? Kendileri bizden daha mı iyi sanki? Ah şu zenginlerin hepsini bir bohçaya sarıp, denize atmalı!.. Senin şu bunak nerede kaldı kız? Hayvan herif belki de adresi unuttu! Gelmeyeceğine iddiaya girerim, o hergele moruğun...»</p>

  <p class="calibre6">Tam o sırada kapıda usulca bir tıkırtı oldu. Adam, hemen koştu ve yerlere değin eğilip selamlayarak kapıyı açtı:</p>

  <p class="calibre6">«Buyurunuz Mösyö, buyurun velinimetim, güzel kızınızla bizim şu fakirhaneyi onurlandırdınız.»</p>

  <p class="p14">İhtiyar bir beyle, bir genç kız kapıda göründüler.</p>

  <p class="calibre6">Marius yerinden oynamamıştı. O andaki hislerini hiçbir dil anlatamaz.</p>

  <p class="p14">Kapıda duran O idi; gelmişti.</p>

  <p class="calibre6">Seven bir kalp, bu tek harfin içinde ne mutluluklar sığacağını bilir.</p>

  <p class="calibre6">Evet gelmişti: Parktaki Sevgili. Marius’ün Ursula’sı gelmişti. Yokluğu ufuklarını gölgeleyen o güneş karşısında tekrar ışıyordu. Onun güzel gözleri, pürüzsüz alnı, pembe dudakları ve şirin yüzü yine tam karşıda parlıyordu. Kaybettiği görüntü yok olduğunda, Marius karanlık bir geceye saplanmıştı, fakat artık şansı dönmüştü, ufuklarını güneş aydınlatıyordu.</p>

  <p class="calibre6">Uzun zaman güneş tutulmuş, gölgelerde bocalamıştı Marius, fakat şu anda güneşine tekrar kavuşmuştu.</p>

  <p class="calibre6">Bu iç sıkıcı çöplüğü, bu iğrenç odayı, bu biçimsiz gölgeleri hemen ışığa boğmuştu.</p>

  <p class="calibre6">Marius bayılacak gibiydi. Kalbi o kadar çarpıyordu ki, yandakilerin duymalarından korktu, gözleri kararmıştı. Ağlamamak için kendisini zor tuttu. Uzun zaman aradıktan sonra, onu bulmuştu. Sanki yitirdiği ruhuna bir daha kavuşmuştu.</p>

  <p class="calibre6">Güzel kız fazla değişmemişti. Yalnızca yüzü, eskisi gibi renkli değildi. O kadifemsi yanakları solgundu. Nazlı yüzünü, mor menekşe bir şapka gölgeliyordu. Kalın satenden, siyah bir manto gövdesini örtüyor, eteklerinin altından saten ayakkabılı o ufacık ayakları görünüyordu.</p>

  <p class="p14">Yanında her zamanki gibi, o ihtiyar vardı.</p>

  <p class="calibre6">Genç kız odanın ortasına değin yürümüş ve masanın üstüne elindeki ağır çıkını koymuştu.</p>

  <p class="calibre6">Evin büyük kızı kapının arkasına çekilmiş ve kıskanç gözlerini bu kadife şapkaya, saten mantoya ve güzel yüze dikmişti. Tatlı ve mutlu yüze üsteleyerek baktı.</p>

  <h2 class="calibre5" id="sigil_toc_id_213"><a class="calibre" id="ncx3052"></a><a class="calibre" id="a258"></a>9 JONDRETTE MERHAMET EDİLSİN DİYE AĞLIYOR</h2>

  <p class="calibre6">Çöplüğün içi o kadar karanlıktı ki, dışarıdan girenler uzun zaman hiçbir şeyi göremediler. Dehlize girmiş gibi bir izlenime kapıldılar.</p>

  <p class="calibre6">Yeni gelenler ürkerek içeri girdiler. Onlar odanın içini iyi göremiyorlardı, fakat içerdekiler onları gözlüyordu.</p>

  <p class="calibre6">İhtiyar iyi yüzünde hüzünlü bir gülümseyişle ev sahibesine sokuldu:</p>

  <p class="calibre6">«Mösyö şu çıkında yeni giysiler bulacaksanız. Yünlü çoraplar ve yün şallar.»</p>

  <p class="p14">Jondrette yerlere değin eğilerek ziyaretçiyi selamladı:</p>

  <p class="calibre6">«Ah iyi kalpli velinimetim bizi ihya ettiniz...» Bu arada kızının kulağına eğildi ve konuklara duyurmamak için fısıltıyla soludu:</p>

  <p class="calibre6">«Sana demedim mi, sürekli aynı şey, giysi, fakat para yok. Söyle bana şu döküntü adamın mektubunu hangi isimle imzalamıştım?»</p>

  <p class="p14">Kızı fısıldadı:</p>

  <p class="p14">«Fabantou.»</p>

  <p class="calibre6">Jondrette tam vaktinde davranmıştı, çünkü tam o sıra ihtiyar onun ismini unutmuş gibi:</p>

  <p class="calibre6">«Çok kötü bir halde olduğunuzu görüyorum efendim... isminiz...» dedi.</p>

  <p class="p14">«Fabantou efendim, esiriniz Fabantou...»</p>

  <p class="p14">«Aa, evet şimdi hatırladım, öyle ya Mösyö Fabantou...»</p>

  <p class="calibre6">«Ah bir zamanlar sahnelerde ne alkışlar almıştım. Artık ne yazık ki, şansım kötüye gidiyor. Zavallı evlatlarımı ısıtacak ateş bulamadığım gibi, onlara verecek yiyecek bile bulamadığım oluyor. Biçare kızlarım tir tir titriyorlar, tek sandalyem de bugün ikiye ayrıldı, camımız rüzgârdan kırıldı, biçare eşim hasta yatağında inim inim inliyor...»</p>

  <p class="p14">«Biçare kadıncağız!» diye mırıldandı ihtiyar.</p>

  <p class="p14">Jondrette ekledi: «Hem küçük kızım da yaralandı.»</p>

  <p class="calibre6">Yabancıların gelişiyle onlari izlemeye dalan küçük kız, bir ara hıçkırmayı bırakmıştı. Kız gözlerini güzel «Matmazel»den alamıyordu.</p>

  <p class="p14">Jondrette ona yaklaştı ve:</p>

  <p class="p14">«Ağla aptal kız, hıçkır!» dedi.</p>

  <p class="calibre6">Bu ara kızın yaralı elini çimdikledi. Bütün bu fısıltıları ve çimdiklemeyi bir madrabazın seri hareketiyle yapmıştı.</p>

  <p class="p20">Küçük kız acıyla bağırdı.</p>

  <p class="p19">Marius'ün Ursula adını taktığı güzel kız, yaralı çocuğa yaklaştı ve ufacık elini onun başına atıp:</p>

  <p class="p20">«Vah zavallı çocuk,» diye mırıldandı.</p>

  <p class="p20">Jondrette yakındı:</p>

  <p class="p19">«Ah güzel hanımım, bakın bileciği kanlar içinde. Günde altı metelik kazanmak için çalışırken, elini makineye kaptırdı. Kim bilir, belki de bileğinden kesmek durumunda kalacağız.»</p>

  <p class="p20">İhtiyar telaşlanmıştı:</p>

  <p class="p20">«Ne diyorsunuz!» diye bağırdı.</p>

  <p class="p19">Küçük kız, babasının sözlerine inanmıştı, daha yüksek sesle hıçkırdı.</p>

  <p class="p20">«Ne yapalım iyi kalpli efendim, gerçek bu!»</p>

  <p class="p19">Birkaç saniyeden beri, Jondrette bu iyilik etmeyi seven adama merakla bakıyordu. Sanki eski anılarını hatırlamak ister gibi, alnını kırıştırmıştı.</p>

  <p class="p19">Bir ara yeni gelenlerin yaralı çocukla ilgilenmelerini nimet bildi, karısının kulağına fısıldadı:</p>

  <p class="p20">«Şu herifi dikkatle izle,» dedi.</p>

  <p class="p19">Daha sonra, ellerini birleştirip konuğuna döndü ve yakınmayı sürdürdü:</p>

  <p class="p19">«Ah efendim, ne berbat bir yoksulluk uçurumuna düştüğümü anlatamam. Karda ayazda, üzerimde eşimin eski bir bluzu, onun da her yeri yırtık. Ceketim bile yok. Üzerime alacak bir çulum olsa, gider sahne arkadaşım Matmazel Mars’ın(*) kapısını vururdum. Ünlü oyuncu beni epey sever. Bana el vereceğinden eminim. Fakat işte berbat talih her yerden vurdu. Oysa Matmazel Mars ile birkaç kez taşra turnelerinde sahne almıştık... O bana, yardım eder, bunu iyi bilirim. Eşimin de hastalığı tuz biber ekti doğrusu, zorlukla soluk alıyor, kalbinden rahatsız, yaşından bu, ama doktor çağırmak gerek, ilaç gerek. Nasıl öderiz? Tek kuruşumuz yok. Ah, işte böyle, sanatçıların hazin sonu.</p>

  <p class="p16"><span class="t7">(*) Matmazel Mars: Ünlü bir tiyatro oyuncusu.</span></p>

  <p class="p86">Ah, evet güzel Matmazel ve siz eliaçık yüce yürekli velinimetim, zavallı kızım her sabah duada sizi kilisede görüyormuş. Evet, kızlarımı dindar olarak yetiştiriyorum. Onların sahneye çıkmalarına kesinlikle izin vermem, iffet ve doğru yoldan bir ayrılsınlar hele, günlerini gösteririm. Onların edepli, kendini bilen kızlar olmaları için her şeyi yaptım. Benim namus konusunda şakam olmadığını bilirler. Evet Mösyö, Tanrı’ya hamd olsun, kızlarım dindar, uysal çocuklardır. Bu da bizim servetimiz. Namustan başka neyimiz var? Evet, efendiciğim yarın başımıza gelecek acıları düşündükçe tüylerim ürperiyor. Bugün, bana verilen vadenin son günü. Yarın 4 Şubat. Akşama kadar biriken kiramız olan bir yıllık parayı, altmış frankı ödemezsek ev sahibi bizi kovacak. Evet beyefendi, tam bir yıllık kira borcum var... Yağmurda, yaşta sokaklara düşmek...»</p>

  <p class="calibre6">Jondrette uyduruyordu. Çöplüğün yıllık kirası yalnızca kırk franktı, bunun dört aylığını da Marius ödemiş olduğundan, sadece yirmi frank borcu kalmıştı.</p>

  <p class="p87">İhtiyar, yelek cebinden çıkardığı beş frankı masaya bıraktı. Jondrette’in yüzü döndü, kızının kulağına fısıldadı:</p>

  <p class="calibre6">«Aptal!» diye soludu, «sadece beş frank için mi camı kırıp iskemlemi parçaladım? Çok pintiymiş teres!..»</p>

  <p class="calibre6">Bu arada ihtiyar üzerindeki kalın ceketi çıkartıp kırık sandalyenin üstüne bıraktı:</p>

  <p class="calibre6">«Mösyö Fabantou, üzerimde şu beş frank dışında para yok, fakat kızımı eve götürüp bırakayım, akşama tekrar uğrarım. Bu akşam borcu ödemeniz gerekiyor değil mi?»</p>

  <p class="calibre6">Jondrette’in yüzünde tuhaf bir ifade belirdi, hemen atıldı: «Evet saygıdeğer efendim, saat sekizde ev sahibinin borcunu ödemem gerekiyor.»</p>

  <p class="calibre6">«Tamam, o zaman ben de saat altıda gelir, size altmış frank veririm.»</p>

  <p class="p14">Jondrette kendinden geçmişçesine bağırdı:</p>

  <p class="p14">«Ah iyi kalpli efendim!.. Velinimetim!..»</p>

  <p class="p14">Karısına yine buyruk verdi: «Karı, ona dikkatle bak!»</p>

  <p class="calibre6">İhtiyar, güzel kızın koluna girmişti, kapıya yürüdüler, seslendi:</p>

  <p class="p14">«Akşama görüşmek üzere, dostlarım.»</p>

  <p class="calibre6">Tam sırada, evin büyük kızı kırık iskemleye atılmış ceketi hatırladı.</p>

  <p class="p14">«Efendim» dedi, «ceketinizi unuttunuz?»</p>

  <p class="calibre6">Jondrette kızına korkunç bir bakış attı. İhtiyar başını çevirdi ve gülümseyerek:</p>

  <p class="p14">«Hayır çocuğum, unutmadım, bıraktım.»</p>

  <p class="p14">Jondrette, konuğunun önünde yerlere değin eğildi:</p>

  <p class="calibre6">«Koruyucum, iyi kalpli efendim, iyiliğiniz beni o kadar duygulandırdı ki kendimi tutmasam ağlayacağım. İzin verirseniz, arabanıza kadar eşlik edeyim.»</p>

  <p class="p14">İhtiyar ona gülümseyerek baktı:</p>

  <p class="p14">«Çıkarken şu ceketi omuzlarınıza atın, dışarısı çok soğuk.»</p>

  <p class="calibre6">Jondrette, bunu yineletmedi, hemen kahverengi kalın ceketi üzerine geçirdi.</p>

  <p class="calibre6">Üçü de çıktılar. Kılavuzluk etmek ister gibi, Jondrette önden ilerliyordu.</p>

  <h2 class="calibre5" id="sigil_toc_id_214"><a class="calibre" id="ncx3111"></a><a class="calibre" id="a259"></a>10 KİRALIK ARABA TARİFESİ</h2>

  <p class="calibre6">Marius bütün bu olanları izlemiş, fakat aslında hiçbir şey anlamamıştı. Gözlerini genç kıza çevirmişti, çöplüğe adımını attığından beri onu yakalamış ve sarmıştı. Güzel kızın orada bulunduğu zaman boyunca Marius kendinde değildi, bir esrime içindeydi. O kıza bakmıyordu, saten manto ile mor kadife bir şapkanın sınırladığı bir ışığa gözlerini dikmişti. Odanın ortasına gökten bir yıldız inmiş olsa, Marius daha fazla şaşırmazdı.</p>

  <p class="calibre6">Güzel kız, onlara getirdiği paketi açıp, yünlü giysilere ve battaniyelere dokunurken, hasta anneyle konuşur, yaralı kızı avuturken, Marius bütün ruhunu gözlerinde ve kulaklarında toplamış, onun hiçbir devinimini kaçırmıyor ve söylediklerini duymaya çalışıyordu. Henüz sevdiğinin sesinin nasıl olduğunu bile bilmiyordu. Aslında aylar önce, parkta bir kez öteden duymuştu bu sesi, ama o kadar emin değildi. Şu anda, onun sözlerini duyabilmek için, hayatından on yılı verebilirdi. Delikanlı, gözlerini ondan ayırmıyor, talihe inanamıyordu. İçinden dua okumak, Tanrı’ya şükranlarını bildirmek istiyordu. Şu sıkıntılı, berbat odada, şu müthiş mahlukların ortasında O’nu, sevgilisini gördüğüne ne yapsa inanamıyordu. Kurbağalar arasında, sanki bir İrem kuşu görmüş gibi hoş bir şaşkınlığa bürünmüştü.</p>

  <p class="calibre6">Onların çıktıklarını görünce Marius’ün ilk işi artları sıra gitmek oldu. Onu mucizevi bir şekilde bulduktan sonra, bir daha kaybetmemek için gerekeni yapacaktı. Masanın üstünden yere indi ve şapkasını aldı. Tam elini tokmağa atmış, kapıyı açıyordu ki, ansızın aklına takılan bir düşünceyle olduğu yere çivilendi. Koridor uzun, merdiven dikti. Jondrette de habire konuşan bir lafazandı. İhtiyar henüz arabaya binmemiş olabilirdi. Adam ona burada rastlayacak olursa tekrar telaşlanacak ve izini kaybettirecekti. Peki ama ne yapmalı? Beklemekten başka çare yoktu... Evet ama bu zaman içinde araba uzaklaşmış olabilirdi. Marius epey şaşkındı, ama karar alıp odasından çıktı.</p>

  <p class="calibre6">Koridor boştu, hızla merdivene koştu. Merdivende de kimse yoktu, basamakları dörder dörder indi. Yola çıktığında bir arabanın Küçük-Banker Sokağının köşesini döndüğünü kederle gördü.</p>

  <p class="calibre6">Marius deli gibi koştu. Caddenin kıvrımına vardığında, kira arabasının Mouffetard Sokağı yokuşundan indiğini gördü, ama çok uzaklaşmıştı, ona nasıl yetişecekti? Ardından koşmak olmazdı, arabadakiler kendisini tanırlardı, ihtiyar onu tanımakta zorlanmazdı. Tam o anda, olağanüstü bir rastlantı sonucu bir kira arabasının geçtiğini gördü. Arabaya atlamaktan başka yolu kalmamıştı. Bu hem güvenilir, hem de tehlikesizdi.</p>

  <p class="p14">Marius arabacıya işaret etti ve ona şöyle seslendi:</p>

  <p class="p14">«Arabanı kiralıyorum, bir saatliğine.»</p>

  <p class="calibre6">Marius epey kılıksızdı, üzerindeki eski ceketinin düğmeleri kopuk, gömleğinin yakası da yırtıktı.</p>

  <p class="calibre6">Arabacı, Marius’e ilgiyle baktıktan sonra, sol elini uzattı, baş ve işaret parmağını birbirine değdirip mangır işareti verdi.</p>

  <p class="p14">Marius:</p>

  <p class="p14">«Ne istediniz?» diye sordu.</p>

  <p class="p14">Arabacı eğlenen bir sesle; «Paramı şimdiden isterim,» dedi.</p>

  <p class="calibre6">İşte o zaman Marius cebinde sadece on altı metelik olduğunu hatırladı:</p>

  <p class="p14">«Ne kadar?» diye sordu.</p>

  <p class="p14">«Kırk metelik.»</p>

  <p class="p14">«Dönüşte veririm.»</p>

  <p class="calibre6">Adam bir ıslıkla kamçısını şaklatıp, oradan uzaklaştı. Zavallı Marius’ün yirmi dört meteliği olmadığı için, sevdiği kızın adresini öğrenemeyecekti. Ufku yeniden kararmıştı, mutluluğunu, sevincini, aşkını kaybediyordu. Demin görmüştü, oysa tekrar kör oluyordu. Sabahleyin fukara kıza verdiği beş frankı pişmanlıkla hatırladı. Beş frankı olsa kurtulacak, tekrar doğacaktı. Bocaladığı karanlık geceye gömülüyordu. Demin gözleri önünde dalgalanan ve bir kez daha kopan altından örülü ipliğe, geleceğinin o kara ipliğini bağlayacaktı. Hüzünle evine döndü.</p>

  <p class="calibre6">Aslında durum o kadar kötü değildi. Yaşlı, hayırsever akşam altıda tekrar geleceğine söz vermişti. Marius bu kez, ne yapar eder onun izini yitirmezdi. Fakat kıza bakmakla öylesine meşguldü ki, babanın sözlerine fazla dikkat etmemişti.</p>

  <p class="calibre6">Tam merdivenleri çıkıyordu ki, Jondrette’i gördü. O iyi adamın verdiği kalın ceket sırtında, bet suratlı, bir kılıksızla konuşuyordu.</p>

  <p class="calibre6">Marius onun bir alçak olduğunu hemen anladı. Böyle adamlar suç işlemek için, gündüzleri saklanıp geceleri çıkarlar.</p>

  <p class="calibre6">Lapa lapa yağan kar altında, baş başa vermiş fısıldaşan bu iki adamı bir polis görse, hemen işkillenirdi. Fakat Marius onları şöyle bir fark etmişti.</p>

  <p class="p14">Epey kederli olmasına rağmen, ansızın aklında bir şimşek</p>

  <p class="p15">çaktı. Jondrette’in konuştuğu adamı tanır gibi olmuştu. O alçak suratlı herifi, bir gün Courfeyrac göstermiş ve onun Fanchaud isimli epey belalı bir suçlu olduğunu da söylemişti. Daha sonraki yıllarda, bu Panchaud Bahar Çiçeği, Kolpacı, Gece Kuşu gibi adlarla cinayetler işleyecekti, şu sıralarda, henüz işinde ilk adımlarını atmasına karşın, yine de tehlikeliydi. 1832 yılında polis kendisini izliyordu, ama henüz aleyhinde yeterli kanıtlar bulunamamıştı.</p>

  <h2 class="calibre5" id="sigil_toc_id_215"><a class="calibre" id="ncx3135"></a><a class="calibre" id="a260"></a>11 MARİUS’E İYİLİK ETME TEKLİFİ</h2>

  <p class="calibre6">Marius, yavaş adımlarla merdivenden çıktı, tam odasına giriyordu ki, ardı sıra ayak sesleri duyarak başını çevirdi. Şu anda kızı görmek Marius’ün acısını çoğalttı. Beş frankını ona vermişti, fakat artık isteyemezdi, üstelik epey gecikmişti.</p>

  <p class="calibre6">Başka bir arabayı nasıl bulurdu? Aslında kız belki de parayı harcamıştı bile, ona geri vermezdi. Demin gelenlerin adreslerini sormanın da hiçbir faydası olmayacaktı. Kız bilmezdi, nereden bilecekti ki. Fabantou imzasıyla yazılı mektup, «Saint-Jacques Kilisesindeki iyi kalpli Mösyö» adresine yazılmıştı.</p>

  <p class="calibre6">Marius odasına girip kapısını kapatmak için, itti. Fakat kapı kapanmadı, delikanlı bir elin kapıyı aralı tuttuğunu gördü.</p>

  <p class="p14">«Ne var?» diye sordu. «Orada kim var?»</p>

  <p class="p14">Jondretteler’in kızıydı.</p>

  <p class="p14">Marius’un sabrı kalmadı, katı bir sesle:</p>

  <p class="p14">«Yine mi siz?» diye sordu. «Ne istiyorsunuz?»</p>

  <p class="calibre6">Kız dalgınca durdu, hemen karşılık vermedi. Henüz içeri girmemişti, kapıdaydı. Sabahki gibi kendinden emin, ukala değildi. Marius yarı aralı kapıdan, onun kederli göründüğünü fark etti. Genç adam haykırdı:</p>

  <p class="p14">«Ee, artık konuşsanıza. Benden ne istiyorsunuz?»</p>

  <p class="p14">Kızın fersiz gözlerinde bir kıvılcım yandı:</p>

  <p class="calibre6">«Mösyö Marius, çok acılı görünüyorsunuz, neyiniz var sizin?»</p>

  <p class="p14">«Benim mi?»</p>

  <p class="p14">«Evet.»</p>

  <p class="p14">«Bir şeyim yok.»</p>

  <p class="p14">«Bir sıkıntınız var, boşuna inkâr etmeyin!»</p>

  <p class="p14">«Beni rahat bırakın... Yalnız kalmak istiyorum.»</p>

  <p class="p14">Marius kapıyı itti, kız onun elini tuttu:</p>

  <p class="calibre6">«Bakın, boşuna üstelemeyin. Size yardım etmek istiyorum. Siz çok iyi birisiniz, paralı olmadığınız halde, bu sabah bana beş frank verdiniz. Fakat siz bana derdinizi söylemiyorsunuz, oysa ben çok kaygılı olduğunuzu biliyorum. Sizin üzülmenizi istemem. Size yardımcı olabilirim, benden ne istersiniz? Hatırınız için her şeyi yaparım. Ama derdinizi söylemezseniz, size nasıl yardım ederim? Babama çok yardım ediyorum, mektup götürmesini, evlere girip çıkmasını, adres aramayı, birinin ardından giderek, kendimi göstermeden izlemesini bilirim. Derdinizi anlatın, isterseniz gidip sizin adınıza konuşurum. Böylece her şeyi yoluna koyarız. Beni istediğiniz gibi kullanabilirsiniz.»</p>

  <p class="calibre6">Birden Marius’ün aklına bir şey geldi, denize düşen yılana sarılır.</p>

  <p class="p14">Kıza yaklaştı:</p>

  <p class="p14">«Dinleyin,» dedi.</p>

  <p class="calibre6">Kızın yüzünde bir mutluluk ifadesi gördü, kız onun sözünü kesti:</p>

  <p class="calibre6">«Oh, oh, benimle teklifsizce konuştunuz, bu da hoşuma gitti.»</p>

  <p class="p14">Marius kıza açılmaya kararlıydı:</p>

  <p class="p14">«Baksana, şu ihtiyarla kızını buraya sen getirdin değil mi?»</p>

  <p class="p14">«Evet.»</p>

  <p class="p14">«Adreslerini biliyor musun?»</p>

  <p class="p14">«Hayır.»</p>

  <p class="p14">«Bir iyilik yap, bana onların adreslerini öğren.»</p>

  <p class="p14">Demin ışıldayan sönük yüz karardı.</p>

  <p class="p20">«Ya, istediğiniz bu ha!»</p>

  <p class="p20">«Evet.»</p>

  <p class="p20">«Onları tanıyor musunuz?»</p>

  <p class="p20">«Hayır.»</p>

  <p class="p20">Kız, coşkuyla sordu:</p>

  <p class="p20">«Ya, demek tanımıyorsunuz, fakat tanışmak istiyoruz?»</p>

  <p class="p19">Demin «onlar» diyen kız, ansızın «o» demeye başlamıştı, sesinde acı tonlar seziliyordu.</p>

  <p class="p20">Marius sordu: «Bana yardım edecek misin?»</p>

  <p class="p20">«Şu güzel hanımın adresini mi istiyordunuz?»</p>

  <p class="p19">Bu «güzel matmazel» deyiminde, Marius’ü huzursuz eden bir şey vardı. Hemen atıldı:</p>

  <p class="p19">«Fark etmez, babanın adresi, kızın adresi, adres olsun da...»</p>

  <p class="p20">Kız ona aksice baktı:</p>

  <p class="p20">«Karşılığında ne vereceksiniz?» dedi.</p>

  <p class="p20">«Ne istersen.»</p>

  <p class="p20">«Ne istersem verir misiniz?»</p>

  <p class="p20">«Evet.»</p>

  <p class="p20">«Tamam, adresi öğrenir, size getiririm.»</p>

  <p class="p19">Başını eğdi ve sonra seri bir hareketle kapıyı çarparak çıktı. Marius yalnız kalmıştı.</p>

  <p class="p19">Bir sandalyenin üzerine attı kendini, başını ellerinin arasına alıp düşünceye daldı. Sanki başı dönmüştü. Sabahtan beri, gelişen olaylar gözlerinin önüne serildi. O meleğin görünüşü, kayboluşu, şu yoksul kızın kendisine önerisi, koyu bir kederde yüzen, ufacık bir umut ışığı oluşturmuştu. Marius, derin düşüncelerine tekrar daldı.</p>

  <p class="p20">Birden dalgınlığından sıyrıldı.</p>

  <p class="p19">Jondrette’in o kaba sesini tekrar duydu. Adam yüksek sesle Marius için çok önemli olabilecek şu sözleri söylüyordu:</p>

  <p class="p20">«Ben sana eminim diyorum, onu görür görmez tanıdım.»</p>

  <p class="p20">Jondrette kimden söz ediyordu? Kimi tanımıştı? İhtiyar’ı mı?</p>

  <p class="p15">Yani onun «sevgilisinin babasını? Demek Jondrette onu tanıyordu.</p>

  <p class="calibre6">Marius genç kızı saran o giz perdesinin açılacağını ve onun kimliğini öğreneceğini düşündü. Kimdi o kız? Marius kimi seviyordu? Babası kimdi? Onları örten koyu karanlık dağılacaktı... Aman Tanrım... Tekrar masanın üzerine tırmandı ve izleme deliğine gözünü uydurdu.</p>

  <p class="p14">Jondretteler’in çöplüğünü izlemeye başladı.</p>

  <h2 class="calibre5" id="sigil_toc_id_216"><a class="calibre" id="ncx3192"></a><a class="calibre" id="a261"></a>12 İHTİYARIN VERDİĞİ PARANIN HARCANMASI</h2>

  <p class="calibre6">Ailenin ve odanın manzarasında bir değişiklik yoktu. Kadın ve kızlar, gelen çıkını açmışlar; yün çorapları, yün bluzları, yün eteklikleri giymişlerdi. Yataklarının üzerlerini de o adamın getirdiği yeni battaniyelerle örtmüşlerdi.</p>

  <p class="calibre6">Jondrette Baba, dışarıdan yeni dönmüş olmalıydı. Soluk soluğaydı. Kızları şöminenin önünde yere oturmuşlardı. Büyük kız, kardeşinin elini pansuman ediyordu. Kadın şiltenin üzerine yarı uzanmış, yüzünde büyük bir şaşkınlıkla, eşine baktı. Jondrette çok coşkulu görünüyordu. Odada geniş adımlar atarak bir aşağı bir yukarı dolanıyordu. Gözleri kıvılcımlar saçıyordu.</p>

  <p class="calibre6">Kocasının karşısında korkak görünen kadın nihayet sorma cüretini gösterdi:</p>

  <p class="p14">«Ne diyorsun, kesinlikle emin misin?»</p>

  <p class="calibre6">«Kesinlikle! Benden kaçar mı? Gerçi üstünden tam sekiz yıl geçti ama onu görür görmez tanıdım. Senin tanımamana şaştım. Nasıl oldu da tanımadın?»</p>

  <p class="p14">«Ben tanımadım.»</p>

  <p class="calibre6">«Oysa sana dikkatle bak demiştim. Aynı boy, aynı tavır, yüzü biraz daha yaşlanmış, ama çok az. Böyle uzun yıllar yaşlanmayan insanlar vardır, nasıl ederler bilmem. Ses tonu. Tek fark adamın kılığının daha iyi oluşu. Ah, iblis, seni yakaladım, artık elimden kaçamazsın!»</p>

  <p class="p14">Hemen sustu ve kızlarına:</p>

  <p class="p14">«Haydi çocuklar,» dedi, «sizler dışarı, çıkın...»</p>

  <p class="calibre6">Kızlar babalarının söylediğini yapmak için yerlerinden fırladılar.</p>

  <p class="p14">Anneleri söylenecek oldu:</p>

  <p class="p14">«Evet ama o, yaralı eli?»</p>

  <p class="p14">Jondrette: «Açık hava iyi gelir,» dedi. «Haydi dışarı!»</p>

  <p class="calibre6">Adamın itiraz kabul etmez bir tip olduğu belliydi. Kızlar sessizce çıktılar.</p>

  <p class="calibre6">Tam kapıdan çıkıyorlardı ki, adam büyük kızının kolunu tuttu ve sözlerinin üstüne basa basa:</p>

  <p class="calibre6">«Saat tam beşte gelmiş olacaksınız,» dedi. «Size ihtiyacım olabilir.»</p>

  <p class="p14">Marius kulak kesilmişti.</p>

  <p class="calibre6">Eşiyle yalnız kalan Jondrette, odada dolaşmayı sürdürdü. Sonra bir ara üstündeki kadın bluzunun eteklerini pantolonun beline sokmaya çalıştı. Sonra birden, karısına döndü ve kollarını göğsünde birleştirip, yengi dolu bir sesle:</p>

  <p class="calibre6">«Bir şey daha söyleyeyim mi sana? O güzel hanım kim? Anladın mı?»</p>

  <p class="p14">«Güzel hanım mı? Nereden bileyim bunu? Bana ne?»</p>

  <p class="calibre6">Marius artık emindi, şu sırada sevdiği kızdan söz ediyorlardı. Kaygıyla kulak kabarttı, bütün ruhunu kulaklarında toplamıştı.</p>

  <p class="calibre6">Fakat ne yazık ki, iyi duyamadı, çünkü Jondrette eğilip karısının kulağına bir şeyler fısıldamıştı. Sonra başını geriye attı ve yüksek sesle:</p>

  <p class="p14">«Evet kız da, O.»</p>

  <p class="p14">«Ne!»</p>

  <p class="p14">Kadın yabanıl bir sesle bağırmıştı.</p>

  <p class="p14">«Evet, O. Ben ne dediğimi biliyorum,» dedi adam.</p>

  <p class="calibre6">Kadınının «Ne!» diye bağırırken nasıl bir sesi olduğunu anlatmak çok zor. Bu iki harfli kelimede neler yoktu? Hayret, kin, öfke ve acı. Hepsi de içiçe geçmiş ve müthiş ifadeler kazanmıştı. Kocasının az önce kulağına fısıldadığı sözlerden sonra, kadın zıvanadan çıkmıştı. Gerçi her zaman korkunç bir kadın olmuştu, fakat ne de olsa anneydi. Şu anda anne olmaktan da çıkmış canavarlaşmıştı.</p>

  <p class="p19">«Olamaz!» diye bağırdı. «Benim kızlarım çıplık ayaklı. Üstlerine başlarına adam gibi giyecek bir şey bulamazlarken, onun ipekli mantosu, kadife şapkası ve saten pabuçlarının olmasına, aklın nasıl yatıyor? O çok şık bir hanım giyimliydi. Üzerinde hiç yoksa iki yüz franklık elbise vardı. Hem baksana, o çirkin, sıska, uyuşuk kızın biriydi. Oysa bu genç kız çok güzel, hayır olamaz, bu kız o olamaz.»</p>

  <p class="p20">«Sana ne diyorsam o. Birazdan sen de anlayacaksın ya.»</p>

  <p class="p19">Kocasının bu kararlı ifadesine Madam Jondrette öfkeden morarmış yüzüyle yanıt verip, korkunç gözlerini tavana çevirdi. O anda Marius, onu kocasından daha korkunç buldu. Kadın kaplan bakışlı dişi domuz gibiydi. Uğultulu bir sesle bağırdı:</p>

  <p class="p19">«Nasıl olur! Kızlarıma merhametle bakan şu güzel kız o çirkin kız ha? Tekmelerimle onun karnını deşmek isterim.»</p>

  <p class="p19">Şiltesinden çıktı ve bir ara saç baş darmadağınık, burnundan soluyarak odanın ortasında durdu. Ağzı açık, yumrukları sıkılıydı. Daha sonra tekrar kendisini şiltenin üzerine attı. Erkek, onu umursamadan dolanıp duruyordu.</p>

  <p class="p19">Birkaç dakikalık bir sessizlikten sonra adam karısının önünde durdu ve demin yaptığı gibi, kollarını göğsünde birleştirip:</p>

  <p class="p20">«Sana bir şey daha diyeyim mi?» diye sordu.</p>

  <p class="p20">«Evet.»</p>

  <p class="p19">Beriki uğultulu bir sesle: «Beni dinle,» dedi, «bir altın madeni buldum sayılır, bundan böyle işim gıcır!»</p>

  <p class="p19">Eşi ona afallayarak baktı, kocasının delirmiş olabileceğini düşünmüştü. Fakat adam sürdürdü:</p>

  <p class="p19">«Bana bak, yıllardır parasızlıktan neler çektik, açlıktan öldük bittik. Isınacak ateş, yiyecek ekmek bulamadık. Artık ben de paralı insanlar gibi yaşamak istiyorum, patlayasıya yemek, şık</p>

  <p class="p15">giyinmek, insan gibi yaşamak istiyorum. Ölmeden önce şöyle bir milyoner gibi yaşamaya, ne dersin?»</p>

  <p class="p14">Kadın şaşkındı:</p>

  <p class="p14">«Ne demek istiyorsun?» diye sordu.</p>

  <p class="calibre6">Adam, baş salladı, göz kırptı ve bir köşede duran işportacı gibi sesini yükseltip:</p>

  <p class="p14">«Ne demek istediğimi dinle!»</p>

  <p class="p14">Karısı telaşlandı:</p>

  <p class="p14">«Sus, bağırma bu kadar, yavaş ol. Yerin kulağı vardır.»</p>

  <p class="calibre6">«Boş ver. Komşu çıktı, demin onu sokakta gördüm. Hem burada olsa ne çıkar... O ahmağın biri, ne anlar ki?..»</p>

  <p class="calibre6">Fakat yine de karısını dinlemiş, sesini kısmıştı. Ama Marius birkaç kelime duyabildi. Dışarıda yağan kar, arabaların seslerini kesiyordu, bu da genç adamın daha iyice duymasını sağladı.</p>

  <p class="p14">Marius şunları duydu:</p>

  <p class="calibre6">«Dinle beni. Şu zengin moruğu enseledik sayılır. O elimizde. Her şeyi ayarladım, dışarıda binleriyle konuşup anlaştım, arkadaşlar bize yardım edecekler. Adam akşam saat altıda şu paraları getirmeye gelince onu sıkıca yakalarız. O saatte bizim şu aptal komşu da yemeğe gider. Burgon Ana komşulara bulaşığa çıkacak. Evde kimsecikler olmaz. Komşu, gece on birden önce gelmez. Kızlar nöbet bekler, sen de bana yardım edersin, adamı sucuk gibi bağlar, yola getiririz.»</p>

  <p class="p14">Kadın sordu:</p>

  <p class="p14">«Peki ama ya yola gelmez, söylediklerimizi yapmazsa?»</p>

  <p class="p14">Jondrette eliyle müthiş bir işaret yaptı ve:</p>

  <p class="p14">«Kaygılanma,» dedi. «Onu adam etmesini bilirim!»</p>

  <p class="p14">Sonra bir kahkaha attı.</p>

  <p class="calibre6">Marius ilk kez onun güldüğünü duyuyordu. Bu yumuşak ve titretici kahkaha genç adamı iliklerine değin titretti.</p>

  <p class="calibre6">Jondrette, ocağın yanı başındaki bir dolap kapağını açıp eski bir şapkayı başına geçirdi.</p>

  <p class="calibre6">«Ben şimdi çıkıyorum, daha önce görmem gereken adamlar var. Bak görürsün, her şey nasıl tereyağından kıl çeker gibi olacak. Öyle bir düzen kurdum ki! Birazdan dönerim. İyi iş yaptım, inan. Sen, burayı bekle.»</p>

  <p class="p14">Ellerini pantolonun cebine atıp biraz dalgınca durdu ve sonra bağırdı:</p>

  <p class="p14">«Neyse, sersem beni tanımadı. Bu da bir talih. Beni tanısa, bir daha geri gelmezdi. Elden kaçırırdık. Şu sakal beni kurtardı, benim şu canım sakalım, güzel sakalım!»</p>

  <p class="p14">Tekrar güldü. Pencereye yaklaştı, kar hâlâ yağıyordu.</p>

  <p class="p14">«Ne kötü bir hava,» diye homurdandı.</p>

  <p class="p14">Ceketinin önünü kapattı:</p>

  <p class="p14">«Bu benim için epey bol, ama önemli değil, iyi ki ihtiyar bunu bana bıraktı. Aksi halde yarı çıplak sokağa çıkamazdım. Ah kader, nelere bağlı!..»</p>

  <p class="p14">Şapkayı gözlerinin üstüne kadar çekti ve çıktı.</p>

  <p class="p14">Sonra tekrar kapıda göründü, sinsi ve yabanıl yüzünü içeri soktu:</p>

  <p class="p14">«Ha, unuttum,» dedi. «Mangal yak.»</p>

  <p class="p14">Karısının önlüğüne ihtiyarın verdiği beş frankı attı.</p>

  <p class="p14">«Otuz meteliklik kömür al.»</p>

  <p class="p14">«Tamam, kalanla da yiyecek bir şeyler alırım.»</p>

  <p class="p14">«Sakın ha!»</p>

  <p class="p14">«Ne?»</p>

  <p class="p14">«Geri kalan parayı, sakın harcama!»</p>

  <p class="p14">«Peki, ama niye?»</p>

  <p class="p14">«Çünkü benim yapacak alışverişlerim var.»</p>

  <p class="p14">«Ne?»</p>

  <p class="p14">«Yakınlarda bir hırdavatçı var mı?»</p>

  <p class="p14">«Evet, Mouffetard Sokağında öyle biri var. Ne kadarlık alışveriş edeceksin?»</p>

  <p class="p14">«Üç frank harcarım herhalde.»</p>

  <p class="p14">«Evet, ama yiyecek için para kalmıyor.»</p>

  <p class="p14">«Bugün sen yemeği dert etme. Yemekten daha ilginç şeyler var aklımda...»</p>

  <p class="p14">«Sen bilirsin, canım.»</p>

  <p class="p21">Jondrette Baba, bu sözlerden sonra kapıyı kapattı ve bu kez Marius onun koridordan geçerek merdivenlere gittiğini duydu.</p>

  <p class="p21">Tam o sırada, yakınlardaki Saint-Medard Kilisesinde saat ikindinin birini çalıyordu.</p>

  <h2 class="calibre5" id="sigil_toc_id_217"><a class="calibre" id="ncx3276"></a><a class="calibre" id="a262"></a>13 MARİUS BİR ŞEYLER YAPMAYA ÇALIŞIYOR</h2>

  <p class="p21">Hayalci olmasına rağmen Marius, cesur ve güçlü bir yaradılıştaydı. Aslında içine kapanık olması onun insaniliğini ve duygusallığını çoğaltmış, öfkelenme yetisini köreltmişti. Fakat haksızlığa gelemezdi. Haksızlık karşısında bir yargıç gibi adil davranırdı. Fakat şu anda gördükleri kanını donduruyordu. O bir kaplumbağaya acır, fakat bir yılanı kolaylıkla ezerdi. Komşularının yılandan bile kötü canavarlar olduklarını anlaması birkaç saniyesini aldı. «Şu alçakları ezmek gerekiyor!» diye düşündü.</p>

  <p class="p21">Aklına takılan sır iyice kararmıştı. Parkta rastladığı o güzel kız ve ihtiyar babasıyla ilgili düşünceleri karışıktı.</p>

  <p class="p21">Tek anladığı Jondrette’in onları tanımış olması ve adamdan faydalanmak istemesiydi. İhtiyara bir tuzak kuruluyordu. O ve kızı büyük bir tehlikeyle yüz yüzelerdi. Marius, Jondrette’in tasarılarına engel olmaya karar verdi.</p>

  <p class="p21">Genç adam, bir süre odada tek başına kalan kadına bakakaldı. Kadın ocağın içinden bir şeyler çıkarmaya uğraşıyordu. Onun bir mangalı yaktığını gördü.</p>

  <p class="p21">Genç adam ses çıkarmamaya çalışarak, masanın üstünden indi. Birden mutlulukla doldu içi, sevdiği kıza yardım edeceğini düşünmek onu rahatlatmıştı.</p>

  <p class="p21">Peki ama nasıl davranacaktı? Başı belada olanlara haber ulaştırması gerekiyordu. Onların bu çöplüğe dönmelerine engel olması zorunluydu. Evet, ama Marius onların yerini yurdunu bilmiyordu ki. Onları şöyle bir görebilmiş ve sonra onları tekrar Paris’in derinliklerinde kaybetmişti. Belki, akşam saat altıya değin dışarıda beklese ona haber verebilirdi. Fakat bu epey tehlikeli olurdu. Jondrette’in suçortakları onu görürlerdi. Onları kurtarmak bir yana, onların mahvolmalarına neden olabilirdi. Marius delirecek gibiydi, saat biri çalmıştı, akşam saat altıda o iyi kalpli adam, kendisi için hazırlanan tuzağa düşecekti. Hem de ne tuzak? Kim bilir şu katiller ona ne yaparlardı? Yapılacak tek iş vardı.</p>

  <p class="p19">Marius seri bir kararla ceketini giydi, şapkasını başına taktı ve boynuna bir atkı alıp sessizce dışarı süzüldü.</p>

  <p class="p19">Petit Banker Sokağına saptı. Çok basık bir duvar boyunca yürüyordu. Bu duvar bir arsaya açılırdı. Kar iyice tutmuştu, ayak sesleri duyulmuyordu. Derken genç adam sesler duydu, sağa sola baktı, kimsecikleri göremedi. Oysa sesler çok yakından gelmişti. Marius yürüdüğü duvarın arkasına bakmayı düşündü. Kendisine arkalarını dönmüş, sırtlarını duvara vermiş, iki serseri gördü. Bunlar baş başa konuşuyorlardı. Marius o iki adamı da tanımıyordu. İçlerinden biri sakallıydı, üzerinde bir önlük vardı, diğeri gür saçlı biriydi, pılı pırtı içindeydi. Sakallının başında Rum biçimi bir takke vardı, diğerinin başı açıktı, kıvırcık saçlarını kar kaplamıştı. Marius, azıcık daha yaklaşıp kulak kesildi. Gür saçlı adam arkadaşını dirsekleyerek:</p>

  <p class="p20">«Patron-Minette’dekiler işe karışırsa iyi olur,» dedi.</p>

  <p class="p19">Sakallı o kadar emin görünmüyordu: «Öyle mi sence?» diye sordu.</p>

  <p class="p19">Darmadağınık saçlı olanı tekrar konuştu: «İyi iş, kelle başı beş yüz frank. En kötüsü beş ya da altı yıl yatmak. Haydi bilemedin on yıl yeriz, ama yakalanmayacağız.»</p>

  <p class="p20">Diğeri kafasını kaşıyarak yanıtladı:</p>

  <p class="p20">«Evet ama yakalanmayı da hesaba katmalı.»</p>

  <p class="p20">«Ben sana bu iş olur diyorum, inan bana.»</p>

  <p class="p19">Daha sonra konuyu değiştirdiler ve bir akşam önce tiyatroda izledikleri bir dramdan söz ettiler.</p>

  <p class="p20">Marius yoluna gitti.</p>

  <p class="p20">Derken, uğursuz suratlı serserilerin konuşmasının Jondret</p>

  <p class="p15">te’in planıyla ilgili olduğunu düşündü. Evet sözünü ettikleri «İş,» o iş olmalıydı.</p>

  <p class="calibre6">Genç adam Saint-Merceau Mahallesine değin yürüdü ve önünden geçtiği ilk dükkâna uğrayıp karakolun yerini sordu.</p>

  <p class="calibre6">Adresi verdiler. Pontoise Sokağı, numara 14. Marius oraya koşar adımlarla gitti.</p>

  <p class="calibre6">Bir fırının önünden geçerken iki meteliklik bir francala alıp yedi, akşam yemeğini yiyemeyeceğini biliyordu.</p>

  <p class="calibre6">Yolda giderken Tanrı’nın yollarının sahiden çok isabetli olduğunu düşünerek, şükürler etti. O sabah Jondretteler’in kızına o beş frankı vermese, güzel kızla babasının artlarından arabayla gidecek, Jondretteler’in o korkunç tuzaklarından habersiz olacaktı. O zaman hem ihtiyar, hem de kızı mahvolacaklardı.</p>

  <h2 class="calibre5" id="sigil_toc_id_218"><a class="calibre" id="ncx3299"></a><a class="calibre" id="a263"></a>14 POLİSİN BİR AVUKATLA KONUŞMASI</h2>

  <p class="calibre6">Marius karakolun önüne varınca, hemen girdi ve komiserle konuşmak istediğini söyledi.</p>

  <p class="calibre6">Oradaki bir görevli, kendisine komiserin orada olmadığını söyledi, ama acil bir şeyse müfettişle görüşebileceğini söyledi.</p>

  <p class="p14">«Acil,» dedi Marius.</p>

  <p class="calibre6">Memur kendisini bir odaya aldı. Orada uzun boylu ve iri kıyım biri, bir masanın ardında oturuyordu. Sobaya ellerini uzatan adamın dörtgen bir yüzü, ince dudakları, sert bir ağzı, epey gür ve kırlaşmış favorileri vardı. Adamın gözleri o kadar keskindi ki, sanki bu bakışlarla kalbinin içindekileri bile öğrenmek istiyor gibiydi.</p>

  <p class="calibre6">Adamın müthiş görünümü Marius’ü ürkütemedi, onu Jondrette kadar tehlikeli bulmadı.</p>

  <p class="calibre6">«Ne istiyorsunuz?» diye sordu Marius’e. Ona Mösyö bile dememişti.</p>

  <p class="p14">«Komiserle görüşmek istemiştim.»</p>

  <p class="p14">«Henüz gelmedi, onun yerine ben bakıyorum.»</p>

  <p class="p14">«Çok gizli bir iş ve epey acil.»</p>

  <p class="p14">«O zaman hemen anlatın.»</p>

  <p class="calibre6">Sakin ve aynı zamanda korkunç görünümlü adam, karşısındakini korkutmakla birlikte, ona güven de veriyordu. Marius olanı biteni anlattı. Tanımadığı birinin tuzağa düşmek üzere olduğunu bildirdi. O kötü adamın oturduğu evin yan odasında oturduğunu, avukat Marius Pontmercy olduğunu da ekledi. Tuzağı hazırlayan alçak adamın, Jondrette isimli ne olduğu bilinmez bir hırsız olduğunu, adamın suçortaklarının bulunduğunu, birkaç dakika önce Jondrette’in Panchuaud isimli bir sabıkalıyla konuştuğunu gördüğünü söyledi. Jondrette’in kızları evin önünde nöbet tutacaklardı. Her şey akşam saat altıda olup bitecekti. Harabenin çok tenha bir yerde olduğunu da belirtti. Hastane Caddesi, numara 50-52.</p>

  <p class="p14">Bu numarayı söylediğinde müfettiş başını kaldırdı ve:</p>

  <p class="p14">«Ya, demek koridorun bitimindeki oda.»</p>

  <p class="p14">Marius:</p>

  <p class="p14">«Evet, orayı biliyor musunuz?»</p>

  <p class="calibre6">Müfettiş biraz sustu sonra sol ayağını kaldırıp sobada ısıttıktan sonra:</p>

  <p class="p14">«Evet bilirim,» dedi.</p>

  <p class="p14">Dişleri arasından söylendi:</p>

  <p class="p14">«Patron-Minette’dekilerin işidir!»</p>

  <p class="p14">Bu adı duyunca Marius hemen bağırdı:</p>

  <p class="p14">«Evet demin o çeteden söz edildiğini duymuştum.</p>

  <p class="calibre6">Az önce duvar önünde gördüğü iki adamdan söz etti. Müfettiş homurdandı:</p>

  <p class="calibre6">«Tamam, onların adamları. Perişan saçlı Brujon olmalı, sakallı da Demi Liard yani İki Milyar.»</p>

  <p class="p14">Adam bakışları yerde, düşünüyordu:</p>

  <p class="calibre6">«Çetebaşının da kim olduğu... Ah, eyvah, çizmemin tabanını yaktım, lanet olası, şu sobaları da ne kadar harlı yakarlar. O harabe eski Gorbeau mülkü.»</p>

  <p class="p14">Daha sonra, tekrar sordu:</p>

  <p class="calibre6">«O sakallı ve perişan saçlıdan başka kimseyi görmediniz mi?».</p>

  <p class="p14">«Bir de Pauchaud’u gördüm.»</p>

  <p class="p14">«Ufak tefek, kara kuru birini görmediniz mi?»</p>

  <p class="p14">«Hayır.»</p>

  <p class="calibre6">«Peki ya çam yarması birini? Hayvanat bahçesindeki file benzeyen birini?»</p>

  <p class="p14">«Hayır.»</p>

  <p class="p14">«Peki, ya cin suratlı ve ihtiyar bir madrabazı andıran birini?»</p>

  <p class="p14">«Hayır.»</p>

  <p class="calibre6">«Dördüncüyü ise, onu suçortakları bile görmez, o sadece geceleri ortaya çıkar, onu görmüş olamazsınız.»</p>

  <p class="p14">Marius şaşkındı, sordu:</p>

  <p class="p14">«Peki ama bana söylediğiniz bu isimler neyin nesi?»</p>

  <p class="p14">Müfettiş:</p>

  <p class="p14">«Aslında onların saati değil.»</p>

  <p class="p14">Sustu ve sonra:</p>

  <p class="calibre6">«Numara 50-52. Orayı iyi bilirim. Ne yazık ki içeride gizlenecek olsak, hemen yakayı ele veririz. O zaman oyunlarını ertelerler. Zavallılar, o kadar kibirsizdirler ki, kalabalık karşısında rol yapamazlar. Hayır, yağma yok, ben onların şarkı söylediklerini ve dans ettiklerini görmek isterim.»</p>

  <p class="calibre6">Bu konuşmadan sonra Marius’e döndü ve ona dik dik bakıp sordu:</p>

  <p class="p14">«Cesur musunuz?»</p>

  <p class="p14">«Neden olmayayım?» diye sordu Marius.</p>

  <p class="p14">«Şu adamlar sizi korkutuyor mu?»</p>

  <p class="calibre6">Marius’ün tepesi atmıştı, şu polis, çok kaba konuşuyordu henüz kendisine «Mösyö» bile dememişti.</p>

  <p class="calibre6">«Sizden korktuğumdan daha çok korkacak değilim,» diye öfkeyle söylendi.</p>

  <p class="p14">Müfettiş daha aksice baktı ve çok ağır bir sesle:</p>

  <p class="p45">«Gözüpek biri gibi konuştunuz. Namuslu biri olduğunuza eminim. Cesaret cinayetten, namus da yetkeden korkmaz.»</p>

  <p class="p44">Marius araya girdi:</p>

  <p class="p44">«Tamam ama, ne yapmayı düşünüyorsunuz?»</p>

  <p class="p44">Müfettiş bir soruyla karşıladı:</p>

  <p class="p45">«O çöplüğün kiracılarının içeri girmek için anahtarları vardır değil mi? Sizde de olmalı?»</p>

  <p class="p44">«Evet, var.»</p>

  <p class="p44">«Verin bana.»</p>

  <p class="p45">Marius yeleğinin cebindeki anahtarı mütfettişe verirken, şöyle dedi:</p>

  <p class="p45">«İnanın bana, onlar çok güçlüler siz yanınıza birkaç adam alıp gelin.»</p>

  <p class="p45">Müfettiş genç adama eğlenerek baktı ve sonra ceketinin her iki cebinden iki küçük tabanca çıkarıp ona uzattı. Bunları delikanlıya verirken:</p>

  <p class="p45">«Bunları alıp evinize gidin, odanızda saklanın. Sizi dışarıda sansınlar. Tabancalarda ikişer mermi var. Siz o katilleri izleyin. Bana duvardaki bir delikten söz etmiştiniz. Adamlar geldikten sonra, bir zaman olayları öylece bırakın. Vakti gelince, bir el ateş edin, üst yanını bana bırakın. Ama dikkat, sakın telaşlanmayın. Adamları suçüstü yakalamak isterim. Siz avukatsınız, ne demek istediğimi anlamışsınızdır.»</p>

  <p class="p44">Marius tabancaları ceketinin yan cebine koydu.</p>

  <p class="p45">Müfettiş: «Hayır,» dedi, «cebiniz kabardı, siz bunları pantolon ceplerinize koyun.»</p>

  <p class="p44">Marius onun söylediğini yaptı. Müfettiş:</p>

  <p class="p45">«Kaybedecek bir saniye bile yok, saat kaç oldu, iki buçuk, saat yedide mi demiştiniz?»</p>

  <p class="p44">Marius:</p>

  <p class="p44">«Altıda,» dedi.</p>

  <p class="p45">«Vaktim var,» dedi, polis, «ama bir an bile yitirmemeliyim. Ne dediğimi unutmayın; bir el ateş edin.»</p>

  <p class="p44">Marius onu ferahlatmak istedi:</p>

  <p class="p20">«Kaygılanmayın.»</p>

  <p class="p20">Delikanlı tam kapıdan çıkıyordu ki, müfettiş ona seslendi:</p>

  <p class="p21">«Ha, bir şey daha söyleyeyim; yeni bir gelişme olacak olursa ya buraya gelin, ya da birini gönderin. Müfettiş Javert’i arasınlar.»</p>

  <h2 class="calibre5" id="sigil_toc_id_219"><a class="calibre" id="ncx3370"></a><a class="calibre" id="a264"></a>15 JONDRETTE ÇARŞI-PAZAR GEZİYOR</h2>

  <p class="p21">Birkaç dakika sonra, saat üç civarında, Courfeyrac ile Bossuet Mouffetard Sokağından geçiyorlardı. Kar iyice şiddetlenmişti, tipi gibi yağıyordu. Bossuet o sırada Courfeyrac’a şöyle diyordu:</p>

  <p class="p21">«Sanki göklerde beyaz kelebeklerin vebası başladı, bu karlar tıpkı ölü kelebekler gibi değil mi?» Sonra Bossuet, Marius’ü gördü. Genç adam epey tuhaf halde, yokuşu çıkıyordu.</p>

  <p class="p20">«Vay canına, Marius’a bak.»</p>

  <p class="p21">«Evet, gördüm,» dedi Courfeyrac, «ama sakın ona seslenme.»</p>

  <p class="p20">«Niye?»</p>

  <p class="p20">«Çünkü işi var.»</p>

  <p class="p20">«Ne işi var ki?»</p>

  <p class="p20">«Görmüyor musun birini izliyor.»</p>

  <p class="p20">Bossuet arkadaşını onayladı.</p>

  <p class="p20">Courfeyrac:</p>

  <p class="p21">«Baksana, nasıl sağa sola bakıyor, kaygılı gibi. Herhalde âşık olduğu kızın ardında olacak...»</p>

  <p class="p20">Bossuet etrafına dikkatle baktıktan sonra:</p>

  <p class="p20">«Ben kız falan görmedim,» dedi. «Sokakta öyle birileri yok!»</p>

  <p class="p20">Courfeyrac da, biraz baktıktan sonra:</p>

  <p class="p20">«Haklısın, bir erkeğin peşinde.»</p>

  <p class="p21">Sahiden Marius yirmi adım önünden koşan şapkalı bir adamı izliyordu.</p>

  <p class="calibre6">Bu adamın üzerinde yepyeni bir redingot, ama ayağında paramparça bir pantolon vardı.</p>

  <p class="p14">Bossuet bir kahkaha attı:</p>

  <p class="p14">«Aman Tanrım! Bu da ne?»</p>

  <p class="p14">Courfeyrac bilmişçe:</p>

  <p class="calibre6">«O bir şair olmalı,» dedi. «Onlar hep böyledir, dilenciler gibi pantolonlar ve zenginler gibi ceket giyerler.»</p>

  <p class="calibre6">Bossuet heyecanlanmıştı: «Haydi Courfeyrac,» dedi, «merak ettim, gel biz de artlarından gidelim bakalım, Marius’le şu adam nereye gidecekler?»</p>

  <p class="p14">Courfeyrac karşı koydu:</p>

  <p class="calibre6">«Bossuet, Meaux Kartalı, yazık sana, çok ayıp doğrusu. Bir erkeği izleyen birinin ardından gidilmez.»</p>

  <p class="p14">Geri döndüler.</p>

  <p class="calibre6">Marius, Jondrette’in Mouffetard Sokağına girdiğini görüp ardına takılmıştı. Jondrette izlendiğini fark etmeden yürümeyi sürdürdü.</p>

  <p class="calibre6">Marius bir ara onun Gracieuse Sokağındaki çok döküntü bir kulübeye girip, birkaç dakika kaldığını gördü. Adam tekrar Mouffetard Sokağında yürümeyi sürdürdü. Köşedeki bir nalburun önünde durup içeri daldı ve Marius birkaç dakika sonra onu elinde bir paketle gördü. Adam kâğıdı sarılı kocaman bir makası ceketinin cebine attı. Sonra sola sapıp Petit-Banker Sokağına daldı. Marius artık adamı izlemeyi bıraktı. Çok isabetli davranmıştı, çünkü Jondrette duvar önünde sakallı ve dağınık saçlı adamlarla buluşacaktı. Jondrette arkasına baktı, kimseyi görmeyince, duvardan aşıp boş arsada yok oldu.</p>

  <p class="calibre6">Marius adamın yokluğunu fırsat bilip görünmeden eve girmenin doğru olacağını düşündü. Aslında tam vaktiydi. Akşamları şehre bulaşık yıkamaya inen Madam Burgon mezbelenin giriş kapısını kilitlerdi. Marius anahtarını polise vermişti, bundan dolayı, kapı kapanmadan odasına çıkması gerekiyordu.</p>

  <p class="p14">Karanlık çökmüştü. Ta ufuklarda, güneşin aydınlattığı yerde doğan ay yükselmeye başladı. Kıpkırmızı bir top gibi gökyüzünde görünüyordu. Marius koşarak mezbeleye vardı, kapı henüz açıktı, sessizce basamakları çıktı ve odasına süzüldü. Bu koridorda birkaç boş oda vardı. Madam Burgon kapıları açık tutardı. Odalardan birinin önünden geçerken, içerde, dört baş görür gibi oldu. Fakat kendisi görünmek istemediği için bakmadan geçip gitti. Kimseye görünmeden odasına vardı. Tam vaktiydi, az sonra Madam Burgon’un kapıdan çıktığını duydu. Evin giriş kapısı ardından kapandı.</p>

  <h2 class="calibre5" id="sigil_toc_id_220"><a class="calibre" id="ncx3400"></a><a class="calibre" id="a265"></a>16 1832’NİN ÇOK TUTULMUŞ BİR ŞARKISI</h2>

  <p class="calibre6">Marius yatağının üzerine oturdu. Saat beş buçuk olabilirdi. Yarım saat sonra bir şeyler olacaktı. Karanlıklarda ilerleyen şu iki gücü düşündü. Bir yandan cinayet ilerliyordu, öte yandan adalet. Marius korkmuyordu ama, birazdan olacakları düşündükçe titremesini bastıramıyordu. Önce, tatlı bir rüya olarak başlayan gün, kâbusa dönüşmüştü. Delikanlı bütün bunların gerçekliğine inanmak için, ellerini pantolon ceplerindeki tabancalara değdirdi.</p>

  <p class="calibre6">Kar kesilmiş, giderek parlayan ay bulutlardan çıkmıştı. Karın beyazlığına karışan ay ışığı odayı bir gün batımı ışığına boğmuştu.</p>

  <p class="calibre6">Jondretteler’in odasında ışık vardı. Marius duvardaki çatlaktan kanlı bir kızıltı gördü.</p>

  <p class="calibre6">Bu kızıltı bir mumdan gelen ışık olamazdı. Üstelik evde çıt yoktu. Kimse kıpırdamıyor, kimse konuşmuyordu, bir soluk sesi bile duyulmuyordu. Buz gibi ve çok koyu bir sessizlik. Işık olmasa Marius yandaki odanın bir mezar olduğuna yemin edebilirdi.</p>

  <p class="p14">Marius usulca çizmelerini çıkartıp, yatağının altına itti.</p>

  <p class="p14">Birkaç dakika geçti. Marius Jondrette’in döndüğünü duydu.</p>

  <p class="p15">Birden sayısız ses yükseldi. Aile reisi hariç bütün aile odada toplanmıştı ve sessizce bekleşiyorlardı. Adam girdi:</p>

  <p class="p20">«Ben geldim,» dedi.</p>

  <p class="p20">«Hoşgeldin Beybaba,» diye seslendi kızları.</p>

  <p class="p20">Kadın sordu:</p>

  <p class="p20">«Ne oldu?»</p>

  <p class="p20">Jondrette:</p>

  <p class="p19">«Her şey yolunda, ama ayaklarım dondu. İyi, bak giyinmişsin. Böyle daha iyi bir halin var. Güven vermelisin.»</p>

  <p class="p20">«Her an çıkmaya hazırım.»</p>

  <p class="p19">«Sana dediklerimi unutmadın ya? Her şeyi yapacaksın değil mi?»</p>

  <p class="p20">«Kaygılanma.»</p>

  <p class="p20">Jondrette, «Çünkü,» dedi ama sözlerini bitirmedi.</p>

  <p class="p19">Marius onun masanın üstüne ağır bir şey bıraktığını duydu. Herhalde satın aldığı kocaman makası masaya bırakmıştı.</p>

  <p class="p20">Jondrette sordu:</p>

  <p class="p20">«Ya, demek burada yemek yenildi?»</p>

  <p class="p20">Anne:</p>

  <p class="p19">«Evet üç irice patates aldım, biraz da tuz, ateşte pişirip yedik.»</p>

  <p class="p20">Jondrette:</p>

  <p class="p19">«Çok iyi,» dedi. «Yarın sizi lokantaya götüreceğim, ördek kızartması ile salata ısmarlarım size. Ağalar gibi tıkınırız. Her şey yolunda ya?»</p>

  <p class="p20">Daha sonra, yarım sesle:</p>

  <p class="p19">«Kapan açık ve kediler de burda.» Sesini daha da kısarak ekledi: «Şunu ocağa koy da ısınsın...»</p>

  <p class="p19">Marius kömürlerin yanarken çıkardığı sesi duydu, sanki bir maşayla karıştırmışlardı. Jondrette bir daha sordu:</p>

  <p class="p20">«Kapıyı yağladınız mı, gıcırtı olmasın.»</p>

  <p class="p20">«Tamam,» dedi kadın, «her söylediğini yaptık.»</p>

  <p class="p20">«Saat kaç?»</p>

  <p class="p20">«Altıya geliyor. Demin Saint-Medard’da beş buçuktu.»</p>

  <p class="p29">Jondrette:</p>

  <p class="p22">«Haydi kızlar,» dedi, «nöbete, haydi gelin de sözlerimi iyice dinleyin.»</p>

  <p class="p29">Bir fısıltı duyuldu.</p>

  <p class="p29">Sonra Jondrette yüksek sesle sordu:</p>

  <p class="p29">«Şu Burgon sürtüğü defolup gitti mi?»</p>

  <p class="p29">Madam Jondrette onayladı.</p>

  <p class="p29">«Komşunun odası boş ya? Adam evde değil ya?»</p>

  <p class="p22">«Bütün gün dönmedi, hem bu saatte akşam yemeğine çıkar. Bilirsin.»</p>

  <p class="p29">«Emin misin?»</p>

  <p class="p29">«Elbette.»</p>

  <p class="p22">«Olsun biz işi sağlama alalım, haydi kızım, sen şu şamdanı al git, odasına bir bak.»</p>

  <p class="p29">Marius yere karınüstü yattı ve sessizce yatağın altına girdi.</p>

  <p class="p29">Henüz girmişti ki, kapının deliklerinden bir ışık süzüldü.</p>

  <p class="p29">Bir ses duyuldu:</p>

  <p class="p29">«Baba, o evde yok.»</p>

  <p class="p29">Marius büyük kızın sesini tanıdı.</p>

  <p class="p29">Baba sordu:</p>

  <p class="p29">«İçeri girdin mi?»</p>

  <p class="p22">«Hayır, ama anahtarı kapı dışında olduğuna göre evde yok demektir.»</p>

  <p class="p29">Babası buyurdu:</p>

  <p class="p29">«Sen yine de bir bak.»</p>

  <p class="p22">Kapı aralandı. Marius, elinde şamdanla kızın içeri girdiğini gördü.</p>

  <p class="p22">Kız doğruca yatağa yürüdü. Marius bir an yakalanmaktan korktu. Fakat kız yatağa yakın duvara asılı olan aynaya doğru yürümüştü. Ayak ucunda başını yükseltip kendisine baktı. Yan odada bir şıngırtı duyuldu, zincir ve demirlerin şıngırtısı.</p>

  <p class="p22">Kız elleriyle saçlarını düzeltti ve gülümseyerek bir şarkıya başladı. Çatlak sesiyle o yılların son moda bir romansıydı söylediği:</p>

  <p class="p88"><span class="t3">A</span><span class="t3">ş</span><span class="t3">k</span><span class="t3">ı</span><span class="t3">m</span><span class="t3">ı</span><span class="t3">z sadece bir hafta sürdü,</span></p>

  <p class="p88"><span class="t3">Mutluluklar ne kadar k</span><span class="t3">ı</span><span class="t3">sa,</span></p>

  <p class="p88"><span class="t3">Bir hafta sevinmi</span><span class="t3">ş</span><span class="t3">tik ikimiz,</span></p>

  <p class="p88"><span class="t3">A</span><span class="t3">ş</span><span class="t3">k mevsimi neden erkenden biter?</span></p>

  <p class="p89"><span class="t3">A</span><span class="t3">ş</span><span class="t3">k bitmesin, a</span><span class="t3">ş</span><span class="t3">k bitmesin...</span></p>

  <p class="p45">Bu arada Marius kaygılıydı. Kızın kendi nefesini duymasından korkuyordu.</p>

  <p class="p45">Kız pencereye yaklaştı ve dışarı baktı, yine yüksek sesle söylendi: «Aman Tanrım! Paris beyaz gömleğiyle ne kadar çirkin.»</p>

  <p class="p45">Aynanın önüne geçti ve kendisine bu kez profilden bakarak eliyle saçlarını kabarttı. Birden, yan odadan babanın sesi geldi:</p>

  <p class="p44">«Eh haydi, ne yapıyorsun orada?»</p>

  <p class="p44">Kız ayna karşısında durup seslendi:</p>

  <p class="p44">«Yatağın ve masanın altına bakıyorum. Kimse yok burada.»</p>

  <p class="p44">«Aptal şey hemen dön. Kaybedecek vakit yok...»</p>

  <p class="p44">«Bağırma, geldim. Şu evde hiçbir şeye vakit olmaz zaten...»</p>

  <p class="p44">Kız başka bir şarkıya başlayıp, kapıyı ardından kapatıp gitti.</p>

  <p class="p90"><span class="t3">Beni terk edip gidiyorsun kahraman olmak için,</span></p>

  <p class="p91"><span class="t3">Hüzünlü gönlüm hep gelecek seninle.</span></p>

  <p class="p45">Hemen sonra Marius, kızların çıplak ayaklarının sesini duydu. Babaları ardı sıra haykırıyordu:</p>

  <p class="p45">«Haydi, dikkat edin. Biriniz parmaklık önünde, diğeriniz Petit-Banker Sokağının başında dursun. Kuşkulu bir şey görür görmez hemen buraya dönün. Ha!.. Girişin anahtarını aldınız değil mi?»</p>

  <p class="p44">Büyük kız homurdandı:</p>

  <p class="p44">«Şu karda kışta yalın ayak nöbet beklemek!..»</p>

  <p class="p44">Babaları kaba bir sevinçle:</p>

  <p class="p45">«Yarın ikinize de şu beğendiğiniz uğurböceği rengindeki ayakkabılardan alırım,» dedi.</p>

  <p class="p19">Kızlar hemen merdivenleri indiler. Birkaç saniye sonra kapanan kapının sesi duyuldu. Kızlar dışarıdaydı.</p>

  <p class="p19">Evde Marius ile Jondretteler’den başka kimse kalmamıştı. Bir de Marius’ün demin şöyle bir görebildiği karanlık adamlar.</p>

  <h2 class="calibre5" id="sigil_toc_id_221"><a class="calibre" id="ncx3480"></a><a class="calibre" id="a266"></a>17 MARİUS’ÜN BEŞ FRANKI NELERE GİTTİ</h2>

  <p class="p19">Marius artık izleme yerinin önüne geçme vaktinin geldiğini düşündü. Bir sıçrayışta masanın üstüne çıkıp, gözünü deliğe uydurdu. Jondretteler’in odası epey tuhaf görünüyordu. Marius o kızıl ışığın kaynağını görebildi. Bir şamdanda iri bir mum yanıyordu, ama kızıl ışık ondan gelmiyordu. Ocağın içindeki bir mangal her yeri kızıla boyamıştı. Bu, kadının sabahtan hazırladığı mangaldı. Marius mangala sokulu makası seçti, Jondrette’in hırdavatçıdan satın aldığı makastı. Kapının yanı başında iki kütle görünüyordu. Biri demir hurdaları ve zincirler, diğeri yumak halinde ipler. Böylece görünen çöplük, odadan çok bir nalbant dükkânını andırıyordu. Fakat Marius böyle aydınlanan Jondrette’i bir nalbanta değil de, bir cehennem zebanisine benzetti.</p>

  <p class="p19">Mangaldan yükselen ısı masanın üzerindeki mumun erimesine neden olmuştu. Şömine önünde, eski bir fener duruyordu. Mangal ocağın tam içine yerleşmiş olduğundan, duman ocak bacasından çıkıyor ve içeriyi duman doldurmuyordu. Pencerenin kırık camından içeri süzülen ayışığı, bu kızıl çöplüğü gümüşe boyamıştı. Kırık camdan giren temiz hava, odadaki kömür kokusunu dağıtmıştı.</p>

  <p class="p19">Gorbeau yıkıntısını daha önce tanımlamıştık, bu nedenle, Jondretteler’in karanlık ruhunun bir aynası sayılan boğucu oda, korkunç bir olaya, bir cinayete sahne olabilecek bir dekor oluşturuyordu. Paris caddelerinin en tenha köşesindeki evin koridorunun en dipteki odasıydı. Tuzak için bundan elverişli bir yer bulunamazdı.</p>

  <p class="p19">Jondrette piposunu yakmış, kırık iskemleye yan ilişmiş, keyif çatıyordu. Eşi yarım sesle, ona bir şeyler anlatıyordu.</p>

  <p class="p19">Marius, arkadaşı Courfeyrac gibi, her şeyde komik bir yan bulsa, kadının o şaşılası kılığı karşısında gülmekten kırılırdı. Kadın, başına eskiden kral muhafızlarının giydikleri uzun tüylü şapkalardan birini takmış, örme etekliğinin üzerine, aynı yünden bir şal almış ve sabahleyin kızının beğenmediği erkek ayakkabılarını yün çoraplarının üzerine geçirmişti. İşte onun bu süslenmesi karşısında eşi: «Bravo, giyinmişsin iyi ettin, böylece daha saygın görünüyorsun, güven veriyorsun,» demişti.</p>

  <p class="p19">Jondrette ise, yine yırtık pantolonun üzerine yepyeni ceketi giymiş ve Courfeyrac’ın dediği gibi bohem bir şair kılığına bürünmüştü.</p>

  <p class="p20">Adam sesini yükseltti:</p>

  <p class="p19">«Ha, yeri gelmişken, bak ne düşündüm, hava karlı olduğuna göre, adam yine arabayla gelir. Sen feneri yak ve aşağı in, araba sesini duyar duymaz hemen kapıyı açarsın. Elinde fenerle adamın önünden merdivenden çıkar, ona ışık tutarsın. Sonra hemen in, arabacının parasını ver ve arabayı sav.»</p>

  <p class="p20">Kadın sordu:</p>

  <p class="p20">«Peki ya para?»</p>

  <p class="p20">Jondrette cebine el attı ve ona beş frank verdi.</p>

  <p class="p20">Kadın:</p>

  <p class="p20">«O da nesi?» diye bağırdı.</p>

  <p class="p20">Jondrette gururla:</p>

  <p class="p19">«Şu komşunun bizim kıza verdiği para,» dedi. Daha sonra ekledi:</p>

  <p class="p20">«Bize iki sandalye gerek.»</p>

  <p class="p20">«Neden?»</p>

  <p class="p20">«Neden olacak oturmak için.»</p>

  <p class="p19">Marius ansızın ecel terleri döktü, çünkü kadın sakince: «Tamam, gidip komşunun sandalyelerini alayım,» diyordu.</p>

  <p class="p19">Marius’ün oradan inip yatak altına girmeye vakti olmadı. Jondrette karısına sesleniyordu:</p>

  <p class="p21">«Mumu alsana...» Kadın karşı koydu: «Kaç elim var ki mumu alayım, iki sandalyeyi zor taşırım. Zaten ayışığı iyice aydınlatıyor, muma ihtiyaç yok.»</p>

  <p class="p21">Marius kadının el yordamıyla kapısının dışındaki anahtarı aradığını duyar gibi oldu.</p>

  <p class="p20">Madam Jondrette içeri girdi.</p>

  <p class="p21">Damdaki pencere ayışığının birazını odaya yaymış, büyücek iki gölge oluşturmuştu. Gölgelerden biri Marius’ün dayandığı duvarı kaplıyor, onu gizliyordu.</p>

  <p class="p21">Kadın içeri girdi, Marius’ü fark etmeden sandalyelere doğru yürüdü, onları aldığı gibi, dışarı çıktı. Kapıyı çarparak kapatmıştı.</p>

  <p class="p20">Genç adam geniş bir soluk aldı.</p>

  <p class="p20">Odasına dönen kadın eşine:</p>

  <p class="p21">«Sandalyeleri getirdim,» dedi. Adam da, «Haydi feneri al, moruk birazdan gelir, in aşağıya,» dedi.</p>

  <p class="p21">Kocasının sözünü dinleyen kadın, hemen indi. Jondrette tek başınaydı. İki sandalyeyi masanın kenarına yerleştirdi.</p>

  <p class="p21">Ateşteki makası iyice kızsın diye diğer yana çevirdi. Ocağın önüne yırtık bir paravan koyarak mangalı salladı. İp ve zincir yumağına eğilip sanki bir şeyler almak istedi. Marius biçimsiz yığında ipten bir merdiven olduğunu gördü.</p>

  <p class="p21">Bu ip merdiven ve birkaç demir topuz kapı ardındaki zincirlere karışmıştı. Fakat sabahleyin bunlar yoktu, herhalde Jondrette bunları akşam üstü alıp getirmiş olmalıydı.</p>

  <p class="p20">Marius bunların marangoz gereçleri olabileceğini düşündü.</p>

  <p class="p21">Marius bu konuda biraz bilgili olsa, bunların hırsızların kullandığı gereçler olduklarını anlardı.</p>

  <p class="p21">Ocak, masa ve sandalyeler Marius’ün hemen karşısındaydı. Ocaktaki mangal görünmüyordu. Oda sadece mumla aydınlanıyordu. Masadaki en küçük nesne bile kocaman bir gölge olmuştu. Duvarın önündeki bir ibriğin verdiği gölge, duvarın büyük bir bölümünü kaplamıştı. Odada insanı ta iliklerine değin donduran korkunç bir hava seziliyordu.</p>

  <p class="p19">Jondrette piposunu sönmeye bırakmıştı ki, bu onun epey dalgın olduğunu gösteriyordu. Masanın başına geçip oturdu. Mum ışığı onun yüz hatlarını daha belirgince aydınlatmıştı. Somurtuyordu, arada bir elini açıp kapatıyordu, sanki kendi kendisiyle giriştiği konuşmayı sürdürür gibi dudaklarını oynatıyordu. Yine böyle bir kendisiyle konuşma bitiminde masanın çekmecesini çekerek, bir mutfak bıçağı çıkardı. Keskin yerinde parmağını gezdirip onu denedi. Daha sonra bıçağı tekrar yerine koydu.</p>

  <p class="p19">Marius da cebindeki tabancayı çıkardı ve tetiği kaldırdı. Bu arada silah bir tıkırtı çıkardı, Jondrette yerinde doğruldu:</p>

  <p class="p20">«Kim var orada?» diye seslendi.</p>

  <p class="p19">Marius soluğunu tuttu. Jondrette bir süre daha kulak verdi ve gülerek şöyle söylendi:</p>

  <p class="p20">«Ne aptalım, duvardaki tahtalar çatırdamıştır.»</p>

  <p class="p20">Marius elinde silahla bekledi.</p>

  <h2 class="calibre5" id="sigil_toc_id_222"><a class="calibre" id="ncx3521"></a><a class="calibre" id="a267"></a>18 YARDIMSEVER ZİYARETÇİ</h2>

  <p class="p19">Epey uzaktan gelen bir çanın titreşimleriyle camlar zangırdadı. Kilisenin çanı saat altıyı haber vermişti.</p>

  <p class="p19">Jondrette her darbeyi başını sallayarak dinledi. Altıncıda eliyle mumunu söndürdü.</p>

  <p class="p19">Daha sonra odada dolanmaya başladı, koridoru dinlemek için kulağını kapıya verdi, kendi kendisine homurdandı: «Aman Tanrım, umarım gelir, ya gelmezse!» Daha sonra gelip iskemlesine çöktü.</p>

  <p class="p20">Henüz oturmuştu ki, kapı açıldı.</p>

  <p class="p19">Madam Jondrette kapıyı açmış, müthiş bir şekilde gülümsüyordu.</p>

  <p class="p20">«Buyurun efendim,» diye söylendi.</p>

  <p class="p20">Jondrette yerinden kalkıp:</p>

  <p class="p20">«Buyurun velinimetim,» dedi.</p>

  <p class="p20">ihtiyar göründü.</p>

  <p class="p20">Yüzünde iyi ifadeli bir hava vardı.</p>

  <p class="p20">İçeri girer girmez masanın üstüne dört altın bıraktı:</p>

  <p class="p21">«Mösyö,» dedi. «İşte size seksen frank, kiranızı ödeyin, arta kalan yirmi frankı da ihtiyaçlarınıza ayırırsınız. Daha sonra bir şeyler ayarlarız.»</p>

  <p class="p20">Jondrette karısına yaklaşıp:</p>

  <p class="p21">«Tanrı bu iyiliğinizi karşılasın iyi kalpli efendim,» diye mırıldandı. Bu arada karısına fısıldadı: «Arabanın parasını öde ve geri yolla.»</p>

  <p class="p21">Kocası selamlama işine girişmişti, kadın hemen çıktı. Jondrette konuğu oturttu. Kadın birkaç saniye sonra döndü ve kocasına fısıldadı:</p>

  <p class="p20">«Tamam.»</p>

  <p class="p21">Sabahtan beri yağan kar yerleri o kadar kaplamıştı ki arabanın tekerlek sesleri duyulmuyordu. Ne geldiğini duymuşlardı, ne de gittiğini.</p>

  <p class="p20">Bu arada ihtiyar adam oturmuştu.</p>

  <p class="p20">Jondrette karşısındaki yere ilişti.</p>

  <p class="p21">Okurun bir düşünce edinmesi için, dekoru anlatmak isteriz. Tenha bir mahalle, dondurucu bir gece, Salptriere Mahallesinin karla kaplı bomboş arsaları, arada bir görünen gece fenerlerinin boğuntulu ışıklar. Kimseciklerin olmadığı, ıssız bir yer. Bütün bu sonsuzluklar arasında, Jondretteler’in o mezbelesi, tek bir mumun aydınlattığı oda. Odada yüz yüze oturan iki erkek. Sakin ve huzurlu ihtiyar, hain ve can alıcı Jondrette. Bir köşede dişi kurt gibi Madam Jondrette ve duvarın öte tarafında tek bir kelimeyi kaçırmak istemeyen, bütün ruhunu göz ve kulaklarında toplamış olan Marius. Eli tetikte.</p>

  <p class="p21">Marius biraz korkmuş olsa da, kendi adına korkmuyor, içinden sürekli aynı sözleri yineliyordu:</p>

  <p class="p20">«İstediğim anda o alçağı durdurabilirim. Onun adama zarar</p>

  <p class="p28">vermesini önleyebilirim.» Polislerin bir yerlerde pusu kurduklarını, kendi işaretini beklediklerini biliyordu.</p>

  <p class="p25">Aynı zamanda ihtiyar ile Jondrette’in konuşmalarının kendisi için de iyi olacağına inanmıştı.</p>

  <h2 class="calibre5" id="sigil_toc_id_223"><a class="calibre" id="ncx3546"></a><a class="calibre" id="a268"></a>19 YASADIŞI İŞLER</h2>

  <p class="p14">İhtiyar oturur oturmaz, boş şiltelere bir baktı:</p>

  <p class="p14">«Zavallı küçük yaralı nasıl?» diye sordu.</p>

  <p class="p56">Jondrette yürek yakıcı, ama minnet dolu bir gülümseyişle:</p>

  <p class="p25">«Ah, çok kötü, velinimetim,» dedi. «Ablası onu pansuman için hastaneye götürdü. Birazdan dönerler.»</p>

  <p class="p14">Yaşlı adam, tuhaf kılıklı kadına bir göz atıp:</p>

  <p class="p14">«Hanımefendiyi daha iyi gördüm,» dedi.</p>

  <p class="p14">Kapının önüde duran kadında bir gözdağı ifadesi vardı.</p>

  <p class="p25">Jondrette: «Ah efendim, o ölüm halinde, ne var ki çok cesurdur. O bir kadın değil, bir öküz gibidir...»</p>

  <p class="p14">Bu sözlere duygulanan kadın, işveli bir sesle:</p>

  <p class="p56">«Ah sen de beni sürekli kayırırsın Mösyö Jondrette,» dedi.</p>

  <p class="p14">İhtiyar şaşkın göründü:</p>

  <p class="p25">«Jondrette mi, oysa adınızın Fabantou olduğunu sanıyordum.»</p>

  <p class="p56">Jondrette omuzlarını kaldırdı ve eşine anlamlıca bakarak:</p>

  <p class="p25">«Fabantou sahne ismim,» dedi, «malum biz sanatçılar kendi adımızı fazla kullanmayız da.»</p>

  <p class="p14">Okşayıcı bir sesle ekledi:</p>

  <p class="p25">«Ah efendim,» diye başladı, «şu zavallı sevgili ile çok mutlu olduk. Aslında bizi kurtaran da bu oldu ya. Sevgimiz de olmasa ne ederdik? Ah, güçlü kollarım var ama iş bulamıyorum. Acılar her yandan sardı. Bir ara kızlarıma bir meslek öğretmeye heveslendim. Evet, o çocukları bile çalıştırmayı göze aldım. Ama bunu bile başaramadım, karton kutu yapımını öğretmek</p>

  <p class="p28">istemiştim. Fakat bunun için de malzeme gerekti, hepsi ateş pahası, üstelik günde sadece dört metelik kazanmak için, değer mi? Bununla nasıl yaşanır? Ah şu devletin beceriksizliği, baştakiler hiç fukaraları düşünmüyor, tok açtan anlamaz deyimi, boş değil... Oysa bir zamanlar böyle miydik? Ah o zengin günlerimi hatırladıkça içim sızlıyor... O günlerden elimde kalan, tek bir andaç var. Eşsiz bir tablo, aynı zamanda duygusal açıdan benim için vazgeçilmez. Bu paha biçilmez tabloyu, bu gözdemi bile elden çıkarmaya hazırım inanın. Ne yapalım geçim derdi...»</p>

  <p class="p33">Jondrette aklına gelenleri böyle karman çorman söyleyedursun, Marius ansızın odanın karanlık bir köşesinde o zamana kadar fark etmediği bir adam gördü. Bu adam o kadar sessizce girmişti, kapının açıldığını bile duymamışlardı. Yeni gelenin üzerinde mor fanila, yamalı bir pantalon vardı. Suratı isten simsiyahtı. Kolları ve ayakları çıplaktı, boynu kalındı, kolları dövmeliydi. Adam usulca şiltelerden birine oturdu. Kadının hemen arkasında durduğundan belirgince seçilmiyordu.</p>

  <p class="p33">O sırada birden işkillenmiş gibi duran ihtiyar, başını çevirip yabancı adamı gördü:</p>

  <p class="p52">«Bu da kim?» diye sordu.</p>

  <p class="p52"><span class="t3">«O</span> mu, evet bir komşumuz, boş verin efendim.»</p>

  <p class="p33">Aslında bu komşunun suratı tekinsizdi, fakat çok iyi kalpli bir adam olan ihtiyar, daha fazla uzatmadan ev sahibine döndü:</p>

  <p class="p52">«Evet Mösyö Fabantou, ne diyordunuz?»</p>

  <p class="p52">«Evet velinimetim, satılık tablomdan söz ediyordum.»</p>

  <p class="p33">Bu sırada, çıngıraklı bir yılanın gözlerine benzeyen, sinsi bakışlarını adama çevirmişti.</p>

  <p class="p33">Kapıda bir ses oldu. İkinci bir adam da girmişti. O da ilk gelen gibi, kötü kılıklı ve çıplak kolluydu. Onun da yüzünde isten bir maske var gibiydi.</p>

  <p class="p33">Adam sessizce girmeye çalışmıştı, ama ziyaretçi onu fark etti.</p>

  <p class="p52">Jondrette hemen anlattı:</p>

  <p class="calibre6">«Onlar kiracılar, yan odalarda oturan işçi arkadaşlar, arada sırada uğrarlar. Evet ne diyordum, elimde kalan o eşsiz tablodan söz ediyordum, işte bakın.»</p>

  <p class="calibre6">Adam kalktı ve ters halde duvara dayadığı tabloyu çevirdi. Bu loş aydınlıkta tabloya benziyordu. Ancak Marius hiçbir şey göremedi. Bunu kaba çizgiler ve çiy renklerle yapılmış panayır afişlerine benzetti.</p>

  <p class="p14">İhtiyar sordu:</p>

  <p class="p14">«O da nesi?»</p>

  <p class="calibre6">«Ah velinimetim, bu değerli bir tablo... ünlü bir ressamın fırçasından çıktı. Kızlarımı sevdiğim kadar bu resmi de severim, bana ne çok şey hatırlatır. Fakat dediğim gibi, o kadar zordayım ki elden çıkarmak zorundayım...»</p>

  <p class="calibre6">Belki tesadüf, belki de bir kuşku başlangıcıyla, ziyaretçi, gözlerini odanın karanlık köşesine çevirdi. Orada dört erkek gördü, içlerinden üçü yatağın üzerine oturmuştu. Hepsinin de kılıkları perişan, kolları çıplak, yüzleri is karasıydı. Yatağa uzanmış biri, gözlerini kapatmış, uyuyor gibi yapıyordu. İçlerinden en ihtiyarıydı. Biri sakallıydı, diğeri perişan saçlı. Hiçbirinin ayağında ayakkabı yoktu, çorap giymişlerdi, bazıları da yalınayaktı.</p>

  <p class="p14">Jondrette, ihtiyarın onlara ilgiyle baktığını fark etti.</p>

  <p class="calibre6">«Evet,» dedi, «bunlar ahbaplarım, komşular, bizim burada ateş yakıldığını duydular; ısınmaya gelmişler. N’eylersiniz efendim, arada bir yardımlaşmak gerek, zararsız çocuklardır, kömürde çalışırlar. Siz onlara aldırmayın. İyi kalpli efendim, şu tablomu satın alın. Sizden fazla istemem, siz ne kadar verirsiniz?»</p>

  <p class="calibre6">ihtiyar, gözlerini Jondrette’in yüzüne çevirdi, ondan epeyce kuşkulanmıştı:</p>

  <p class="calibre6">«Evet ama, bu meyhanelerin kapılarına asılan bir şey yalnızca, belki üç frank eder.»</p>

  <p class="p14">Jondrette hoş bir sesle yanıt verdi:</p>

  <p class="p14">«Cüzdanınız yanınızda mı, ben bin franka fit olurum.»</p>

  <p class="calibre6">İhtiyar yerinden kalktı ve etrafını gözleriyle taradı. Soldaki pencerenin önünde Jondrette vardı. Jondrette kadın, dört yabancıyla kapıyı tutuyordu. Adamlar yerlerinden bile oynamamışlardı, sanki konuğu görmemişlerdi. Jondrette, yakınan bir sesle sürdürdü. Öyle acıklı bir sesle konuşuyordu ki, bir ara ihtiyar, adamın yoksulluktan kafayı sıyırmış olabileceğini düşündü.</p>

  <p class="calibre6">«Ah efendim, şu tabloyu satın alamazsanız, bittim demektir, inanın. Artık kendimi sulara bırakmaktan başka çarem kalmadı, meteliğim yok. Demin de size anlattığım gibi kızlarıma şu karton kutu işini öğretmek istedim. Ama bir yığın masraf çıkardılar. Değişik tipte bir masa, salt bu işe yarayacak bir gazocağı, tutkalı hazırlamak için farklı bölmeleri olan bir çanak, bir kalıp çeliği çivilemek için bir çekiç, penseler, ve daha neler!.. Ben bunca masrafın altından nasıl çıkarım? Üstelik kazanç da günde dört metelik. Günde on dört saat çalışmaya karşılık, işçi kızın çok özenli davranması, kâğıdı ıslatmaması, kutuları lekelememesi için harcamak zorunda olduğu gayret de cabası! Günde dört metelikle nasıl geçinirsiniz, efendim?..»</p>

  <p class="calibre6">Jondrette bunları anlatırken, ihtiyara bakıyordu. Oysa ihtiyar, Jondrette’e bakışlarını çevirmiş, inceliyordu. Marius dikkat kesilmişti. İhtiyarın ne düşüneceğini bilemiyordu. Jondrette ya ahmak, ya da bir deliydi. Jondrette sürekli aynı sesle:</p>

  <p class="calibre6">«Artık kendimi nehre atmaktan başka yolum kalmadı. Geçen akşam Austerlitz Köprüsünün basamaklarını indim, tam suya atlıyordum ki, ardımdan daha da sefil hale düşecek olan ailemi düşünerek caydım, ama artık daha fazlasına dayanamayacağım, bıçak kemiğe dayandı!..»</p>

  <p class="calibre6">Derken bir değişim oldu. Fersiz gözlerinde korkunç bir ışık parladı ve o kara kuru adam dikleşti, korkunç görünüyordu. İhtiyara birkaç adım yaklaştı ve patlayan bir sesle:</p>

  <p class="p14">«Bütün bunlar hikâye,» dedi. «Siz beni tanıdınız mı?»</p>

  <h2 class="calibre5" id="sigil_toc_id_224"><a class="calibre" id="ncx3593"></a><a class="calibre" id="a269"></a>20 TUZAK</h2>

  <p class="calibre6">Evin kapısı tekrar açıldı, mavi keten önlüklü ve yüzleri maskeli, üç erkek daha girdi. Siyah kâğıttan maskeleri vardı. Bunlardan biri zayıftı, elinde ucu demirli bir sopa tutuyordu. İkincisi çam yarması biriydi, o da sağ elinde demirden bir topuz tutuyordu. Üçüncü adam ilki kadar sıska olmasa da, o devanasına göre ince sayılırdı, o da elinde bir zindan kapısından alınma, kocaman bir demir çubuk sallıyordu.</p>

  <p class="calibre6">Jondrette, herhalde bu adamları bekliyordu ki, hemen aralarında bir konuşma başladı. Ev sahibi, eli sopalıya sordu:</p>

  <p class="p14">«Hazır mı?»</p>

  <p class="p14">Beriki:</p>

  <p class="p14">«Evet.»</p>

  <p class="p14">«Montparnasse nerede?»</p>

  <p class="p43">«Fiyakalı delikanlı, kızınla cilveleşmek için dışarıda kaldı.»</p>

  <p class="p14">«Hangisiyle?»</p>

  <p class="p14">«Büyük olanla.»</p>

  <p class="p14">«Aşağıda kira arabası bekliyor mu?»</p>

  <p class="p14">«Evet.»</p>

  <p class="p14">«Atlar nasıl?»</p>

  <p class="p14">«Rüzgar gibi.»</p>

  <p class="p14">«Tamam.»</p>

  <p class="p14">«Araba bekliyor, sen öyle istemedin mi?»</p>

  <p class="p14">«Evet,» dedi Jondrette.</p>

  <p class="calibre6">İhtiyar ansızın bembeyaz kesilmişti. Nasıl bir kapana düştüğünü anlamıştı. Etrafına dikkatle bakmasına rağmen, yine de korkmuş birine benzemiyordu. Masanın arkasına geçmişti. Az önce, kendi halinde hayırsever bir ihtiyar olan adamcağız, bir anda sanki boksör kesilmişti. Sandalyesinin tahtasına elini gözdağı veren bir şekilde dayadı.</p>

  <p class="p15">Böyle bir tehlike karşısında kılını oynatmayan bu yürekli ve güçlü ihtiyara Marius hayran kaldı. Aslında sevdiğimiz kızın babası bizim için asla bir yabancı sayılmaz. Marius bu adamla gururlandı.</p>

  <p class="p19">Jondrette’in, kömür işçileri diye tanıştırdığı üç adam, köşedeki hırdavatlara eğilmiş, bir şeyler arıyorlardı. Biri eline bir kerpeten aldı, diğeri keser, üçüncüsü de bir kıskaç. Tek kelime etmeden kapıyı tuttular.</p>

  <p class="p19">Yatakta uyuklayan ihtiyar bir ara gözlerini açtı, Madam Jondrette onun yanına oturdu.</p>

  <p class="p19">Marius artık birkaç saniye sonra harekete geçme vaktinin geleceğini düşünüp, sağ elini o deliğe doğru yükselti, ateşe hazır bekledi.</p>

  <p class="p19">Jondrette yeni gelenle fısıldaşmasından sonra, ziyaretçiye döndü ve iğrenç gülüşüyle sorusunu yineledi:</p>

  <p class="p20">«Beni tanımadınız mı?»</p>

  <p class="p20">İhtiyar onun yüzüne dik dik bakarak:</p>

  <p class="p20">«Hayır,» dedi.</p>

  <p class="p19">O zaman Jondrette masaya yaklaştı, mumun üstüne eğilip o korkunç yüzünü ihtiyarın sakin yüzüne yaklaştırdı ve ısırmaya hazır bu yabani hayvan gibi şöyle bağırdı:</p>

  <p class="p19">«Adım Fabantou değil, Jondrette de gerçek adım değil. Benim adım Thenardier’dir. Montfermeil’deki han sahibi. Duydunuz mu, Thenardier? Haydi, artık beni tanıdınız mı?»</p>

  <p class="p20">İhtiyarın yüzüne bir kırmızılık yayıldı, ama sakince:</p>

  <p class="p20">«Hayır, çıkaramadım.»</p>

  <p class="p15">Marius onun sözlerini duymadı. Onu, o anda gören, ne kadar etkilendiğini anlardı. Genç adam bir anda yıkılmıştı. Jondrette, isminin Thenardier olduğunu söylediğinde, Marius titremeye başlamış ve düşmemek için duvara dayanmıştı. O anda, sanki gövdesinin bir kılıçla yarılmış gibi olduğunu hissetti. Daha sonra ateş açmaya hazır olan sağ kolunu yavaşça indirdi. Jondrette’in Thenardier diye yinelemesinden sonra, perişan olan Marius, az daha elindeki tabancayı düşürecekti. İhtiyarın hâlâ tanıyamadığı Thenardier adını, Marius çok iyi tanırdı. Bu ad onun için kutsal bir şeydi. Babasının vasiyetinde yazdığı bu adı, Marius günlerce göğsünde taşımıştı. Daha sonra, babasının o kelimelerini kafasına, yüreğine kazımıştı: «Thenardier isimli biri hayatımı kurtardı, oğlum onu bulsun ve ona elinden gelen iyiliği etsin.» Bu ad Marius için epey değerliydi, babasının anısına bağlı bir isim. Uzun zaman aradığı şu Montfermeil'deki hancıyı nihayet bulmuştu. Ne yazık ki, babasının kurtarıcısı bir yol kesiciden başka biri değildi. Marius’ün yıllarca aradığı, yardım etmek için uğraştığı adam, sadece bir hırsız değil, canavar ruhlu bir adamdı. Şu anda, onun bir cinayet tasarladığından emindi delikanlı. Alınyazısı, kendisine ne korkunç bir oyun hazırlamıştı!</p>

  <p class="p19">Toprakta yatan babası, Marius’den Thenardier’ye yardım etmesini istiyordu. Marius dört yıldır, bu borcu ödemek için hiçbir özveriden kaçınmamıştı. Ama tam bir eşkıyayı, bir katili adalete teslim edeceği anda, yazgı, alaylı bir sesle, «O, Thenardier!» diye haykırıyordu. Waterloo’da, mermiler arasında babasını sırtlayıp kurtaran bu adama Marius, tam borcunu ödeyecekti ki, onun ipe layık biri olduğunu öğreniyordu. Babası kendisine Thenardier’ye yardım et, diye haykırıyor, oysa kendisi adamı ipe yollayarak babasının borcunu ödüyordu. Marius, ne edeceğini şaşırmıştı, korkunç düşüncelerle boğuşuyordu. Kararsızlığı giderek çoğalıyordu. Adamın bir cinayet tasarladığı gün gibi açıktı, kendisine yardım eden eli ısırıyordu, şu alçak.</p>

  <p class="p15">Marius bu haksızlığa nasıl alet olurdu? Öte yandan, hancıyı polise teslim etmekle, babasının anısına ters davranmış olacaktı. Peki ama bunca kötü birine nasıl acınırdı? Marius yaprak gibi titriyordu, şimdi iki kişinin yazgısı elindeydi. Bir yandan günahsız bir ihtiyarın, sevdiği kızın babasının katledilmesine ya da yaralanmasına sebep olacaktı, öte yandan babasının kurtarıcısını mahkûm ettirecekti... Elindeki silahı ateşleyecek olsa, ihtiyar kurtuluyor ve Thenardier mahvoluyordu. Ateş açmasa ihtiyar feda ediliyor ve Thenardier kurtuluyordu.</p>

  <p class="calibre6">Marius iki camii arasında kalmıştı. Bir yandan sevdiği kızın babasını kurtarması için yalvardığını duyar gibi oluyor, öte yandan babasının Thenardier’ye yardım etmesini söylediğini hatırlıyordu. Marius delirecek gibi oldu, artık ne edeceğini bilemedi. Dizleri titredi düşünüp karar verecek fırsatı bile kalmamıştı ki, olaylar daha da hızlandı. Marius bir anaforda gibiydi. Bir ara kendinden geçecek gibi oldu.</p>

  <p class="calibre6">Bu arada Thenardier (artık ona Jondrette demeyeceğiz) ziyaretçinin önünde dolanıp durmaya başlamıştı. Mumu kaptı, öyle hızla şöminenin üstüne bıraktı ki, neredeyse fitil sönecekti. Daha sonra korkunç bir ifadeyle ihtiyara döndü ve tısladı:</p>

  <p class="calibre6">«Oh hele şükür, sizi buldum nihayet iyiliksever efendim, eski giysili para babası, çocuklara pahalı bebekler satın alan Noel Baba... Ya, demek, hâlâ beni tanımadınız ha? Demek, 1823 yılının Noel gecesi benim şu Montfermeil’deki hana gelip Fantine’in çocuğunu götüren adam siz değil misiniz? Onu siz benden çalmadınız mı? Üzerinizde hardal sarısı bir ceket yok muydu? Bu sabah bana getirdiğiniz gibi elinizde de giysi dolu bir çıkın yok muydu? Yoksa siz bir çamaşırcı mısınız milyoner efendim? Yoksullara dükkânda satılmayan malları veriyorsunuz. Demek, beni tanımadınız, ne iş ama? Evet ama ben sizi çok iyi tanıdım. Hanlara yoksul kılıklarla gelip, insanı kandırmanın, eliaçık davranarak kişilerin ekmek paralarını çekip almanın, ne demek olduğunu size gösteririm. İnsanı mahvettikten sonra, ona büyük gelen bir ceketle, iki battaniye verip, paçayı kurtardım sanıyorsun ha, moruk! Alçak seni!..»</p>

  <p class="calibre6">Bir ara kendi kendisine konuştu, kinini dağıtmak ister gibi homurdandı ve sonra hıncını masadan alır gibi yumruklar indirdi ve:</p>

  <p class="p14">«Şu ahmağın haline bir bakın...»</p>

  <p class="p14">Sonra ona çıkışmayı sürdürdü:</p>

  <p class="p21">«Bir zamanlar, beni ahmak yerine koydunuz. Tüm acılarıma siz neden oldunuz. Bin beş yüz frank karşılığında yıllarca büyüttüğüm o kızı alıp götürdünüz, oysa kız bana epeyce para getiriyordu. O benim için altın yumurtlayan tavuktu. Evet onu götürmekle bana çok kötü bir oyun ettiniz... Oysa ben o parayı yeyip içip harcadım, ah meyhanemde şarap içenler zıkkım içsinler, keşke onlara zehir olsa. Neyse, onunla çekip gittiğinizde arkanızdan geldim ama ormanda elinizdeki sopayla gözümü korkuttunuz. O gün, siz benden daha güçlüydünüz. Şimdi sıra bende. Şu-sırada bütün ipler elimde. Sen de artık şapa oturdun ihtiyar. Evet, artık gülme sırası bende. Öyle bir faka bastın ki... Bakalım paçayı nasıl kurtaracaksın!.. Sana oyuncu olduğumu söyledim; ismimin Fabantou olduğuna, Matmazel Mars ile taşra turnelerine çıktığıma ikna ettim, seni koca ahmak. Bir de şu kira işini da yutturdum. Ah aptal ihtiyar, kira zamanının 4 Şubat olmayıp 8 Şubat olduğunu da bilemedin. Utanmadan bana sadece 4 altın getirdin. Alçak, en azından, yüz frank verseydin ya. Her dediğime nasıl da inandın. Oysa ben için için eğleniyordum seninle. Artık işin tamam aptal.»</p>

  <p class="p21">Thenardier sustu, soluk soluğaydı. Göğsü bir körük gibi kalkıp iniyordu. Gözlerinde, acımasız, sinsi bir yaratığın ışıkları vardı. Bir devi ezmeye hazırlanan, bir cücenin sevinci... Hasta bir boğayı parçalamakla mutlu olan bir çakalın sevinci...</p>

  <p class="p21">İhtiyar onu sonuna kadar dinledi, ama sustuğunda şöyle dedi:</p>

  <p class="p21">«Ne demek istediğinizi anlayamadım. Ben de aslında yoksul biriyim, öyle sandığınız gibi milyoner falan değilim. Herhalde beni bir başkasına benzettiniz!»</p>

  <p class="p20">Thenardier, kaba bir kahkahayla:</p>

  <p class="p21">«Ha ha, sürekli aynı yalanlar. Demek hâlâ, bu şakayı sürdürmek istiyorsun ihtiyar. Demek anımsamıyorsun? Benim kim olduğumu çıkaramadın ha?»</p>

  <p class="p25">İhtiyar o anda bile nezaketi elden bırakmadı, ama tuhaf bir tonlamayla:</p>

  <p class="p25">«Bağışlayın efendim,» dedi, «sizin bir haydut olduğunuzu görüyorum.»</p>

  <p class="p25">En iğrenç yaratıkların bile kendilerince huyları vardır. Canavarlar bile gerçekleri duymak istemezler. Bu sözleri duyar duymaz, Thenardier Kadın şilteden indi, kocası sanki kıracakmış gibi sandalyeyi yakaladı. Karısına:</p>

  <p class="p14">«Sen bir yere kıpırdama!» diye seslendi ve ihtiyara dönüp:</p>

  <p class="p25">«Evet sizin gibi paralı insanların bize haydut dediğini bilirim. Evet, artık meteliksiz kaldığım doğru, battım, saklamıyorum beş kuruşum yok. Ne ekmek alabiliyorum, ne de ısınmaya kömür. Evet bir hırsızım. Üç günden beri boğazımdan lokma geçmedi, evet ben bir haydutum. Evet, siz ayaklarınızı ısıtan içi kürklü ayakkabılar giyersiniz, piskoposların üstlükleri gibi kalın ceketleriniz vardır. Kapıcısı olan evlerde oturur, her gün mantarlı etler yersiniz. Ocak ayında, kilosu kırk franka aldığınız kuşkonmazları yersiniz. Havanın soğuk olup olmadığını anlamak için, termometreye bakarsınız. Oysa havayı ölçen şeyler bizleriz, zavallı yoksullar, bizim soğuğu anlamak için termometreye bakmaya ihtiyacımız yok. Biz damarlarımızdaki kanın donduğunu, ayaklarımızın soğuktan sızladığını duyarız ve işte o zaman bizler Tanrı yalan’ deriz. Sonra yaşadığımız inlere gelip, bizi aşağılar, bize ‘hırsız’ dersiniz ha. Ha, ha, ama biz sizi yeriz yutarız milyoner ahmaklar. Bir zamanlar ben de, saygıdeğer bir adamdım, iş-güç sahibiydim, bir seçmendim, bir kenterdim, sizin öyle olmadığınıza iddiaya girerim.»</p>

  <p class="p25">Sonra Thenardier, kapının önünde duran adamlara yaklaşıp:</p>

  <p class="p25">«Olacak iş değil! Herif kendinde bütün hakları görüyor, bir dilenciymişim gibi konuşuyor benimle...»</p>

  <p class="p14">Daha da coşkuyla ihtiyarın üstüne yürüdü:</p>

  <p class="p14">«Şunu da unutmayın hayırsever efendi. Ben öyle adını, kimliğini saklayan, ne olduğu belirsiz biri değilim. Ben evlere girip, çocukları kaçıran bir hırsız değilim. Ben eski bir Fransa askeriyim. Waterloo’da savaştım, hatta kont olan bir generalin hayatını kurtardım. Adam gerçi bana adını söyledi, ama o lanet olası sesi, o kadar fersiz çıkıyordu ki, sadece ‘teşekkürler’ dediğini duydum. Oysa bana teşekkür edeceğine, ismini söylese daha iyi ederdi. En azından onu bulmama yardımcı olurdu. Şu gördüğünüz tabloyu David(*) yaptı. Tablodaki kim biliyor musunuz? Ben.</p>

  <p class="p16"><span class="t7">(*) David: Ünlü bir ressam.</span></p>

  <p class="p15"></p>

  <p class="p19">Generali üzerimde taşıyorum. David o kadar duygulanmıştı ki, benim o kahramanlığımı sonsuza bırakmak istedi. Evet, işte bakın, sırtımda general, mermilere karşın, onu kurtarıyorum. İşte bütün hikâye. Oysa adam da işe yaramazın biriydi. Bana ne yapmıştı ki? O da diğerlerinden daha matah değildi. Fakat yine de kendi canımı hiç sayarak, onu kurtardım. Haydi artık, bu kadarını neden anlattım bilmem. Artık işi bitirelim, bana para gerek; çok para, ya verirsin ya da seni şuracıkta öldürürüm...»</p>

  <p class="p19">Marius biraz toparlanmıştı. Artık hiç kuşkusu kalmamıştı, bu, babasının vasiyetnamesinde yazılı adamdı. Marius hemen titredi, adam babasından nasıl saygısızca söz ediyordu. Yine ne edeceğini bilmez gibi düşündü. Fakat Thenardier’nin konuşmasında, anlattıklarında, sesinde hareketinde, bakışında çok fena bir ruhun gölgeleri beliriyordu. Sözde kendini övmesi, o kafa tutmasında bile bir alçaklık, bir hırs, bir enayilik okunuyordu. O çirkin ve kötü ruhunu olanca çürümüşlüğüyle karşısına çıkarmıştı.</p>

  <p class="p19">İhtiyara satmak istediği o harika, tablo, sözüm ona değerli Ressam David’in yaptığı tablo, okurumuzun tanıdığı o meyhane levhasıydı. Bunu kendisi çizmişti. Montfermeil’deki handan ayrılırken bunu da getirmişti.</p>

  <p class="p25">Şu sırada Marius önünde kimse olmadığından, resmi iyice seçebildi. Tozu dumana karışmış bir savaş meydanında, adamın biri sırtında bir yaralıyı taşıyordu. Bu Thenardier ile Pontmercy’nin yer aldığı resimdi. Marius bu resimde babasını canlı görür gibi oldu, ona göre bu bir meyhane levhası değildi. Bu, tekrar canlanan babasıydı. Bir mezar aralanıyor, bir hortlak dışarı süzülüyordu. Marius kalbinin deli gibi attığını duydu. Waterloo topları kulaklarında gürledi. Tablodaki gibi, ağır yaralı, kanlar içindeki babasının resmine baktı baktı, sanki onun da kendisine baktığını sandı.</p>

  <p class="p25">Thenardier soluklandıktan sonra kanlı gözlerini ihtiyara dikti ve kısık bir sesle:</p>

  <p class="p84">«Bir sözün var mı? Hesabını görmeden önce öt bakalım.» İhtiyar susuyordu, koridordan cırtlak bir ses duyuldu:</p>

  <p class="p14">«Odun kırmak gerekiyorsa, buradayım.»</p>

  <p class="p14">Eli topuzlu çam yarması konuşmuştu.</p>

  <p class="p25">Aynı zamanda kapı arasında korkunç bir yüz göründü, adam sırıtıyordu, ama gösterdiği insan dişleri değil, bir kurdun keskin dişleriydi.</p>

  <p class="p14">Thenardier hıncını ondan almak istercesine:</p>

  <p class="p14">«Maskeni niye çıkardın?» diye parladı.</p>

  <p class="p14">Adam o korkunç sesiyle:</p>

  <p class="p14">«Hiç, biraz gülmek istemiştim de.»</p>

  <p class="p25">Birkaç dakikadır, ihtiyar, Thenardier’nin tavırlarını ilgiyle izliyordu. Kendi öfkesiyle coşan alçak herif, odada geziniyordu. Kendisine yardımcı olacak haydutların bulunması, silahsız birini tuzağa düşürme mutluluğu, bire karşı dokuz kişi olmanın sarhoşluğuyla kendisinden geçmişti. Topuzlu adama bağırırken sırtını çevirmişti. İhtiyar, onun bu dalgınlığından faydalanmak istedi, bir tekmeyle sandalyeyi devirdi ve atak bir hareketle pencereye tırmandı. Camı açmak, dışarı atlamak, bir bacağını dışarı çıkarmak anlık işti. Dışarı atlamak üzereydi ki, altı güçlü el, onu yakalayıp geri çektiler. Bunlar üç kömür işçisiydi. Thenardier Kadın, ihtiyarın saçlarına yapıştı, gürültüye koridordaki diğer haydutlar koştu. Demin yatakta yatan o sarhoş kılıklı adam da indi ve elinde bir keserle sendeleyerek geldi</p>

  <p class="p21">Kömür işçilerinden birinin yüzü mumla aydınlanmıştı. Marius, Panchaud’yu tanıdı. Adam elindeki bir topuzu ihtiyarın başına doğru salladı.</p>

  <p class="p21">Marius artık bu kadarına dayanamadı. İçinden şunları geçirdi: «Babacığım ne olur beni affet!» Tam tetiğe basıyordu ki, Thenardier’in sesi geldi:</p>

  <p class="p20">«Ona zarar gelmesin!»</p>

  <p class="p21">Kurbanın acıklı atılımı Thenardier’yi öfkelendirmemiş, aksine, yatıştırmıştı. Aslında onda, sanki iki karakter yaşıyordu. Biri yabanıl ve kötü adam; diğeri, hünerli, işinin ehli adam. Şimdiye değin, yabanıl tarafını açığa vurmuştu, kurbanının kaçma girişimi karşısında, işi cinliğe dökmeyi seçti.</p>

  <p class="p20">«Ona zarar gelmesin!» diye bağırdı.</p>

  <p class="p21">Bu tavrı Marius’ün elini kolunu bağladı. Delikanlı bir süre daha beklemenin gerektiğini düşündü. Kim bilir, belki şansı yaver gider ve «Ursula»nın babasını kurtarır ve aynı zamanda bunu kendi babasının kurtarıcısını yakalatmadan yapardı...</p>

  <p class="p21">Müthiş bir çarpışma başladı, ihtiyar adam, tek yumrukla yaşlı serseriyi yere devirdi ve elinin tersiyle üstüne çullanmak isteyen, iki hırsızı da geriletti. Fakat arkada bekleyen dört haydut onu kıskıvrak yakalamışlardı. İhtiyar, it sürüsüne yenilen bir kurt gibi, üzerine çullanan haydutların altında kaldı.</p>

  <p class="p21">Aralarından biri, onu en yakın yatağa yatırdı ve devinimlerini önlemek için eliyle bastırmayı denedi. Hancı kadın hâlâ saçlarını çekiştiriyordu.</p>

  <p class="p20">Kocası azarladı:</p>

  <p class="p20">«Sen karışma, öte dur, şalın yırtılacak.»</p>

  <p class="p20">Kadın, erkeğini dinleyen dişi kurt gibi hırıltıyla geri çekildi.</p>

  <p class="p20">Thenardier adamlara:</p>

  <p class="p20">«Ceplerini arayın.»</p>

  <p class="p19">İhtiyar artık karşı çıkmayı bırakmış gibiydi. Üzerinde, içinde altı franktan başka para olmayan deri bir kese buldular, bir de kar gibi beyaz bir mendil.</p>

  <p class="p20">Thenardier hemen mendili alıp cebine attı.</p>

  <p class="p20">«Cüzdanı yok mu?» diye sordu.</p>

  <p class="p20">«Hayır, saati bile yok,» diye dedi kömürcülerden biri.</p>

  <p class="p20">Maskeli adam, genizden gelen bir sesle:</p>

  <p class="p20">«Cesurmuş da,» diye söylendi. «Sıkı bir moruk.»</p>

  <p class="p19">Thenardier kapıya doğru yürüdü ve köşedeki ipleri alıp haydutlara attı:</p>

  <p class="p20">«Onu yata sıkıca bağlayın,» dedi.</p>

  <p class="p19">Daha sonra, ihtiyarın yumruğuyla yere devrilmiş ihtiyarı gösterip:</p>

  <p class="p20">«Boluatruelle öldü mü acaba?» diye sordu.</p>

  <p class="p20">«Hayır, dut gibi sarhoş; sızdı.»</p>

  <p class="p20">«Onu bir kenara atın,» dedi.</p>

  <p class="p20">İki adam, bir tekmeyle yıkılan ihtiyarı bir kenara itti.</p>

  <p class="p20">Thenardier adamlardan birine:</p>

  <p class="p19">«Babet, niye bu kadar çok adam getirdin, bu kadarı da fazla!»</p>

  <p class="p20">Elindeki ucu demirli sopayı sallayan beriki:</p>

  <p class="p19">«Ne edelim, hepsi de gelmek istedi. Kesat sezon, iş yok, biliyorsun...»</p>

  <p class="p19">İhtiyarı bağladıkları şilte dört tahta ayak üzerinde yükselen bir somyaydı. İhtiyar, hiç sesini çıkarmamıştı. Hırsızlar onu pencereden uzak, ocağa yakın bir yere sucuk gibi bağladılar.</p>

  <p class="p19">İpin son ilmiği de atıldığında Thenardier bir sandalye alıp onun tam karşısına geçti. Adam deminki öfkeli adam değil gibiydi. Yüzündeki vahşet ifadesi silinmiş, sakin ve kurnaz bir ifadeye bürünmüştü.</p>

  <p class="p19">Marius, ansızın yumuşayan bu yüzde beliren gülümsemede, az önce köpükler saçan azgın dudakları tanımakta zorlandı. Bu köklü değişime hayretle baktı; kaplan, bir tilkiye dönüşmüştü.</p>

  <p class="calibre6">Thenardier: «Efendim,» diye başladı ve eliyle adamı tutan haydutları gösterip: «Çekilin,» dedi «Onunla görüşeceğim.»</p>

  <p class="p14">Adamlar kapıya doğru çekildiler, Thenardier başladı:</p>

  <p class="calibre6">«Demin pencereden atlamak istemeniz hatalı bir şeydi. Tanrı korusun, bacağınızı kırabilirdiniz. Şimdi izin verirseniz, rahatça konuşabiliriz. Size deminki yorumlarımdan söz etmek istiyorum. Size saldırıldığında asla bağırmadınız.»</p>

  <p class="calibre6">Thenardier haklıydı. Epey afallamış olan Marius bu ayrıntıyı unutmuştu, ama ihtiyar sesini yükseltmeden birkaç kelime etmişti. Ne bağırmış ne de yardım istemişti. O altı adamla boğuşurken, sessizliğini bozmamıştı.</p>

  <p class="calibre6">«Sizin, ‘yetişin, adam öldürüyorlar, katil var’ diye bağırmamanıza asla şaşırmazdım. Kendisine fenalık etmek isteyenleri gören birinin biraz yaygara koparmasından olağan ne olabilir? Ağzınızı bile bağlamamıştık. Gerekçesini anlatayım. Çünkü bu odada ne kadar ses yapsanız dışarı çıkmaz. Bu da bizim yararımıza, burası bir in. Burada bomba patlasa bile, dışarıdan zor duyulur. Fakat siz çıt çıkarmadınız. Bu cesaretiniz için sizi kutlarım, fakat kafama takılan başka bir şey var. Neden imdat istenir? Kendisine yardıma gelinsin diye. Yardıma kim koşar? Polis. Fakat siz polisin gelmesini istemediğinizden, ses çıkarmadınız. Demek polisle aranız iyi değil, tıpkı bizler gibi. Bu da saklamak istediğiniz bir şeylerin varlığı yüzünden, bize gelince aynı hallerde olduğumuz için sizinle çok iyi anlaşabiliriz.»</p>

  <p class="calibre6">Thenardier bu sözleri ederken sanki vicdanını en derinine kadar okumak ister gibi, bakışlarını ona dikmişti.</p>

  <p class="calibre6">Bu arada konuşma biçimi tarzı hayli değişmişti, az önceki hırsızın yerini rahiplik eğitimi alan hin bir patron almıştı.</p>

  <p class="calibre6">Marius de adamın bu olağan olmayan sessizliğinin kuşku verdiğini düşündü ve bundan azap duydu. Thenardier’in o anıştıran sözleri delikanlıyı afallatmıştı. Courfeyrac’in ihtiyar olarak adlandırdığı, asıl ismini bile bilmediği bu ihtiyarın geçmişinde nasıl bir sır olabilirdi? Fakat şu anda iplerle sıkıca bağlı olmasına rağmen, onda öyle bir huzur vardı ki... Marius onun o iyi ifadeli, kederli ve gururlu yüzüne bıkıp derin bir saygı duydu.</p>

  <p class="calibre6">Adam herhalde, epey yüce ruhlu ve güçlü biriydi. En zorlu durumlara bile katlanmasını bilen o demir istemli kişilerdendi.</p>

  <p class="calibre6">Thenardier sandalyesinden kalktı ve ocağa yürüdü. Ocağın önündeki o eski bölmeyi çekerek, kömürlerin üzerindeki mangalı çıkardı. Ateşte kor olmuş makas bir kızıltı yayıyordu. Thenardier ihtiyarın karşısına geçip oturdu:</p>

  <p class="calibre6">«Anlaşabiliriz ihtiyar, zaten anlaşmak her ikimizin de çıkarına. Demin öfkelenmekle hata ettim. Ne olur affedin beni. Nasıl oldu, ben de bilemiyorum? Aklım karıştı. Çok abarttım, aptalca sözler ettim. Para, çok para, etekler dolusu para istediğimi söyledim. Fakat bunun zırvalığını hemen anladım. Yüce Tanrım, her ne kadar varsıl olsanız da, giderlerinizin epey ağır olduğu doğru. Sizin meteliksiz kalmanızı hiç istemem, sizi yıkıma sürüklemek aklımın ucundan geçmez, hem ben bir parazit değilim ki. İpleri elinde sanıp ahmakça işler yapanlardan değilim. Ben de bu özveride bulunmaya karar verdim. Fazla bir şey istemiyorum sadece iki yüz bin frank verin, yeter.» İhtiyar tek kelime etmedi, beriki sürdürdü:</p>

  <p class="calibre6">«Gördünüz ya, nasıl yumuşadım, şarabıma ne çok su kattım. Servetinizin tutarını aslında bilmiyorum fakat sizin parayı önemsemeyen, gönlü bol bir adam olduğunuz kesin. Sizin gibi biri perişan bir aile reisine bu kadar para verse, neyi eksilir ki? Bu arada sizin zeki biri olduğunuz da belli. Bu akşam, bu kadar hazırlık yaptığınıza göre bu paradan daha azıyla yetinmeyeceğimi sezmişsinizdir. İki yüz bin frankçık, inanın, size fiske bile vurulmayacak. Fakat şu anda üstünüzde bu kadar para olmayabilir, ben beklemeyi de bilirim. Sizden tek isteğim, size okuyacağım mektubu yazmanız.»</p>

  <p class="calibre6">Thenardier biraz sustu ve kelimelerin üstüne basa basa, mangaldan tarafa bakarak sırıttı:</p>

  <p class="calibre6">«Şimdi bana, yazmayı bilmediğiniz gibi bir palavra atmayın, çünkü buna inanmam.»</p>

  <p class="calibre6">O kadar çirkince sırıtmıştı ki, bir engizisyon yargıcı daha kötü sırıtamazdı.</p>

  <p class="calibre6">Eski hancı, ihtiyarın bağlı olduğu yere masayı itti, kalemi hokkaya batırdı ve yarı aralı duran ve içinde bir bıçağın parladığı bir çekmeceden bir kâğıt çıkardı. Kâğıdı adamın önüne bıraktı:</p>

  <p class="p14">«Haydi yazın,» dedi.</p>

  <p class="p14">Adam nihayet konuştu:</p>

  <p class="p14">«Bu halde nasıl yazabilirim?»</p>

  <p class="p14">Eski hancı o acımasız gülümseyişiyle onayladı:</p>

  <p class="p14">«Evet. Haklısınız.»</p>

  <p class="p14">«Sağ kolunu açın.»</p>

  <p class="calibre6">Fauchaud buyruğu yerine getirdi. Tutsağın sağ eli boş kalır kalmaz, eski hancı, mürekkebe batırdığı kalemi ona verdi.</p>

  <p class="calibre6">«Evet efendim,» dedi. «Şu sırada elimizde olduğunuzu ve şu kör odadan sizi hiçbir gücün kurtaramayacağını unutmayın isterim. Beni acımasız davranmaya zorlamayın. Gerçi isminizi ve adresinizi bilmiyorum fakat şunu da söyleyim ki, şu mektubu götürecek kimse geri dönünceye dek olduğunuz yerde bekleyeceksiniz. Haydi yazın lütfen.»</p>

  <p class="p14">Adam sordu:</p>

  <p class="p14">«Ne yazmamı istiyorsunuz?»</p>

  <p class="p14">«Söyleyeceğim...»</p>

  <p class="p14">İhtiyar kalemi eline aldı.</p>

  <p class="p14">Beriki yazdırmaya başladı:</p>

  <p class="p39"><span class="t3">K</span><span class="t3">ı</span><span class="t3">z</span><span class="t3">ı</span><span class="t3">m,</span></p>

  <p class="p14">Adam titredi bakışlarını eski hancıya kaldırdı.</p>

  <p class="p14">Alçak adam:</p>

  <p class="calibre6">«Dilerseniz <span class="t3">sevgili k</span><span class="t3">ı</span><span class="t3">z</span><span class="t3">ı</span><span class="t3">m</span> da diyebilirsiniz, <span class="t3">hemen buraya gel.</span> Onunla teklifsizce konuşursunuz değil mi?»</p>

  <p class="p14">İhtiyar: «Kiminle?»</p>

  <p class="p44">«Canım şu bizim küçük kızla...»</p>

  <p class="p44">İhtiyar çok sakince davrandı, heyecan işareti göstermeden:</p>

  <p class="p44">«Ne demek istediğinizi anlayamadım,» dedi.</p>

  <p class="p45">«Siz yazmanıza bakın. <span class="t3">Hemen gel k</span><span class="t3">ı</span><span class="t3">z</span><span class="t3">ı</span><span class="t3">m, sana ihtiyac</span><span class="t3">ı</span><span class="t3">m var, sana bu mektubu getiren adam, seni de benim bulundu</span><span class="t3">ğ</span><span class="t3">um ye</span><span class="t3">re getirecek. Hiç çekinmeden gel.»</span></p>

  <p class="p44">İhtiyar söylenenlerin hepsini yazmıştı ki, beriki:</p>

  <p class="p45">«Hayır, olmadı, 'çekinmeden gel’ sözlerini çizin. Kız işkillenir. Sadece ‘hemen gel’ yazın yeter.</p>

  <p class="p44">İhtiyar o iki kelimeyi çizdi.</p>

  <p class="p44">«Şimdi de imzanızı atın, ha isminiz neydi?»</p>

  <p class="p44">Adam kalemi bıraktı ve sordu:</p>

  <p class="p44">«Kime yazıldı bu mektup?»</p>

  <p class="p44">Hancı:</p>

  <p class="p45">«Amma yaptınız ha. Anlamadınız mı, şu küçük kıza. Size söyledim ya...»</p>

  <p class="p45">Hancı niyeyse kızın adını söylemek istemiyordu. Bu da suç ortağını yakalatmayan cin gibi bir adam davranışı. İsmi söyleyecek olursa, odadakilerin hepsi gerçeği öğrenirlerdi ki, bu da onun işine hiç gelmiyordu. Gereğinden fazlasını öğrenmelerinin anlamı yoktu.</p>

  <p class="p44">«Haydi atın imzanızı atın, isminiz nedir?»</p>

  <p class="p44">Adam:</p>

  <p class="p44">«Urbain Fabre.»</p>

  <p class="p45">Hancı bir kedi ataklığıyla elini cebine atıp adamdan kaptığı mendili çıkardı ve muma yaklaşıp armalara baktı:</p>

  <p class="p45">«U.F. Urbain Fabre. Peki tamam, haydi imzanızı atın. U.F. olarak.»</p>

  <p class="p44">Adam imzayı da attı.</p>

  <p class="p44">«Kâğıdı katlamak için iki el gerek, verin ben katlayayım.»</p>

  <p class="p44">Eski hancı bunu da yaptıktan sonra:</p>

  <p class="p45">«Şimdi de adresi yazın. Matmazel Fabre. Sizin buralardan fazla uzaklarda oturmadığınızı biliyorum. Saint-Jacques Mahallesi civarında. Çünkü sürekli Saint-Jacques Kilisesi törenlerine,</p>

  <p class="p43">sabahları gittiğinize göre. Fakat sokağınızı bilmiyordum. İsminiz konusunda yalan söylemediğinize göre, bana doğru adresi vereceğinize eminim.»</p>

  <p class="calibre6">Tutsak bir an dalgınca durdu, sonra kalemi alıp yazdı: «Matmazel Fabre, Urbain Fabre’nin evi Saint-Dominique Sokağı, No. 17.»</p>

  <p class="p14">Beriki mektubu çekip aldı: «Hanım,» diye seslendi.</p>

  <p class="p14">Karısı koşup geldi, ona anlattı:</p>

  <p class="calibre6">«İşte mektup. Ne yapacağını biliyorsun. Kira arabası aşağıda. Hemen git ve kızı alıp dön.»</p>

  <p class="p14">Daha sonra elinde topuz tutan adama:</p>

  <p class="calibre6">«Sen de bizim hanımla git. Arabanın arkasına oturursun, tamam mı?»</p>

  <p class="p14">«Tamam,» dedi haydut.</p>

  <p class="calibre6">Topuzunu bir kenara bırakıp, hancının karısının ardı sıra yürüdü. Kapıdan çıkıyorlardı ki, Thenardier başını uzattı ve arkalarından seslendi:</p>

  <p class="calibre6">«Karıcığım, sakın mektubu düşürme. Üzerinde iki yüz bin frank taşıdığını asla unutma.»</p>

  <p class="p14">Karısının uğultulu sesi geldi:</p>

  <p class="p14">«Sen keyfine bak, mektup koynumda.»</p>

  <p class="calibre6">Bir an sonra, kamçı ve tekerlek sesleri duyuldu. Sabık hancı ellerini oğuşturdu:</p>

  <p class="calibre6">«Oh oh, hızlı gittiler, bu gidişle bizim karı üç çeyrek saat sonra gelmiş olur.»</p>

  <p class="p14">Sandalyesine kuruldu ve ayaklarını ateşe uzatıp:</p>

  <p class="p14">«Ayaklarım dondu!» diye söylendi.</p>

  <p class="calibre6">Burada, tutsak ve sabık hancı dışında beş adamdan başka kimse kalmamıştı. Yüzlerini örten kara tutkal veya taktıkları maskelerden dolayı adamların bazıları kömürcülere, bazıları zencilere, bazıları da ifritlere benzemişti. Hepsi de, ifadesiz görünüyorlardı, sanki bir görev yaparcasına bir cinayet işleyecekleri belliydi. Can almak onlarda, ne kin, ne de merhamet uyandırırdı, bunu sıkıntılı bir iş gibi benimsemişlerdi.</p>

  <p class="p25">Hepsi de kaba saba şeyler olan bu ahmaklar, bir köşeye yığılmışlardı. Müflis hancı, ayaklarını ateşte ısıtıyordu. Bağlı adam, yine düşüncelerine dalmıştı. Demin burayı dolduran yaygaranın yerini, şu sırada koyu bir sessizlik almıştı.</p>

  <p class="p25">Yarısına değin yanmış mum, büyücek olan bu odayı iyi aydınlatıyordu. Mangaldaki kömürler de kararmaya başladığı için, canavar kafalarını andıran hırsız kafaları, duvarlarda ve tavanda kötü gölgeler halinde yansıyordu. Bir köşeye serili sızmış ihtiyarın horlaması dışında ses yoktu.</p>

  <p class="p14">Marius her an çoğalan bir kaygıyla bekliyordu.</p>

  <p class="p25">İhtiyarla kızını kuşatan sır giderek yoğunlaşıyordu. Hancının hanımefendi diye söz ettiği o kız da neyin nesiydi. Bu isim adamı hiç etkilememişti. Aksine, o sakince, «kimden söz ettiğinizi anlayamadım,» demişti. Öte yandan, mendildeki markalar «U.F.» harfleri durumu aydınlatmıştı. Babanın adı Urbain Fabre olduğuna göre, kızın adı «Ursula» değildi. Marius büyülenmiş gibi olduğu yerden ayrılamıyordu. Hâlâ kendine gelememiş, herhangi bir değişimi, sanki bir tansığı bekliyordu... Şöyle düşünüyordu:</p>

  <p class="p25">«Eğer aradığım kızsa bunu hemen anlarım, birazdan onu buraya getireceklerine göre. İşte o zaman, her şey ortaya çıkacak. Onları kurtarmak için, kanımı son damlasına kadar seve seve akıtırım. Beni hiçbir şey durduramaz!»</p>

  <p class="p25">Böylece yarım saat geçti. Hancıyı karanlık bir düşünce almıştı. Bağlı adam hareketsizdi. Yine de Marius arada bir, ihtiyarın olduğu yerden usulca bir gürültü duyar gibi oldu.</p>

  <p class="p14">Derken hancı, adama seslendi:</p>

  <p class="p14">«Mösyö Fabre, sizinle açık konuşmak istiyorum.»</p>

  <p class="p25">Bu sözlerden bir açıklama geleceği belliydi, Marius kulak kesildi. Beriki sürdürdü:</p>

  <p class="p25">«Sabırsızlanmayın, eşim birazdan geri dönecek. Onun sahiden sizin kızınız olduğundan eminim. Ondan ayrılmak istememenizi anlayışla karşılıyorum. Fakat siz de beni dinleyin.</p>

  <p class="p15">Karım mektubunuzu kızınıza verecek, beraberce buraya gelmek için kira arabasına binecekler. Şehrin kapılarının birinde kira arabasını bekleyen ve iki güçlü at koşulu başka bir araba var. Kızınız, bulunduğu arabadan arkadaşımla beraber inerek ikinci arabaya geçecek. Eşim de kira arabasıyla buraya gelip bize durumu anlatacak. O bize ‘iş tamam,’ diyecek. Hiç kaygılanmayın, kızınızın saçının teline bile zarar gelmeyecek, bindiği ikinci araba, onu güvenilir bir yere götürecek, arkadaşımın gözü hep üstünde olacak, siz bana şu iki yüz bin frankı verir vermez, kızınızı size vereceğiz. Beni polise teslim edecek olursanız, siz bilirsiniz,o zaman arkadaşım kızınızın hesabını görecek!»</p>

  <p class="p19">Adam karşılık vermedi, bir anlık sessizlikten sonra, hırsız hancı sürdürdü:</p>

  <p class="p19">«Çok kolay, gördünüz değil mi! Her şey sizin elinizde, kimse zarara uğramayacak ama, bu da size bağlı. Sizin her şeyi bilmenizi istediğim için anlattım, olancası bu. Karım döner dönmez ve bana ‘Kız yolda’ der demez, biz de sizi serbest bırakırız, geceleyin evinize gidebilirsiniz. Amacımızın kötü olmadığını anladınız ya!»</p>

  <p class="p19">Marius delirecek gibi oldu, korkunç olayların gelişeceği belliydi. Demek kızı kaçırmak, fidye karşılığı serbest bırakmak istiyorlardı. Demek o canım kız, bu yabani adamların elinde bir rehineydi. Marius onun sevdiği kız olduğundan emindi. Yüreği duracaktı. Ne yapmalıydı?</p>

  <p class="p19">Tetiğe basacak olsa, bütün bu alçakları polise teslim etmiş olurdu. Fakat o eli topuzlu adam sevdiğini rehin aldığına göre kız tehlikedeydi.</p>

  <p class="p20">Marius, hırsız hancının lanetli sözlerini hatırladı:</p>

  <p class="p20">«Beni yakalatırsanız, arkadaşım kızınızın hesabını görür.»</p>

  <p class="p19">Marius’ün hali şu anda çok kötüydü. Babasının vasiyeti bir yana, sevdiği kızı da ölüme bırakmamak için şeyler yapması gerekiyordu.</p>

  <p class="p20">Bir saattir süren bu korkunç durum, her an kötülüyordu. Marius tutunacak bir şey aradı, aklına hiçbir şey gelmiyordu. Aklında çatışan düşüncelerin yankıları evdeki sessizlikle karıştı.</p>

  <p class="calibre6">Sessizlikte açılan bir kapı gıcırtısı duyuldu. Hancının gözleri parladı:</p>

  <p class="p14">«Bizim karı döndü!» diye söylendi.</p>

  <p class="calibre6">Sözlerini yeni bitirmişti ki, kadın telaşla içeri daldı. Cadının gözleri alev saçıyordu, irice ellerini kalçalarına atıp:</p>

  <p class="p14">«Yanlış adres vermiş!» diye bağırdı.</p>

  <p class="calibre6">Yanında götürdüğü adam da, onunla girmişti. Adam hemen köşeye bıraktığı topuzuna kaptı.</p>

  <p class="p14">Hancı yineledi:</p>

  <p class="p14">«Ne? Yanlış adres mi?»</p>

  <p class="p14">Kadın:</p>

  <p class="calibre6">«O verilen adreste, Saint-Dominique Sokağında 17 numarada Urbain Fabre isimli birini tanımıyorlar. Kim olduğunu bile bilmiyorlardı.»</p>

  <p class="calibre6">Kadın öfkeden boğulacaktı, soluklanmak için durdu, sonra tekrar coştu:</p>

  <p class="calibre6">«Kocacığım, şu ihtiyar seni faka bastırdı, sen de çocuk gibi inandın. Sen çok iyi niyetlisin, ben onun gözünü korkutmak için iyice canını yakardım, onu pişirmeden yerdim, ciğerini sökerdim. İşte ben böyle yapardım, ama siz erkekler bizler kadar zeki değilsiniz, ne kadar ahmaksınız. 17 numara büyük bir giriş kapısı, Mösyö Fabre diye birini tanımıyorlar. Kapıcıyla ve karısıyla konuştum, tombul ve güzel bir kadın olan kapıcı kadın, bana o isimli birini tanımadıklarını söyledi.»</p>

  <p class="calibre6">Marius geniş bir soluk aldı. O Ursula, ya da adını bilemediği sevgili kurtulmuştu!</p>

  <p class="calibre6">Öfkeden delirecek gibi olan kadın, ağzı burnu köpükler içinde homurdanırken, sabık hancı yine masa başına oturmuştu. Bir zaman tek kelime etmeden bekledi. Sağ bacağını salladı, ocaktaki mangala çevriliydi yabanıl gözleri.</p>

  <p class="p14">Sonra konuştu, korkunç bir sesle ihtiyara:</p>

  <p class="p14">«Yanlış adres ha!.. Peki ne umuyordun alçak?»</p>

  <p class="p14">İhtiyar çınlayan bir sesle:</p>

  <p class="p14">«Vakit kazanmak!» dedi.</p>

  <p class="calibre6">Ansızın silkindi, bütün ipleri çözmüştü, yatağa sadece tek bacağından bağlıydı.</p>

  <p class="calibre6">O yedi adamın kendisine engel olmalarını önleyerek, ocağa eğildi ve doğruldu. Thenardier ve adamlar ona korku yüklü bir şaşkınlıkla baktılar. Adam başının üstünde ateşte kızmış makası sallıyordu.</p>

  <p class="p14">Korkunç ve görkemliydi.</p>

  <p class="calibre6">Çok daha sonraları Gorbeau harabesi cinayet planıyla açılan soruşturmada, yerde ortadan ikiye bölünmüş, üstünde kabartmalar ve oymalar bulunan kocaman bir para bulundu. Bu para, forsaların kaçmak için kullandıkları gereçlerden biriydi. Evet, bu forsalar, arasında ünlü kuyumcu Benvenuto Cellini’yi(*) cebinden çıkaracak kadar usta sanatçılar vardı. Bu sefillerin aralarında Villion(**) gibi ozanlar da çıkardı kimileyin.</p>

  <p class="p92"><span class="t7">(*) Benvenuto Cellini: Rönesans zamanlar</span><span class="t7">ı</span><span class="t7">n</span><span class="t7">ı</span><span class="t7">n Floransal</span><span class="t7">ı</span> <span class="t7">kuyumcusu, gümü</span><span class="t7">ş</span> <span class="t7">oymalar</span><span class="t7">ı</span><span class="t7">yla ün kazanm</span><span class="t7">ı</span><span class="t7">ş</span><span class="t7">t</span><span class="t7">ı</span><span class="t7">.</span></p>

  <p class="p92"><span class="t7">(**) Villion: Ortaça</span><span class="t7">ğı</span><span class="t7">n Frans</span><span class="t7">ı</span><span class="t7">z ozan</span><span class="t7">ı</span><span class="t7">. Bir h</span><span class="t7">ı</span><span class="t7">rs</span><span class="t7">ı</span><span class="t7">zl</span><span class="t7">ı</span><span class="t7">k</span> <span class="t7">ş</span><span class="t7">ebekesi mensubu oldu</span><span class="t7">ğ</span><span class="t7">u için ipe gitti.</span></p>

  <p class="calibre6"></p>

  <p class="calibre6">Firar etmek isteyen bu adamlar, çoğu zaman kör bir bıçakla kocaman bir meteliği ikiye bölüp, onlar üzerinde bazı oyuklar açarlar, kesilen parçaları tekrar birbirine vidalarlardı. Kişi istediği anda vidayı sökebilir, oluşan bu küçük kutuya, bir saat yayı yerleştirebilir ki, bu da ipleri ve demir çubukları kesebilir. Gardiyan, tutuklunun sadece tek meteliği olduğunu sanır, onun özgürlüğünü elinde tuttuğunu bilmez. Evet işte araştırmalar sonunda Gorbeau yıkıntısının o odasında yerde ikiye bölünmüş böyle kocaman bir para bulunacaktı. Yine aynı meteliğin içinde saklanabilecek küçük çelikten bir yayı vardı. Herhalde haydutlardan sakladığı bu metelikle tutuklu iplerini kesmişti. Marius’ün demin duyar gibi olduğu hafif gürültü bundandı...</p>

  <p class="calibre6">Adam kendisini yakalatmamak için eğilememiş ve sol bacağının iplerini çözmeyi başaramamıştı.</p>

  <p class="p14">Adamlar kendilerini toplar gibi oldular. Panchaud:</p>

  <p class="calibre6">«Üzülme,» dedi karısına, «bacağından bağlı, o kadar kolay kurtulamaz elimizden. Onun bacağını kendi ellerimle bağladım, ben sorumluyum...»</p>

  <p class="p14">Bu arada adam sesini yükseltti:</p>

  <p class="calibre6">«Sizi gidi hırsızlar! Hepiniz birbirinizden betersiniz, ama hayatımı bu kadar savunmaya değmez. Aynı zamanda, beni konuşturacağınızı, bana istemediğim şeyleri yazdıracağınızı sanıyorsanız yanılıyorsunuz...»</p>

  <p class="p14">Sol kolunu sıyırıp, dirseğine kadar açıkta bıraktı.</p>

  <p class="p14">«İşte bakın!»</p>

  <p class="p14">Bu arada kolunu uzattı ve kızmış makası koluna dayadı.</p>

  <p class="calibre6">Odayı yanık etin kokusu sardı, işkence odalarının iğrenç kokusu yayıldı her yere. Marius korkmuştu, başı döndü, yuvarlanmamak için duvara tutundu, adamlar da ürpermişlerdi. Kızgın demir çıplak kolunu dağlarken, ihtiyar adamın yüzü bile değişmedi. Kinden uzak bakışını hancıya çevirdi, beden acısı yüce bir huzur kazandırmıştı ona.</p>

  <p class="calibre6">Yüce kişiliklerde beden acıları ruhun yüceliklerini çoğaltır. Adam gür bir sesle bağırdı:</p>

  <p class="calibre6">«Fareler! Benden korkmanıza gerek yok! Ben de sizden korkmuyorum!»</p>

  <p class="calibre6">Daha sonra makası çıplak kolundaki yaradan çekip çıkarttı ve açık pencereden dışarı attı. Bu sırada karı-koca baş başa vermişler, bir şeyler hazırlıyorlardı.</p>

  <p class="p14">Adam:</p>

  <p class="p14">«Bana istediğinizi yapabilirsiniz!»</p>

  <p class="calibre6">Hırsızlardan biri, onun yakasına sarıldı ve karnından konuşan soyguncu, elindeki kocaman demir çubuğu, başının üstünde sallayarak onu korkutmaya çalıştı.</p>

  <p class="p14">Batık hancı masaya yaklaştı ve çekmeceyi açıp bıçağı aldı.</p>

  <p class="p14">Marius eli tetikte, duraksıyordu. Bir saatten beri vicdanında</p>

  <p class="p24">savaşan iki şey vardı: Biri babasının son arzusuna uymasını, diğeri, adamı kurtarmasını söylüyordu. Son dakikaya kadar bir tansık beklemişti, ama artık bir karar vermek zorundaydı. Hancı elinde bıçakla bekliyordu.</p>

  <p class="p20">Delikanlı titredi.</p>

  <p class="p21">Ayışığı ayaklarının ucunda, masanın üzerindeki bir kâğıdı gümüşe boyamıştı. Bu kâğıdın üstünde iri harflerle şunlar yazılıydı:</p>

  <p class="p20">« <span class="t3">Polisler geldi.»</span></p>

  <p class="p21">Marius’ün aklında bir şimşek çaktı, işte beklediği tansık; hem ihtiyarı kurtarabilecek, hem de Thenardier’yi yakalatmayacaktı. Alçak adama kaçma şansı veriyordu. Hemen eğilip kâğıdı aldı ve delikten bir alçı parçası daha koparıp, kâğıdı alçıya sarıp odanın içine attı.</p>

  <p class="p21">Tam vaktinde davranmıştı, Hancı kararını vermiş, elinde bıçakla kurbanına yaklaşıyordu.</p>

  <p class="p20">Karısı bağırdı:</p>

  <p class="p20">«Yukarıdan bir şey düştü.»</p>

  <p class="p20">Kadın eğilip kâğıdı kaptı ve kocasına uzattı, adam sordu:</p>

  <p class="p20">«Bu da ne?»</p>

  <p class="p20">«Ne olacak,» dedi kadın, «pencereden gelmiş olmalı.»</p>

  <p class="p20">Adam kâğıdı telaşla açıp okudu:</p>

  <p class="p21">«Bu bizim Eponine’in yazısı,» diye söylendi, sonra kısık sesle bağırdı:</p>

  <p class="p21">«Haydi, hemen ip merdiveni pencereye getirin, adamı burada bırakıp canımızı kurtaralım.»</p>

  <p class="p20">Kadın afallamıştı:</p>

  <p class="p20">«Ne, onun gırtlağını kesmeden mi gideceğiz?» diye sordu.</p>

  <p class="p20">«Vakit yok.»</p>

  <p class="p20">Panchaud sordu:</p>

  <p class="p20">«Nereden gideceğiz?»</p>

  <p class="p20">Hancı:</p>

  <p class="p21">«Pencereden, Eponine taşı oradan bize attığına göre, demek orada kimsecikler yok, oradan hemen sıvışırız.»</p>

  <p class="calibre6">Karnından konuşan adam, kocaman demiri yere bıraktı ve ellerini başı üstünde kaldırıp tek kelime etmeden indirip kaldırdı. Bu bir işaretti. Adamı yakalayan haydutlar bıraktılar, bir anda, ip merdiven pencere dışına sarkıtıldı ve iki demir kancayla sıkıca tutturuldu.</p>

  <p class="calibre6">Bağlı adam, olup bitenlerle ilgilenmiyordu, dua ediyor ya da derin derin düşünüyor gibiydi.</p>

  <p class="p14">Merdiven bağlanınca hancı, karısına seslendi:</p>

  <p class="p14">«Haydi gel.»</p>

  <p class="calibre6">Kendisi pencereye koştu, fakat tam bacağını dışarı aşırıyordu ki, Panchaud onu ceketinin eteğinden yakaladı:</p>

  <p class="p14">«Hey, yavaş ol dostum, bizden sonra çıkarsın!»</p>

  <p class="p14">Haydutlar aynı anda:</p>

  <p class="p14">«Bizden sonra! Bizden sonra!» diye bağırdı.</p>

  <p class="p14">Hancı:</p>

  <p class="calibre6">«Haydi arkadaşlar ahmaklık etmeyin,» dedi. «Zaman geçiyor. Polisler neredeyse gelir.»</p>

  <p class="p14">Aralarından biri:</p>

  <p class="calibre6">«O zaman kura çekelim,» dedi, «bakalım talih kimden yana, hangimiz önce çıkacağız?»</p>

  <p class="p14">Hancı:</p>

  <p class="calibre6">«Delirmişsiniz, vakit yitirmek, kura çekmek, aman ne hoş, isterseniz adlarımızı bir kâğıda yazıp, tombala çekelim!..»</p>

  <p class="p14">«Benim şapkama ne dersiniz?»</p>

  <p class="p14">Aynı anda başlarını çevirdiler, kapıda Javert vardı.</p>

  <p class="p14">Şapkası elinde, gülümseyerek, onları selamladı.</p>

  <h2 class="calibre5" id="sigil_toc_id_225"><a class="calibre" id="ncx3868"></a><a class="calibre" id="a270"></a>21 ASLINDA KURBANLARI TUTUKLAMAK GEREK</h2>

  <p class="calibre6">Karanlık çökerken, Javert ekibini Gorbeau’nun karşısındaki sokakta toplamıştı. İlk işi, çevreyi izlemek olan kızları yakala</p>

  <p class="p15">mak oldu. Fakat sadece Azelma’yı yakalayabildi, Eponine tüymüştü. Daha sonra Javert, kulağı kirişte, tabanca sesini dinlemeye başlamıştı. Kira arabasının gelip gitmesi polisi epey rahatsız etmişti. Fakat haydutların orada toplanmış olduklarından emindi.</p>

  <p class="p20">Cebinde Marius’ten aldığı anahtar vardı.</p>

  <p class="p20">Tam vaktinde içeri girmişti.</p>

  <p class="p19">Haydutlar köşede bıraktıkları silahlarını toplamak için atıldılar. Bu kuduruk yedi eşkıya savunmaya hazır bekliyorlardı. Biri elinde topuzu, diğeri kocaman demiri, kalanlar da keserler, çekiçler havada, bekliyorlardı. Hancı bıçağını salladı, karısı, köşedeki kocaman taşı aldı.</p>

  <p class="p19">Javert şapkasını başına taktı, kılıcı belinde, sopası kolunda, kollarını göğsünde birleştirip, sakince odanın ortasına kadar yürüdü.</p>

  <p class="p19">«Biraz yavaş olun!» dedi. «Pencereden kaçamazsınız, kapıdan çıkın. Daha rahat çıkarsınız. Siz yedi kişi, biz on beş kişiyiz. Boşuna kendinizi yormayın.»</p>

  <p class="p20">Panchaud tabancasını hancıya uzatıp:</p>

  <p class="p19">«Dinle,» dedi, «ben şu Javert’e ateş etmeye cesaret edemem, istersen silahı sen al, sen ateş eder misin?»</p>

  <p class="p20">«Tabii ederim.»</p>

  <p class="p20">«O zaman et de görelim.»</p>

  <p class="p20">Hancı tabancayı kapıp, Javert’i hedef aldı. Javert:</p>

  <p class="p20">«Boşuna yorulma, bana ateş edemezsin, ıskalarsın,» dedi.</p>

  <p class="p19">Adam tetiğe bastı, mermi Javert’e isabet etmeden duvara saplandı.</p>

  <p class="p20">Polis alaylı bir gülüşle:</p>

  <p class="p20">«Dememiş miydim?» diye söylendi.</p>

  <p class="p20">Panchaud elindeki topuzu Javert’in ayaklarının önüne atıp:</p>

  <p class="p19">«Sen iblisler kralısın,» diye boynunu büktü. «Teslim oluyorum!»</p>

  <p class="p20">Javert diğer adamlara döndü:</p>

  <p class="p20">«Peki ya sizler?»</p>

  <p class="p14">Aynı ağızdan:</p>

  <p class="p14">«Biz de!» dediler.</p>

  <p class="p14">Javert sakince:</p>

  <p class="p14">«Bravo, bakın işte, şimdi akıllı çocuklar oldunuz.»</p>

  <p class="p14">Panchaud Javert’e yanaştı:</p>

  <p class="calibre6">«Tek arzum şu; damda olduğum sürece, beni tütünsüz bırakmayın.»</p>

  <p class="p14">Javert:</p>

  <p class="calibre6">«Arzun yerine getirilecek,» dedi, sonra ardına dönerek adamlarına seslendi:</p>

  <p class="p14">«Haydi çocuklar girin, hepsini kelepçeleyin.»</p>

  <p class="calibre6">Elleri kılıçlı ve silahlı jandarmalar, kapıdan girdiler. Adamlar kelepçelendi.</p>

  <p class="calibre6">Derken, erkek sesi olmayan, ama kadın sesine de benzemeyen bir ses:</p>

  <p class="p14">«Biraz yaklaşın bakalım.»</p>

  <p class="calibre6">Hancı karısı saklandığı köşeden çıkmıştı. Jandarmalar ve polisler gerilediler.</p>

  <p class="calibre6">Korkunç kadın şalını, atmış, başında tuhaf şapka, dev anası gibi eşine siper olarak, demin kaptığı taşla polislere yaklaştı:</p>

  <p class="p14">«Yaklaşmayın!»</p>

  <p class="p14">Herkes geriledi, evin ortası boşalmıştı.</p>

  <p class="calibre6">Kadın, kelepçelenmeyi kabul eden hırsızlara yaklaştı ve tükürürcesine haykırdı:</p>

  <p class="p14">«Hainler!»</p>

  <p class="p14">Javert gülümseyerek boşlukta yürümeye başladı.</p>

  <p class="p14">«Yaklaşma!»</p>

  <p class="p14">Javert:</p>

  <p class="calibre6">«Yavaş olun,» dedi. «Müthişsin inan, tam bir jandarma gibi de bıyığın sakalın da var, fakat benim de kadın gibi uzun tırnaklarım var, onları kullanmayı bilirim.»</p>

  <p class="p14">İlerlemeyi sürdürdü.</p>

  <p class="calibre6">Hancı kadın ürkütücü bir görünüm aldı. Bacaklarını açtı, gerildi ve hızını alıp taşı Javert’in kafasına attı. Javert başını eğdi,</p>

  <p class="p15">taş kafasının üstünden geçip karşı duvara değdi ve orada büyük bir yarık açtı.</p>

  <p class="p21">Tam o sırada Javert lanetli çifte yaklaştı, bir elini erkeğin, diğerini kadının kafasına vurup emir verdi:</p>

  <p class="p20">«Kelepçe!»</p>

  <p class="p21">Jandarma ve polisler hemen koşup onun dediğini yaptılar. Hancı kadın perişandı, kelepçeli ellerine baktı ve kendisini yere atıp kederle haykırdı:</p>

  <p class="p20">«Ya kızlarım?»</p>

  <p class="p20">«Birini içeri tıktık,» dedi Javert.</p>

  <p class="p21">Bu arada polisler bir köşedeki sızmış adamı bulmuşlardı, tekmeyle uyandırdılar. Adam sersemce sordu:</p>

  <p class="p20">«İş tamam mı adamım?»</p>

  <p class="p20">«Evet,» dedi Javert.</p>

  <p class="p21">Elleri kolları bağlı ve kelepçeli altı adam ayakta bekleşiyorlardı. Üçünün yüzü is ve kömürden kararmıştı, kalan üçü maskeliydi.</p>

  <p class="p20">«Maskeleriniz dursun,» dedi Javert.</p>

  <p class="p21">Savaştan önce ordularını denetleyen bir Alman kayzerinin vekarıyla onları inceledi. Üç adama şöyle seslendi:</p>

  <p class="p21">«Günaydın Panchaud, günaydın Brujon, merhaba iki Milyar.»</p>

  <p class="p20">Daha sonra maskelileri selamladı. Topuzluya:</p>

  <p class="p20">«Merhaba Geulemer,» dedi.</p>

  <p class="p20">Sopalıya:</p>

  <p class="p20">«Nasılsın Babet?»</p>

  <p class="p20">Karnından konuşana:</p>

  <p class="p20">«Hey, Claquesous!»</p>

  <p class="p21">Tam o sırada haydutların şiltenin ayağına bağladıkları ihtiyarı gördü. Adam tek kelime etmemiş, başı eğik bekliyordu. Javert adamlarına:</p>

  <p class="p20">«Beyi çözün ve kimse buradan ayrılmasın.»</p>

  <p class="p20">Daha sonra masa başına görkemle kuruldu ve kalemi hok</p>

  <p class="p24">kaya daldırıp, cebinden çıkardığı pullu bir kâğıda tutanak yazmaya başladı. Birkaç satır karaladıktan sonra gözlerini kaldırdı:</p>

  <p class="p14">«Adamların bağladığı şu ihtiyarı getirin bana.»</p>

  <p class="p56">Polisler çevrelerine şaşkınca baktılar Javert sabırsızlandı:</p>

  <p class="p14">«E, ne oldu?» diye sordu.</p>

  <p class="p25">Haydutların esiri ihtiyar, Mösyö Urbain Fabre, Ursula’nın ya da kızın babası sırra kadem basmıştı.</p>

  <p class="p25">Kapıda nöbetçiler vardı, fakat pencere boştu. Javert tutanağı yazarken adam kargaşalıktan faydalanıp pencereden dışarı atlamıştı. Polislerden biri koştu, dışarıda kimseleri göremedi. İp merdiven hâlâ sarkıyordu. Javert dişleri arasından söylendi:</p>

  <p class="p14">«Vay anasına, sıkı adam, hepsini susta bekletmiş.»</p>

  <h2 class="calibre5" id="sigil_toc_id_226"><a class="calibre" id="ncx3942"></a><a class="calibre" id="a271"></a>22 BİR ZAMANLAR BAĞIRAN ÇOCUK</h2>

  <p class="p25">Bu olayların ertesi günü, Austerlitz Köprüsü tarafından gelen sıska, solgun yüzlü bir çocuk neşeli bir şarkıyla, Gorbeau’ye yaklaştı. Gölgeler düşmüştü, karanlık bastırıyordu. Zayıf ve solgun yüzlü çocuk, kışın en üşütücü bu gününde, pılı pırtı içinde, ayağında keten bir pantolon, şarkı söylüyordu.</p>

  <p class="p25">Petit-Banker Sokağı köşesinde bir çöp yığınına eğilmiş olan yaşlı bir kadın gördü ve köşedeki sokak fenerinin önünde ona çarparak homurdandı:</p>

  <p class="p25">«Hey, ben de bunu büyücek bir köpek sanmıştım. İri bir çomar!»</p>

  <p class="p25">Bu son sözleri üstüne basarak söylemişti, kadın doğruldu ve hışım dolu bir sesle:</p>

  <p class="p25">«İtoğlu it!» diye sövdü, «Yere eğik olmasaydım, tekmeyi nerene yapıştıracağımı bilirdim.»</p>

  <p class="p25">Çocuk uzaklaşmıştı: «İrice bir çomar sanmakla aldanmış sayılmam.»</p>

  <p class="p28">Kadın daha da doğruldu ve sokak fenerinin solgun ışığı onun kırışık ve perişan yüzünü aydınlattı. Gecenin bir ışınla parlattığı bir yıkıntı maskesi. Çocuk ona uzun süre baktı ve dudak bükerek:</p>

  <p class="p93">«Kadının güzelliği benim ağız tadıma pek uygun değil,» diye söylendi. Şarkısını sürdürüp yoluna gitti.</p>

  <p class="p94"><span class="t3">Kral Coupdesabot</span></p>

  <p class="p94"><span class="t3">Ç</span><span class="t3">ı</span><span class="t3">kard</span><span class="t3">ı</span> <span class="t3">ava,</span></p>

  <p class="p95"><span class="t3">Karga öldürmeye...</span></p>

  <p class="p93">Sonra sustu, Gorbeau çöplüğünün önüne gelmişti, kapıyı kapalı bulunca tekmeledi, yumrukladı, yine tekmeledi fakat açılmadı kapı.</p>

  <p class="p93">Bu arada demin karşılaştığı ihtiyar ardı sıra koşarak onu payladı:</p>

  <p class="p96">«Bu da nesi, şimdi de kapıyı mı kıracaksın, serseri!»</p>

  <p class="p96">Çocuk tekmelemeye ara vermedi:</p>

  <p class="p96">İhtiyar kadın karşı çıktı:</p>

  <p class="p96">«Hey yavaş, kapıyı kıracaksın...»</p>

  <p class="p93">Hemen sustu, deminki yumurcaktı bu, iyice bakınca onu tanıdı.</p>

  <p class="p96">«Ha, iblisin yavrusu, sen misin?»</p>

  <p class="p96">Çocuk:</p>

  <p class="p93">«Hey, bu bizim kocakarı, merhaba Burgon Ana, bizimkileri ziyarete geldim.»</p>

  <p class="p96">«Kimse yok, ifrit.»</p>

  <p class="p96">«O da nesi, babam nerede?»</p>

  <p class="p96">«La Force Cezaevinde.»</p>

  <p class="p96">«Vay canına, ya annem?»</p>

  <p class="p96">«O da Saint-Tazaire Cezaevinde.»</p>

  <p class="p96">«Peki ya kız kardeşlerim?»</p>

  <p class="p96">«Onları da polis Madelonettes Islahevine aldı.»</p>

  <p class="p96">Çocuk kulağının arkasını kaşıdı, cadıya uzun uzun baktı:</p>

  <p class="p96">«Öyle mi?» diye söylendi.</p>

  <p class="p60">Topuklarının üstünde döndü ve oradan uzaklaştı. Kapının önünde, ardından bakakalan yaşlı kapıcı kadın, onun körpe sesinin ağır ağır uzaklaşmasını dinleyerek üzüntüyle baş salladı. Geceyle kararan kayınların arkasındaki ses giderek siliniyordu:</p>

  <p class="p97"><span class="t3">Tahtabacak Kral</span><span class="t3">ı</span><span class="t3">,</span></p>

  <p class="p97"><span class="t3">Gitti ava,</span></p>

  <p class="p97"><span class="t3">Karga bulmaya.</span></p>

  <p class="p97"><span class="t3">O bacaklar</span><span class="t3">ı</span><span class="t3">n,</span></p>

  <p class="p97"><span class="t3">Aras</span><span class="t3">ı</span><span class="t3">ndan geçen,</span></p>

  <p class="p98"><span class="t3">İ</span><span class="t3">ki metelik ödüyordu ona.</span></p>

  <p class="p43"><br /></p>

  <p class="p2"></p>

  <p class="p1"></p>
</body>
</html>
