<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5-36.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x5-36.html" xml:lang="en-GB">
    <div class="Basic-Text-Frame">
      <p class="G-vde-1"></p>

      <p class="araalt" id="toc_marker-1-3-10" xml:lang="en-US">X</p>

      <p class="paragraf"><span class="regular-1" style="font-size:1.09em;">Arabasına bindiğimiz zaman Prens,</span></p>

      <p class="paragraf"><span class="regular-1" style="font-size:1.09em;">— Bakın aklıma ne geldi, dedi; bir yere gidip bir şeyler yesek. Ne dersiniz?</span></p>

      <p class="paragraf"><span class="regular-1" style="font-size:1.09em;">— Bilmem ki Prens... Geceleri yemek yeme alışkanlığım yok.</span></p>

      <p class="paragraf"><span class="regular-1" style="font-size:1.09em;">Sabit, kurnaz bakışını gözlerime dikerek,</span></p>

      <p class="paragraf"><span class="regular-1" style="font-size:1.09em;">— Hem yer, hem konuşuruz, diye ilave etti.</span></p>

      <p class="paragraf"><span class="regular-1" style="font-size:1.09em;">“Anlaşıldı, açık konuşmak istiyor,” diye düşündüm. Benim de istediğim buydu zaten. Kabul ettim.</span></p>

      <p class="paragraf"><span class="regular-1" style="font-size:1.09em;">— Peki. Şu halde Büyük Morskaya’ya, B.’ye gidiyoruz!</span></p>

      <p class="paragraf"><span class="regular-1" style="font-size:1.09em;">Biraz şaşırarak,</span></p>

      <p class="paragraf"><span class="regular-1" style="font-size:1.09em;">— Lokantaya mı, diye sordum.</span></p>

      <p class="paragraf"><span class="regular-1" style="font-size:1.09em;">— Evet. Olmaz mı? Geceleri genellikle evde yemem. Sizi davet etmeme izin vermez misiniz?</span></p>

      <p class="paragraf"><span class="regular-1" style="font-size:1.09em;">— Geceleri yemek yemediğimi söyledim ya.</span></p>

      <p class="paragraf"><span class="regular-1" style="font-size:1.09em;">— Bir defalık ne olur canım. Hem sizi ben davet ediyorum.</span></p>

      <p class="paragraf"><span class="regular-1" style="font-size:1.09em;">“Yemeğinin parasını ben vereceğim...” demek istiyordu, o niyetle söylemişti. Lokantaya gitmeyi kabul ettim, fakat hesabımı kendim ödemeye karar verdim. Gittik. Prens masamızı ayrı bir salonda hazırlattı. Zevkle, ustalıkla iki-üç çeşit yemek seçti. Gerek ısmarladığı yemek, gerek getirttiği nefis şarap hep pahalı, benim gelirime uygun olmayan şeylerdi. Listeye bakıp yarım dağtavuğuyla bir kadeh Lafite şarabı ısmarladım. Prens itiraz etmek istedi:</span></p>

      <p class="paragraf"><span class="regular-1" style="font-size:1.09em;">— Davetimi neden kabul etmiyorsunuz? Gülünç doğrusu.</span> <span class="regular-1 char-style-override-10" style="font-size:1.09em;">Pardon mon ami</span><span class="dipp char-style-override-11" style="font-size:0.82em;"><a class="footnote-link" href="#footnote-225-23" id="footnote-225-23-backlink">23</a></span> <span class="regular-1" style="font-size:1.09em;">ama bu... Bu artık aşırı titizlik, gurur değil de bir çeşit kibir. Bahse girerim, bunun altından sınıf farkı konusu çıkacak, yüzde yüz öyle! Beni kırıyorsunuz, inanın öyle!</span></p>

      <p class="paragraf"><span class="regular-1" style="font-size:1.09em;">Kararımdan dönmedim.</span></p>

      <p class="paragraf"><span class="regular-1" style="font-size:1.09em;">— Peki, siz bilirsiniz. Zorla güzellik olmaz! Sizinle tamamıyla dostça konuşabilir miyim İvan Petroviç?</span></p>

      <p class="paragraf"><span class="regular-1" style="font-size:1.09em;">— Bunu özellikle rica edecektim.</span></p>

      <p class="paragraf"><span class="regular-1" style="font-size:1.09em;">— Öyleyse söyleyeyim, bu derece titizlik size ancak zarar getirir. Zaten sizin gibiler hep böyle hareket ederler ya! Bir yazar olarak toplumla sürekli iletişim içinde olmanız gerekirken inadına her şeye sırt çeviriyorsunuz. Şu yediğiniz dağtavuğu parçasını kastetmiyorum; bizim çevremize gösterdiğiniz aşırı ilgisizlikten doğacak zarardan söz ediyorum. Evet, böyle hareket etmekle geleceğinizle ilgili çok şey kaybediyorsunuz. Ayrıca, yazılarınızda sözünü ettiğiniz konuları, çevreyi yeterince bilmeniz gerekli. Romanlarınızda kontlar, prensler geçiyor; kadınların süslü yatak odalarından söz ediliyor... Hoş benimki de laf şimdi, sefaletten başka konuya dokunulmuyor ki... Kaybolan kaputlar, müfettişler,</span><span class="dipp char-style-override-11" style="font-size:0.82em;"><a class="footnote-link" href="#footnote-225-24" id="footnote-225-24-backlink">24</a></span> <span class="regular-1" style="font-size:1.09em;">kavgacı subaylar, memurlar, eski yıllar, eskilerin hayatı... Öğrendik artık.</span></p>

      <p class="paragraf"><span class="regular-1" style="font-size:1.09em;">— Yanılıyorsunuz Prens; ‘yüksek muhit’ adını verdiğiniz topluma, önce orayı sıkıcı bulduğum; sonra da ilgimi çekeceğini tahmin etmediğim için girmiyorum. Ama gene de arada bir uğradığım oluyor.</span></p>

      <p class="paragraf"><span class="regular-1" style="font-size:1.09em;" xml:lang="en-US">—Biliyorum; yılda bir kere Prens K.’ya gidersiniz. Zaten orada karşılaşmamış mıydık? Yılın geri kalan kısmında da demokratik gururunuza bürünerek tavan aralarında çürüyorsunuz. Ama aranızda böyle yapmayanlar da var. Öyle macera arayanlar var ki benim bile midem bulanır...</span></p>

      <p class="paragraf"><span class="regular-1" style="font-size:1.09em;" xml:lang="en-US">— Rica ederim Prens, konuyu değiştirip tavan aralarımızdan söz etmeyelim.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Dostça konuşmama izin verdiğiniz halde gene darıldınız. Hoş, henüz dostluğunuzu kazanmam için bir neden yok; bu bakımdan özür dilerim... Şarap fena değil. Buyurmaz mısınız, tadına bakın bari.</span></p>

      <p class="paragraf"><span class="regular-1" style="font-size:1.09em;" xml:lang="ar-SA">Şişesinden bardağımı yarısına kadar doldurdu.</span></p>

      <p class="paragraf"><span class="regular-1" style="font-size:1.09em;" xml:lang="en-US">— İşte böyle aziz İvan Petroviç, birisine dostluğu zorla kabul ettirmenin yakışıksız bir hareket olduğunu biliyorum ama ne yapalım... Ha, şunu da söyleyeyim, tahmin ettiğiniz gibi bizim çevredeki herkes sizleri aşağılayıp küçümsemez. Elbette şimdi burada kara gözlerimin hatırına değil, konuşacağımızı vaat ettiğim için oturduğunuzu gayet iyi biliyorum. Doğru değil mi?</span></p>

      <p class="paragraf"><span class="regular-1" style="font-size:1.09em;" xml:lang="en-US">Güldü. Sonra çirkin bir sırıtma ile,</span></p>

      <p class="paragraf"><span class="regular-1" style="font-size:1.09em;" xml:lang="en-US">— Tanıdığınız birisinin çıkarlarını koruduğunuz için ne diyeceğimi duymak istersiniz sanırım; diye ilave etti.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Evet, yanılmıyorsunuz.</span></p>

      <p class="paragraf"><span class="regular-1" style="font-size:1.09em;" xml:lang="en-US">Prensin, birisi eline düşünce hemen ezmeye kalkan insan sınıfından olduğunu anlamıştım. Elindeydim; bana söylemek istediklerini ağzından duymadan oradan gidemeyeceğimi iyice biliyordu. Sesinin tonu birdenbire değişti, gittikçe küstahlaşıp laubalileşiyordu.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Evet, yanılmadınız; diye tekrarladım. Buraya bu amaçla geldim zaten. Yoksa bu saate kadar kalır mıydım?</span></p>

      <p class="paragraf"><span class="regular-1" style="font-size:1.09em;" xml:lang="en-US">Aslında, “Seninle kalır mıydım?” diyecek oldum ama vazgeçtim, sözü değiştirdim. Bunu Prensten çekindiğimden değil, sırf şu aksiliğimden, aşırı nezaketim yüzünden yaptım. Adamı, iyice çanak tuttuğu ve bunu yapmaya can attığım halde bir türlü tersleyemedim. Galiba Prens bunu gözlerimden anlamıştı, sözümü bitirinceye kadar cesaretsizliğimi adeta zevkle, alayla seyretti. Bakışında, “Haydi, göreyim seni yalancı pehlivan!” gibilerden bir anlam vardı. Adeta beni kışkırtıyordu, hatta söylediklerime alaylı bir kahkahayla karşılık verdi. Keyifli keyifli dizime vurdu. “İyi eğlendirdin bizi!” der gibi baktı. İçimden, “Merak etme, hakkından gelirim!” diye geçti.</span></p>

      <p class="paragraf"><span class="regular-1" style="font-size:1.09em;" xml:lang="en-US">Prens, ansızın,</span></p>

      <p class="paragraf"><span class="regular-1" style="font-size:1.09em;" xml:lang="en-US">— Bugün nedense çok keyifliyim! diye bağırdı. Evet dostum, evet! Ben de şu bilinen kişi hakkında konuşmak istiyorum. Artık ne varsa kesin olarak ortaya dökmeli, bir sonuca varmalı. Ümit ederim ki bu sefer beni tamamen anlarsınız. Demin size şu bilinen paradan ve hani altmış yaşına rağmen hâlâ çocuk olan hımbıl babadan söz açmıştım. Bu sorunu yeniden konu etmeye değmez. Laf olsun diye söz ettim. Kah-kah-kah! Edebiyatçısınız, anlıyorsunuz herhalde...</span></p>

      <p class="paragraf"><span class="regular-1" style="font-size:1.09em;" xml:lang="ar-SA">Şaşkınlık içinde bakıyordum. Henüz sarhoşa benzemiyordu.</span></p>

      <p class="paragraf"><span class="regular-1" style="font-size:1.09em;" xml:lang="en-US">— O genç kıza gelince; inanın ona saygım var, hatta seviyorum da... Emin olunuz. Yalnız biraz şımarık; ama elli yıl öncekilerin dediği gibi, “Dikensiz gül olmaz,” doğru söz; dikenin cazibesi de batması... Benim Aleksey aptal olmasına aptal ama zevk sahibi; bu yüzden bağışladım onu. Evet, böyle kızlar hoşuma gider, hatta (anlamlı bir şekilde dudaklarını büzerek) kendime göre birtakım düşüncelerim var. Ama bu daha sonraya ait bir sorun.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Rica ederim Prens, insan bu kadar çabuk değişir mi? Çok rica ederim, başka konuya geçelim.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Gene heyecanlandınız. Peki, dediğiniz olsun, değiştirdim konuyu, değiştirdim. Yalnız size bir şey sormak istiyorum aziz dostum, ona karşı beslediğiniz saygı çok mu büyük?</span></p>

      <p class="paragraf"><span class="regular-1" style="font-size:1.09em;" xml:lang="en-US">Haşin, sinirli bir tavırla,</span></p>

      <p class="paragraf"><span class="regular-1" style="font-size:1.09em;" xml:lang="en-US">— Elbette, dedim.</span></p>

      <p class="paragraf"><span class="regular-1" style="font-size:1.09em;" xml:lang="en-US">Prens, iğrenç bir sırıtışla gözlerini kısarak devam etti:</span></p>

      <p class="paragraf"><span class="regular-1" style="font-size:1.09em;" xml:lang="en-US">— Elbette seviyorsunuz da...</span></p>

      <p class="paragraf"><span class="regular-1" style="font-size:1.09em;" xml:lang="en-US">— İleri gidiyorsunuz artık!</span></p>

      <p class="paragraf"><span class="regular-1" style="font-size:1.09em;" xml:lang="en-US">— Peki peki, bir daha söylemem. Sinirlenmeyin. Keyfime diyecek yok bugün! Uzun zamandır bugünkü gibi neşelenmemiştim. Şampanya mı içsek, ne dersiniz şairim?</span></p>

      <p class="paragraf"><span class="regular-1" style="font-size:1.09em;" xml:lang="en-US">— İçmem; istemem.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Yo, olmaz! Bugün mutlaka bana arkadaşlık etmelisiniz. Kendimi fevkalade iyi hissediyorum. Duygulanacak kadar iyi kalpli olduğum için yalnız başıma mutlu olamam. Bakarsınız, belki birbirimizle senli benli olacak kadar içeriz. Kah-kah-kah! Yo genç dostum, beni henüz tanımıyorsunuz. Tanıyınca seveceğinize eminim. Bugün benimle kederi, sevinci, neşeyi, gözyaşlarını paylaşmanızı istiyorum; hoş, ağlayacağımı tahmin etmem... E, ne dersiniz İvan Petroviç? Ama konuşmamız, istediğim şekilde bir sonuca bağlanmazsa benim ilhamım da söner gider, siz de bundan bir şey anlayamazsınız. Ama burada buluşmamızın tek nedeni bu konuşmayı yapmak, değil mi?</span></p>

      <p class="paragraf"><span class="regular-1" style="font-size:1.09em;" xml:lang="en-US">Arsızca göz kırptı,</span></p>

      <p class="paragraf"><span class="regular-1" style="font-size:1.09em;" xml:lang="en-US">— Hadi karar verin, diye ilave etti.</span></p>

      <p class="paragraf"><span class="regular-1" style="font-size:1.09em;" xml:lang="en-US">Sıkıştırarak konuşuyordu. Kabul ettim. “Beni sarhoş mu etmek istiyor yoksa?” diye düşünüyordum. Tam sırası gelmişken Prense dair, uzun zaman önce duyduğum bir söylentiyi anlatayım:</span></p>

      <p class="paragraf"><span class="regular-1" style="font-size:1.09em;" xml:lang="en-US">Bu ağırbaşlı, ait olduğu çevrenin en zarif kişiliklerinden sayılan adam bazı geceler leşi çıkana kadar içer; gizli, iğrenç, esrarlı eğlence âlemlerine dalmaya bayılırmış... Söylendiğine göre Alyoşa babasının ara sıra içtiğini bilirmiş. Bunu herkesten, özellikle Nataşa’dan saklamaya çalışırdı. Bir keresinde benimle konuşurken ağzından kaçırdı ama hemen lafı çevirdi, sorularımı cevapsız bıraktı. Zaten bunu yalnız ondan değil, başkalarından da duymuş, hatta itiraf edeyim inanmamıştım. Şimdi ne olacağını merakla bekliyordum.</span></p>

      <p class="paragraf"><span class="regular-1" style="font-size:1.09em;" xml:lang="ar-SA">Şarabı getirdiler. Prens kadehlerimizi doldurdu. İçkiyi zevkle yudumlarken,</span></p>

      <p class="paragraf"><span class="regular-1" style="font-size:1.09em;" xml:lang="en-US">— Evet, sevimli, pek sevimli bir kızcağız... diye devam etti. Fakat bu sevimli yaratıkların tatlılığı böyle anlardadır. Ama ona sorarsanız, o geceki halini hatırlıyor musunuz? Beni kandırmış, mat etmişti güya... Kah-kah-kah! Kadınların kızarması ne hoş oluyor! Kadınlardan anlar mısınız? Solgun yanakların birdenbire alevlenmesi ne güzel, dikkat ettiniz mi? Aa... Siz gene kızıyorsunuz galiba?</span></p>

      <p class="paragraf"><span class="regular-1" style="font-size:1.09em;" xml:lang="en-US">Kendimi tutamadım:</span></p>

      <p class="paragraf"><span class="regular-1" style="font-size:1.09em;" xml:lang="en-US">— Evet, kızıyorum. Hem burada Natalya Nikolayevna’dan söz etmenizi de istemem! Yani bu şekilde söz etmenizi kastediyorum. Buna izin veremem!</span></p>

      <p class="paragraf"><span class="regular-1" style="font-size:1.09em;" xml:lang="en-US">— Öyle mi? Peki, sizi memnun etmek için konuyu değiştireyim. Uysalım, hamur gibi yumuşak bir adamım. Sizden söz edelim öyleyse. Sizi pek severim İvan Petroviç. Sizinle ne kadar dostça, candan ilgilendiğimi bilemezsiniz.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Prens, asıl soruna geçsek daha iyi olmaz mı?</span></p>

      <p class="paragraf"><span class="regular-1" style="font-size:1.09em;" xml:lang="en-US">— Yani sorunumuza demek isitiyorsunuz. Mon ami, siz leb demeden leblebiyi anlarım ben. Ama, eğer lafımı kesmezseniz, sizden söz açmakla o soruna da tahmin edemeyeceğiniz kadar yaklaşmış olacağız! Şu halde devam ediyorum. Size söylemek istediğim şey şu, pek kıymetli İvan Petroviç: Sürdüğünüz hayat sizi yıkıma götürüyor. Bu nazik konuya dokunmamı bağışlayın, dostluğuma verin. Fakirsiniz, yayımevinden avans alıp ufak tefek borçlarınızı ödedikten sonra gerisiyle altı ay kuru çaya kalıyorsunuz. Tavan arasında titreye titreye romanınızın çıkmasını bekliyorsunuz. Doğru değil mi?</span></p>

      <p class="paragraf"><span class="regular-1" style="font-size:1.09em;" xml:lang="en-US">— Böyle de olsa bu...</span></p>

      <p class="paragraf"><span class="regular-1" style="font-size:1.09em;" xml:lang="en-US">— Hırsızlık etmekten, kavuk sallamaktan, rüşvet alıp entrikalar çevirmekten daha şereflidir. Ne söylemek istediğinizi biliyorum, hepsi çoktan söylenmiş, yazılmış şeyler...</span></p>

      <p class="paragraf"><span class="regular-1" style="font-size:1.09em;" xml:lang="en-US">— Şu halde işlerimin sözünü etmenize gerek kalmıyor. Size nezaket dersi vermek bana düşmez Prens!</span></p>

      <p class="paragraf"><span class="regular-1" style="font-size:1.09em;" xml:lang="en-US">— Elbette. Ama ne yapalım ki bu hassas tele dokunmak zorundayım. Başka türlü olmuyor. Peki, tavan aralarını geçelim. Ben de bunların meraklısı değilim, bazı durumlar dışında... (İğrenç bir kahkaha daha attı.) Yalnız ikincilik rolü oynamaktan bu kadar hoşlanmanızın nedenini bir türlü anlayamıyorum. Gerçi, yazarlarımızdan biri, hatırladığıma göre: “Belki en büyük kahramanlık, insanın hayatta ikincilikle yetinmesi” mi ne, gibilerden... bir laf etmiş. Bu konu üzerine konuşmalar da dinlemiştim. Alyoşa nişanlınızı elinizden alalı beri, Schillervari yırtınmaktan, yararlarına çalışmaktan bir an geri durmuyorsunuz. Nerdeyse ayak hizmetlerine koşacaksınız. Kusura bakmayın ama bu hayli çirkin yüce gönüllülük oyunundan nasıl bıkmadığınıza şaşıyorum! Ayıp doğrusu. Sizin yerinizde olsam hırsımdan çatlardım. Doğrusu ayıp, çok ayıp!</span></p>

      <p class="paragraf"><span class="regular-1" style="font-size:1.09em;" xml:lang="ar-SA">Öfkeden kendimden geçerek,</span></p>

      <p class="paragraf"><span class="regular-1" style="font-size:1.09em;" xml:lang="en-US">— Prens, beni buraya aşağılamak için mi getirdiniz, diye bağırdım.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Hayır azizim, hayır. Ben şu anda sadece bir işadamıyım, hem de mutluluğunuz için çalışmak, daha doğrusu bütün bu işi kökünden çözmek istiyorum. Ama iş konusunu şimdilik bırakalım da beni bir-iki dakika kızmadan, sözümü kesmeden sonuna kadar dinlemeye çalışın. Siz de dünya evine girseniz nasıl olur? Bakın, şimdi tamamıyla başka konuya geçtim. Niye böyle şaşkın şaşkın bakıyorsunuz?</span></p>

      <p class="paragraf"><span class="regular-1" style="font-size:1.09em;" xml:lang="ar-SA">İçten bir hayretle,</span></p>

      <p class="paragraf"><span class="regular-1" style="font-size:1.09em;" xml:lang="en-US">— Sözünüzün bitmesini bekliyorum, cevabını verdim.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Fazla konuşacak değilim. Öğrenmek istediğim bir şey var: Mutluluğunuzu, ama hayali değil de köklü, gerçek mutluluğunuzu isteyen dostlarınızdan biri, size genç, güzel ama hayatta bazı deneyimler geçirmiş... anlıyorsunuz ya, örneğin Natalya Nikolayevna gibi bir kız teklif etse... Şüphesiz dolgun bir drahoma ile beraber... (Dikkat buyrun, işimizden değil, başka şeylerden söz ediyorum...) Ne dersiniz?</span></p>

      <p class="paragraf"><span class="regular-1" style="font-size:1.09em;" xml:lang="en-US">— Aklınızı kaçırmışsınız derim?</span></p>

      <p class="paragraf"><span class="regular-1" style="font-size:1.09em;" xml:lang="en-US">— Kah-kah-kah! O ne, üstüme mi yürüyeceksiniz?</span></p>

      <p class="paragraf"><span class="regular-1" style="font-size:1.09em;" xml:lang="en-US">Yalan değildi, neredeyse Prense saldıracaktım. Daha fazlasına dayanamazdım artık. Onu, ezmek için içimde dayanılmaz bir arzu uyandıran iğrenç bir hayvan, iri bir örümcek gibi görüyordum. Benimle alay etmekten haz duyuyor, elinde olduğumu sanarak benimle kedinin fareyle oynadığı gibi oynuyordu. Karşımda maskesini çıkarması, ne kadar iğrenç ve aşağılık bir insan olduğunu gizlememesi ona büyük bir haz, iliklerine işleyen bir şehvet duygusu veriyordu sanki (çok iyi anlıyordum bunu). Şaşkınlığımın, duyduğum hiddetin tadını çıkarmak istiyordu. Beni içten küçümsüyor, alay ediyordu.</span></p>

      <p class="paragraf"><span class="regular-1" style="font-size:1.09em;" xml:lang="en-US">Zaten baştan, bir oyuna geldiğimi anlamış, altından ne çıkacağını bekliyordum. Fakat ne olursa olsun, sonuna kadar dinlemek zorundaydım. Bu, Nataşa’nın iyiliği içindi. Dişlerimi sıkarak hepsine dayanmam gerekiyordu; karar zamanı geliyordu artık. Bir yandan Nataşa’ya adice, küstahça atılan taşlara nasıl dayanabileceğimi, soğukkanlılığımı nasıl koruyabileceğimi düşünüyordum. Üstelik Prens, onu dinlemeden yapamayacağımı gayet iyi biliyordu; hakareti bundan daha acı geliyordu. “Ama onun da bana ihtiyacı var,” diye düşündüm. Sert, aksi bir tavırla karşılık vermeye başladım. Anladı. Yüzüme ciddiyetle bakarak,</span></p>

      <p class="paragraf"><span class="regular-1" style="font-size:1.09em;" xml:lang="en-US">— Bakın genç dostum, diye başladı. Konuşmamız bu şekilde devam edemez. Bir şart koyalım. Size bazı sorunlardan söz etmek istiyorum. Siz de, söylediklerim ne olursa olsun, beni sonuna kadar dinlemek nezaketini göstermelisiniz. Dilediğim gibi, işime geldiği gibi konuşacağım; en doğrusu budur zaten. Nasıl genç dostum, sabırlı olabilecek misiniz?</span></p>

      <p class="paragraf"><span class="regular-1" style="font-size:1.09em;" xml:lang="en-US">Beni kışkırtmak ister gibi zehir dolu bir alayla süzdüğü halde kendimi tuttum, ses çıkarmadım. Orada kalacağımı anlayarak devam etti:</span></p>

      <p class="paragraf"><span class="regular-1" style="font-size:1.09em;" xml:lang="en-US">— Bana gücenmeyin azizim. Galiba gene kızdınız; hem, anladığıma göre, sorunun bir tarafı dokundu size; öyle değil mi? Ama sizinle ne tarzda konuşursam konuşayım benden zaten başka bir şey beklemiyordunuz. Ha baygın bir nezaketle, ha şimdiki çiğlikle konuşayım, anlam değişmeyecektir. Beni aşağı görüyorsunuz değil mi? Sevimli saflığımı, açıklığımı, içimin temizliğini gözlerinizin önüne seriyorum! Size her şeyimi, hatta çocukça kaprislerimi bile itiraf ediyorum. Evet</span> <span class="regular-1 char-style-override-10" style="font-size:1.09em;" xml:lang="en-US">mon cher</span><span class="regular-1" style="font-size:1.09em;" xml:lang="en-US">, siz de bir parça</span> <span class="regular-1 char-style-override-10" style="font-size:1.09em;" xml:lang="en-US">bonhomie</span><span class="dipp char-style-override-11" style="font-size:0.82em;" xml:lang="en-US"><a class="footnote-link" href="#footnote-225-25" id="footnote-225-25-backlink">25</a></span> <span class="regular-1" style="font-size:1.09em;" xml:lang="ar-SA">gösterseniz gayet iyi anlaşır, uyuşuruz. Bana şaşmayın: Bütün bu saflıklar, Alyoşa’nın içli konuşmaları, Shillervari duygululuk, şu Nataşa’yla (ama hoş bir kızdır da) oğlum arasındaki pis ilişkinin sözümona soyluluğu, sonunda beni o derece bıktırdı ki hepsiyle bir parça alay etmek fırsatını bulduğum için pek memnunum. Bu arada sizinle de dertleşmek istedim. Kah-kah-kah!</span></p>

      <p class="paragraf"><span class="regular-1" style="font-size:1.09em;" xml:lang="en-US">— Evet, doğrusu beni hayrete düşürdünüz Prens. Takındığınız soytarıca hal, apansız açıklamalar... Adeta bambaşka bir kişilik taşıyorsunuz!</span></p>

      <p class="paragraf"><span class="regular-1" style="font-size:1.09em;" xml:lang="en-US">— Kah-kah-kah! Hovardalık ediyorum dostum, hovardalık ediyorum. Ne olacak, memnunum kendimden, mutlulukla doluyum. Beni bu kadarcık hoş görün aziz şairim!</span></p>

      <p class="paragraf"><span class="regular-1" style="font-size:1.09em;" xml:lang="en-US">Prens son derece memnun bir tavırla kadehine şarap koydu.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Hadi içelim, en iyisi o... Nataşa’da geçirdiğimiz o anlamsız akşamı hatırlıyor musunuz; bitirdi beni! Pek sevimliydi, buna diyeceğim yok ama ben oradan çıkarken kendi kendimi yiyordum. Hiç aklımdan çıkmıyor. Bunu sineye çekecek de değilim. Elbette bizim sıramız da gelecek, belki de pek yakında... Neyse, şimdilik bırakalım bunu... Sırası gelmişken, size kendime ait bir özelliği de açıklamak isitiyorum. Ben bütün o masumluk gösterilerinden, bayağılıktan son derece nefret ederim. Böyle bir çevreye girip, alçakgönüllü görünerek şu ebedi, genç Schillercilerden birini alaya almak bana gıdıklayıcı bir zevk verir. Önce pohpohlayıp şevke getirir, sonra birdenbire, karşısına olduğum gibi, gerçek halimle, dikiliveririm. Herif ne olduğunu şaşırır kalır. Güler yüzlü bir maskenin altından çarpık bir surat çıkması gibi... Hiç umulmadık bir anda karşımdakine dilimi çıkarmaya bayılırım. Nasıl? Siz belki bunun zevkine de varamıyor, çirkin, anlamsız, hatta adi buluyorsunuz; öyle mi?</span></p>

      <p class="paragraf"><span class="regular-1" style="font-size:1.09em;" xml:lang="en-US">— Elbette.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Aferin. İçtensiniz. Ne yapayım, beni çileden çıkarıyorlar... Belki açık sözlülüğüm de anlamsız ama huyum kurusun, elimde değil... Size başımdan geçen bazı olayları anlatmak istiyorum. O zaman beni daha iyi anlarsınız; çok ilgi çekicidir... Evet, bugün belki soytarıya benziyorum; soytarının içi dışı bir olur, değil mi?</span></p>

      <p class="paragraf"><span class="regular-1" style="font-size:1.09em;" xml:lang="en-US">— Rica ederim Prens, geç oldu artık...</span></p>

      <p class="paragraf"><span class="regular-1" style="font-size:1.09em;">— Amma da sabırsızsınız! Aceleniz mi var? Oturalım, yakın iki arkadaş gibi, kadeh elimizde dostça konuşalım. Sarhoş olduğumu sanıyorsunuz; önemi yok, daha iyi... Kah-kah-kah! İnanın insan böyle dostça toplantıları kolay kolay unutmaz; zevkle hatırlar! Kötü adamsınız İvan Petroviç; içli, hassas değilsiniz. Benim gibi bir dosta bir-iki saatinizi feda etmek çok mu? Hem söyleyeceklerim de işle ilgili şeyler... Bunu nasıl anlamıyorsunuz? Bir de yazar geçinirsiniz! Böyle bir fırsata dört elle sarılmanız gerekirdi. Kah-kah-kah! Bugün içtenliğime diyecek yok doğrusu!</span></p>

      <p class="paragraf"><span class="regular-1" style="font-size:1.09em;">Galiba sarhoş oluyordu. Yüzü değişti, hırçınlaştı. İğneleyip ısırmak, alay etmek istediği belliydi. “Sarhoş olsa daha iyi,” diye düşündüm; “gerçek yüzü çıkar ortaya o zaman!” Fakat Prensin aklı başındaydı. Hep o kendinden memnun haliyle,</span></p>

      <p class="paragraf"><span class="regular-1" style="font-size:1.09em;">— Azizim, diye bağırdı; demin size belki yersiz olarak, zaman zaman birisine dilimi çıkarmak için dayanılmaz bir arzu duyduğumu açıklamıştım. Bu masum, safça içtenliğim yüzünden beni bir soytarıya benzettiniz; buna içten güldüm. Fakat şimdi size karşı birdenbire değişsem, bir köylü kadar kaba, terbiyesiz olsam ya kafama bir şey fırlatır, ya da şaşkınlıktan ağzınız açık kalırdı. Bununla da büsbütün haksız duruma düşerdiniz. Çünkü, önce, dilediğim gibi hareket etmekte serbest olduğumu bilmelisiniz; ikincisi evimde değilim, sizinle bir yerdeyim... İki arkadaş gibi âlem yapıyoruz demek istiyorum. Ayrıca, ben kapris yapmaktan hoşlanan bir adamım. Bir zamanlar kaprislerim uğruna neler yaptığımı bir bilseniz. Metafizikçi oldum, hayırseverliğe daldım; aşağı yukarı sizinki gibi fikirlerim vardı. Ama bunlar pek uzak bir geçmişe, altın çağa ait hatıralar... Hiç aklımdan çıkmaz, o zamanlar köyüme, içim insanlara sevgi dolu olarak gelmiştim; bir yandan da can sıkıntısından patlıyordum. Ne yaptım biliyor musunuz? Köy dilberleriyle arkadaşlık etmeye başladım. Gene mi yüzünüzü buruşturuyorsunuz? Genç dostum, şurada oturduk, dostça sohbet ediyoruz; kurtlarımızı dökmezsek, içimizi boşaltmazsak neye yarar? Ben tam bir Rus’um; katıksız Rusluk taşıyan bir vatanseverim, içimi olduğu gibi dökmeyi severim. Zaten hayatın zevkini çıkarmaya bakmalı, öbür dünyada ne var ki? Neyse, köydeyken hep karı kız peşindeydim. Hiç unutmam; bir çoban kadın vardı; evliydi. Kocası da yakışıklı bir delikanlıydı. Ona dayak attırıp epey canını yaktım. Askere yollayacaktım, (Ne yaparsın, geçmiş günlerin yaramazlıkları şairim!) ama olmadı, hastanemizde öldü... Köyümde on iki yataklı bir hastane vardı. Gayet mükemmeldi, her taraf pırıl pırıl, yerler cilalı parkeydi... Kapatalı çok oldu ama o sıralar ne övünürdüm! İnsanseverliğe özenirdik o zaman... Gene de adamcağızı, güzel karısının hatırına, dayaktan öbür dünyaya yollamaktan çekinmedim... Gene suratını astın. Midenizi mi bulandırdım? Asil duygularınız isyan etti demek. Üzülmeyin, hepsi geçti. Bunları, romantizme gömüldüğüm, insanoğluna iyilik yapmak, insansever bir toplum kurmak istediğim sıralar yapıyordum. Evet, o zamanlar birkaç kere dövdürdüm. Şimdi dayak falan yok, sadece kaş çatmakla, surat asmakla yetiniyoruz... Herkes gibi... Ne yapalım, zamana uyduk. Fakat beni en çok güldüren şu ahmak İhmenev. O köylüye yaptıklarımı duymuştu. Ama yaradılıştan temiz ruhlu, yufka yürekli olduğu için söylenenlere inanmadı, inanmamaya yemin etmişti. Bu hal tam on iki yıl, ucu kendisine dokunana kadar sürdü. Kah-kah-kah! Ama bunlar hep saçmalık... İçelim genç dostum. Bana bakın, kadın sever misiniz?</span></p>

      <p class="paragraf"><span class="regular-1" style="font-size:1.09em;">Ses çıkarmadan sadece dinliyordum. İkinci şişeye başlamıştı.</span></p>

      <p class="paragraf"><span class="regular-1" style="font-size:1.09em;">— Akşam yemeğinde onlardan söz etmek hoşuma gider. Yemekten sonra sizi Matmazel Philiberte ile tanıştırayım mı? İster misiniz? Ne oluyorsunuz canım? Yüzüme bile bakmıyorsunuz... Hımm!</span></p>

      <p class="paragraf"><span class="regular-1" style="font-size:1.09em;">Bir an düşünceye dalar gibi oldu. Sonra birden başını kaldırarak anlamlı bir bakışla beni süzdü ve:</span></p>

      <p class="paragraf"><span class="regular-1" style="font-size:1.09em;">— Beni dinleyin şair, dedi. Size galiba hiç bilmediğiniz bir yaşam sırrımı açmak istiyorum. Beni şu anda günahkâr, belki ahlaksız, zevke, eğlenceye düşkün diye adlandırdığınızdan eminim. Ama olanak olsaydı da (ki insan doğası için asla mümkün değildir) herkes, hepimiz, benliğimizin en gizli köşelerini olduğu gibi açığa vurabilseydik. Başkalarına, hatta en yakın dostlarına, sırası gelince kendine bile itiraf etmekten çekindiğin ne varsa hepsini korkmadan ortaya dökebilseydin! O zaman dünyayı saracak pis kokundan hepimiz boğulurduk. Arada söyleyeyim, toplumun görgü kuralları bu bakımdan iyidir zaten. Derin bir fikir gizlidir bunlarda; ahlaki olduğu iddia edilmeyecek, fakat koruyucu, bize rahatlık sağlayan bir fikir... Bu da azımsanmamalı; çünkü ahlak da rahatlıktan başka şey değildir, yani rahatımız için icat edilmiştir. Görgü kurallarından ileride ayrıca söz edeceğim. Şimdi hepsini birbirine karıştırırım, sonra hatırlatın bana. Son olarak şunu söyleyeyim; kusurlarımı, ahlaksızlığımı, sefihliğimi başıma kakıyorsunuz. Halbuki bütün suçum belki başkalarından daha içten olmam, o kadar. Demin de dediğim gibi, başkalarının kendilerinden bile sakladığı gerçekleri ben açıkça ortaya döküyorum. İyi yapmıyorum ama şimdilik canım öyle istiyor.</span></p>

      <p class="paragraf"><span class="regular-1" style="font-size:1.09em;">Alaylı bir gülümsemeyle,</span></p>

      <p class="paragraf"><span class="regular-1" style="font-size:1.09em;">— Ama sakın, ‘suçluyum’ dediğime bakıp da özür dilemek niyetinde olduğumu sanmayın, diye ilave etti. Sizi mahçup etmek istemem: Kendimi haklı çıkarmak için, sizin de benimkilere benzeyen sırlarınız olup olmadığını sormuyorum. Tam anlamıyla edepli, kibar bir şekilde davranıyorum. Zaten genellikle kibar davranırım...</span></p>

      <p class="paragraf"><span class="regular-1" style="font-size:1.09em;">Prensi küçümser bir bakışla süzdüm,</span></p>

      <p class="paragraf"><span class="regular-1" style="font-size:1.09em;">— Düpedüz saçmalıyorsunuz, dedim.</span></p>

      <p class="paragraf"><span class="regular-1" style="font-size:1.09em;">— Saçmalıyormuşum! Kah-kah-kah! Size şimdi ne düşündüğünüzü söyleyeyim mi? İçinizden, sizi buraya neden getirdiğimi ve durup dururken, damdan düşer gibi içimi dökmeye başladığımı geçiriyorsunuz. Doğru mu, değil mi?</span></p>

      <p class="paragraf"><span class="regular-1" style="font-size:1.09em;">— Doğru.</span></p>

      <p class="paragraf"><span class="regular-1" style="font-size:1.09em;">— Sonra öğrenirsiniz.</span></p>

      <p class="paragraf"><span class="regular-1" style="font-size:1.09em;">— İki şişeden sonra cevap vermek kolay. Başınıza vurdu galiba.</span></p>

      <p class="paragraf"><span class="regular-1" style="font-size:1.09em;">— Şuna sarhoşsun desenize... Olabilir. “Başınıza vurdu,” sözü kulağa, “Sarhoşsunuz,” demekten daha yumuşak gelir. Çok naziksiniz efendim. Fakat... Galiba gene kavgaya başladık. Oysa çok ilgi çekici bir konu üzerinde konuşuyorduk. Evet şairim, dünyanın en güzel, en tatlı şeyi kadındır, hiç kuşkun olmasın.</span></p>

      <p class="paragraf"><span class="regular-1" style="font-size:1.09em;">— Prens, beni gizli işlerinize, aşk isteklerinize sırdaş seçmenin nereden aklınıza geldiğini bir türlü anlayamıyorum.</span></p>

      <p class="paragraf"><span class="regular-1" style="font-size:1.09em;">— Hımm... Dedim ya, sonra anlayacaksınız. Merak etmeyin; belki de hiç sebep yoktur. Şairsiniz, beni anlarsınız diye açıldım belki... Önceden de söylemiştim, maskeyi ansızın indirmenin, başkasının karşısında utanmaktan çekinmeden özel sırları ortaya döküvermenin bambaşka bir tadı vardır. Size ufak bir hikâye anlatayım: Bir zamanlar Paris’te deli bir memur varmış; sonraları deli olduğuna inanılınca tımarhaneye kapatılmış. Adam, çıldırdığı zamanlarda, gönlünü eğlendirmek için evinde anadan doğma soyunur, ayakkabısıyla kalırmış. Sonra topuklarına kadar uzun, geniş bir pelerine bürünür, heybetli, azametli bir halde sokağa çıkarmış. Gören, kendi halinde pelerinli bir adamın hava almaya çıktığını sanırmış. Fakat hazret, tenha bir yerde tek başına giden birisine rastladı mı, o kendine has ciddi, ağırbaşlı tavrıyla karşısına dikilir, pelerinini birdenbire açıverir, karşısındakine anadan doğma halini gösterirmiş. Sonra tekrar pelerinine bürünerek, şaşkınlıktan kendine gelmeye zaman bulamayan adamın önünden aynı ciddiyet ve gururla Hamlet’teki hayalet gibi kayar geçermiş. Bunu kadın, erkek, çocuk, kim olursa yaparmış. Biricik zevki buymuş. Hiç ummadığı bir anda saf bir Schillerciyi şapşallaştırmak da buna benzer bir zevk verebilir insana. ‘Şapşallaştırmak’... ne tuhaf bir sözcük! Yeni edebiyat örneklerinden çıkardım bunu.</span></p>

      <p class="paragraf"><span class="regular-1" style="font-size:1.09em;">— O adam deliymiş; siz de...</span></p>

      <p class="paragraf"><span class="regular-1" style="font-size:1.09em;">— Ukalanın biriyim; değil mi?</span></p>

      <p class="paragraf"><span class="regular-1" style="font-size:1.09em;">— Evet.</span></p>

      <p class="paragraf"><span class="regular-1" style="font-size:1.09em;">Prens kahkahayı bastı. Yüzünde gayet küstah bir ifadeyle,</span></p>

      <p class="paragraf"><span class="regular-1" style="font-size:1.09em;">— Çok isabetli görüşleriniz var azizim! diye ilave etti.</span></p>

      <p class="paragraf"><span class="regular-1" style="font-size:1.09em;">Küstahlığına fena halde kızdım.</span></p>

      <p class="paragraf"><span class="regular-1" style="font-size:1.09em;">— Hepimizden, bu arada benden de nefret ediyor, hepsinin öcünü benden alıyorsunuz. Değersiz, üstünde durulmayacak bir onur meselesi... Kötü, ama küçük çapta kötü bir adamsınız. Sizi kızdırdık; belki en çok o gece olanlar için kızıyorsunuz. Şüphesiz, beni ancak küçümsemenizle boğarak hıncınızı alabilirsiniz. Hatta her insanın birbirine karşı borçlu olduğu ilkel nezaket kurallarını yerine getirmeyi, kendiniz için gerekli görmüyorsunuz. Çirkin maskenizi birdenbire hiç çekinmeden çıkarıp atarak, bana karşı utanmayı bile çok gördüğünüzü anlatmak istiyorsunuz.</span></p>

      <p class="paragraf"><span class="regular-1" style="font-size:1.09em;">Kaba, haşin bir bakışla,</span></p>

      <p class="paragraf"><span class="regular-1" style="font-size:1.09em;">— Bunu, ne kadar anlayışlı olduğunuzu göstermek için mi söylüyorsunuz, diye homurdandı.</span></p>

      <p class="paragraf"><span class="regular-1" style="font-size:1.09em;">— Sizi anladığımı yüzünüze vurmak için söylüyorum.</span></p>

      <p class="paragraf"><span class="regular-1" style="font-size:1.09em;">Birden o eski geveze, babacan haline dönerek,</span></p>

      <p class="paragraf"><span class="regular-1" style="font-size:1.09em;">—</span> <span class="regular-1 char-style-override-10" style="font-size:1.09em;">Quelle idee mon cher</span><span class="regular-1" style="font-size:1.09em;">!</span><span class="dipp char-style-override-11" style="font-size:0.82em;"><a class="footnote-link" href="#footnote-225-26" id="footnote-225-26-backlink">26</a></span> <span class="regular-1" style="font-size:1.09em;">diye devam etti... Söyleyeceklerimi şaşırttınız.</span> <span class="regular-1 char-style-override-10" style="font-size:1.09em;">Buvons mon ami</span><span class="regular-1" style="font-size:1.09em;">!</span><span class="dipp char-style-override-11" style="font-size:0.82em;"><a class="footnote-link" href="#footnote-225-27" id="footnote-225-27-backlink">27</a></span> <span class="regular-1" style="font-size:1.09em;">İzin verin, kadehinizi doldurayım. Ama ben son derece ilgi çekici bir olay anlatmak üzereydim. Şöyle kısaca, birkaç çizgiyle anlatayım. Bir zamanlar bir hanımefendi tanırdım. İlk gençliğini geçmişti; yirmi yedi, yirmi sekiz yaşında vardı. Az rastlanan güzellikteydi; göğsü, endamı, yürüyüşü eşsizdi! Kartal gibi keskin, daima sert, ciddi bir bakışı vardı. Gururundan yanına yaklaşılmıyordu. Şubat ayı gibi soğuktu. Ulaşılmaz, tam anlamıyla zorlu iffetiyle herkesin gözünü korkuturdu. Muhitin ali kıran baş keseniydi. Başka kadınlarda değil işledikleri bir suçu, en ufak zayıflıklarını affetmez, hemen damgayı basardı. Saygınlığı çok fazlaydı. En gururlu, erdemli kocakarılarımız bile onu sayar, adeta yaltaklanırlardı. Karşısındakini bir ortaçağ manastırının başrahibesine yaraşır duygusuzlukla, zalim bakışlarla süzerdi. Sosyetenin genç kadınları bu bakışlardan, amansız ürkerek tir tir titrerdi. Şaka değil, kadının tek sözü, ufacık iması bir tazenin şerefini çamura bulamaya yetiyordu. Toplumda kendine öyle bir yer edinmişti ki, erkekler bile ondan çekinirdi. Yaşlanınca kendi tarzında sakin, gururlu bir ömür sürdü. Ama inanır mısınız, bu kadın kadar düşük, aşağılık insan az bulunurdu! Tam olarak güvenini kazanmak şerefine ulaştım... Anlayacağınız, gizli, esrarlı âşığıydım. Buluşmalarımızı o derece ustalıkla gerçekleştiriyorduk ki ev halkı zerrece şüphelenmiyordu. Yalnız, bayanın pek cici bir Fransız oda hizmetçisi vardı; o, hanımının bütün sırlarını bilirdi ama, o kıza kendiniz gibi güvenebilirdiniz. Maceramıza bu kız da dahildi; ne şekilde olduğunu şimdilik açıklamadan geçeceğim. Bizim hanımefendi Marki de Sade’a taş çıkaracak derecede şehvet düşkünüydü. Maceramızın en şiddetli, en ince, en hırpalayıcı zevki gizliliğinde, ısrarla ve utanmazca söylenen yalanlardaydı. Kontesin sosyetede erdemlilik üzerine bütün o söylemlerini alaya alışı, şeytanca gülmeleri, en kuvvetli, ateşli bir hayalin bile gücü dışındaydı. En çok bu yüzden zevk alıyordu zaten. Hatırlıyorum da, gerçekten o kadın insan şeklinde şeytanın ta kendisiydi; ama dayanılmaz cazibeyle dolu bir şeytandı! Şimdi bile heyecandan ürpermeden hatırlayamıyorum onu. En ateşli zevk anımızda birdenbire çılgın bir kahkaha atar, bu kahkahanın anlamını tamamen anlayarak ben de ona katılırdım. Üzerinden çok yıl geçtiği halde hatırladıkça nefesim tutuluyor. Ama bir yıl sonra sepetledi beni, başkasıyla değiştirdi. İstesem de ona kötülük yapamazdım, kimse inanmazdı bana... Hoş değil mi genç dostum?</span></p>

      <p class="paragraf"><span class="regular-1" style="font-size:1.09em;">— İğrenç! diye cevap verdim.</span></p>

      <p class="paragraf"><span class="regular-1" style="font-size:1.09em;">— Başka türlü cevap veremezdiniz genç dostum. Böyle söyleyeceğinizi biliyordum zaten. Kah-kah-kah! Durun</span> <span class="regular-1 char-style-override-10" style="font-size:1.09em;">mon ami</span><span class="regular-1" style="font-size:1.09em;">, zamanla siz de bunlara akıl erdireceksiniz., ama daha birkaç fırın ekmek yemeniz gerek! Yalnız bu halinizin şairliğe engel olduğunu unutmayın! O kadın hayatı anlıyor, faydalanmasını biliyordu.</span></p>

      <p class="paragraf"><span class="regular-1" style="font-size:1.09em;">— Hayatı anlamak için bu kadar hayvanlığa ne gerek vardı?</span></p>

      <p class="paragraf"><span class="regular-1" style="font-size:1.09em;">— Ne hayvanlığı?</span></p>

      <p class="paragraf"><span class="regular-1" style="font-size:1.09em;">— O kadınla sizin birlikte yaptığınız hayvanlık...</span></p>

      <p class="paragraf"><span class="regular-1" style="font-size:1.09em;">— Demek buna hayvanlık diyorsunuz. Hâlâ gem altındasınız! Ama ben özgürlüğün tamamen zıt bir kurumda bulunabileceği ihtimalini kabul edenlerdenim. Gene de biz daha yumuşak bir dille konuşalım</span> <span class="regular-1 char-style-override-10" style="font-size:1.09em;">mon ami</span><span class="regular-1" style="font-size:1.09em;">: Bunun saçma olduğunu kabul edin.</span></p>

      <p class="paragraf"><span class="regular-1" style="font-size:1.09em;">— Peki, saçma olmayan ne?</span></p>

      <p class="paragraf"><span class="regular-1" style="font-size:1.09em;">— Kişiliğim; özellikle ben. Her şey benim için; dünya bile benim için yaratılmıştır. Beni dinleyin dostum; ben bu dünyada keyfince yaşamanın mümkün olduğuna hâlâ inanıyorum. Buna inanmak iyi şeydir. Aksi halde değil iyi, kötü bir hayat bile süremezsiniz; zehir içmekten başka çareniz kalmaz. Duyduğuma göre, ahmağın biri bunu yapmış. Felsefe ile uğraşa uğraşa insan hayatındaki bütün kuralları gereksiz bulmuş. Boşluk içinde topu topu bir ‘sıfır’ elde edince siyanür asidini kurtuluş çaresi saymış. Siz bu hareketi, Hamletvari bir ümitsizlik zirvesine, rüyalarımızda görmediğimiz bir yüksekliğe çıkarırsınız. Çünkü siz şairsiniz. Ben, basit bir adam olduğum için soruna sade, pratik bir gözle bakarım. Örneğin ben çoktandır bütün bağlardan, görevlerden kurtardım kendimi... Ancak bana bir fayda sağlanıyorsa herhangi bir zorunluluk altına girerim. Ayaklarınız bağlı, zevkiniz hastalıklı olduğu için siz bu görüşe katılamazsınız tabii. Her şeyi idealleriniz, erdemliliğe uygunluk yönünden düşünürsünüz. Hepsini kabul etmeye hazırım; ama ne yapayım ki insan erdemlerinin temelinde, bencillik olduğunu bir türlü aklımdan çıkaramıyorum. Erdemin arttığı ölçüde bencillik de çoğalır. Kendi kendini sevmek kuralına taparım. Hayat ticari bir uzlaşmadır; paranızı havaya atmamak şartıyla keyfiniz için dilediğiniz kadar harcayabilirsiniz. Böylelikle başkalarına karşı görevinizi de yapmış olursunuz. Ahlakı mutlaka gerekli sayıyorsanız, benim ahlakım böyle işte; böyle düşünüyorum. Aslında açık konuşmak gerekirse, başkalarını para karşılığında çalıştırmaktansa, hizmetlerinden bedava faydalanmayı tercih ederim. Hiçbir idealim yok, olmasını da istemem; asla özlemedim bunu. İdealsiz de gayet hoş bir ömür sürülebilir...</span> <span class="regular-1 char-style-override-10" style="font-size:1.09em;">En somme</span><span class="dipp char-style-override-11" style="font-size:0.82em;"><a class="footnote-link" href="#footnote-225-28" id="footnote-225-28-backlink">28</a></span> <span class="regular-1" style="font-size:1.09em;">siyanür asidine başvurmak zorunda olmayışıma seviniyorum. Biraz daha erdemli olsaydım belki, Alman olduğuna şüphe etmediğim, ahmak filozof gibi o nesnesiz yapamazdım. Yoo! Hayatta o kadar güzel şeyler var ki; mevki, rütbe, büyük oyun (kumara bayılırım)... Hepsinin üstünde de kadınlar... Kadınların her çeşidini; hatta çeşnisi değişik olsun diye, iğrenç bir eğlenceyi bile severim. Kah-kah-kah! Ne küçümser bakış öyle!</span></p>

      <p class="paragraf"><span class="regular-1" style="font-size:1.09em;">— Nasıl bakmamı istiyorsunuz?</span></p>

      <p class="paragraf"><span class="regular-1" style="font-size:1.09em;">— Haklısınız diyelim ama çirkefin siyanür asidinden daha iyi olduğunu siz de kabul edersiniz herhalde.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Hayır, siyanür asidini tercih ederim.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Size bunu vereceğiniz cevabın zevkini tatmak için sordum. Bunu söyleyeceğinizi önceden biliyordum. Hayır dostum; gerçek bir insan severseniz, bütün akıllı insanların huyunun benimki gibi olmasını dileyin. Varsın çirkeflik bulunsun; aksi halde çok geçmeden akıllılar açıkta kalır, ahmaklar başa geçip mutluluk içinde yüzerdi. “Yıl uğursuzun...” olurdu. Zaten bilir misiniz, aptallarla geçinmek, onların gönlünü hoş etmek hem yerinde, hem de kârlı iş... Kör inançlara, hayatın bazı gereklerine, mevkiye önem verdiğime bakmayın. Yaşadığım çevrenin kofluğunu biliyorum. Ama rahatım yerinde oldukça ‘evet efendim’ciliği bırakmam, alçakgönüllü görünerek bunları savunurum. Sırası gelince herkesten önce sırt çevirecek de ben olacağım. Yeni fikirlerinizi bir bir biliyor, hiçbirine özlem duymuyorum. Buna gerek de yok zaten. Hayatımda hiçbir hareketim için vicdan azabı duymadım. Rahatım bozulmasın yeter bana! Benim gibiler sayılmayacak kadar çoktur; hepimiz huzur içindeyiz. Evrenin kuruluşundan beri varız biz. Günün birinde dünya batacak olsa biz gene üste çıkmanın yolunu buluruz. Hem biliyor musunuz, bizim gibi insanların ömrü uzun olur; buna hiç dikkat ettiniz mi? Seksen-doksan yaşına kadar yaşarız! Şu halde bizzat doğa bizi korumaktadır. Khe-khe-khe! Doksan yaşına kadar yaşamaya kararlıyım. Ölümü sevmem, korkarım ölümden... Ne şekilde öleceğiniz bilinmez ki... Şimdi bunları bırakalım. Şu zehir içen filozof coşturdu beni... Felsefe yerin dibine batsın!</span> <span class="regular-1 char-style-override-10" style="font-size:1.09em;" xml:lang="en-US">Buvons mon cher!</span> <span class="regular-1" style="font-size:1.09em;" xml:lang="ar-SA">Güzel kızlardan konuşuyorduk galiba... Aa nereye?</span></p>

      <p class="paragraf"><span class="regular-1" style="font-size:1.09em;" xml:lang="en-US">— Gidiyorum; sizin vaktiniz de geldi.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Yok canım! Size bütün kalbimi açtım. Dostluğuma bu kadarcık değer vermiyorsunuz. He-he-he! Sevmek nedir bilmiyorsunuz şairim. Durun, ben bir şişe daha içeyim.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Üçüncü mü?</span></p>

      <p class="paragraf"><span class="regular-1" style="font-size:1.09em;" xml:lang="en-US">— Evet, üçüncü. Erdeme gelince; benim genç müridim (size böyle hitap etmeme izin verin. Kim bilir belki sonunda öğütlerimden faydalanırsınız) evet müridim, erdem hakkında size önceden de söylediğim gibi, “Erdem ne kadar erdemli olursa, gizlediği bencillik o oranda kuvvetlidir.” Size bu konuda gayet hoş bir küçük hikâye anlatayım. Bir zamanlar bir kız sevmiştim. Hem de oldukça candan seviyordum. O da benim uğruma az şey feda etmedi.</span></p>

      <p class="paragraf"><span class="regular-1" style="font-size:1.09em;" xml:lang="en-US">Artık kendimi tutmaya gerek görmeden, kaba bir tavırla,</span></p>

      <p class="paragraf"><span class="regular-1" style="font-size:1.09em;" xml:lang="en-US">— O soyduğunuz kızdan söz ediyorsunuz, değil mi, dedim.</span></p>

      <p class="paragraf"><span class="regular-1" style="font-size:1.09em;" xml:lang="en-US">Prens titredi, yüzü birden değişti, alev saçan gözlerini bana dikti. Bakışında şaşkınlık, korkunç bir öfke vardı. Kendi kendine konuşuyormuş gibi,</span></p>

      <p class="paragraf"><span class="regular-1" style="font-size:1.09em;" xml:lang="en-US">— Durun, dedi; durun, biraz zihnimi toplayayım. Gerçekten sarhoş oldum, neredeyse düşünmekte güçlük çekiyorum.</span></p>

      <p class="paragraf"><span class="regular-1" style="font-size:1.09em;" xml:lang="en-US">Sustu. Kalkıp gideceğimden korkmuş gibi elimi tuttu. İçimi okumak isteyen hep o kızgın bakışıyla beni süzüyordu. O anda, hemen hemen kimsenin bilmediği bu konuyu nerden öğrendiğimi, bunun tehlikeli olup olmadığını araştırıp hesaplamaya çalıştığına emindim. Bu hali bir an sürdü, sonra yüzü birden değişti. Gözleri eski alaycı, sarhoş neşesiyle yeniden parlamaya başladı.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Kah-kah-kah! Talleyrand’ın ta kendisi! Evet, suratıma onu soyduğumu haykırınca şamar yemiş gibi oldum. Çığlığın, küfrün bini bir paraydı. Deli gibi bir kadındı, son derece ölçüsüzdü. Şimdi dinleyin bakın. Öncelikle; demin söylediğiniz gibi onu soymadım. Hediye ettiği için para benim olmuştu. Örneğin, bana en iyi frakınızı hediye ettiğinizi kabul edelim. (Prens bunu söylerken üç yıl önce terzi İvan Skornyagin’in diktiği hayli biçimsiz ve biricik frakımı süzdü.) Size minnet duyarak kullanıyorum bunu; bir yıl sonra, birdenbire, benimle kavga ederek frakınızı geri istiyorsunuz... Ama onu eskittim bile... Onurlu bir hareket değildi bu; hediye etmemeliydi... Ayrıca, benim olduğu halde parayı ona tamamen geri verirdim. Fakat hemen o anda bu kadar parayı nereden bulabilirdim? Demin dediğim gibi, şu taşralılıktan, Schillercilikten nefret ederim ben; asıl neden buydu. Bana (zaten benim olan) parayı bağışladığını, nasıl haykırarak bağırdığını görmeliydiniz! Ne yapayım. Öfkelenmiştim. Gene de kendime hâkim olarak, yerinde bir karar verdim: Parayı geri verirsem onu mutsuz edebileceğimi düşündüm. Onu; benim yüzümden mutsuz olma, ömrünün sonuna kadar bana beddua etme zevkinden yoksun bırakacaktım. İnanın bana dostum; böyle bir felakete düşünce kendini tamamıyla haklı, yüksek ruhlu hissetmenin; kötülük edenin suratına alçaklığını haykırmanın üstün bir zevki vardır. Tabii bu çeşit nefretle kendinden geçmek ancak Schillervari ruhlara has... Belki yiyecek parası kalmamıştır ama mutlu olduğundan şüphe edemezsiniz. Onu bu mutluluktan mahrum etmek istemedim, parayı geri yollamadım. Böylece, “Alçakgönüllülük büyüyüp göz kamaştırıcı hal aldıkça ondaki iğrenç bencillik o oranda artar,” kuralım bir kere daha doğrulanıyor. Apaçık, değil mi? Sözde beni yakalayacaktınız... Kah-kah-kah! Doğru söyleyin, böyle bir niyetiniz vardı, değil mi? Seni gidi Talleyrand seni!</span></p>

      <p class="paragraf"><span class="regular-1" style="font-size:1.09em;" xml:lang="en-US">Prens o çirkin sesini birdenbire değiştirerek gayet ciddi bir tavırla:</span></p>

      <p class="paragraf"><span class="regular-1" style="font-size:1.09em;" xml:lang="en-US">— Bir dakika; dedi. Son birkaç söz daha... Şu söylediklerimden, benim asla, hiç kimse hatırına çıkarından vazgeçmeyen bir adam olduğumu herhalde anladınız. Parayı severim, ihtiyacım da var. Katerina Fedorovna’nın parası çok; babası on yıl şarap tekelciliği yapmıştı. Kızın üç milyonu var; bundan faydalanmam lazım. Alyoşa ile Katya birbirine denk, ikisi de son derece budala. Benim istediğim de bu. Bu yüzden, bir an önce, evlenmelerini istiyorum. İki-üç hafta sonra kontesle Katya köye gidecekler. Natalya Nikolayevna’ya şimdiden haber verin, taşralılık, Schillercilik gösterileri olmasın; bana karşı başkaldırmasın. Kinci ve kötü bir insanım; tuttuğumu koparırım. Ondan korkum yok. Her şey istediğim gibi olacak. Bu uyarıyı daha çok onu düşünerek yapıyorum. Uygunsuzluk istemem. Anladınız mı, uslu dursun; kanuna başvurmadığıma şükretsin. Kanun, aile huzurunun koruyucusudur. Tabii bunu biliyorsunuz şair dostum. Oğlun babasına başkaldırmamasını sağlar, çocukların ana-babalarına karşı kutsal ödevlerini yerine getirmelerine engel olanları da hoş görmez. Saygınlığım var, istesem ona neler yapabileceğimi biliyor musunuz? Ama yapmadım, çünkü şimdiye kadar akıllıca davranıyordu. Merak etmeyin, bu altı ay boyunca çok keskin gözler her an her hareketini kollamaktaydı. Her yaptığından en ince ayrıntısına kadar haberim vardı! Bu yüzden Alyoşa’nın onu kendiliğinden bırakmasını gönül rahatlığıyla bekliyordum. Beklediğim olmaya başladı bile. Şimdilik varsın çocuk eğlensin. Böylece beni anlayışlı bir baba olarak gördü. Hakkımda böyle düşünmesi işime gelir zaten. Kah-kah-kah! O gece, oğlumla evlenmesi için yaptığım teklifi reddederek gösterdiği büyüklük için neredeyse gönlünü okşayacağımı hatırladıkça gülmem geliyor. Nasıl evleneceğini bilmek isterdim doğrusu! O gün oraya gelişim sırf saçmalıklarına son vermek zamanı geldiği içindi. Fakat her şeyi kendi gözümle görüp emin olmam gerekiyordu. E, yeter mi bu kadar? Yoksa daha öğrenmek istedikleriniz var mı? Örneğin sizi buraya getirip, dosdoğru, birtakım itiraflara girişmeden konuşmak varken, karşınızda hokkabazlık etmemin, içimi dışına çevirmenin nedenini öğrenmek ister misiniz?</span></p>

      <p class="paragraf"><span class="regular-1" style="font-size:1.09em;" xml:lang="en-US">— Evet.</span></p>

      <p class="paragraf"><span class="regular-1" style="font-size:1.09em;" xml:lang="en-US">Başka cevabım yoktu. Dişlerimi sıktım, kulak kesilerek dinliyordum.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Neden şu: Siz, iki budalamızda bulunmayan bir sağduyuya sahipsiniz. Kimin, neyin nesi olduğuma dair birtakım tahminler yürüteceksiniz. Sizi bu zahmetten kurtardım, kim olduğumu açıkça söyledim. Beni anlamaya çalışın</span> <span class="regular-1 char-style-override-10" style="font-size:1.09em;" xml:lang="en-US">mon ami</span><span class="regular-1" style="font-size:1.09em;" xml:lang="en-US">. Karşınızda kim olduğunu biliyor, ayrıca kızı seviyorsunuz. Böylece onu bazı üzüntülerden korumak için bütün gücünüzü kullanacağınızı ümit ederim; üzerinde etkiniz olduğunu biliyorum. Aksi halde başı dertten kurtulmayacak; hem emin olun, az dert çekmeyecek... Sizinle yakınlığı bu kadar ilerletmemin üçüncü sebebine gelince; herhalde sizin de anladığınız gibi hem bu maceranın içine biraz tükürmek, hem de bunu huzurunuzda yapmak istedim...</span></p>

      <p class="paragraf"><span class="regular-1" style="font-size:1.09em;" xml:lang="en-US">Heyecandan titreyerek,</span></p>

      <p class="paragraf"><span class="regular-1" style="font-size:1.09em;" xml:lang="en-US">— İstediğinizi elde ettiniz, dedim. Bana ve hepimize karşı hissettiğiniz nefret ve küçümseme duygunuzu, şu içinizi dökmenizle yaptığınız kadar, başka hiçbir şekilde, ustalıkla ifade edemezdiniz. Bunlarla gözümde alçalacağınızı, lekeleneceğinizi umursamadınız, utanmadınız. Tam bir deli gibi hareket ettiniz. Karşınızdakinin insan olduğunu önemsemediniz.</span></p>

      <p class="paragraf"><span class="regular-1" style="font-size:1.09em;" xml:lang="en-US">Prens ayağa kalktı.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Doğru genç dostum. Her şeyi bildiniz; edebiyatçılığınız boşuna değil... Ümit ederim ki arkadaşça ayrılacağız. Dostluğumuz şerefine içmeyeceğiz, değil mi?</span></p>

      <p class="paragraf"><span class="regular-1" style="font-size:1.09em;" xml:lang="en-US">— Sarhoşsunuz. Sırf bu yüzden size gereken cevabı vermiyorum.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Gene sessiz bir karşılık... ‘Gereken cevabı’ vermiyorsunuz! Kah-kah-kah! Tabii hesabı görmeme de izin vermeyeceksiniz.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Rahatsız olmayın, hesabımı kendim görürüm.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Elbette, şüphe mi var? Herhalde yolunuz da ayrı, öyle değil mi?</span></p>

      <p class="paragraf"><span class="regular-1" style="font-size:1.09em;" xml:lang="en-US">— Evet, sizinle gitmeyeceğim.</span></p>

      <p class="paragraf"><span class="regular-1" style="font-size:1.09em;" xml:lang="en-US">— Öyleyse hoşça kalın şairim. Umarım beni iyice anladınız.</span></p>

      <p class="paragraf"><span class="regular-1" style="font-size:1.09em;" xml:lang="en-US">Pek emin olmayan adımlarla, bana bir kere bile bakmadan dışarı çıktı. Uşağı arabaya binmesine yardım etti. Ben evimin yolunu tuttum. Saat üçe yaklaşmıştı. Yağmur yağıyordu, zifiri karanlık bir geceydi...</span></p>

      <p class="paragraf"></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-23-backlink" id="footnote-225-23">23</a> (Fr.): Bağışlayın dostum. (Ç.N.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-24-backlink" id="footnote-225-24">24</a> Gogol’ün Kaput ve Müfettiş adlı yapıtları kastediliyor. (Ç.N.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-25-backlink" id="footnote-225-25">25</a> (Fr.): Açık yüreklilik. (Ç.N.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-26-backlink" id="footnote-225-26">26</a> (Fr.): Bunu da nereden çıkardınız, canım. (Ç.N.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-27-backlink" id="footnote-225-27">27</a> (Fr.): İçelim dostum. (Ç.N.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-28-backlink" id="footnote-225-28">28</a> (Fr.): Sözün kısacası. (Ç.N.)<a id="Anchor-3"></a></p>
        </div>
      </div>
    </div>
  </div>
</body>
</html>
