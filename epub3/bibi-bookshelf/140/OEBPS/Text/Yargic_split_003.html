<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yargıç</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre9">Benim beklediğimden fazlasıydı bu.</p>

  <p class="calibre9">"Kesinlikle," dedim. "Dil konusunda işbirliği yapabiliriz." Daha yeni başlamıştık ama ben Kline’ın kıçına beş metrelik sıcak demir çubuğu sokmuştum bile.</p>

  <p class="calibre9">"Hayır, Sayın Yargıç, bu doğru olmaz. Gerçek olan Acosta’nın yargıçlık hakkının elinden alındığıdır," dedi Kline.</p>

  <p class="calibre9">"Bu mahkeme salonunda tek bir yargıç var." Güçlülere yalakalık yapmayı nasıl da iyi biliyordu.</p>

  <p class="calibre9">Bu jürinin üstünde etkisi olacak bir nokta olduğu için Kline erkenden meseleyi çözmek istiyordu.</p>

  <p class="calibre9">Radovich burun kemerinin üstündeki deriyi buruşturdu.</p>

  <p class="calibre9">Kline altındaki zeminin yükseldiğini sezdi.</p>

  <p class="calibre9">"Belki de sanıktan -eski yargıç- diye bahsetsek iyi olur," dedi Kline. "Bununla yaşayabiliriz." Geri çekilme manevralarının uzmanı.</p>

  <p class="calibre9">"Biz, uygun bir açıklama ile birlikte yargıcı tercih ediyoruz," dedim.</p>

  <p class="calibre9">"Bahse girerim öyledir," dedi Kline.</p>

  <p class="calibre9">"Ben duruşmaya devam etmeyi tercih ediyorum," dedi Radovich. "Eski yargıç tamamdır. Şimdi iş başına."</p>

  <p class="calibre9">Bu çok tedirgin edici bir unvandı. Açıkladığı anlamdan çok daha fazla soru işareti doğuruyordu, eski koca gibi, bütün olumsuz ikinci anlamlan ile. Eyaletin bakış açısından durum tartışmalıydı. Kline kesinlikle, ona katil diyemediği zamanlarda, Acosta’yı sanık olarak niteleyecekti.</p>

  <p class="calibre9">Jüri tırabzanına doğru yürürken Acosta el ederek beni masaya çağırdı.</p>

  <p class="calibre9">"Ne oldu?" dedi.</p>

  <p class="calibre9">"Şimdilik ’bay’sınız," dedim.</p>

  <p class="calibre9">Kolumu çekiştirirken bunun alçaltıcı olduğunu, adil olmadığını söyledi.</p>

  <p class="calibre9">"Bunu sonra konuşuruz," dedim.</p>

  <p class="calibre9">Yüzündeki ifadeden tatmin olmadığını ama şimdilik kabul ettiğini anladım. Cevizkafa için imaj her şeydi. Bu mahkemenin dışında hapishane giysileri ile dolaşıyor olabilirdi, ama kendi zihninde o hâlâ cübbesinin içindeki ’Sayın Yargıç’dı.</p>

  <p class="calibre9">Jürinin olduğu bölüme geri döndüm ve Kline’ın yapmış olduğu engelleme için özürlerimi sundum.</p>

  <p class="calibre9">Bu nedenle başka bir itiraz geldi. Radovich, Kline’a oturmasını, bana da devam etmemi söyledi.</p>

  <p class="calibre9">"Bayanlar ve baylar, sizleri müvekkilim Armando Acosta ile tanıştırmak isterim."</p>

  <p class="calibre9">Acosta korumaların sinirli bakışları altında sandalyesinden hafifçe kalktı. Acosta’nın yaptığını bazı kişiler mahkeme salonlarına özgü nezaket olarak yorumlayabilirdi. Eğilirken bir kolu belinin önündeydi. Elinde üstü tüylerle kaplı kadife bir şapka tutuyor gibiydi. Acosta hücresinde günlerdir bunu çalışıyor olmalıydı. Bu benim istediğimden biraz fazlaydı ve biraz tuhaf kaçmıştı. Savunmamızın temelini sanığın deli olduğu fikri üstüne kurmuş olsaydık bu hareket çok iyi olabilirdi.</p>

  <p class="calibre9">Reveransını yapıp dansını bitiremeden öksürdüm ve jürinin dikkatini onun üstünden çektim.</p>

  <p class="calibre9">"Bayanlar ve baylar," dedim, "davanın savcısı sizlere büyük bir beceriyle elinde hangi deliller olduğunu anlattı. Ancak eksik olan bir şey var, sizlere yapmış olduğu sunuşta eksik olan çok önemli bir husus var. Size söylememiş oldukları aynı zamanda sahip de olmadıklarıdır."</p>

  <p class="calibre9">Aceleyle davamızın zayıf noktalarından, Acosta’nın cinayet gecesi nerede olduğunu kanıtlayamadığı gerçeğinden, kurbanda bulunan kıl ve halı parçalarının Acosta’nın evinden alınan örneklerle benzer göründüğünden söz ettim. Ama onlara zihinlerini açık tutmalarım söyledim. Benzer olanın aynı olan anlamına gelmeyeceğine dair kanıtlar göreceklerini söyledim.</p>

  <p class="calibre9">Bu noktalara, varlıklarını yok sayarak değinmeden geçmek aptalca olurdu. O zaman sakladığımız bazı gerçekler olduğunu düşünebilirlerdi.</p>

  <p class="calibre9">Oscar Nichols ve Acosta’nın o gün öğle yemeğinde Hall’a okuduğu lanet konusuna hiç dokunmadım. Oscar Nichols savcılığın tanık listesinde şimdiye kadar ortaya çıkmamıştı. Onu bulamayacaklarına dair kumar oynadım.</p>

  <p class="calibre9">"Savcı sizlere elinde ne olduğunu söyledi," dedim. "Ama kendisi bütünüyle açık davranmadı."</p>

  <p class="calibre9">Jüri tırabzanının ardında sert yüz ifadeleri oluşmaya başladı.</p>

  <p class="calibre9">"Kendisi sizlere bu davada eksik olan kanıttan söz etmedi."</p>

  <p class="calibre9">Yaşlı bir hanım bana bakıyordu, elinde kalemi, Kline’ı kanıtları değiştirmekle suçlamak üzereymişim gibi bekliyordu.</p>

  <p class="calibre9">"Size söylemediği o kadar çok şey var ki," dedim, "nereden başlayacağımı bilemiyorum."</p>

  <p class="calibre9">Radovich bir dirseği kürsüde, bir elini çenesine yaslamış, ’bir an önce karar versen iyi olur’ der gibi bana bakıyordu.</p>

  <p class="calibre9">"Savcı, Bay Kline’ın," dedim onlara, "Bir görgü tanığı yok. Aslında müvekkilimi o gece Brittany Hall’un dairesinin yakınında bir yerlerde gören hiçbir tanığı yok. Bir tanığı yok ama bunu size söylemedi."</p>

  <p class="calibre9">Jüri bölümüne arkamı döndüm, bir adım attım ve tekrar geri döndüm.</p>

  <p class="calibre9">"Savcının elinde bir cinayet silahı yok. Bugüne kadar," dedim, "kendisi karşınıza sadece kurbanın ağır bir cisme başını sertçe vurarak ölmüş olduğu kuramı ile geldi. Elinde bir silah yok, müvekkilimle ilişkili hiçbir cinayet aleti yok. Ama o bunu size söylemedi."</p>

  <p class="calibre9">Bir çocuk şarkısının sözleri gibi ritmik konuşuyordum.</p>

  <p class="calibre9">"Savcının elinde müvekkilimi ne cinayet mahalli ile ne de cesedin o gece bulunduğu ara sokak ile ilişkilendirecek hiçbir parmak izi bulunmamaktadır. Ama o bunu size söylemedi. Ayrıca ne cinayet mahallinde ne de kurbanı buldukları ara sokakta müvekkilime ait kan izine rastlanmadı. Ama o size bunu söylemedi."</p>

  <p class="calibre9">"Elinde müvekkilimin o gece suçun işlendiği bölgenin yakınlarında olduğunu gösterecek, müvekkilim tarafından yapılmış herhangi bir alışverişe ait hiçbir belge, hiçbir makbuz bulunmamaktadır. Ama o bunu size söylemedi."</p>

  <p class="calibre9">"Elinde hiçbir itiraf ya da müvekkilimi suçlayacak hiçbir beyanat bulunmamaktadır. Ama o bunu size söylemedi."</p>

  <p class="calibre9">"Savcı müvekkilimin vücudunda kurbanın ölümünden hemen önce fiziksel bir kavgaya ya da şiddetli bir mücadeleye girdiğini gösterecek hiçbir yara izi, yüzünde hiçbir çizik bulamadı. Ama o bunu size söylemedi."</p>

  <p class="calibre9">Başlar nakaratla birlikte inip kalkmaya, sallanmaya başladı. Sallanan topu izle. Bir an geldi, bir koroyu yönetir gibi kalemimi de kullandım ve kadınlardan ikisi gülümsedi. Ben duracak olsam onlar son dizeyi benim yerime yüksek sesle söyleyeceklerdi:</p>

  <p class="calibre9">Ama o bunu size söylemedi.</p>

  <p class="calibre9">Eğer Radovich izin verecek olsa, bir şenlik ateşi yapar ve hepsine ateşin etrafında döndürüp bu şarkıyı söyletirdim. Bu nakaratı hiçbiri bu davada mevcut olmayan, suçlamaların klasik özelliklerinin altını bir bir çizerken kullanmaya devam ettim. Kline, açılış yaparken yaptığı erken yanlış ile bir daha bulamayacağımız bir koz vermişti elimize. Sandalyesine yapışmış, olduğu yere sabitlenmiş halde oturuyor, elindeki kalemi ile oynayarak, ben jüri tırabzanının önünde "Ama o bunu size söylemedi" şarkısı eşliğinde onun ırzına geçerken bütün bunlar önemsiz şeylermiş gibi davranmaya çalışıyordu.</p>

  <p class="calibre9">Karşınızda bir ağır ceza avukatı bulunuyor. Buyurun, hoş geldiniz.</p>

  <p class="calibre9">Acosta’nın beni izlerken başı dönmüştü. O da katılabilmeyi şiddetle arzu ediyordu. Sonunda ritmi bozdum ve konuşmamın sonunu getirdim.</p>

  <p class="calibre9">"O gece ile ilgili savcının size söylemediği çok önemli şeyler var," dedim. "Bu dava ile ilgili. Bunların büyük bölümü bu duruşmada savunma kendi tezini ortaya koyma şansı bulana kadar sizlerin önüne gelmeyecek. Zihninizi açık tutmayı kabul etmelisiniz. Bayanlar ve baylar, sizden bana çok önemli bir söz vermenizi isteyebilir miyim? Bir yargıya varmadan önce bizim savunmamızı sunmamızı bekler misiniz?"</p>

  <p class="calibre9">Bu soru konuşma sanatı ile ilgili, daha çok şekilsel bir soruydu. Ama jüri bölmesindeki hemen hemen bütün üyeler başları ile onaylıyorlardı. Hatta bir kadın konuştu ve "evet" dedi.</p>

  <p class="calibre9">Şu anda mahkeme salonunda oluşan ortam bir uyanış gibiydi, yeniden doğuştu. Jüri üyeleri ışığı görmüştü. Şimdi değişim ve davamızın gerçeklerine dalma zamanıydı.</p>

  <p class="calibre9">"Müvekkilim, Bay Acosta tutuklanmadan önce bu ilçenin yüksek mahkemesinde saldırgan bir yargıçtı ve yüce divanın saygıdeğer bir üyesiydi."</p>

  <p class="calibre9">Karakter konusunda gerçeği biraz değiştirebilirdim. Nasıl olsa bu bir kanıt sayılmazdı ve beni kimse suçlayamazdı.</p>

  <p class="calibre9">O saldırgan tavrı ile yargıçlık mesleğini sürdürüyordu. Bazılarına karşı o kadar saldırgandı ki, bu kişiler hakkında büyük jüri soruşturması başlatılmıştı.</p>

  <p class="calibre9">"Bu dava," dedim. "Kanun uygulayıcıları ile ilgili. Bu dava polis ile ilgili. Her meslekte olduğu gibi, bu kurumda iyi polisler ve bazı, umalım ki çok az olsun, kötü polisler mevcut."</p>

  <p class="calibre9">Onları büyük jüri araştırması turuna çıkardım ve Acosta’nın bu konularda gizlilik yemini etmiş olduğu gerçeğine rağmen, bana vermiş olduğu araştırma ile ilgili bilgileri anlattım.</p>

  <p class="calibre9">Duruşma öncesinde bu konuda gidebileceğim uzaklığın sınırlarını tartışarak belirlemiştik ve şu anda ben sınıra gelmiştim.</p>

  <p class="calibre9">"Brittany Hail öldürüldüğünde çok sıkı bir büyük jüri araştırması sürdürülmekteydi. Bu araştırma şehirdeki polis yolsuzluğu ile ilgiliydi ve sizden farklı bir jüri grubu tarafından yürütülmekteydi. Bu araştırmanın bir bölümü halen yürütülmektedir. Konuyla ilgili özel ayrıntıları açıklamaya yetkili olmadığım için bu soruşturmanın bir grup polis memuruna getirilen ciddi yolsuzluk suçlamaları ile ilgili olduğunu söylemem yeterli olacaktır."</p>

  <p class="calibre9">Basın sıralarından kâğıt üstüne sürtülen sıcak kurşun kalem sesleri geliyordu. Bu soruşturmanın rüzgârı basında aylardır esiyor, ortalıkta yığınla söylenti dolaşıyordu. Ama benim yaptığım, resmi ağızdan yapılan ilk açıklamaydı. Hükümet gizliliği ve adil bir yargılama haklanın çatışmasında olacak olan da buydu.</p>

  <p class="calibre9">Memur Wiley’nin öldürülmesi ya da onun kendi arkadaşı olan polis memurları tarafından çok şey bildiği için susturulmak amacıyla öldürüldüğü kuşkular hakkında konuşmam yasaktı.</p>

  <p class="calibre9">Yine de, jüri üyelerinden bazılarının gözleri fal taşı gibi açılmıştı. Beni dinlerken inip çıkan âdemelmalarını görebiliyordum.</p>

  <p class="calibre9">"Bu davada müvekkilim Armando Acosta, büyük jüriye karşı sorumlu yargıç olarak görev yapmaktaydı. Kendisi, fuhuş suçlaması ile tutuklandığında bu araştırmayı son derece etkin biçimde sürdürmekteydi.</p>

  <p class="calibre9">İşte size gerçekler:</p>

  <p class="calibre9">"Sizlere bu tutuklamanın büyük jüri araştırmasına konu olan polisler tarafından planlandığına ve Armando Acosta’nın tutuklanmasının yalnızca tek bir amacı olduğuna, bu amacın soruşturmayı durdurmak ve şehir polis kuvvetleri içinde yolsuzluklarla tek tek mücadele eden dürüst polis memurlarının gözünü korkutmak olduğuna dair kanıt sunacağız."</p>

  <p class="calibre9">Kocaman açılmış gözler üstüme dikildi. Jüri üyelerinin bazıları not alıyordu.</p>

  <p class="calibre9">"Sizlere kurban Brittany Hall’un polis kuvvetleri ile ittifak içinde olduğunu ve ahlak masası için çalışan sivil bir gönüllü olduğunu göstereceğiz."</p>

  <p class="calibre9">"Biz, Brittany Hall’un öldürülmesinin -ama Armando Acosta tarafından değil- bu davada karşınıza gelecek kanıtlarla sizin de belirgin olarak göreceğiniz, nedenleri olduğuna inanıyoruz. Kanıtlar, bayanlar ve baylar, gösterecektir ki, Britanny Hail çok şey bildiği için başkaları tarafından öldürülmüştür."</p>

  <p class="calibre9">Böylece artık dönüşü olmayan bir karar vermiş oldum. Ortaya attığım kuram ile kendimi bağlamıştım. Herhangi bir kanıtlama zorunluluğumuz olmamakla beraber, jürinin onlara verdiğim sözü unutması mümkün değildi.</p>

  <p class="calibre9">Onlardan aldığım, savunmamızı yapana kadar kararlarını vermemeleri sözüne döndüm. Sonuca doğru ilerledim. Mahkemenin bana geniş serbestlik tanıyacağını biliyordum.</p>

  <p class="calibre9">Kline sinirli şekilde sandalyesinde yükseldi, ama itiraz etmeden duraksadı. Çünkü Radovich’in bana izin vereceğini biliyordu.</p>

  <p class="calibre9">"İçinde bulunduğumuz zaman ahlaksızlık ve namussuzluk çağı, bayanlar ve baylar. Bu zamanda kanunların hepimize garanti etmiş olduğu masumiyet varsayımı birçok defalar suçluluk sanısına dönüştürülmüş ve çarpıtılmıştır. Sinizm olarak da adlandırabileceğimiz bu yaklaşım, özellikle güven duyulan bir mevkide bulunan resmi bir görevli, örneğin bir yargıç suçlandığında iki kat yoğunlukta karşımıza çıkabilir." Bu söylediklerim Kline içindi.</p>

  <p class="calibre9">"Bu kıstaslarla düşünme eğilimine karşı mücadele etmelisiniz. Sinizm tacirlerinin sözlerine kulak vermemelisiniz."</p>

  <p class="calibre9">Bunları söylerken doğrudan Kline’in yüzüne bakıyordum. Sandalyesinin ucunda, ayağa fırlamak üzere bekliyordu.</p>

  <p class="calibre9">"Onları dinlemek yerine," dedim, "kanıtlara bakın ve kendi sağlam yargınıza güvenin. Bunu yaparsanız Armando Acosta’nın suçsuz olduğunu anlayacağınıza dair güvenim tamdır."</p>

  <p class="calibre9">Mahkeme çıkışındaki merdivenlerde suratıma mikrofonlar sokuldu. Harry ve ben, omuzlarında kameralar taşıyan bir grup kadın ve erkek tarafından durdurulduk. Gözlerimizin içinde sıcak ışıklar. Tam bir gazeteciler karnavalı.</p>

  <p class="calibre9">"Bay Madriani, bize büyük jüri tarafından yürütülen polis soruşturması hakkında bilgi verebilir misiniz?"</p>

  <p class="calibre9">"Bu konuda daha fazla bir şey söyleyemem," dedim onlara.</p>

  <p class="calibre9">"Acaba dava açılacak mı?"</p>

  <p class="calibre9">"Bunu savcılık bürosuna sormanız gerekiyor."</p>

  <p class="calibre9">"Efendim, açılış konuşmanızda oldukça ciddi suçlamalarda bulundunuz. Elinizde açıklamalarınızı destekleyecek ne gibi kanıtlar olduğunu öğrenmek istiyoruz."</p>

  <p class="calibre9">"Siz de herkes gibi mahkemeyi izleyin."</p>

  <p class="calibre9">Harry, kamera kordonunun arasında birinin omzunu indirerek bir geçit açtı ve ben de delikten onu izledim.</p>

  <p class="calibre9">Birisi Harry’ye bir soru sordu ama ne olduğunu anlayamadım.</p>

  <p class="calibre9">"Yorum yok," dedi Harry. Harry, mini kameralardan birini itekleyince adamın koluna bir kayış ile bağlı olan alet az kalsın kullanıcısının omzundan aşağı yuvarlanıyordu.</p>

  <p class="calibre9">Bir kadın elinde mikrofonla yan taraftan bana doğru geldi.</p>

  <p class="calibre9">"Bay Lano ya da birliğiyle bu suçlamalar hakkında görüştünüz mü?"</p>

  <p class="calibre9">Onu görmezden geldim.</p>

  <p class="calibre9">"Bay Lano’yu tanık olarak çağırma niyetiniz var mı?"</p>

  <p class="calibre9">Kadın arkamda kalmıştı ve sorularını duymazdan gelirken aramızdaki mesafeyi de açıyordum.</p>

  <p class="calibre9">"Bay Madriani, Gus Lano ya da onu destekleyenlerden bazılarının Brittany Hail cinayeti ile ilgisi olduğunu mu söylüyorsunuz?" Son soruyu öyle yüksek sesle sordu ki, bütün diğer gazetecilerin gürültüsüne rağmen otuz kırk metre çapında bir alanda duymayan kalmadı.</p>

  <p class="calibre9">"Açılış konuşmanızda öne çıkardığınız konu bu olarak görünüyor," dedi gazeteci. Yeni muhabirlik anlayışı: Yanıt alamazsanız, kendiniz yorumlayın. Kadının sesi altı haberlerinde kafamın arkasının görüntüsü ile birlikte çıkacaktı. Sessiz kalışımı kabul etmek olarak algılayacaktı halk.</p>

  <p class="calibre9">"Neden sorularına cevap vermiyorsun?"</p>

  <p class="calibre9">Başımı kaldırdığımda Tony Arguillo’nun yüzünü karşımda buldum. Bu kalabalığın içinde bir yerden çıkıp Harry ile aramıza girmişti ve şu anda önümü kesiyor, kaldırımın kenarına ulaşmamı engelliyordu.</p>

  <p class="calibre9">"Ne o?" dedi. "Dilini mi yuttun?"</p>

  <p class="calibre9">"Yargıç konuşma yasağı koydu," dedim. "Aklın varsa sen de ağzını kapalı tut."</p>

  <p class="calibre9">"Konuşma yasağı demek. Anladım. Mesleğin gereklerini yerine getiriyorsun," dedi Arguillo. Meslek kelimesini küfür gibi söylemişti.</p>

  <p class="calibre9">"Doğru," dedi. "İbne ve yalancı avukatın mahkemede söylediklerinin ayrıcalıklı olduğu gerçeğine karşı bir şey yapılamazdı. O gerçek ki, yalanları kanun önünde dokunulmaz yapar. Biraz iftiradan ne çıkar ki?"</p>

  <p class="calibre9">Ona bir omuz atıp geçmek istedim ama Tony sertleşti. Galiba kameraların önünde kapışacaktık. Küçük boncuk gözleri füzenin hedefe kilitlenen ışını gibi üstüme kilitlenmişti. Sonra gazetecilere döndü.</p>

  <p class="calibre9">"Size bu adamın mahkemede söylediği her şeyin saçmalık olduğunu söylemek istiyorum," dedi. "Yalanlar silsilesi." Gerçek bir inanandı Tony. Basını ağzına aylardır sakız ettiği eski bir haber olmasına rağmen, büyük jüri soruşturması ile ilgili bilgilerin açıklanmasına samimi şekilde alınmıştı.</p>

  <p class="calibre9">Onu itip geçtim.</p>

  <p class="calibre9">"Siz kimsiniz?" Gazetecilerden biri Tony ile konuşuyordu.</p>

  <p class="calibre9">"İsminizi öğrenebilir miyiz?"</p>

  <p class="calibre9">Arguillo onları duymazdan geldi.</p>

  <p class="calibre9">"Niye burada da konuşmuyorsun? Tabi o zaman kıçını kurtarman mümkün olmaz diye korkuyorsun." Tony ardımdan sataşmayı sürdürdü. "Bu türün bütün diğer pezevenk herifleri gibi. Siktiğimin avukatları hepiniz aynısınız." Bu geceki haber bültenlerinde bir sürü bip sesi duyulacaktı.</p>

  <p class="calibre9">Kanım sıcak kurşun gibi kaynıyor, kulaklarımın ucu yanıyordu. Geri dönüp ona yanıt vermemek için kendimle mücadele ediyordum. Onu duymamış gibi davrandım. Bir yumruğunu sıkmış bana doğru sallıyordu. Uzaklaştım.</p>

  <p class="calibre9">Harry kaldırımın kenarına ulaşmıştı. Bir taksiye el etti. Taksi kenara çekti ve Harry kapısını açtı. Gazeteci kalabalığı gölün yüzeyinde kaynayan piranhalar gibi etrafımızda dönüyorlardı. Aracın üstünden ileri doğru baktığımda, caddenin karşısında bir adamın bana bakmakta olduğunu gördüm. Gus Lano’ydu. Şu anda bütün dikkatini yöneltmiş olduğu kişinin ben olduğu gerçeğini saklamak için rol yapmıyordu. Açılış sırasında mahkeme salonunda olup olmadığını merak ettim. Belki Tony ile birlikteydiler, belki de merdivenlerde sorulan soruları duymuş olabilirdi.</p>

  <p class="calibre9">Lano, bu dava ile ilgili daha önce ne düşünürse düşünmüş olsun, artık olaya bütünüyle yeni bir açıdan bakacağı kuşkusuzdu.</p>

  <p class="calibre9">---</p>

  <p class="calibre9" id="filepos595200"><span class="calibre10"><span class="bold">BÖLÜM 18</span></span></p>

  <p class="calibre9">CUMARTESİ SABAHIYDI VE SARAH odasını temizliyordu. Sarah işi yavaşlatma uzmanıdır. Sekiz yaşındaki kızım sabahları bir saatini yatak toplamaya, diğer bir saatini de diş fırçalamaya ayırabilirdi. Uyanıkken bir seferde bir düzine ayrı düşü aynı anda görebilir, görünmeyen varlıklarla anlamsız konuşmalar yapar ve ne ölçüsü ne de kafiyesi olmayan dizeler okurdu. Onu elinde bir kalıp sabunla banyoya bıraksanız şehrin bütün su kaynaklarını tüketebilirdi.</p>

  <p class="calibre9">İki yıl önce ölen Sarah’nın annesi Nikki’nin sahip olduğu sanatsal yetenekler Sarah’da da vardı. Benim çöp çizimi adamlarımı gölgede bırakacak nitelikte güzel insan figürleri çizebiliyordu Sarah. Ama sayıları hatırlamıyordu ve bütün kelimelerin ünsüz harflerinin yerlerini değiştirerek kullandığı kendine özgü bir heceleme sistemi vardı. Sonra okulundaki öğretmenlerle konuştum ve onlar da bana sabırlı olmam gerektiğini söylediler. Dediklerine göre, her çocuğun gelişme hızı farklı imiş. Hoşlandığı konulardaki hızını saymazsak, Sarah bir buzdağı gibi yavaş ilerliyordu.</p>

  <p class="calibre9">"Ne yapıyor yukarıda öyle?" Lenore tepesinde tepinen küçük ayakların çıkardığı sesten keyif almış, gülüyordu.</p>

  <p class="calibre9">Lenore geçen gece gelmişti, sadece Sarah ile birlikte olmak için. Üçümüz, Sarah yatmaya gidene kadar çeşitli oyunlar oynamıştık. Sonra Lenore ve ben şarabımızı açtık ve hafif müzik dinledik.</p>

  <p class="calibre9">"Sanırım ortalığı temizliyor. Gidip kontrol etmek ister misin?"</p>

  <p class="calibre9">"Şey... Pek de gerekli değil aslında."</p>

  <p class="calibre9">Lenore’ın iki çocuğu bu hafta, eyaletin güneyinde yaşayan ve arada sırada onları ziyarete gelen babaları ile birlikteydi.</p>

  <p class="calibre9">Sarah birkaç haftadır, okuldan küçük bir kız arkadaşını eve oyun oynamaya davet etmesine izin vermemiz için yalvarıp duruyordu. Biraz beklemesi için ısrar ediyor ama nedenini söylemiyordum.</p>

  <p class="calibre9">Küçük bir kızı olan bekâr babalar için hayat tehlikelerle doluydu. Kızının doğum günü partisinde bir çocuğu okşadığı için, yaşamı suçlamalar yüzünden zehir olan bir arkadaşım vardı. Avukat arkadaşım, kendisini suçlayan kişinin sözlerini daha sonra geri alması ve üç ay süren davanın ardından suçsuz bulunmuş olması gerçeğine rağmen, şimdi iflastaydı. Toplum tarafından damgalanmıştı bir kere, silemiyordu.</p>

  <p class="calibre9">İşte Lenore’ın günü bizim yanımızda geçirmeyi kabul etmesinin nedeni buydu. Kendimin ve başkalarının paranoyalarına karşı Lenore benim tanığım olacaktı.</p>

  <p class="calibre9">Sarah odasını, muhtemelen, toplarken, mutfakta oturduk. Kapı zili çaldığında saatime baktım.</p>

  <p class="calibre9">"Biraz erken geldi galiba arkadaşı," dedim Lenore’a.</p>

  <p class="calibre9">"Belki annesi çocuğa ücretsiz bakacak birisini arıyordur," dedi Lenore.</p>

  <p class="calibre9">Bir saniye izin alıp kapıya giden koridora yöneldim. Merdivenlerden Sarah’nın ayak pıtırtıları geliyordu.</p>

  <p class="calibre9">"Ben açarım," dedim ona.</p>

  <p class="calibre9">Ön kapıya ulaşmayı bir yarış olarak düşündü ve tabii ki oraya benden önce vardı. Kapıyı açtığında sinekliğin arkasındaki adamın gölgesi girişteki çerçeveyi bütünüyle kapladı ve Sarah bu gölgenin içinde kayboldu.</p>

  <p class="calibre9">"Baban evde mi?"</p>

  <p class="calibre9">"Sana söyledim kapıyı ben açarım demiştim," dedim Sarah’ya.</p>

  <p class="calibre9">Bir yabancı ile karşılaştıklarında çocukların aynen yapağı biçimde, geri çekilerek kendini bana yasladı.</p>

  <p class="calibre9">Adam sol göğüs cebinin üstünde -"Mike"- yazan haki bir iş üniforması giyiyordu.</p>

  <p class="calibre9">"Bay Madriani?"</p>

  <p class="calibre9">"Evet"</p>

  <p class="calibre9">"Başkent Kablo Yayıncılık."</p>

  <p class="calibre9">Ona dikkatle baktım. Söyledikleri benim için hiçbir anlam ifade etmiyordu.</p>

  <p class="calibre9">"Kablo televizyon servisiniz. Sisteminizde yapmamız gereken bazı ayarlamalar var."</p>

  <p class="calibre9">"Ben kimseyi çağırmadım."</p>

  <p class="calibre9">"Büromuzdan sizi aramış olmaları lazım. Aramadılar mı?"</p>

  <p class="calibre9">"Hayır."</p>

  <p class="calibre9">"Lanet olsun," dedi. "Beceriksiz adamlar. Balon efendim, kablonuzun televizyon setinize girdiği noktaya bir güçlendirici yerleştirmemiz gerekiyor. Bu bölgede sinyalin çok düşük olduğuna dair bir sürü şikâyet alıyoruz. On dakikadan fazla sürmez. Ücret de almayacağız."</p>

  <p class="calibre9">Bakışımdan, rahatsız edilmiş olmaktan hiç de mutlu olmadığımı fark etti.</p>

  <p class="calibre9">"Ama şimdi uygun değilse, başka bir zaman da gelebilirim."</p>

  <p class="calibre9">"Evet, bu çok iyi olur," dedim. "Birkaç dakika içinde misafirlerim gelecek de." Lenore ve ben kızları alıp parkta piknik yapmayı planlıyorduk.</p>

  <p class="calibre9">"Sanırım ayarlayabiliriz." Elindeki not tahtasına baktı. Öteki elinde paketi açılmamış birkaç metre yüksek frekans kablosu tutuyordu.</p>

  <p class="calibre9">"Sizi yükseltici olmadan yayını alamayacağınız konusunda uyarmalıyım: Bu bölgeye verici kurulur kurulmaz sinyali yeniden ayarlayacağız. Ama yükseltici olmazsa, bir süre sadece kar taneleri seyredersiniz.</p>

  <p class="calibre9">Elindeki kâğıtları bir süre inceledi. "Durum hiç iyi görünmüyor. Galiba en az bir haftadan önce uğrayamam tekrar, belki de on gün."</p>

  <p class="calibre9">Ona bakışım pek nazikçe sayılmazdı.</p>

  <p class="calibre9">"Kusura bakmayın," dedi.</p>

  <p class="calibre9">"Bugün yapsanız ne kadar sürer?"</p>

  <p class="calibre9">"On dakika, girmemle çıkmam bir olur," dedi. "Çabucak."</p>

  <p class="calibre9">"Yapın o zaman." Sinekliği açıp adamı içeri aldım. İçeri girdi ve şapkasını çıkarttı. O sırada Lenore hole iniyordu.</p>

  <p class="calibre9">"Rahatsız ettiğim için kusura bakmayın," dedi adam Lenore’a.</p>

  <p class="calibre9">"Kablolu TV," dedim.</p>

  <p class="calibre9">Adama bir şeye ihtiyacı olup olmadığını sordum.</p>

  <p class="calibre9">"Sadece televizyonunuzun yerini gösterin yeter," dedi.</p>

  <p class="calibre9">"İşte orada." Salonun uzak köşesinde duran dolabı işaret ettim.</p>

  <p class="calibre9">Ona televizyonu duvardan uzaklaştırmak için yardım etmeyi önerdim ama kendisinin halledebileceğini söyledi, ama önce aletlerini alması gerekiyordu.</p>

  <p class="calibre9">"İyi. Bir şeye ihtiyacınız olursa biz mutfaktayız."</p>

  <p class="calibre9">Gülümsedi, şapkasını taktı, çıkarken arkasından kapanmasın diye kapıyı birkaç santim açık bıraktı.</p>

  <p class="calibre9">Sarah koridordan geri döndüğünde hayal kırıklığı içindeydi. "Mindy geldi sanmıştım."</p>

  <p class="calibre9">"Odan ne durumda?" diye sordum.</p>

  <p class="calibre9">Küçük vücudunu Lenore’dan yana eğdi, ona sığınmak istiyordu.</p>

  <p class="calibre9">"İyi," dedi.</p>

  <p class="calibre9">"Yukarı gelip bakmamı ister misin?"</p>

  <p class="calibre9">"Hayır, o gelsin."</p>

  <p class="calibre9">"Bir üst mahkemeye müracaat," dedim Lenore’a.</p>

  <p class="calibre9">"Televizyonumuza ne olmuş?" dedi Sarah.</p>

  <p class="calibre9">Kızım için bozuk bir televizyon düşüncesi ölümcül bir hastalıkla aynı ölçüde üzücüydü. Bir daha Disney çizgi filmi seyredememek.</p>

  <p class="calibre9">"Her ne olmuşsa, adam düzeltecek. Ama bunun sana bir yararı olmayacak. Odanı temizlediğin ana kadar. Şimdi yukarı."</p>

  <p class="calibre9">Söylediklerime karşılık olarak mızmızlanmaya ve yan çizen bir vücut dili sergilemeye başladı. Gözlerini Lenore’a çevirip ondan aracılık etmesini bekledi. Bu işe yaramayınca tekrar bana döndü. Benim çıkarcı kızım.</p>

  <p class="calibre9">"Yapmak zorunda mıyım baba?"</p>

  <p class="calibre9">"Evet. Şimdi git ve yap."</p>

  <p class="calibre9">Omuzlarını düşürdü ve merdivenleri sürünerek tırmandı.</p>

  <p class="calibre9">"Köpeklere ve küçük çocuklara söz geçirmesini iyi bilirim," dedim Lenore’a.</p>

  <p class="calibre9">"Biraz daha büyüyene kadar bekle," dedi.</p>

  <p class="calibre9">"Büyüyünce daha mı zor oluyor yani?"</p>

  <p class="calibre9">Lenore sadece güldü.</p>

  <p class="calibre9">Tekrar mutfağa yerleştik. Kahvesini ısıttım. Acosta davasının kenarından kıyısından konuştuk. Lenore benden taze bilgi istiyordu ama ben ona söylediklerime dikkat ediyordum. Lenore ile dava dışında iletişim kurma hakkına sahip değildim. Acosta’nın bana söylediği her şey gizli bilgiydi. Avukat-müvekkil ilişkisi. Eğer bunları Lenore’a söylersem, artık bu davanın avukatı olmadığı için, eyalet onu tanık kürsüsünde bildiklerini anlatması için zorlayabilirdi.</p>

  <p class="calibre9">Ona mahkemenin önünde, caddenin ortasında Tony ile yaptığımız maçı anlattım. "Çok kişisel bakıyor olaya," dedim.</p>

  <p class="calibre9">"Özür dilemem lazım," dedi Lenore. "İlk başta onu sana göndermem hataydı." Lenore’a göre bu bir kişilik çatışmasıydı. Arguillo’nun sıcak bir kalbi ama içi şiddet dolu bir beyni vardı.</p>

  <p class="calibre9">Lenore’ın Hall’un takvimindeki notu almasına mantıklı bir neden bulmakta zorlanıyordum ve o da bunu biliyordu.</p>

  <p class="calibre9">Özür diledi ve bazen insanların arkadaşları için aptalca şeyler yapabildiğini söyledi. "İyi düşünemiyordum," dedi. "Kovulmuştum ve sarhoştum." Eğer daha iyi düşünebilmiş olsaydı böyle bir şeyi asla yapmayacağını söyledi.</p>

  <p class="calibre9">"Polisler sana soru sordular mı?"</p>

  <p class="calibre9">"Bana önerdiğini yaptım. Onlara hiçbir şey söylemedim ve Beşinci Madde’den doğan haklarımı kullandım."</p>

  <p class="calibre9">"Kline seni hâlâ tanıklık yaptırtmakla tehdit ediyor mu?"</p>

  <p class="calibre9">Lenore’ın davanın dışında kalması Kline’ı tatmin etmişti. "Seni onun kıçına tekmeyi basarken görmek istiyorum," dedi. Belli ki Lenore savaş baltasını henüz gömmemişti.</p>

  <p class="calibre9">"Tony’ye ulaşmak için başka bir yol bulmalıyım," dedim.</p>

  <p class="calibre9">Bunun içinden çıkılmaz bir sorun olduğunu söyledi.</p>

  <p class="calibre9">"Hâlâ onun yapmadığını düşünüyorsun," dedim.</p>

  <p class="calibre9">"Benim ne düşündüğümü boş ver. Dedektifler bunu asla ciddiye almaz, o notu görseler bile."</p>

  <p class="calibre9">Deliller üzerinde tahrifat yapma suçunu bu kadar hafife almak ne kadar mantıklıydı bilemiyordum.</p>

  <p class="calibre9">Bana Tony’nin mükemmel bir açıklaması olduğunu söyledi.</p>

  <p class="calibre9">"İki insan, aynı yaştalar, beraber çalışmışlar, birçok ortak noktaları var, ikisi de çekici. Neden görüşmesinler? O gece iptal etmişler randevularını, çok basit. Bunda tuhaf olan bir şey yok ki."</p>

  <p class="calibre9">"Tabi," dedim. "Eğer Tony nerede bulunduğunu ispatlayabiliyorsa. İspatlayabiliyor mu?"</p>

  <p class="calibre9">"Sormadım."</p>

  <p class="calibre9">"Belki de sormalısın."</p>

  <p class="calibre9">"Onu tanık olarak çağırmayı düşünmüyorsun herhalde."</p>

  <p class="calibre9">"Neden olmasın?"</p>

  <p class="calibre9">"Hiçbir şey elde edemezsin."</p>

  <p class="calibre9">"Anlıyorum. O sıcak kalbi yalan söylemesini engelleyemiyor galiba."</p>

  <p class="calibre9">Lenore’ın bakışlarından notun içeriği ile ilgili bir şeylerden rahatsızlık duyduğunu sezdim. Kanıtlarımı oluştururken üzerinde yürüyeceğim yolu doğrudan Lenore’ın üzerinden geçirmek zorunda kalabilirdim.</p>

  <p class="calibre9">"Bunun gerekli olmayacağını umalım," dedi.</p>

  <p class="calibre9">Bir an için bu söylediğinde biraz da olsa bir tehdit unsuru varmış gibi geldi. Sonra bu düşüncemden vazgeçtim.</p>

  <p class="calibre9">Daha hoş konulardan konuşmaya başladık. Bana günlerini nasıl geçirdiğini anlattı. Geçen hafta arkadaş tavsiyesi ile iki yeni müvekkil kazanmıştı.</p>

  <p class="calibre9">Sonra damdan düşer gibi, Acosta davasında kendisine ödenen parayı geri vereceğini söyledi. Başlangıçta küçük bir miktar almıştı.</p>

  <p class="calibre9">"Merak etme. Sen o parayı çalışarak kazandın."</p>

  <p class="calibre9">"Merak etmiyorum. O parayı geri ödeyeceğim. İşlerimi yoluna koyar koymaz bir çek yazarım."</p>

  <p class="calibre9">Gurur meselesi gibi görünüyordu. Ben de fazla tartışmak istemedim.</p>

  <p class="calibre9">"Sen nasıl mutlu oluyorsan," dedim.</p>

  <p class="calibre9">Arkamda ayak sesleri duydum. Döndüm ve baktım. Kablocuydu.</p>

  <p class="calibre9">"Banyonuzu kullanabilir miyim?"</p>

  <p class="calibre9">"Tabi. Koridorun ortasında. Sol tarafta."</p>

  <p class="calibre9">"Teşekkürler."</p>

  <p class="calibre9">Adam ağdan bir kemer takıyor, kalçasında bir alet çantası taşıyordu. Kalkmadım. Yolu kendi buldu ve kapıyı ardından kapadı.</p>

  <p class="calibre9">"Ne yapıyor?" dedi Lenore.</p>

  <p class="calibre9">"Herhalde ya büyüğünü yapıyordur, ya da küçüğünü. Döndüğünde sorarız."</p>

  <p class="calibre9">Lenore sinirli bir bakış fırlattı.</p>

  <p class="calibre9">Güldüm. "Sen sordun."</p>

  <p class="calibre9">"Televizyonunla ne yapıyor demek istemiştim."</p>

  <p class="calibre9">"Beni aşan bir şey. Sinyali mi güçlendirecekmiş neymiş."</p>

  <p class="calibre9">Üç saniye sonra sifonun çekildiğini duydum.</p>

  <p class="calibre9">"Küçüğünü yapıyormuş," dedim.</p>

  <p class="calibre9">"Sorduğumu unut."</p>

  <p class="calibre9">Sonra bir şey oldu. Kim kaldırmaya kalksa kesinlikle aynı şeyle karşılaşırdı- ağır porselenin şıngırtısı.</p>

  <p class="calibre9">İkimiz de şaşırdık.</p>

  <p class="calibre9">"Ne oluyor?"</p>

  <p class="calibre9">"Bilmiyorum."</p>

  <p class="calibre9">Adam banyodan çıktı ve bizden yana bakmadı. Onun yerine salona yöneldi.</p>

  <p class="calibre9">Sandalyeden kalktım.</p>

  <p class="calibre9">"Nereye gidiyorsun?" dedi Lenore.</p>

  <p class="calibre9">"Bir saniye." Koridora doğru yürüdüm ve banyoya girdim, etrafa bakındım. Her şey olması gerektiği yerde görünüyordu.</p>

  <p class="calibre9">Banyodan çıktım, koridordan geçerek salona doğru yürüdüm. Odaya ulaşmadan önce konuşmaya başladım.</p>

  <p class="calibre9">"Sizin kabloların benim tuvaletimden geçtiğini bilmiyordum."</p>

  <p class="calibre9">Köşeyi dönüp odaya girdiğimde kendi kendimle konuştuğumu fark ettim. Adam gitmişti. Yüksek frekans kablosu rulo halinde televizyonumun üstünde duruyordu, paketi açılmamıştı. Televizyonun arkasındaki kablo sökülmüştü. Belki başka aletler getirmek için tekrar gitmişti adam.</p>

  <p class="calibre9">Kapıya yürüdüm, kapalı ve kilitli olduğunu fark ettim. Belki de unutmuş ve kilitleyip dışarıda kalmıştı. Kapıyı, ardından sinekliği açtım. Adamdan hiç iz yoktu. Evin önüne çıktım. Adam gitmişti. Araba da yoktu.</p>

  <p class="calibre9">Bu sırada Lenore da meraklandı ve evin önündeki çimene çıkarak yanıma geldi.</p>

  <p class="calibre9">"Neler oluyor?"</p>

  <p class="calibre9">"Bilmiyorum."</p>

  <p class="calibre9">Eve geri döndüm, koridordan geçerek banyoya girdim. Lenore da hemen ardımdan beni izledi. Tuvaletin mermer kapağını kaldırdığımda onu gördüm. Plastik kaplı ve mühürlenmiş, küçük tuğla büyüklüğünde bir paket, içindeki madde videoda bir tutuklama seyretmiş ya da mahkemede eliyle; bizzat tutmuş herkesin kolayca tanıyacağı türden bir şey. Yaklaşık iki yüz bin dolara bakıyordum, yarım kilo kokain.</p>

  <p class="calibre9">Lenore’ın yüzündeki ifade artık bir açıklamaya gerek olmadığını söylüyordu.</p>

  <p class="calibre9">"Sarah’yı arka kapıdan dışarı çıkarıyorum," dedi.</p>

  <p class="calibre9">O merdivenlere koşarken ben araba lastiklerinin evin önünden gelen fren çığlıklarını duydum. Tuvaletin kapağını yere bıraktım ve ön kapıya doğru koştum ve sürgüledim. Sonra bunun nafile bir çaba olduğunu fark ettim.</p>

  <p class="calibre9">Dört ay önce, kapının altındaki bir deliğe giren ve şiddetli esintinin gücünü abzorbe ederek, kapının birkaç santim açılmasını sağlayan ve camların çarpma yüzünden kırılmasını önleyen o pirinç aletlerden bir tane satın almıştım. Panik içinde onu aradım. Sonra pencerenin yanındaki perdenin altında gördüm onu. Aleti deliğe yerleştirdim ve banyoya doğru koştum.</p>

  <p class="calibre9">Şimdi evin öte yanındaki kaldırımda aceleyle koşan birilerinin ayak seslerini duyuyordum, sesler geliyordu: "Kımılda. Kımılda. Kımılda."</p>

  <p class="calibre9">Sonra ön kapının açılırken çıkardığı gıcırtıyı işittim. Kısa bir an geçtikten sonra demir çubuklarla kapıya vurmaya başladılar. Sarah ile birlikte geçen sene el işi dersinde yaptığımız küçük pencere parçalandı ve kırıkları banyonun önüne kadar saçıldı.</p>

  <p class="calibre9">Ön kapıda lanet okuduklarını duydum. Pirinç güvenlik sürgüsüne ödediğim paraya değmişti. Demir sopalarla tekrar vurmaya başladılar ve parçalanan tahtanın sesini duydum.</p>

  <p class="calibre9">Banyo kapısını kapatıp kilitledim.</p>

  <p class="calibre9">"Baba!" Dışarıda merdivenlerde Lenore’ın yanında olan Sarah’nın sesini duyabiliyordum. Bir an kapıyı açıp onları içeri almayı düşündüm. Ama dışarıda kalmaları daha iyiydi. Şu anda elimde tuttuğum şeyden uzakta olmalıydılar. Bu içi ölümcül beyaz toz dolu torba, yakalanacak olursam yirmi yıl zor zaman demekti benim için.</p>

  <p class="calibre9">Bir an tuvaleti düşündüm, sonra zamanım olmadığını fark ettim. Birkaç seferde ancak boşaltabilirdim ve başarabilsem bile torbanın içinde beni içeri tıkmalarına yetecek kadar çökelti madde kalacaktı.</p>

  <p class="calibre9">Yanımdaki duvarın üstündeki küçük pencereye baktım. Saydam camını yukarı doğru kaydırdım. Pencere elimle ulaşabileceğim uzaklıktaki parmaklıklara bakıyordu. Komşunun damının saçakları bir metre ötedeydi. Raftan havluyu aldım ve büyük bir dikkatle plastik torbanın yüzeyini sildim. Eğer torbayı bulurlarsa en azından üstünde benim parmak izlerim olmayacaktı. Sonra torbayı havlunun içinde tutarak, nal fırlatma oyununda uzun mesafeli bir atış yapmaya hazırlanır gibi kolumu pencereden dışarı çıkardım.</p>

  <p class="calibre9">Yakalanmak için pek de kahramanca bir poz sayılmazdı. Banyo kapısına vurmaya başladıklarında tuvalete oturmuş, pantolonumu ayak bileklerime indirmiştim. Havlu raftaki yerine geri dönmüş, pencere de kapatılmıştı.</p>

  <p class="calibre9">Banyo kapısı rahatlıkla açılmadığı için üstüme tahta parçaları yağdı. Her ikisi de boğa gibi, biri bir beyzbol şapkasını kafasına ters geçirmiş, öteki kar maskesi giymiş iki polis kapıya omuzlarıyla yüklendiler. Sonunda kapının ortasındaki ince panel daha fazla dayanamadı. Bir tanesi elini uzatıp kilidi içeriden çevirdi. Bunu yaparken öteki adamın kolu kapıdaki deliğe sıkıştı. Bu yüzden bana ulaştıklarında ikisi de saçlarının ucuna kadar adrenalin yüklüydü ve suratları öfkeden kıpkırmızı olmuştu.</p>

  <p class="calibre9">Beni iki kolumdan yakalayıp pencerenin yanındaki duvara çarptılar. Camın kırılmaması bana oldukça eğlenceli geldi. Alnım pencerenin pervazına çarptığında keskin bir acı ve yanma duydum. Kafa derimden damlayan kan ve tabancanın soğuk namlusunu ensemde hissettim.</p>

  <p class="calibre9">Ayaklarımı iki yana açmışlardı. Duvara yaslanmasam yüz üstü yere düşecektim. Ellerimi arkamda topladılar ve yüzümü duvara iyice bastırdılar.</p>

  <p class="calibre9">"Silahı var mı?" dedi arkamdaki seslerden biri. Pantolonum ayaklarıma dolanmışken ve üstümde neredeyse tamamını yırtarak çıkardıkları bir gömlek varken tabancayı nereme sakladığım gerçekten de bir sırdı.</p>

  <p class="calibre9">"Yok. Adam temiz."</p>

  <p class="calibre9">Bileklerime takılan kelepçeleri hissettim. O kadar sıkı kilitlenmişlerdi ki ellerime giden kan akışını engelliyorlardı. İçlerinden biri ellerimle arkamda tutabileyim diye pantolonumu yukarı çekti. Önüm açıktı.</p>

  <p class="calibre9">O anda Sarah’yı duydum. Mutfağın yakınlarında bir yerde haykırıyor, ismimi çağırıyordu.</p>

  <p class="calibre9">"Her şey yolunda Sarah."</p>

  <p class="calibre9">"Salondaki kadını getir. Çocuğu çıkar buradan. Kasabaya götür onu, ÇKS’ye," dedi polislerden biri. Çocuk Koruma Servisi.</p>

  <p class="calibre9">"Kızıma dokunursan seni öldürürüm," dedim.</p>

  <p class="calibre9">Bu bana böbreklerime tam güçle oturtulmuş sıkı bir tekme kazandırdı.</p>

  <p class="calibre9">"Lanet olası yetenekli avukat seni. Sana kar göreceğini söylemiştim değil mi? Nerede o? Söyleyecek misin?" Sözlerini kulağımın içine tıslayarak söylemişti. Tabancasını enseme iyice bastırdı.</p>

  <p class="calibre9">Duvardan aşağı acı içinde kayıyordum. İçlerinden biri beni saçlarımdan yakaladı. Adam elimde kalan son buklelerime asılıyordu. Beni kapıya sürüklediler ve salona götürdüler.</p>

  <p class="calibre9">Üstünden bütün yastıkları alınmış kanepeye oturtulmadım fırlatıldım. Polislerden biri yastıkları keskin bir bıçakla dilimlemekle meşguldü. İçlerindeki tüm dolgu malzemesini çekip yere saçıyordu. Amacı olan bir araştırma değildi yaptığı. Sırf ortalığı dağıtmak için yapıyordu. Bu yastıkların fermuarını açıp içine kokaini tıkacak kadar zamanım olmadığını onlar da biliyorlardı. Kahve masasının içindeki tepside Nikki’nin Sarah’ya bıraktığı Çin fincanları ve küçük tabaklar bir arada duruyordu. Üstlerine oturup hepsini paramparça ettiler. Şapkasını ters giymiş geri zekâlı kalıntıları bir değnekle yere süpürdü. Kırılmayan bir tabağın da parçalara ayrılana kadar üstünde tepindi.</p>

  <p class="calibre9">"Baba." Sarah’nın sesi evin yanındaki kaldırımdan geliyordu. Onu götürürlerken çığlık çığlığaydı. Salondaki pencereden gördüğümde o hayvanlardan biri onu kolunun altına almış taşıyordu.</p>

  <p class="calibre9">"Kızımı rahat bırakın." Aniden bacaklarımın bütün gücüyle kendimi masanın karşısına doğru attım. Ters şapkalı polisin bağırsaklarına kafayla daldım. Adamın bağırsakları dümdüz oldu ve ciğerlerinden hava boşaldı.</p>

  <p class="calibre9">İkisi hemen sırtıma bindi ve yaptığımın bedelini ödedim. Kısa ve kalın bir şeylerle kafama ve omuzlarıma vurmaya başladılar. Sanki tabancanın kabzasıyla ense köküme vuruyorlardı. Kulağımın dibinde ateş edilmişti ve ben sağır olmuştum sanki.</p>

  <p class="calibre9">"Orospu çocuğu." İçlerinden biri çok heyecanlanmıştı. "Seni sersem bok herif. Aç şu tabancanın emniyetini."</p>

  <p class="calibre9">Omuzlarıma inen darbelerin acısından omurgam uyuşmuştu. Bir tür anestezi gibi. Bacaklarımı hissedemiyordum ve adamlar beni hâlâ dövüyorlardı.</p>

  <p class="calibre9">"Kes şunu. Öldüreceksin." Seslerini zar zor işittim.</p>

  <p class="calibre9">"Bi pezevenk avukat eksilse ne olur, kim özler sanki onu?"</p>

  <p class="calibre9">Bunu söyleyen hangisiydi bilmiyorum, ama dizini suratına koymuştu. Nefes alamıyordum. Bu herifler acı çektirmekte uzmandı.</p>

  <p class="calibre9">Onlar bana ne yapacaklarını tartışırken bir süre yerde öylece yattım. Beni daha mı çok dövseler yoksa divana mı yatırsalar karar veremiyorlardı. Bir tanesi periyodik olarak gelip ayağındaki iş çizmeleri ile bütün gücünü kullanarak kaburgalarımı tekmeliyordu. Bunu tartışmaları esnasında birkaç kere sırf eğlence olsun diye yaptı. Yüzünde kar maskesi vardı ama haki pantolonu ve çizmeleri tanıdım. Bu kablocuydu.</p>

  <p class="calibre9">Beni geri sürükleyip kanepenin üstüne fırlattılar. Bu kez yan yatıyordum ve tek bir şeyin bilincindeydim: Sarah’nın çığlıklarını artık duymuyordum.</p>

  <p class="calibre9">Koridordan sürüklenen ayak sesleri geldi.</p>

  <p class="calibre9">"Getir onu buraya." Lenore’ı sürükleyerek odaya getirdiler. Kısmen yüzükoyun pozisyonda yattığım kanepeden onu görebiliyordum. Elleri arkasına kelepçelenmişti. Yüzünde çizikler ve yanağında bir cismin neden olduğu izler vardı. Boğalardan biri onu ensesinden yakalamıştı. Adamın elleri o kadar büyüklü ki Lenore’ın gırtlağını bir çırpıda ezebilirdi.</p>

  <p class="calibre9">"Sarah’yı dışarı çıkarmaya çalıştım." Adam boğazını sıkmadan önce tüm söyleyebildiği buydu.</p>

  <p class="calibre9">"Kes sesini." Kar maskeli yaratık onu kahve masasının karşısına fırlattı. Lenore kanepeye, yanıma iniş yaptı. Yan indiği ve kendini düzeltemediği için gözlerinde bütün hayatımda gördüğümden çok daha fazla kızgınlık vardı.</p>

  <p class="calibre9">"Sarah nerde?" diye sordum.</p>

  <p class="calibre9">"Bilmiyorum."</p>

  <p class="calibre9">Polislerden biri geldi ve elinin tersinin tüm gücünü kullanarak değneğiyle sağ bacağımın incik kemiğine vurdu. Acı dayanılmazdı. Bağırdım. Midem bulanmaya başladı. Beynim dönüyordu. Kemiğimi kırmış olabilirdi.</p>

  <p class="calibre9">"Kapa o lanet çeneni. Anladın mı? Sadece ben istediğim zaman konuşacaksın."</p>

  <p class="calibre9">Tuvaletten parçalanan porselenin sesi ve tesisat sökülürken akan suyun tıslaması duyuldu. Su banyo zeminine yayılıyordu.</p>

  <p class="calibre9">"Burada yok." Adamlardan biri banyodan çıktı ve seslendi. "Köpeği getireyim mi?"</p>

  <p class="calibre9">"Burada olmalı. Bir daha bak."</p>

  <p class="calibre9">Dolaplar açıldı. Kapaklar menteşelerinden söküldü. Çekmeceler raylarından çıkarıldı içlerindeki her şey yerlere döküldü.</p>

  <p class="calibre9">Bizimle birlikte olan ikisi fısıldaşıyorlardı. Sırtımdan aşağı soğuk terler akmaya başladı. Şüphesiz bu kokainin geldiği yerde çok daha fazlası vardı. Kısık sesle konuşuyor, mevcut seçenekleri değerlendiriyorlardı. Şimdiye kadar dört polis saymıştım. Sonra mutfakta çarpılan tencerelerin, tavaların seslerini işittim. En az bir kişi daha vardı. Belki de iki. Toplam beş ya da altı kişiydiler.</p>

  <p class="calibre9">"Sadece altmış saniyesi vardı." Bu konuşan kablocuydu. Bu yüzü uzun süre unutmam mümkün değildi.</p>

  <p class="calibre9">Siyah ceketler giyiyorlardı. Benim gördüklerimin hepsinin arkasında üçer santim kalınlığında süslü beyaz harflerle yazılmış polis logosu vardı. Sırtında UMB (Uyuşturucu ile Mücadele Bürosu) ya da FAB (Federal Araştırma Bürosu) yazan kimseye rastlamamıştım. Bu canilerin hazine ya da gümrük ajanları olduğunu belirten bir şey de yoktu. Tahminde bulunmadan edemedim. Bu kesinlikle bölgesel bir çalışmaydı.</p>

  <p class="calibre9">Birdenbire gürültüler arttı. Polisler heyecanlanmaya başladılar. "O da kim?" Arkamdaki pencereden dışarı bakıyorlardı.</p>

  <p class="calibre9">Bir kolumun dirseği ile vücuduma destek vererek kanepenin üstünden ön caddeyi görmeye çalıştım. Devriye arabasından iki üniformalı polis çıkıyordu. Çimenlerin üstünden geçerek eve doğru yaklaştılar.</p>

  <p class="calibre9">"Köpeği al," dedi kablocu. "Onu bulmamız lazım, çabuk ol."</p>

  <p class="calibre9">Bir tanesi kapıya çıktı. On kapıdaki kaldırıma ulaşmış olan üniformalı polislerden birini nerdeyse ezerek geçti. Üniformalı yanından koşarak geçerken ona bir şeyler söyledi ama duyamadım.</p>

  <p class="calibre9">Adam onu duymamış gibi davranınca, üniformalı polis ön kapıya doğru yürümeye devam etti.</p>

  <p class="calibre9">Gelen polis dev gibi bir adamdı. İki metrenin üstündeydi hemen hemen ve gözünde koyu renk gözlükler vardı. Mavi üniformasının üstündeki rozeti insanı parlak güneşli havalarda kör edebilirdi.</p>

  <p class="calibre9">"Ne oluyor burada?" dedi. Gözlüklerini çıkarmamıştı, bu yüzden nereye baktığını yalnızca tahmin edebiliyorduk.</p>

  <p class="calibre9">Kimse ona cevap vermedi.</p>

  <p class="calibre9">"Tanrım." Gözleri ile salonda oluşan hasarı aceleyle gözden geçirdi. Nuh tufanı kopmuştu burada.</p>

  <p class="calibre9">"Ne yaptınız, dozerle mi girdiniz buraya?" Koyu renk gözlüğünü dikkatle gözünden çıkardı, Lenore’a, sonra bana baktı. Gözlüğü göğüs cebine yerleştirdi.</p>

  <p class="calibre9">"Tahmin edeyim. Tutuklamaya direniş mi?" dedi. Bu konuşanın kolunda çavuş şeritleri vardı.</p>

  <p class="calibre9">"Siz ne yapıyorsunuz burada, geçiyor muydunuz?" bu duyduğum kablocunun sesiydi.</p>

  <p class="calibre9">"Benim görev bölgem," dedi çavuş. "Aynı soruyu ben size soruyorum."</p>

  <p class="calibre9">"Uyuşturucu ihbarı aldık." Kablocu sonunda kar başlığını çıkardı. Yüzü kızarmış, ter içinde kalmıştı. Karışmış saçlarını tek eliyle düzeltti. "Mike" yazan ceketinin üstüne kurşungeçirmez bir yelek giymişti şimdi. Bu çalışma giysilerini ödünç aldığını anlamıştım, çünkü üniformalı çavuş ona Howie diye seslenmişti.</p>

  <p class="calibre9">Mutfakta kırılan tabakları duyabiliyordum. Dolaplarımın içinde çalışmalarını sürdürüyorlardı. Çavuş koridordan aşağıya doğru seslendi, "Siz ne yapıyorsunuz orada?"</p>

  <p class="calibre9">Howie başıyla ters şapkalı polise bir işaret verdi. Adam hole doğru koştu. Sihirli bir el değmiş gibi, evimin zemininde kırılan camların şangırtıları birdenbire kesildi.</p>

  <p class="calibre9">"Neden destek istemediniz?" dedi çavuş. "Kimse bize haber vermedi."</p>

  <p class="calibre9">"Zaman yoktu," dedi Howie. "Malı bugün götüreceklerini haber almıştık."</p>

  <p class="calibre9">"Ben size ne olduğunu söyleyeyim," dedim.</p>

  <p class="calibre9">"Kapa o pis çeneni." Howie değneğini yüzüme doğrulttu.</p>

  <p class="calibre9">"Arkadaşlarınız bir cinayet davasının tam ortasındaki avukatı evine delil yerleştirerek sinirlendiriyorlar," dedim çavuşa.</p>

  <p class="calibre9">"Çelik yeleğinin altındaki isme bakın. "Mike" yazıyor. Banyoma malzemeyi yerleştirmek için kablo televizyon tamircisi gibi davrandı.</p>

  <p class="calibre9">Howie’nin yüzünde hırslı bir bakış ile hastalıklı sırıtış arası bir ifade vardı. Ona gitmeden önce söz verdiği gibi televizyonumu tamir edip etmeyeceğini sordum. Değneğini kaldırdı ama bana vurmadı.</p>

  <p class="calibre9">Üniformalı polisin ciddi bakışları Howie’ye yönelmişti.</p>

  <p class="calibre9">"Howie, kendinden utanmalısın."</p>

  <p class="calibre9">Howie çok iyi bir şakaymış gibi güldü buna. Çavuş bir uyuşturucu satıcısına nasıl inanırdı?</p>

  <p class="calibre9">Çavuşun yüzü tam bir bilmeceydi.</p>

  <p class="calibre9">Öteki polislerden biri kısa bir tasmanın ucundaki köpeklerle geldi. Kocaman Alman Shepherd cinsi köpeklerdi bunlar, doğrudan koridora yöneldiler.</p>

  <p class="calibre9">"Belki sen de gelip görmek istersin." Howie, çavuşa söylüyordu bunu.</p>

  <p class="calibre9">İkisi birlikte koridora doğru yürüdüler.</p>

  <p class="calibre9">Köpeğin banyoda havladığını, duvarları tırmaladığını duyabiliyordum. Howie, çavuşa malzemenin orada bir yerlerde olduğunu söylüyordu.</p>

  <p class="calibre9">"Umarım bulursun, kendi iyiliğin için," dedi çavuş.</p>

  <p class="calibre9">İkisi birden geri dönüp tekrar salona geldiler ve bize katıldılar.</p>

  <p class="calibre9">"Çünkü nöbetçi devriye komutanı yola çıktı."</p>

  <p class="calibre9">"Hanginiz çağırdı onu?"</p>

  <p class="calibre9">"Ben."</p>

  <p class="calibre9">"Howie salonun zemini üstünde tepinmeye başladı.</p>

  <p class="calibre9">"Niye ki?"</p>

  <p class="calibre9">"Benim görevim," dedi çavuş. "Bana haber vermeden benim bölgeme giremezsin Howie. Sanırım yapman gereken bir açıklama var."</p>

  <p class="calibre9">Süvari bölüğü yoldaydı.</p>

  <p class="calibre9">Howie tepinmeyi kesip hole baktı.</p>

  <p class="calibre9">"Kennedy. Buldun mu?"</p>

  <p class="calibre9">"Hayır."</p>

  <p class="calibre9">"Hassiktir." Howie araştırmaya yardım etmek için koridora doğru yürüdü.</p>

  <p class="calibre9">Salonda beyzbol şapkalı polis, kar başlıklılardan bir tanesi ve iki üniformalı polis baş başa kaldık.</p>

  <p class="calibre9">"Ben çavuş Lincoln, "dedi üniformalı. "Siz kimsiniz?" Bana söylüyordu.</p>

  <p class="calibre9">Beyzbol şapkalı polis "Sanırım Howie onlarla konuşmanı istemiyor," dedi.</p>

  <p class="calibre9">Beyzbol şapkalı polisin bir beyni olsaydı çavuş onu oracıkta ezebilirdi.</p>

  <p class="calibre9">"Knelly, gerçekten Howie’nin isteklerini takıyormuş gibi mi görünüyorum?"</p>

  <p class="calibre9">Adam yanıt vermeyince çavuş yaklaştı, yüzüne beş santim mesafeden tekrar bağırdı.</p>

  <p class="calibre9">"Sence ben onun isteklerini takar mıyım, ha?"</p>

  <p class="calibre9">Knelly denilen adamın beti benzi attı. Bir süre pozisyonunu korudu. Sonra vazgeçti.</p>

  <p class="calibre9">"Niye sen gidip uyuşturucu var mı diye etrafı koklamıyorsun?" dedi çavuş. Knelly odadan çıkarken değneği sönmüş bir çük gibi elinden sarkıyordu.</p>

  <p class="calibre9">"Sen de," dedi çavuş öteki kar maskeli zekâ küpüne. "Douglas şu kahrolası şeyi de kafandan çıkar. Çok salak görünüyorsun. Çık dışarı. Biz esirlerinize göz kulak oluruz."</p>

  <p class="calibre9">Douglas da arkadaşlarına katıldı.</p>

  <p class="calibre9">Çavuş tekrar bana döndü. "Bir kez daha, kimsiniz?"</p>

  <p class="calibre9">"Benim adım Paul Madriani."</p>

  <p class="calibre9">"Duymuştum. Ya siz?"</p>

  <p class="calibre9">Lenore’ın yüzü şişmişti. Gözleri mosmordu ve sağ göz kapağı kapanmaya başlamıştı.</p>

  <p class="calibre9">"Ben sizi tanıştırayım," dedim. "Bu Lenore Goya, daha önce savcılık bürosunda çalışıyordu."</p>

  <p class="calibre9">Lenore derin bir oh çekti. Sanırım, bir an için, bizi gerçekten öldüreceklerini sanmıştı.</p>

  <p class="calibre9">---</p>

  <p class="calibre9" id="filepos635541"><span class="calibre10"><span class="bold">BÖLÜM 19</span></span></p>

  <p class="calibre9">RADOVİCH BU SABAH, KENDİ ENGİZİSYON mahkemesini kurmuştu. Odasına çağırdığı polis şefiyle Kline'ı evime yapılan baskın nedeniyle azarlıyor, bir açıklama istiyordu. Bu olayda resmi bir konumda bulunmamasına ve basının sorularına maruz kalmamasına rağmen, gazetelerde çıkacak haberlerin duruşmanın gidişatını etkileyebileceği konusunda ciddi endişeleri vardı.</p>

  <p class="calibre9">"Neden bana haber verilmedi? Büronu kim yönetiyor?" Radovich, Kline’dan yanıt almak için bastırıyordu.</p>

  <p class="calibre9">Harry ve ben sesimizi çıkarmadan kanepede oturuyorduk. Alnımda dört dikişin olduğu bölgede bir bant vardı ve ensemdeki izler açıkça görülebiliyordu. Acosta yanımdaki sandalyede oturuyor, arkasında kâhya ve kapının dışında da bir gardiyan bekliyordu. Gazetelerde baskınla ilgili haberleri okumuş olduğu için onun da hazır bulunmasında ısrar etmiştim. O da bu olayın davayı nasıl etkileyeceğini merak ediyordu.</p>

  <p class="calibre9">Nöbetçi komutanın kablocu ve çetesini evimden süpürmesi sadece on dakika sürdü. Neredeyse banyonun bütün döşemelerini söktüler ama bir şey bulamadılar. Sarah’yı geri almak biraz uzun sürdü. Çocuk Koruma Servisi’nin soracak milyon tane sorusu vardı. Onu gece tutmak istediler. Onları dava edeceğimizi ve valiyi arayacağımızı söylediğimizde akılları başlarına geldi.</p>

  <p class="calibre9">Bütün olanlardan sonra ilçe yönetiminin hiçbir kademesinden özür dileyen çıkmadı. Nefeslerim tutmuş, Lenore ile birlikte dava açıp açmayacağımızı görmek için bekliyorlardı.</p>

  <p class="calibre9">Köpeklerin banyodaki vahşi koku bulma arayışı pencerenin olduğu duvarın önünde sona ermişti. Eğer devriye komutanı ile teğmeni olmasa, kokaini bulabilirlerdi. Yetkililerin alt kademedeki kötülükleri düzeltmek için kendilerine özgü yolları vardır. Bu olayda polislere araştırmalarını tamamlamadan bölgeyi terk etmeleri emri vererek günah çıkartmıştı komutanlar.</p>

  <p class="calibre9">Bu sabah Kline bir özürler kataloğuydu. Bu özürlerin çoğunun ana fikri aynıydı: Ona bu baskından hiç kimsenin söz etmemiş olduğu.</p>

  <p class="calibre9">"Sayın Yargıç"- Radovich’in masasının yanında ayaktaydı. "Benim bu işte hiçbir payım olmadığını anlamanızı istiyorum." Samimi biçimde, ne yapacağını bilmiyormuş gibi görünüyor, ısrarla kendisine haber verilmemiş olduğunu söylüyordu.</p>

  <p class="calibre9">"Eğer bilseydim, kesinlikle mahkemeye danışırdım."</p>

  <p class="calibre9">"Birisinin arama emri çıkartmış olması lazım," dedi Radovich.</p>

  <p class="calibre9">"Yeni atanan biri," dedi Kline. Nöbetçi belediye mahkemesi yargıcı. Cumartesi sabahı erken saatlerde izin verilmiş, bizim ofisteki gençlerden biri almış, o da nöbetçiydi."</p>

  <p class="calibre9">Kline’a göre, polisler onun yedi aylık hukuk mezunu bir çocuk olan yardımcısına çok hızlı hareket etmeyi gerektiren koşullar bulunduğunu ve bekleyecek zaman olmadığını söylemişler. Polise göre uyuşturucu o sabah yer değiştirecekmiş.</p>

  <p class="calibre9">"Yardımcım arama izninde Bay Madriani’nin ismini belirtmemiş. Eğer bunu yapmış olsaydı kesinlikle duruma el koyardım." Kline benden yana olduğunu belirtmek için bana doğru döndü. Şimdiye kadar duyduklarım içinde özür dilemeye en çok benzeyen sözler bunlardı.</p>

  <p class="calibre9">"Bana sizin bölümden birileri alışverişe gitmiş gibi geldi. Radovich dikkatini Polis Şefi Wallace Hansen’e yöneltti.</p>

  <p class="calibre9">"Yeni yargıç. Genç savcı," dedi Radovich.</p>

  <p class="calibre9">"Araştırıyoruz," dedi Hansen.</p>

  <p class="calibre9">"Ya yeminli ifade ile ilgili bilgi?"</p>

  <p class="calibre9">Radovich’in sözünü ettiği, arama izni çıkartılırken uygun bir sebep saptamak için gerekli olan, polislerden alınan yeminli ifadeydi.</p>

  <p class="calibre9">"Kimden gelmiş?" dedi Radovich.</p>

  <p class="calibre9">"Bir muhbir," dedi şef. "Güvenilir bir kaynak."</p>

  <p class="calibre9">Hansen’in cildi renksizdi. Kırmızımsı sarı saçları ve onu sürekli düşmanlık duyguları içindeymiş gibi gösteren bir yüzü vardı.</p>

  <p class="calibre9">"Çok güvenilir olduğu belli," dedi yargıç.</p>

  <p class="calibre9">"İnanın bana, dayanılır gibi değildi yaptıkları. Sigortacı hâlâ eve verilen zararı hesaplamakla uğraşıyor," dedim.</p>

  <p class="calibre9">Hansen, şehir aleyhinde dava açmaya niyetim olup olmadığını bilmek istiyordu.</p>

  <p class="calibre9">"Dilekçeyi gönderdiği zaman öğrenirsiniz," dedi Harry.</p>

  <p class="calibre9">Radovich’le özel olarak konuşmuş ve uyuşturucuyu evime polislerin yerleştirdiğini söylemiştim. Açıkçası bu Radovich’in duymak istemediği bir şeydi. Bana tavsiyesi bu suçlamayı burada, herkesin önünde tekrarlamamamdı. Çünkü o zaman uyuşturucunun gerçekten var olduğu anlaşılır diye endişeleniyordu. Hansen kuşkusuz nerede olduğunu öğrenmek isterdi malını Hansen suçlamalar karşısında adamlarını koruyan türde bir polisti. Aksi yönde şüpheleri olsa bile, kirli çarşafları herkesin önünde havalandırmazdı. Eğer adamları bir arama yaptılarsa, iyi bir nedenlerinin olduğunda diretiyordu.</p>

  <p class="calibre9">"Adamlarınızın Bay Madriani’yi ve evini dağıtmak için iyi bir nedenleri mi vardı diyorsunuz?"</p>

  <p class="calibre9">"Direniş gösterdiğini söylediler," dedi Hansen.</p>

  <p class="calibre9">"Peki ya Bayan Goya, o da mı direnmiş?"</p>

  <p class="calibre9">Hansen bunu yanıtlamadı.</p>

  <p class="calibre9">"Bayan Goya’nın yüzünü gördüm," dedi Radovich. Bir gözünün üstünde biftek var."</p>

  <p class="calibre9">Hansen orada öylece dikilip bu lafları yutuyordu. Adam profesyonel bir kum torbasıydı.</p>

  <p class="calibre9">"Bunu sevmedim. Hiç hoşlanmadım," dedi Radovich.</p>

  <p class="calibre9">Radovich’e, özel olarak, olayda adı geçen polislerin içişleri tarafından yürütülen bir soruşturma süresince açığa alınmış oldukları bilgisi iletilmişti. En azından bu kadarını bana söylemişti. Valilik, güvenlik gerekçesiyle disiplin cezaları ile ilgili konuşmayı yasaklamıştı. Biz de avukatların dansını yaptık. Onlar özür dilemedi, biz affetmedik.</p>

  <p class="calibre9">"Bay Kline. Yapılması gerekenler konusunda rahatsızlık duyuyorum," dedi Radovich. "Basın böyle bir fırsat yakaladığı için bayram yapıyor. Bu haberlerin tek kelimesi bile jürinin kulağına gitse, duruşma yasal niteliğini yitirebilir."</p>

  <p class="calibre9">"Siz onların bu haberi önemsememeleri yolunda talimat verebilirsiniz," dedi Kline.</p>

  <p class="calibre9">Jüri henüz tecrit edilmemişti. Jüri üyelerinin basında çıkan duruşma ile ilgili haberleri okumaları ya da televizyon veya radyo programlarını dinlemeleri yasaktı. Ama herkes bu türden kısıtlamalara uyulmadığını biliyordu.</p>

  <p class="calibre9">"Size bir tek şey söyleyeceğim," dedi Radovich. "Güvenilir kaynağınızı yarın sabah sekiz buçukta odamda istiyorum. Bu bilginin nereden geldiğini öğrenmek istiyorum. Savunma avukatının başına iş açarak bu jüriyi lekelemek niyetinde olanlar varsa bilmek istiyorum."</p>

  <p class="calibre9">"Bunu yapabilir miyiz bilmiyorum," dedi Hansen. "Tanığı açıklamamız mümkün değil sanırım."</p>

  <p class="calibre9">"Neden?"</p>

  <p class="calibre9">"Bana bu bilginin mutlak gizlilik garantisi karşılığında verildiğini söylediler."</p>

  <p class="calibre9">"Mutlaka mahkeme emri mi çıkartmam gerekiyor?"</p>

  <p class="calibre9">Kline, bu konuda şefe manevi destekte bile bulunmuyordu. Ona göre Hansen bu işi kendi başına halletmeliydi.</p>

  <p class="calibre9">Hansen ortaya mahkemenin yetkileri ile ilgili bir konu attı. Belli ki valilikte kendisine bilgi verilmişti. Evime yapılan baskın konusunun Radovich’in önüne getirilmesinin uygun olmadığını söylüyordu.</p>

  <p class="calibre9">Kline, Hansen’in kıvırma girişimi karşısında yüzünü buruşturdu ve geri çekildi. Radovich çok sinirlendi, sandalyesinden kalktı ve masasının ortasına yaslanarak Hansen’in yüzüne doğru eğildi. İki adam burun buruna geldiler.</p>

  <p class="calibre9">"Bana karşı mı geliyorsun?" diye sordu Radovich polis şefine.</p>

  <p class="calibre9">"Hayır."</p>

  <p class="calibre9">"O zaman adamını yarın sabah buraya getir. Benim yetkilerimle ilgili güzel noktaları başka bir zaman tartışacağız seninle."</p>

  <p class="calibre9">Radovich, Kline’a döndü. "Bunlar senin adamların. Garanti vermeni istiyorum."</p>

  <p class="calibre9">Kline şefin kulağına eğildi ve onunla kısa bir konuşma yaptı. Görüşmelerinin ardından Kline garantiyi verdi.</p>

  <p class="calibre9">"Ayrıca söz vermenizi istiyorum," dedi. "Bu olay ileride bir daha tekrarlanmayacak."</p>

  <p class="calibre9">Bunun için görüşme yapmaya gerek yoktu.</p>

  <p class="calibre9">"Bizden olmaz," dedi Hansen.</p>

  <p class="calibre9">"Kelime oyunları da oynamak istemiyorum," dedi yargıç. "Bu demektir ki, bu işi başka bir şubeye verip, başka bir arama izniyle gece yarısı çapulculuğu yapmayacaksınız bir daha. Beni iyi anladınız mı?"</p>

  <p class="calibre9">İki adam yanaşık düzen eğitimi yapan askerler gibi aynı anda başlarıyla onayladılar.</p>

  <p class="calibre9">"Güzel," dedi Radovich. "Şimdi buradan çıkalım ve bu meseleyi de kapatalım."</p>

  <p class="calibre9">Yargıcın odasından çıkmış, koridorun sonuna doğru yürüyorduk. Hapishane görevlisinin bir eli müvekkilimin kolundayken, Acosta kulağıma eğildi ve fısıldadı. "Bu o kadar da kötü değildi. Aslında ben bunun sonuçta, yargıcın da katkısıyla bizim yararımıza olabileceğini düşünüyorum."</p>

  <p class="calibre9">Acosta, şu anda vücudumun bütün bölümlerinde hissettiğim ağrıyı benim gibi hissetmiyordu ne de olsa.</p>

  <p class="calibre9">Bölük pörçük bir gece oldu. Sadece dört saat uyuyabilmiştim. Sarah’yı dokuzdan önce yatırdım, duş aldım, Acosta’nın duruşmasının yarın sabah yapılacak oturumuna hazırlanmak için bazı belgeler okudum ve on birde yatağa girdim. Saati sabah üçte alçak sesli bir müzik çalması için kurmuştum, ama saat çalmadan önce uyandım.</p>

  <p class="calibre9">Kalktım, eski kot pantolonumu, gömleğimi ve kauçuk tabanlı koşu ayakkabılarımı giydim. Dışarıda bir saatten fazla süredir yağmur çiseliyordu. Bu yüzden rüzgârlığımı giyip kafama da bir kukuleta taktım.</p>

  <p class="calibre9">Merdivenlere giderken Sarah’yı kontrol ettim. Battaniyelerinin çoğunu yatağının ayakucuna tepmiş uyuyordu. Küçük yorganını vücudunun üst kısmına, omuzlarına kadar çekmiş, açıkta kalan bacakları üşümüş, tüyleri diken diken olmuştu. Üstünü örttüm. Tekrar derin bir uykuya dalmadan hemen önce hafifçe kımıldadı. Minik bir kedi gibi horluyordu.</p>

  <p class="calibre9">Merdivenlere yöneldim, holden geçip üç gün önceki baskının kalıntılarını görebildiğim mutfağa yürüdüm. Yere çarparak parçaladıkları çekmecelerin yuvaları boş duruyordu. Dolaplardan birinin kapağı menteşelerinden sökülmüştü. Dolap kapağının ortasındaki büyük delikten görünen raflar tabaklar fayans tezgâhın üstüne çekilip kırıldıkları için boştu. Hayatta kalmayı başaran tabaklar yere süpürülüp üstlerinde tepişilerek parçalanmıştı. Polislerden birinin demir bir tavayla vurduğu buzdolabımın emaye kapısının üstünde büyük bir göçük vardı. Hasarın fotoğrafını çektikten sonra, Lenore da dâhil, arkadaşlarımın yardımıyla pisliği süpürmüştüm. Lenore sürekli acı çekiyor olmasına rağmen gitmeyi reddetmişti. Bütün bunların arkasında Kline’in olduğundan emindi. Adama yönelik düşmanlığı onda sabit fikir haline gelmişti. Benim şüphelerim ise başka yöndeydi. Son iki gecedir bu şüphelerimde haklı olduğumu anlamıştım.</p>

  <p class="calibre9">Lenore beyaz tozu görmüştü ve bana birkaç defa onu ne yaptığımı sormuştu. Ama ona söylemedim.</p>

  <p class="calibre9">Arka kapıdan bahçeye çıkıp evin etrafım dolaştım. Ön taraftaki çimleri bahçeden ayıran bir çit ile son bulan dar geçide doğru yürüdüm. Karanlıktı ama fener kullanmıyordum. Parlak ışık komşulardan birinin dikkatini çekebilirdi, ya da daha kötüsü olabilirdi.</p>

  <p class="calibre9">Evin yan tarafı boyunca uzanan toprak yol açıktı. Benim bahçemi komşununkinden sadece parmaklıkların üstünde büyüyen sarmaşıklar ayırıyordu. Başımın üstünde evimin saçakları vardı. Duvara yakın hareket edersem ince ince yağan yağmurun serpintisinden korunabilirdim.</p>

  <p class="calibre9">Yolun yaklaşık yarısını geçtiğimde küçük pencereyi gördüm. Camlarından biri şimdi kırıktı ve benim banyonun içinden raptiye ile tutturduğum siyah plastik ile örtülmüştü.</p>

  <p class="calibre9">Komşumun evinin planım gözümün önüne getirmeye çalıştım. Benimkine benzemeyen, tek katlı çiftlik evi tarzında, yumuşak eğimli damı olan bir evdi bu.</p>

  <p class="calibre9">Parmaklığın öbür tarafında, benden sadece birkaç metre uzaklıkta, komşumun garajının saçaklarını görebiliyordum. Olabildiğince sessizce, parmaklığın en üstteki yatay sırığının üstüne tırmandım, sonra ayaklarımın üstünde yavaşça yükseldim ve ayağa kalktım. Bir süre ip cambazı gibi dengemi sağladım ve sonra yana eğilerek ellerimle çatının kenarını yakaladım. İleri doğru eğildim, kollarımla kendimi yukarı çekerken bir bacağımı yukarı attım ve damın kenarına yüzükoyun uzandım. Tam bunu yaptığım sırada, bir ayağım yağmur oluğunun kenarına sürtündü ve yıkama tahtasına sürtülen sert kauçuğa benzeyen bir gürültü çıkardı.</p>

  <p class="calibre9">Kiremitler yağmurdan kayganlaşmıştı. Vücudumun alt tarafı su içinde kalmıştı. Pantolonum sırılsıklam olmuş, normalden iki kilo daha ağır hale gelmişti. Birkaç saniye sessizce yatarak aşağıda, komşunun evinde ışıkların açılıp açılmayacağını görmek için bekledim. Metal oluklar ve yağmur borularından damlayan suların çıkardığı metalik seslerin ritmi içinde ayağımı sürttüğümde çıkardığım gürültü kaybolup gitmişti anlaşılan.</p>

  <p class="calibre9">Karnımın üstünde damın arka tarafına doğru süründüm. Burası ortası kabarık bir çatıydı ve üç yönden merkezdeki bir tepe noktasına doğru yükseliyordu. Garaj çatısının sırtı buradan evin ana çatısı ile birleşene kadar uzanıyor, sonra köşebentler ve çatı olukları ile iki yönde sona eriyordu. Çatı olukları saç ile kaplanmıştı. Bu gece su oluklardan nehir gibi akıyordu.</p>

  <p class="calibre9">Bu nedenle bekleyemezdim. Torbanın sürekli yağan yağmura dayanabileceğinden emin olamazdım. Meraklı komşulardan birinin, yarasa bokuna benzeyen ve yağmur borularından çimlerin üstüne akan bütün bahçıvanların mucize ilacı beyaz maddeyi fark etmesi uzun sürmezdi. Ondan sonra bütün gün onları aynı noktaya sabitlenip, sürekli toprağı tırmıklamaya iten dürtünün nereden geldiğini merak eder dururlardı. Damın arka tarafının etrafından, yarı çömelmiş durumda çatının tepesinin üstünden öteyi görebilene kadar ilerledim. Bulunduğum yerden, birkaç ev ilerideki direğin üstündeki gaz lambasının sarı parlak ışığının aydınlattığı caddeyi görebiliyordum.</p>

  <p class="calibre9">Ters yönde, genç bir karaağacın dallarının altında ilk olarak iki gün önce ortaya çıkmış olan meraklı siyah minibüsü gördüm. Arabanın yetmişli yılların modellerinde olduğu gibi iki yanında birer yuvarlak, dışa doğru kabarık camı vardı. Oraya park edilmişti. Akşam eve geldiğimde de, sabah işe gitmek için çıkarken de hep aynı yerde duruyordu. Niyetleri açıkça belliydi. Mademki beni satıcılıktan içeri tıkamadılar, o zaman uyuşturucularını geri istiyorlardı.</p>

  <p class="calibre9">Kline’ın bu işle ilgisi olmadığından kuşkulanmamın nedeni buydu. Radovich’e kuyruğunu kaptırıp ısırıldıktan hemen sonra böyle gözü pek davranıp evimi gözetim altına aldırma cesaretini bulamazdı o. Bununla birlikte, otoritenin, hem Kline’ın hem de polis şefinin, kendi kuvvetleri içindeki bir grup polisin üzerindeki kontrol eksikliğinin bir ölçüşüydü bu.</p>

  <p class="calibre9">Minibüsün plaka numarasını alıp, Harry’den aracı Motorlu Taşıtlar Dairesi’nden araştırmasını istemiştim. Ayrıca sokağın sonundan teleobjektif ile arabanın resimlerini çekmiştim.</p>

  <p class="calibre9">Sabahları işe giderken bütün kapıların altına, öne ve arkaya ve pencereyi kullanma olasılıklarına karşı koridordaki stratejik noktalara ince bir örtü halinde bebek pudrası serpiyordum. Her akşam eve döndüğümde ayak izi olup olmadığını kontrol ediyordum. Eğer işaret okuma yeteneğim yeterince iyiyse, şimdiye kadar dışarıda kalmışlardı. Sanırım malın evde olmadığı sonucuna varmışlardı. Dışarıda olduğum zamanlarda Sarah’nın asla evde kalmamasına dikkat ediyordum. Onu ya yanımda götürüyor, ya da arkadaşlarıma bırakıyordum. Bütün olan biten içinde beni en çok ilgilendiren Sarah’ydı.</p>

  <p class="calibre9">Minibüste bir hareketlenme olmadı. Hâlâ evin arkasında, damın üstünde çömelmiş duruyordum. Komşumun arka bahçesini yanlamasına geçtim ve bir oluktan yukarı doğru tırmandım. Tam onu bu kadar uzağa fırlatmış olmamın mümkün olmadığını düşünmeye başlıyordum ki, uyuşturucunun çatı penceresinin etrafındaki metalin kenarındaki bir çatlağa sıkışmış olduğunu gördüm. Temiz plastik ve içindeki pırıltılı beyaz toz çatıda dinlenen ağır bir bulut gibi parlıyordu. Göründüğü kadarıyla torba hâlâ mühürlüydü ve yırtılmamıştı. Bir an için belki de burada evimde olacağından daha güvenli durumda olduğunu düşündüm.</p>

  <p class="calibre9">Bir araba kapısının sesini duyduğumda çatıdan aşağı doğru inerek arka bahçeye yönelmek üzereydim. Kapı çarpılmamıştı, ama çok dikkatli kapatılmıştı. Çatının sırtına doğru santim santim ilerleyerek dikkatle üstünden ileriye baktım. İki adam minibüsten çıkmış, caddeyi geçerek bu tarafa doğru geliyorlardı. Gaz lambasının sönük ışığında, bu mesafeden yüzlerini göremiyordum.</p>

  <p class="calibre9">Başımı çatı sırtının altına eğdim ve hiç ses çıkarmadan yüzükoyun yattım. Kaçacak yer var mı diye sokağı taradım. Üç metrelik bir atlayış yapmam gerekiyordu. Komşunun bahçesindeki beton veranda daha da uzaktaydı. Verandanın üstünü kaplayan alüminyum çatı benim ağırlığımı kaldırmazdı. Atlayışı yapmayı başarsam bile yere çarptığımda beni mutlaka duyarlardı.</p>

  <p class="calibre9">"Sana bir şey gördüm diyorum."</p>

  <p class="calibre9">Kelimeler fısıldayarak söylenmişti, ama sessiz gece havasında duyulabiliyorlardı. Ses ön taraftan, Sarah’nın uyuduğu bölümden gelmişti.</p>

  <p class="calibre9">"Burada kimse yok."</p>

  <p class="calibre9">"Avukatın evinde değil," dedi öteki ses. "Öteki kapıda, orada."</p>

  <p class="calibre9">Fısıldamaya devam ettiler ve sesler giderek yaklaştı.</p>

  <p class="calibre9">Karnımın üstünde çatının üst tarafına doğru yavaşça ilerledim. Yağmur şiddetini artırmaya başlamıştı. Bir kenarı çatı sırtına kadar ulaşan pencerenin yanından aşağı baktım.</p>

  <p class="calibre9">Adamlardan birinin alnının çevresine tuhaf bir şey sarılıydı. Kafasında antene benzeyen birkaç santim uzunluğunda iki tuhaf çıkıntı vardı.</p>

  <p class="calibre9">"Bir şey gördüğümü biliyorum," dedi adam.</p>

  <p class="calibre9">"Bir kedi olabilir," dedi öteki.</p>

  <p class="calibre9">"Hayır, çok büyük."</p>

  <p class="calibre9">Başındaki şeyi ayarladı ve çıkıntılar gözlerinin üstüne gelene kadar aşağı indirdi.</p>

  <p class="calibre9">Birdenbire bu adamın gece görüş gözlükleri taktığını anladım.</p>

  <p class="calibre9">Kafamı çatı sırtından o kadar çabuk aşağı indirdim ki bu hareket ıslak zeminde yarım metre kadar kaymama neden oldu.</p>

  <p class="calibre9">"O neydi?"</p>

  <p class="calibre9">"Ben bir şey duymadım."</p>

  <p class="calibre9">"Şşşt."</p>

  <p class="calibre9">Adamın gözlerindeki cihazın çatının sırtındaki vücudumdan yükselen, ısı dalgalarını yakalamasının mümkün olup olmadığını merak ettim. Islak ve soğuk damdaki yeşil hayaletin görüntüleri.</p>

  <p class="calibre9">"Ben bir şey görmüyorum." Bu öteki adamın sesiydi.</p>

  <p class="calibre9">"Hadi, arabaya geri dönelim. Burası çok ıslak."</p>

  <p class="calibre9">"Sana geçen gün orayı da araştırmamız gerektiğini söylemiştim."</p>

  <p class="calibre9">"Zamanımız yoktu. Ben minibüse dönüyorum. Kıçım sırılsıklam oldu. Geliyor musun?"</p>

  <p class="calibre9">"Bir dakika içinde."</p>

  <p class="calibre9">"Keyfine bak. Eğer baş belası bir vatandaş devriyeyi ararsa, senin kıçın tutuşur haberin ola."</p>

  <p class="calibre9">"Niye gidip yatağında uyuyor mu diye bir kontrol etmiyorsun?"</p>

  <p class="calibre9">"Kim?"</p>

  <p class="calibre9">"Avukat. Bak bakalım yatak odası penceresinden bir şey görebilecek misin?”</p>

  <p class="calibre9">"Sen bak. Ben minibüse dönüyorum."</p>

  <p class="calibre9">Adamlardan birinin komşumun evinin önündeki çimlerin üstünde koşarken çıkardığı ıslak ayak seslerini duydum. Birkaç saniye sonra ikisinin de gidip gitmediğini merak ettim. Sonra bir arabanın kapısının kapandığını duydum. Tek bir kapı.</p>

  <p class="calibre9">Aniden ön bahçemin komşunun bahçesiyle bitiştiği yerdeki parmaklığın yakınlarındaki çalılıkların üstündeki dallarda bir hareketlenme oldu. Tahta parmaklığa tırmanan ayakların çıkardığı belirgin sesi duydum. Sonra sessizlik. Biraz sonra çamurda ayak sesleri işittim. Birisi parmaklığa tırmanmıştı ve şimdi evimin yanındaki yolda, kırık banyo penceresinin yakınındaydı. Çatıda sıkışıp kalmıştım ve hiçbir kolay kaçış yolum yoktu. Arkamda verandanın damının sağında tuğla bir baca vardı. Bu baca eğer davetsiz misafir arka bahçe yönünde giderse görüşünü engelleyebilirdi. Ama adam sağdan yaklaşırsa, gözlerini çatıya çevirdiğinde torbayı ve içindeki beyaz maddeyi kolaylıkla görebilirdi.</p>

  <p class="calibre9">Dizlerimin üstüne doğruldum sessizce çatı penceresinin etrafından dolaştım. Oluğa yaklaşıp torbayı aldım. Torba elimde ezildi. İçindeki madde pudra şekeri kıvamındaydı.</p>

  <p class="calibre9">Ses çıkarmadan bacaya doğru indim ve evin ön tarafına doğru yükselen çatının kenarındaki V şeklindeki bölgeye geldiğimde diz çöktüm. Sonra gölgeye saklandım. Aşağıdaki adam gece görüş gözlüklerini takıyorsa bunun nafile bir çaba olacağını biliyordum. Elimde yirmi senelik zor zaman taşıyordum. Beni Radovich bile kurtaramazdı.</p>

  <p class="calibre9">Aptalca bir hareketti. Paketi orada bırakmalıydım, ama bırakamayacağımı biliyordum. Eninde sonunda biri onu bulacak ve yandaki eve yapılan başarısız baskını hatırlayacaktı.</p>

  <p class="calibre9">Adamın evimin arkasına yakın bir yerlerde kımıldadığını duydum. Torbayı ve içindekileri ellerimin serbest kalması için bacanın damın kenarı ile birleştiği yerdeki saç oluğa tıktım.</p>

  <p class="calibre9">Bahçemde kimseyi göremedim. Zifiri karanlıktı. Gaz lambasının ışığı burada ön caddedeki ağaçlar ve evlerin damları tarafından engellenmekteydi. Acaba şu anda gözünde gözlükleri ile kendi bahçemde, gölgedeki bir delikten bana mı bakıyor diye düşündüm.</p>

  <p class="calibre9">Sonra ayak sesleri ve bir menteşe gıcırtısı. Evimin arka kapısından içeri giriyordu. Zihnim tek bir düşünce ile doldu. Yatağında uyuyan Sarah.</p>

  <p class="calibre9">Bir elimde kokain, veranda çatısının demirden yapılmış desteklerine tutunarak aşağı inmeyi başardım ve aceleyle parmaklığa doğru yürüdüm. Etrafa bakındım fakat adam gitmişti. Ama evimin arka kapısı yarıya kadar açıktı. Çıkarken kapıyı kapatmıştım. Olabildiğince sessizce parmaklıkların üstüne çıktım. Rüzgârlığım bir çiviye takılıp yırtıldı ve çivi kolumu yardı. Vücudum öyle şiddetli adrenalin pompalıyordu ki, hiçbir şey hissetmedim.</p>

  <p class="calibre9">İşime yarayacak bir şey aradım. Garajın yanında çoğu çıra ve soğuk kış akşamları için birkaç kütükten ibaret küçük bir odun yığınımız vardı. El yordamıyla çevreyi araştırdım ve aradığım şeyi buldum: Altmış santim uzunluğunda ve beysbol sopası çapında çok güzel bir meşe ağacı parçası. Kokain torbasını birkaç parça tahtanın altına zulaladım.</p>

  <p class="calibre9">Silahlanmış olarak arka kapıya doğru yürüdüm. Kapıya dokunmadan kenarından geçtim. Onun gece görüş gözlüğü vardı; benim de kendi evimin aşinalığı. Çamaşır odasında kimsenin olmadığını gördüm, duvara tutunarak mutfağa açılan kapıya yaklaştım ve gizlenerek içeri baktım. Burada da kimse yoktu.</p>

  <p class="calibre9">Sonra halıda sürtünen ayakkabının sesini işittim. Koridorda, mutfağın çıkışındaki kapının arkasında bir yerlerdeydi. Olasılıkları düşündüm. Sesimin onu korkutacağını ve ön kapıdan dışarı kaçıracağını umarak bağırabilirdim. Ama paniğe kapıldığı zaman olabileceklerden endişeliydim. Şüphesiz silahlıydı. Sarah üst katta odasında uyurken duvarlardan ve tavanlardan geçen mermiler istemiyordum. Mutfak zemininin üstünden, buz dolabının yanındaki duvara sırtımı dayayana kadar ses çıkarmadan geçip aramızdaki mesafeyi kapattım. Hole doğru baktığımda koridorun sonunda kıpırdayan bir gölge gördüm. Merdivenlerin dibine yaklaşıyordu. Adamın başının gölgesinin biçiminden gece görüş gözlüklerinin takılı olduğunu anladım. Bir ayağını en alttaki basamağa koydu. Sarah orada yalnızken devam etmesine hiçbir şekilde izin veremeyeceğimi biliyordum. Duvardaki elektrik düğmesine uzandım ve çevirdim. Koridorun ışıkları yandı ve bir banshee<sup class="calibre11"><small class="calibre12"><span class="calibre13">(20)</span></small></sup> çığlığı atarak koridorda koşmaya başladım. Gece görüş gözlüklerinden geçen ışığın parlaklığı kör edici olmalıydı. Çünkü geriye doğru büyük bir adım attıktan sonra ilk basamaktan aşağı tökezledi. Dönerken gözlüğü gözlerinden çıkarmaya çalıştı ama bütünüyle çıkarmayı başaramadı. Bir eli ceketinin altındaki siyah naylon kılıfından yarı yarıya çıkartmış olduğu tabancasının üstündeydi. Elimdeki meşe ağacı parçası sert kemikle tanıştı. Sopayı elimin tersi ile alnının ortasına indirdim. Hareketin zamanlaması iyiydi ve bir beysbol sopasının vuruş bölgesine hızla gelen topla buluşmasındaki tüm fiziksel özelliklere sahipti.</p>

  <p class="calibre9">Adam kum torbası gibi devrildi. Bütün halının üstü kan olmuştu. Kanın bir kısmı arkasındaki duvarın dibine damlıyordu. Bir süre için yerdeki hareketsiz vücuduna baktım. Onu öldürüp öldürmediğimi merak ediyordum. Sonra inledi. Sersemlemişti. Uyuşuk halde tabancasına uzanmaya çalıştı. Silahı ondan aldım.</p>

  <p class="calibre9">Yerde sere serpe yatan adam bizim kablocuydu. Gözleri açıktı ama donuk bakıyordu. Göz bebekleri göz kapaklarının altında sırayla aşağı yukarı inip çıkıyordu. Onu gömlek yakasından yakalayıp ön odaya sürükledim ve karaya vurmuş bir balina gibi karınüstü yere bıraktım.</p>

  <p class="calibre9">Televizyonun üstünde üç gün önce bıraktığı, hâlâ ambalajının içinde rulo halinde duran yüksek frekans kablosu duruyordu. Kabloyu aldım ve yay gibi kıvrılana kadar ellerini ve ayaklarını birbirine arkadan sımsıkı bağladım. Ben onu domuz gibi bağlarken rahatsızlık içinde inledi.</p>

  <p class="calibre9">"Senin dediğin gibi" -Kulağının içindeydim- "Bir süre boyunca karlı göreceksin."</p>

  <p class="calibre9">---</p>

  <p class="calibre9" id="filepos667130"><span class="calibre10"><span class="bold">BÖLÜM 20</span></span></p>

  <p class="calibre9">DAVANIN DÖRDÜNCÜ GÜNÜNDEYDİK VE KLINE'IN kanıtları sunuşu heyecan verici olmakla birlikte, sistematikti. Altına bakılmamış taş bırakmıyor ve ne kadar düşük olduğuna aldırmadan, puan kazanmak için hiçbir fırsatı kaçırmıyordu. Mahkemenin dışında, Radovich’in polisler tarafından evime ikinci kez girilmesine olan kızgınlığım yatıştırmayı başarmıştı. Şef Hansen, kişisel olarak bütün fırçayı yiyecek sorumlu kişi olarak öne çıkarılmıştı. Hansen, ilk baskında bulunan tüm memurları açığa almıştı şimdi. Kablocunun ahlak masasına bağlı Howard Hoag adında bir polis memuru olduğunu öğrenmiştim. Hoag, Zack Wile’nin öldürüldüğü gün yanında bulunan polislerden biriydi. Onu koridorda bayılttıktan 911 ’i aramıştım. Hoag’u, içinde haneye tecavüz de bulunan çeşitli suçlardan tutukladılar. Ertesi gün kefaletle serbest bırakıldı. Minibüsteki arkadaşı, olanı biteni görmek için beklememişti ve sirenlerini açmış gelen ilk devriye arabası evime ulaştığında minibüsü çalıştırıp uzaklaşmıştı.</p>

  <p class="calibre9">Kline, tüm öyküyü bir tarafa koymuş ve duruşmaya hiçbir şey olmamış gibi devam etme yolunu seçmişti. Bu iyi bir hareketti, ama Kline, Hoag ve kafadarlarının davranışının davamızın ana fikrinin doğru olduğunu ortaya koyduğunu biliyordu. Bu şehirde kontrolden çıkmış bir grup kötü polis vardı.</p>

  <p class="calibre9">Kline, üç buçuk gününü tanıklık yapmaya çağırdığı iki baş dedektif ile harcamıştı. Dedektifler hem sokakta cesedin bulunduğu olay yeri, hem de Hail’un dairesindeki kanıtlarla ilgili tanıklık yaptılar ve cesedin sarılı olduğu battaniyenin üstündeki kılları ve halı parçalarını gördüklerinde adli teknisyenlerden bunları toplamalarını istediklerini anlattılar. Dedektiflerden biri Acosta’nın evinde benzer kanıtları, kılları bulduğunu ve Acosta’nın arabasının bagajından halı parçaları topladığını söyledi. Bunlar önceden tahmin edilebilen açıklamalardı ve zaten bilinen şeylerdi.</p>

  <p class="calibre9">Cinayet silahı konusunda emin olamadıkları görülüyordu. Kurbanın başını kahve masasının sivri köşesine çarpmış olduğu konusunda ortak fikre sahiptiler, ama ifadelerini Hall’un bu nesneye tekrar tekrar çarpmış olduğunu söyleyerek süslemeye çalışıyorlardı.</p>

  <p class="calibre9">Radovich, tanıkların uzmanlık konularını aştıkları temeline dayanan itirazımı kabul etti. Adamlardan hiçbirinin tıp eğitimi yoktu ve saçılmış kan izleri konusunda özel eğitim almamışlardı. Bu yüzden suç mahallindeki delillere bakarak kuram üretmeleri mümkün değildi.</p>

  <p class="calibre9">Kline, dedektiflere son olarak, belki de bu davadaki en tehlikeli kanıt olan, Hall’un takvimindeki, kendi el yazısı ile yazılmış ve Acosta’nın kurbanla cinayet günü öğleden sonra görüşmüş olduğunu gösteren, en azından bu sonuca vardıran, not ile ilgili sorular sordu.</p>

  <p class="calibre9">Varsayım olduğu gerekçesiyle nota itiraz ettim. Bu, öldürüldüğü için her şeyini kaybetmiş olan ve tanıklık yapamayan kurbanın zarar gördüğü, hukuğun en çelişkili yanlarından biriydi. Sorun, Acosta’nın tutuklanmadan önce kendisine takvimdeki not sorulduğunda, kurbanla görüşmesi olduğunu yalanlamamış olduğuydu. Aslında Acosta, hiçbir ayrıcalıklı davranış talebinde bulunmamıştı ve polislere göre, onları buluşmanın olduğuna inanmaya yönelten belirgin jestler ve açıklamalar yapmıştı. Şimdi buna karşı çıkıyor, ama polislere açıklamalarda bulunmanın aptallık olmuş olabileceğini kabul ediyordu. Bu, Kline’ın notu varsayım kuralının istisnalarından biri olan itiraf kabul edilebilir kanıt olarak kullanması için yeterliydi. Müvekkilime bu konuda bir iki lafım olmuştu. Bir yargıç ancak bu kadar aptalca davranabilirdi.</p>

  <p class="calibre9">Bu sabah, bu aşamada başladım zararın bir kısmını telafi etmeye.</p>

  <p class="calibre9">Dedektif John Stobel, kırk yaşlarında, açık tenli ve dazlaktı. Cinayet masasında yirmi yıllık tecrübesi olan bu adamı sokakta görseniz, bir muhasebeci ya da üniversite profesörü sanabilirdiniz. Tavırları sakin ve profesyonelceydi. Ağzından çıkan her söz gerçeğin sade bir ifadesiydi ve sözlerinde süslemelere çok az yer veriyordu. Mümkün olduğu zamanlarda, basit evetler ve hayırlar kullanarak soruları yanıtlıyordu. Hiçbir şeyi kafadan atmıyordu ve bu haliyle tanıkların içinde en tehlikelisiydi, çünkü inanılır bir adam etkisi yaratıyordu.</p>

  <p class="calibre9">Birbirimize karşılıklı hoş sözler söyledik. Doğrudan yüzüme bakışı cana yakın olarak tanımlayabileceğim türde değildi. Daha çok tarafsız bir ifadesi vardı. Beni sürecin gerekli bir parçası olarak hoş görüyor ve profesyonelliğinin bir parçası olan bu yaklaşımını jüriye çok iyi yansıtıyordu.</p>

  <p class="calibre9">"Dedektif, dikkatinizi kurbanın takvimine yöneltmenizi istiyorum."</p>

  <p class="calibre9">Takvim bir ressam sehpasının üstüne konmuştu ve jürinin önünde duruyordu. Kline tarafından iki gün önce delil olarak takdim edilmişti. Takvimdeki yaprakların her birinin arkasına basılmış uzak diyarlara ait resimler, sayfaları kaldırıp yukarı tutturduğunuzda sizi her ay bütünüyle farklı bir dünyaya götürüyordu. Şu an bakmakta olduğum, New England’da bir yerlerde, bahar çiçekleri ile kaplı bir köprünün resmiydi.</p>

  <p class="calibre9">Stobel, başıyla, oturduğu yerden takvimi iyi görebildiğini belirtti.</p>

  <p class="calibre9">"Müvekkilimin ismini notta ilk gören aslında kimdi? Siz miydiniz, yoksa ortağınız mı?"</p>

  <p class="calibre9">Soruyu zihninde bir süre tarttı. "Sanırım bendim."</p>

  <p class="calibre9">"Ve siz daha sonra bu notu Dedektif Jamison’a gösterdiniz doğru mu?"</p>

  <p class="calibre9">"Doğru."</p>

  <p class="calibre9">"İkiniz de notu okudunuz mu?"</p>

  <p class="calibre9">"Evet"</p>

  <p class="calibre9">"Ve bunu bloknotunuza yazdınız, araştırma notlarınızın arasına değil mi?"</p>

  <p class="calibre9">"Evet."</p>

  <p class="calibre9">"Çünkü kayda değer olduğunu düşündünüz, öyle mi?"</p>

  <p class="calibre9">"İtiraz ediyorum. Kendi kendine sonuca varıyor," dedi Kline.</p>

  <p class="calibre9">"Reddedildi."</p>

  <p class="calibre9">Stobel yüzünü buruşturdu. "Evet. Önemli olduğunu düşünmüştüm."</p>

  <p class="calibre9">"Defterinize takvimin üstündeki diğer kayıtlardan herhangi biri ile ilgili not aldınız mı?" Notlarını daha önce incelediğimden bu soruya vereceği cevabı biliyordum.</p>

  <p class="calibre9">"Hayır."</p>

  <p class="calibre9">"Siz kurbanın takvimine düşmüş olduğu diğer kayıtların araştırmanız için önemli olmadığı yargısına mı vardınız?"</p>

  <p class="calibre9">"Evet. Ben o yargıya vardım."</p>

  <p class="calibre9">"Takvimdeki sayfaların üstünde yazılı olan tüm notları okudunuz mu?"</p>

  <p class="calibre9">"Baktım hepsine."</p>

  <p class="calibre9">"Ve sizin düşüncenize göre hiçbiri kayda değer değildi, öyle mi?"</p>

  <p class="calibre9">"Önemli hiçbir şey görmedim."</p>

  <p class="calibre9">"Yine de müvekkilimin isminin kaydının önemli olduğunu mu düşündünüz derhal?"</p>

  <p class="calibre9">"Derhal mıydı, değil miydi bilmiyorum," dedi Stobel.</p>

  <p class="calibre9">"Başlangıç soruşturması sırasında oradayken not düşmüşsünüz ya."</p>

  <p class="calibre9">"Çünkü, cinayet günü için düşülmüş notlardan biriydi."</p>

  <p class="calibre9">"Ya! Demek kayda değer bulmanızın tek nedeni, müvekkilimin isminin takvimdeki o günün sayfasında yazılı olduğunu görmenizdi."</p>

  <p class="calibre9">Dar anlamlılığa neden olacağı için böyle bir itirafta bulunmak istemezdi. O yüzden kendi kelimeleri ile tekrar açıkladı.</p>

  <p class="calibre9">"Çünkü notu esas olarak alırsak, sanığın Bayan Hall’u gören son kişi olmuş olması olasılığı vardı," dedi.</p>

  <p class="calibre9">"Fakat bu bir varsayım, öyle değil mi? Aslında müvekkilimin o gün kurbanın dairesinde bulunup bulunmadığım bilmiyordunuz değil mi?"</p>

  <p class="calibre9">"Hayır."</p>

  <p class="calibre9">"Aslında notun gerçek içeriği, kurbanın kendi el yazısı ile takvimin üstüne yazmış olduğu kelimeler gerçekte Bayan Hall’un müvekkilimle bir görüşmesi olduğunu söylemiyordu öyle değil mi?"</p>

  <p class="calibre9">"Bu da bir yorum," dedi Stobel.</p>

  <p class="calibre9">"Sorumun yanıtı bu değil Sayın Yargıç" dedim.</p>

  <p class="calibre9">"Tanığın yanıtı uygunsuz olduğundan jüri tarafından dikkate alınmasın," dedi Radovich.</p>

  <p class="calibre9">"Notta görüşme kelimesi bulunmuyordu değil mi Dedektif Stobel?"</p>

  <p class="calibre9">"Hayır."</p>

  <p class="calibre9">"Kelimeler ne söylüyordu, Dedektif? Jüri için okur musunuz?” Bu çeşitli kereler yapılmıştı, ama bir kere de kendi yorumum açısından vurgulanmasını istiyordum.</p>

  <p class="calibre9">"Acosta, dört-otuz," dedi.</p>

  <p class="calibre9">"Ve hepsi bu, öyle mi? Acosta ismi ve dört-otuz sayıları."</p>

  <p class="calibre9">"Bu kadar."</p>

  <p class="calibre9">"Ya o güne ait diğer not?" diye sordum. "Kimberly’nin okuldan sonra büyükannesine gideceğini belirten nottan söz ediyorum. Bunun müvekkilimle bir ilgisi yok öyle değil mi?"</p>

  <p class="calibre9">Teknik olarak varsayım olmasına rağmen Kline nedense buna itiraz etmedi.</p>

  <p class="calibre9">"Hayır."</p>

  <p class="calibre9">"O notun önemli olduğunu düşündünüz mü?"</p>

  <p class="calibre9">"Pek sayılmaz."</p>

  <p class="calibre9">"Neden?"</p>

  <p class="calibre9">"Alışılmamış bir durum içermiyordu," dedi.</p>

  <p class="calibre9">Gözlerimi kısarak, ona doğru döndüm. "Yani siz, kurbanın kızını cinayet günü büyükannesinin yanına götürmeye niyetli olduğunu belirtmiş olmasını alışılmadık olarak değerlendirmiyor musunuz?"</p>

  <p class="calibre9">Bana baktı. Lafı nereye getirmek istediğimi tam olarak anlayamamıştı.</p>

  <p class="calibre9">"Hayır."</p>

  <p class="calibre9">"Cinayetin ardından, sabah erken saatlerde Kimberly Hall’u nerede buldunuz, Dedektif?"</p>

  <p class="calibre9">"Haa" Ne demeye çalıştığımı anlamıştı. "Onu dairenin içinde bir dolapta bulduk. Saklanıyordu," dedi.</p>

  <p class="calibre9">"Kimberly neden notta söylendiği gibi büyükannesinin yanında değildi?"</p>

  <p class="calibre9">Emin değildi. "Belki de çocuğu oraya götüremeden öldürülmüştür." Bunu söyler söylemez ayağını bir yılan çukuruna soktuğunu fark etti.</p>

  <p class="calibre9">"Çocuk okuldan kaçta çıkmış?" diye sordum.</p>

  <p class="calibre9">Notlarına başvurdu. "İki kırk-beş."</p>

  <p class="calibre9">"Öyleyse siz, kurbanın öğleden sonra, okulun dağıldığı saat civarında öldürüldüğünü mü düşünüyorsunuz?"</p>

  <p class="calibre9">"Ben öyle söylemedim." Bu, Acosta ile olduğu iddia edilen buluşmadan bir saat kırk-beş dakika öncesiydi. Kline’ın da ölüm saati ile ilgili sorunları vardı. Göründüğü kadarıyla komşulardan biri o akşam yedi-otuz ile sekiz arasında bir zamanda Hall’un dairesinden gelen yüksek sesle, tek bir bağırış duyduğunu söylemişti. Kadın tanık olarak dinlenecekti. Bunların hiçbiri Acosta’nın dört-otuz randevusuyla bağdaşmıyordu.</p>

  <p class="calibre9">"Çocuk neden takvimdeki notta belirtildiği gibi büyükannesinin yanına götürülmemiş?"</p>

  <p class="calibre9">"Bilmiyorum."</p>

  <p class="calibre9">"Ama siz bunu kayda değer bulmadınız öyle değil mi?"</p>

  <p class="calibre9">"Hayır."</p>

  <p class="calibre9">Bu nokta jürinin dikkatinden kaçmadı. Yanıtlayamadıkları bir soru daha.</p>

  <p class="calibre9">"Büyükannesi kızı ortalarda görünmeyince kontrol etmeye gelmemiş mi?"</p>

  <p class="calibre9">"Kurbanın annesi bize kendisinden o gece çocuğa bakmasının beklendiğini bilmediğini söyledi."</p>

  <p class="calibre9">Bu da söylentiydi. Ama Kline itiraz edecek gibi görünmüyordu.</p>

  <p class="calibre9">"Öyleyse, siz kurbanın ona hiç söylememiş olduğunu mu tahmin ettiniz?"</p>

  <p class="calibre9">"Oldukça iyi bir tahmin gibi görünüyor," dedi.</p>

  <p class="calibre9">"Acosta notu ile ilgili konuşalım, Dedektif. Takvimdeki notu gördüğünüzde kurbanın müvekkilimle ilgili başka bir davanın olası karşı tanığı olduğunun farkında mıydınız?"</p>

  <p class="calibre9">"Evet."</p>

  <p class="calibre9">"Bir karşı tanığın aleyhinde tanıklık yapacağı birisiyle buluşması alışılmadık bir durum değil miydi acaba?"</p>

  <p class="calibre9">"Bilemezdim," dedi Stobel.</p>

  <p class="calibre9">"Siz, bir polis memuru olarak, davalardaki tanıkları aleyhinde tanıklık yapacakları kişilerle özel olarak görüşmeleri için teşvik eder misiniz?"</p>

  <p class="calibre9">"Hayır. Bu tehlikeli olabilir."</p>

  <p class="calibre9">"Uygunsuz yanıt," dedim.</p>

  <p class="calibre9">"Kabul edildi. Memur bey, sadece soruyu yanıtlayın," dedi Radovich.</p>

  <p class="calibre9">Stobel zaten yanıtlamış olduğunu düşündüğünü söylercesine yargıca baktı.</p>

  <p class="calibre9">"Siz davalardaki tanıklara aleyhinde tanıklık yapmayı planladıkları şüphelilerle özel olarak görüşmelerini öğütler misiniz?"</p>

  <p class="calibre9">"Hayır."</p>

  <p class="calibre9">"Buna rağmen kurbanın takvimindeki notu gördüğünüzde derhal 'Acosta dört-otuz’ kelimelerinin tek bir anlama gelebileceği sonucunu çıkardınız: Kurbanın ve müvekkilimin buluşmayı planladıklarını düşündünüz, doğru mu?"</p>

  <p class="calibre9">"Benim tahminim buydu."</p>

  <p class="calibre9">"Acaba bu notun Bay Acosta ile Bayan Hail arasında, buluşmanın ötesinde başka bir şeye gönderme yapıyor olabilmiş olması mümkün değil mi?"</p>

  <p class="calibre9">"İtiraz ediyorum. Tanıktan tahmin yürütmesini istiyor," dedi Kline.</p>

  <p class="calibre9">"Sanırım tanık bunu çoktan yaptı," dedim mahkemeye. "Müvekkilimle kurbanın cinayet günü buluşmuş oldukları varsayımında bulunarak."</p>

  <p class="calibre9">"İtiraz reddedildi," dedi Radovich.</p>

  <p class="calibre9">"Soruyu anladınız mı?" diye sordum Stobel’e.</p>

  <p class="calibre9">"Hayır."</p>

  <p class="calibre9">"Yani demek istediğim şu: Acaba bu not illa da sanık ile Bayan Hail arasında olması gerekmeyen, ama belki de diğer bir davada sanık hakkında yapacağı tanıklıkla ilgili başka bir buluşmayı hatırlatmak için yazılmış olamaz mı?"</p>

  <p class="calibre9">"Bilmiyorum."</p>

  <p class="calibre9">"Ama siz bugün, burada otururken bize takvimin üstündeki, yanına dört-otuz gibi belirgin bir zamanın kaydı düşülmüş tel kelimelik gizemli -Acosta- kelimesinin sadece bu anlama gelmediğini söyleyemiyorsunuz."</p>

  <p class="calibre9">"İtiraz ediyorum. Spekülasyon."</p>

  <p class="calibre9">"Reddedildi."</p>

  <p class="calibre9">"Brittany Hall’un sizin kendi bölümünüzde ya da savcılık bürosunda başka biriyle ve yahut tanıklık yapmadan önce özel olarak tutmuş olduğu bir avukatla diğer davadaki henüz karara bağlanmamış tanıklığı ile ilgili konuşmak için bir randevusu olmuş olamaz mı?"</p>

  <p class="calibre9">Stobel yüzünü buruşturdu ama cevap vermedi.</p>

  <p class="calibre9">"İtiraz ediyorum." Kline bir kez daha denedi.</p>

  <p class="calibre9">"Reddedildi."</p>

  <p class="calibre9">Stobel soruyu yanıtlamak istemiyordu.</p>

  <p class="calibre9">"Bugün burada otururken, Dedektif, bizlere notun içerdiği anlamın gerçekte bu olmadığını kesin olarak ifade edemiyorsunuz, öyle değil mi?"</p>

  <p class="calibre9">"Hayır."</p>

  <p class="calibre9">"Aslında, bir polis memuru olarak sizin tavsiyenize, tanığa davadaki bir şüpheli ile özel olarak görüşme yapmasını tavsiye etmeyeceğiniz yönündeki önceki ifadenize dayanarak düşündüğümüzde, notun yansıttığının bu olması daha mümkün olmaz mıydı, yani bu tanıklık hakkında tartışmak için sanığın kendisinden çok başkaları ile yapılacak bir görüşme?"</p>

  <p class="calibre9">"İtiraz ediyorum. Bu baştan aşağı varsayım," dedi Kline.</p>

  <p class="calibre9">"Olasılıklar konusunda kabul edildi." Radovich bana serbestlik tanımayı arzu ediyordu, ama bu şekilde değil. Ama tohumlar atılmıştı artık.</p>

  <p class="calibre9">Stobel’i Acosta’yı cinayet mahalli ile ilişkilendirmekte eksik kalan deliller konusuna getirdim. Acosta ya da başka birine ait hiçbir parmak izi bulamadıklarını kabul ediyordu. Buradan çıkarmış olduğu tek sonuç, katilin ortalığı temizlerken çok titiz davranmış olduğuydu.</p>

  <p class="calibre9">"Kurbanın dairesini çevreleyen bölgede yaptığınız araştırmanıza gelince, acaba öğleden sonra ya da akşam, müvekkilimi dairenin içinde veya çevresinde gördüğünü söyleyen bir tanığa rastladınız mı?"</p>

  <p class="calibre9">"Hayır."</p>

  <p class="calibre9">Bunlar açılış açıklamalarımda ortaya koymaya söz vermiş olduğum noktalardı. Hall’un cesedini buldukları sokaktaki tanıklar konusuna girmekten kaçındım. Kline, kızı çöp tenekesinde bulan evsizlerden gelen ifadeler yoluyla ortaya somut hiçbir şey koymadığından, bu konuyu kurcalamak o sorulardan birinin sorulmasına yol açabilirdi.</p>

  <p class="calibre9">"Dedektif Stobel, toplamış olduğunuz kanıtlar arasında sanırım bir de kurbana ait kişisel telefon rehberi bulunuyor değil mi?"</p>

  <p class="calibre9">"Bu doğru."</p>

  <p class="calibre9">"Bu rehberi incelediniz mi?"</p>

  <p class="calibre9">"Gözden geçirdim."</p>

  <p class="calibre9">Kline, rehberi tanılamak için işaretlettirmemişti. Kâtibe defteri getirttim ve savunmanın bir numarası olarak tanımlanırdım. Diğer milyonlarcası gibi, herhangi bir kırtasiyeciden satın alınması mümkün olan kestane renkli rehberi Stobel'e verdim.</p>

  <p class="calibre9">"Brittany Hall’un dairesinde bulduğunuz rehber bu mu?"</p>

  <p class="calibre9">Sayfalarını çevirdi. "O gibi görünüyor."</p>

  <p class="calibre9">"Rehberdeki el yazısını incelediniz mi?"</p>

  <p class="calibre9">"Evet"</p>

  <p class="calibre9">"Kurbanın el yazısı mıydı?"</p>

  <p class="calibre9">Stobel konunun uzmanı olmadığından, buna bir itiraz aldım. Radovich itirazı kabul etti.</p>

  <p class="calibre9">Ona, kendi fikrine göre, defterdeki el yazısı ile Hall’un takvimdeki yazısının aynı görünüp görünmediğini sordum. Başka bir itiraz geldi. Ama Radovich bu itirazı, böyle bir gözlemin, el yazısı çözümleme eğitimi olmadan da sıradan bir insanın doğru olarak yapabileceği şeyler arasında olduğunu söyleyerek reddetti.</p>

  <p class="calibre9">"Benzer görünüyorlardı," dedi Stobel.</p>

  <p class="calibre9">"O halde size göre bu kurbanın, kendi el yazısı ile yazılmış telefon rehberiydi."</p>

  <p class="calibre9">"Öyle düşündüm."</p>

  <p class="calibre9">"Defter ile ilgili özel bir şey fark ettiniz mi?"</p>

  <p class="calibre9">"Ne demek istediğinizi bilmiyorum."</p>

  <p class="calibre9">"Eksik sayfalar var mıydı?"</p>

  <p class="calibre9">"O, evet. Birkaç sayfa," dedi.</p>

  <p class="calibre9">"Hangileri olduğunu hatırlıyor musunuz?"</p>

  <p class="calibre9">O anda not almış olmalıydı. Anılarını tazelemek zorunda kaldı. Deftere tekrar baktı, sayfaları çevirdi ve cildi inceledi.</p>

  <p class="calibre9">"Dört harfe ait sayfalar eksik," dedi.</p>

  <p class="calibre9">"Dört sayfa mı?"</p>

  <p class="calibre9">"Belki de beş gibi," dedi. "Eksik sayfalar A, I, K ve L. L harfi için iki sayfa olabilir gibi görünüyor."</p>

  <p class="calibre9">"Bu sayfalar nasıl çıkarılmış?"</p>

  <p class="calibre9">"Kopartılmışlar," dedi. "Tam cildin kenarından temiz biçimde çıkarılmışlar gibi görünüyor."</p>

  <p class="calibre9">"Bu defterdeki telefon numaralarından herhangi birini araştırdınız mı?"</p>

  <p class="calibre9">"Bu numaralara baktım."</p>

  <p class="calibre9">"Bu defterdeki kişilerden herhangi birini olası şüpheli olarak düşündünüz mü?"</p>

  <p class="calibre9">"Fiilin zamanına itiraz ediyorum," dedi Kline. "Soru belirsiz."</p>

  <p class="calibre9">"Kabul edildi."</p>

  <p class="calibre9">"Dedektif Stobel, Britanny Hail cinayeti araştırmanız sırasında herhangi bir zamanda, bu rehberde adı görülen insanlardan herhangi birini cinayetin şüphelisi olarak düşündüğünüz oldu mu?"</p>

  <p class="calibre9">"Bilmiyorum."</p>

  <p class="calibre9">"Siz cinayeti araştırıyordunuz öyle değil mi?"</p>

  <p class="calibre9">"Evet."</p>

  <p class="calibre9">"Hail’un öldürülmesiyle bağlantılı olarak, bu rehberdeki kişilerden herhangi birini hiç aradınız mı?"</p>

  <p class="calibre9">"Eeee," bir süre düşündü. "Hayır."</p>

  <p class="calibre9">"Herhangi bir tanesini sorgulamak için ziyaret ettiniz mi?" "Hayır." Sonra biraz değiştirerek, "Aramış olduğumu sanmıyorum," dedi. "Birçok insanla konuştuk. Konuşmuş da olabiliriz."</p>

  <p class="calibre9">"Ama onlarla defterde isimleri bulunduğu için konuşmadınız değil mi?"</p>

  <p class="calibre9">"Hayır." Bu konuda emindi.</p>

  <p class="calibre9">"Dedektif Stobel, bu rehberde kaç tane polisin adının geçtiğini bize söyleyebilir misiniz?"</p>

  <p class="calibre9">"Bilmiyorum."</p>

  <p class="calibre9">"Ama birkaç polis memurunun ismini defterde görünce tanıdınız değil mi?"</p>

  <p class="calibre9">"Evet."</p>

  <p class="calibre9">"Bu kişileri tanıyor musunuz?"</p>

  <p class="calibre9">"Evet."</p>

  <p class="calibre9">"Bir dakika alabilir miyim rehberi?"</p>

  <p class="calibre9">Defteri bana verdi. Birkaç sayfa çevirdim.</p>

  <p class="calibre9">"Cari Jenson kim?"</p>

  <p class="calibre9">"Bir polis memuru."</p>

  <p class="calibre9">"Hangi bölümden?"</p>

  <p class="calibre9">"Ahlak masası."</p>

  <p class="calibre9">Birkaç sayfa daha çevirdim: "Alex Turner kim?"</p>

  <p class="calibre9">"Başka bir memur."</p>

  <p class="calibre9">"Ahlak masasına mı bağlı?"</p>

  <p class="calibre9">"Son baktığımda öyleydi."</p>

  <p class="calibre9">"Norman Jefferies kim?"</p>

  <p class="calibre9">"Ahlak masası memuru."</p>

  <p class="calibre9">"Ya Howard Hoag?" En iyisini en sona saklamıştım.</p>

  <p class="calibre9">"Aynı," dedi</p>

  <p class="calibre9">"Bu kişilerin şu anda başkent polis departmanında aktif görevde olup olmadıklarını biliyor musunuz?"</p>

  <p class="calibre9">Sandalyesinden fırlayan Kline buna uluyarak tepki verdi. "İtiraz ediyorum. Sayın yargıç yanınıza gelebilir miyim?"</p>

  <p class="calibre9">Radovich eliyle ikimizi de çağırdı.</p>

  <p class="calibre9">"Sayın Yargıç, jüriyi zehirlemeye çalışıyor," dedi Kline. "Bu polislerin açığa alındığını gayet iyi biliyor."</p>

  <p class="calibre9">"Belki jüri de bilmek ister bunu," dedim.</p>

  <p class="calibre9">"Konuyla ilgisi ne bunun?"</p>

  <p class="calibre9">"Müvekkilimin oyuna getirilmiş olması ve avukatının evine kaçak malı delil olarak yerleştirme girişiminde bulunanlarında aynı polis memurları olması," dedim.</p>

  <p class="calibre9">"Bu konuda kanıt yok," dedi Kline.</p>

  <p class="calibre9">"Aktif görevden alındılar ama," dedim.</p>

  <p class="calibre9">"Sadece soruşturma süresince," dedi Kline.</p>

  <p class="calibre9">"Benimle konuşun," dedi Radovich. "Burada kararları veren kişi benim."</p>

  <p class="calibre9">Kline, polislerin askıya alınmış olmalarının kanıt olarak sunulmasının ilgisiz olacağı yönünde bir başvuru yaptı. Bu jüriyi yanıltabilirdi.</p>

  <p class="calibre9">Karşı koydum ve polis yolsuzluklarının davamızın kalbine giden yol olduğunu söyledim.</p>

  <p class="calibre9">Radovich, ekmeği iki dilime ayırdı, Salomon tarzı. "Açığa alınmayla ilgili sorabilirsin ama nedeni ile ilgili soramazsın."</p>

  <p class="calibre9">Kürsüden, her birimizin elinde yarım somun ekmek, ayrıldık.</p>

  <p class="calibre9">"Dedektif Stobel, jüriye, size kurbanın telefon defterinden isimlerini okuduğum bu memurların halen emniyet müdürlüğünde aktif görevde olup olmadıklarını söyleyebilir misiniz?"</p>

  <p class="calibre9">"Açığa alındılar," dedi Stobel, "soruşturma süresince."</p>

  <p class="calibre9">Jüridekilerin yüzlerini inceledim. Bunu etkisi olmuştu, yüzlerindeki ifade, eğer başka bir şey değilse meraktı. Kline’in masasından belirgin bir inilti yükseldi.</p>

  <p class="calibre9">"Ve kurbanın telefon rehberinde görünen bu memurların her birinin ismi kurbanın kendi el yazısı ile yazılmış görünüyor öyle değil mi?"</p>

  <p class="calibre9">"Öyle görünüyor."</p>

  <p class="calibre9">"Bize Zack Wiley’nin kim olduğunu söyleyebilir misiniz?"</p>

  <p class="calibre9">"Bir polis memuruydu. Öldü," dedi Stobel.</p>

  <p class="calibre9">"Ahlak masasında mı görevliydi?"</p>

  <p class="calibre9">"Evet."</p>

  <p class="calibre9">"Peki nasıl öldü?"</p>

  <p class="calibre9">"Bir uyuşturucu baskınında vurularak öldürüldü," dedi Stobel.</p>

  <p class="calibre9">"Kurban, Brittany Hail, belli ki onu iyi tanıyormuş."</p>

  <p class="calibre9">"İtiraz ediyorum. Tahmin yürütüyor. Sadece ismi defterde yazılı olduğu için," dedi Kline.</p>

  <p class="calibre9">"Kabul edildi. Kelimelerinizi değiştirerek söyleyin," dedi Radovich.</p>

  <p class="calibre9">"Ölü polis memuru Zack Wiley'nin ismi kurbanın telefon defterinde görülüyor, kendi el yazısı ile, öyle değil mi?"</p>

  <p class="calibre9">"Evet.</p>

  <p class="calibre9">"Öyleyse bu polislerin hepsi ahlak masasında aynı ekipte çalıştılarsa birbirlerini tanıyorlardır, değil mi?"</p>

  <p class="calibre9">"Öyle tahmin ediyorum."</p>

  <p class="calibre9">"Ve kurban, Brittany Hail da ahlak masasının gizli operasyonlarında gönüllü yardımcı olarak çalıştığından dolayı bu kişileri tanır mıydı?"</p>

  <p class="calibre9">"Evet."</p>

  <p class="calibre9">"Bayan Hall’un bu memurlardan herhangi biriyle çıkıp çıkmadığını biliyor musunuz?"</p>

  <p class="calibre9">"Bilmiyorum."</p>

  <p class="calibre9">"Araştırmanız sırasında hiç sormadınız mı?"</p>

  <p class="calibre9">"Hayır."</p>

  <p class="calibre9">"Neden? Çok yerinde bir soru olmaz mıydı?"</p>

  <p class="calibre9">"Çok gerekli değildi."</p>

  <p class="calibre9">"Brittany Hall’un kıskanç bir âşık tarafından öldürülmüş olması mümkün değil mi?"</p>

  <p class="calibre9">"Bu yönde bir kanıt yoktu," dedi Stobel.</p>

  <p class="calibre9">"Sormadıysanız nasıl biliyorsunuz?"</p>

  <p class="calibre9">"Sormadık çünkü anlamsız olurdu."</p>

  <p class="calibre9">"Yani siz hâlâ kurbanın o küçük defterde listelenen adamlardan biriyle çıkıp çıkmadığını bilmiyor musunuz?"</p>

  <p class="calibre9">"Hayır."</p>

  <p class="calibre9">"Eğer Bayan Hail o adamlardan biriyle çıkmış olsaydı, bu sizin için önemli olur muydu?"</p>

  <p class="calibre9">"Belki. Koşullara bağlı olarak."</p>

  <p class="calibre9">"Eğer Bayan Hall'un onlardan biriyle cinayet gecesi bir randevusu olsaydı bunu kayda değer bulur muydunuz?"</p>

  <p class="calibre9">"İtiraz ediyorum. Kanıtlanamayacak gerçekler üstüne varsayımda bulunuyor," dedi Kline. Bu sorgulamaya bir an evvel son verdirmek istiyordu.</p>

  <p class="calibre9">"Kabul edildi," dedi Radovich.</p>

  <p class="calibre9">"Dedektif, bu küçük defterde ismi olan memur Wiley'nin ölümü ile ilgili, sürmekte olan bir soruşturma olup olmadığını biliyor musunuz?"</p>

  <p class="calibre9">"Buna itiraz ediyorum," dedi Kline. "Konu dışı."</p>

  <p class="calibre9">"Eğer Brittany Hail, Wiley’nin ölümü hakkında diğerlerinin otoritelerin öğrenmesini istemediği bir şey biliyor idiyse, konu dışı değil."</p>

  <p class="calibre9">Radovich durmam için elini kaldırdı, sert bir bakış fırlattı ve ikimize de kürsüye, yanına gelmemizi işaret etti.</p>

  <p class="calibre9">Oraya ulaştığımda beni bekliyordu. "Bay Madriani, görüşünüzü bildirmeden önce itiraz konusundaki kararımı bekleseydiniz çok memnun olurdum."</p>

  <p class="calibre9">O anda bunu yapamayacağım çok açıktı.</p>

  <p class="calibre9">"Özür dilerim Sayın Yargıç."</p>

  <p class="calibre9">"Bir daha olmasın," dedi Radovich.</p>

  <p class="calibre9">"Jürinin bunu dikkate almaması için talimat vermenizi istiyorum." dedi Kline. "Hall’un bu türden bir şey bildiğine dair kanıt yok."</p>

  <p class="calibre9">Radovich bana baktı. "Kanıt olarak sunacağınız bir şey var mı?"</p>

  <p class="calibre9">"Wiley vurulduğunda yanında olan polislerden bazılarını tanıyordu. Defterinde gözüküyor."</p>

  <p class="calibre9">"Ne olmuş yani?" dedi Kline. "Bir şey bildiğine dair bir kanıt yok ki."</p>

  <p class="calibre9">Radovich kaşlarını kaldırarak bana baktı, daha fazlasını bekliyordu. Beklediği gelmeyince itirazı kabul etti.</p>

  <p class="calibre9">"Bağlantılı olduğuna dair bir kanıt olmadığı sürece artık Wiley soruşturması ile ilgili hiçbir şey duymak istemiyorum. "Beni iyi anladınız mı?"</p>

  <p class="calibre9">İsteksiz bir şekilde başımı olur anlamında salladım. Bizi yerlerimize gönderdi.</p>

  <p class="calibre9">"Jüri, savunma avukatının son yorumunu dikkate almasın, sanki hiç duymamışsınız gibi," dedi Radovich. "Bu tanığa soracağınız başka sorunuz var mı?"</p>

  <p class="calibre9">Harry ile kısa bir görüşme yaptım, sonra başımı kaldırdım. "Sanırım bu kadar."</p>

  <p class="calibre9">"Bir ara versek iyi olacak," dedi Radovich.</p>

  <p class="calibre9">Sonra birden aklıma geldi. "Bir soru daha, Sayın Yargıç, eğer mümkünse."</p>

  <p class="calibre9">"Tek bir soru," dedi yargıç.</p>

  <p class="calibre9">"Dedektif Stobel. Katilin Bayan Hall’un cesedini neden dairesinden sokaktaki çöp tenekesine taşıdığını biliyor musunuz?"</p>

  <p class="calibre9">"Paniğe kapılmış olabileceğini düşünüyoruz."</p>

  <p class="calibre9">"Paniğe mi kapılmış?"</p>

  <p class="calibre9">"Paniğe kapılan insanlar çılgınca şeyler yaparlar," dedi</p>

  <p class="calibre9">"Evet. Suç mahallinden kaçarlar. Kanıt düşürürler. Bir dostlarına itirafta bulunabilirler. Ama genellikle bir neden olmadıkça cesedi beraberlerinde götürmezler."</p>

  <p class="calibre9">"Bu bir soru mu," dedi Radovich.</p>

  <p class="calibre9">"Götürürler mi?" dedim.</p>

  <p class="calibre9">Stobel’in yüzündeki ifade, şu anda milyonlarca ifade edilemeyen, kelimelere döküldüğünde hiçbiri yeterince akla yalan olmayacak yanıtla doluydu.</p>

  <p class="calibre9">Sonunda, "Bilmiyorum," dedi.</p>

  <p class="calibre9">"Teşekkür ederim." Benim düşündüğüm de buydu. İddianamelerinde gittikçe büyüyen bir delik, yanıtını bulamadıkları bir şey. Eğer Acosta kızı öldürdüyse, cesedi neden taşımıştı?</p>

  <p class="calibre9">---</p>

  <p class="calibre9" id="filepos704472"><span class="calibre10"><span class="bold">BÖLÜM 21</span></span></p>

  <p class="calibre9">BENİ RAHATSIZ EDEN İKİ ŞEY VAR," dedim. Bunlar tezimizin ortasında su mayını gibi yüzen, önceden kestirilemeyen etkenlerdi.</p>

  <p class="calibre9">Acosta ile mahkeme binasının derinlerindeki muhafaza hücrelerinden uzaktaki küçük avukat görüşme odalarından birinde elimizden geldiğince iyi bir öğlen yemeği yiyorduk. Yağmurun tel örgünün ve demir parmaklıkların ötesindeki pencereye çarparken çıkardığı tıkırtıyı duyabiliyordum.</p>

  <p class="calibre9">Biz otururken toplantı odasına açılan kapı hâlâ açıktı. Armando neşeli bir ruh hali içindeydi. Aylar süren hazırlıktan sonra, sonunda onların tezini yerle bir etmeye başlamış olduğumuz inancı onu neşelendirmişti. Sekreterimin bizim için caddenin aşağısındaki bir büfeden, yanında bir karton patates salatası ile birlikte almış olduğu çavdar üstü mısırlı biftek sandviçinden başını kaldırıp bana baktı.</p>

  <p class="calibre9">"Bunu denemelisiniz," dedi. "Gerçekten çok güzel." Kâğıt torbanın içinde bir kaşık bulamadığı için tek parmağı ile tadına baktığı patates salatasını gösteriyordu.</p>

  <p class="calibre9">"Her şeyin çok iyi gitmekte olduğunu sanıyordum," dedi. "Sorun nedir?"</p>

  <p class="calibre9">Ben yanıtlamadan önce sözümü kesti ve ilk adı ile seslendiği hapishane korumasına bir emir verdi.</p>

  <p class="calibre9">"Jerry, bana plastik bir kaşık bulur musun?" dedi. "Ha, bir fincan da kahve." Acosta, koruma görevlisine, adam sanki garson üniforması giymiş, kolunda peçetesi ile masamızın etrafında dönüyormuş gibi davranıyordu.</p>

  <p class="calibre9">"Ya siz? Kahve?" dedi.</p>

  <p class="calibre9">"Ben iyiyim," dedim.</p>

  <p class="calibre9">"Sadece bir tane," dedi koruma görevlisine.</p>

  <p class="calibre9">Acosta, profesyonel yaşamının büyük bölümünü mahkeme salonlarının ardındaki bu özel koridorlarda geçirmişti. Nazikti, ama yine de korumalara mahkemedeki odacıya davrandığı gibi davranıyordu. Adamları içeri dışarı koşuşturuyor, ilk isimlerini söyleyerek onu bunu getirtiyor, taşıtıyor ve her seferinde gülümsüyordu. Yeterince tuhaf olan, onların bunu kabul ediyor gözükmeleriydi. Bunun alışkanlıktan mı, yoksa devlet memurlarına has hayatta kalma içgüdüsünden mi, yani Cevizkafa’nın bu badireyi atlatıp karşılarına bütün önceki ihtişamıyla geri dönüp dönmeyeceğinin belirsizliğinden mi kaynaklandığım anlayamadım. Her neyse.</p>

  <p class="calibre9">Jerry kahve ve kaşıkla geldi, sonra kapıyı kapatıp gitti.</p>

  <p class="calibre9">"Evet, sorununuz ne?" dedi Acosta.</p>

  <p class="calibre9">"Hala katilin cesedi neden taşıdığını anlayamıyorum," dedim. "Bu kesinlikle anlamsız. Eğer kız başka birinin evinde öldürülmüş olsaydı anlayabilirdim. Ama neden kızın kendi dairesinden taşımış?"</p>

  <p class="calibre9">Çiğnerken başını hafifçe eğdi, biraz sandviçine, biraz da şu anda ortaya atmış olduğum önemli soruna. Sonunda bunun anlamsız olduğunu kabul etmek zorunda kaldı.</p>

  <p class="calibre9">"Özellikle katil, parmak izleri dışında, kanıtları temizlemek için hiçbir çaba göstermemiş olduğu için," dedi, "ve cinayetin o dairede işlenmiş olduğu açıkça belli iken. Ama bu hâlâ onların sorunu, bizim değil."</p>

  <p class="calibre9">Benim derdim, onların bize faydası olmayacak bir yanıt bulabilecek olmalarıydı. Bu yanıtın ne olabileceğini kestiremiyordum. Bunu ona söyledim.</p>

  <p class="calibre9">"Dostum, çok fazla sorun için önceden tasalanıyorsunuz," dedi. "Bir katilin mantıklı davrandığını en son ne zaman görmüştünüz?" Acosta polislerin, katilin paniğe kapılmış olabileceği yorumunu destekler görünüyordu.</p>

  <p class="calibre9">"Ben olsaydım, cesedi beraberimde götürmezdim," dedim</p>

  <p class="calibre9">"Jürinin karşısına iyi bir açıklama ile çıkmak zorunda kalabilirler belki," dedi, "ama bu sizin yapmanız gereken bir şey değil, benim de." Bu onu ilgilendiren bir şey değilmiş gibi yemeye devam etti.</p>

  <p class="calibre9">"İki şey olduğunu söylemiştiniz. Diğer problem nedir? Bundan biraz istemediğinizden emin misiniz?" Kaşığı salataya daldırdı.</p>

  <p class="calibre9">Başımı hayır anlamında salladım. "Hall’un takvimindeki içinde adınız geçen not." Sandviçimin paketini açtım ve masanın üstünde, tabağın içinde açık halde bıraktım.</p>

  <p class="calibre9">"Hımmm." Çiğnerken çenesinden aşağı doğru hardal akmaya başladı. Sarı maddeyi kravatına ulaşmadan önce bir peçete ile yakaladı.</p>

  <p class="calibre9">"Bu konuyu ele alışınızın ustaca olduğunu söylemem gerek," dedi. Peçeteyle biraz daha silindi. "Hall’un benim davamla ilgili olarak başkaları ile görüşmüş olduğu yorumunuz. Hiç şüphe yok ki böyle olmuştur," dedi.</p>

  <p class="calibre9">"Jüriye alternatif bir kuram sundum," dedim. "Ama sunmuş olduğum seçeneğin en iyisi olduğundan emin değilim."</p>

  <p class="calibre9">Varmış olduğum sonucun kokusu masanın üstünde, ikimizin arasında sürükleniyordu. Bu koku onun sandviçindeki dere otunun kokusundan daha keskindi.</p>

  <p class="calibre9">Aniden çiğnemeyi kesti ve koyu renkli kaşlarını kaldırarak bana baktı.</p>

  <p class="calibre9">"Yeterince açık olmadığımı mı düşünüyorsunuz?" dedi. "Bazı şeyleri saklıyor muyum sizce?"</p>

  <p class="calibre9">"Ben bir sürprizle karşılaşmak istemiyorum sadece."</p>

  <p class="calibre9">Avuç içini bana çevirerek elini kaldırdı. "Size yemin ederim. O öğleden sonra, o akşam, ya da herhangi başka bir zaman o dairede değildim. Oraya hayatımda hiç gitmedim," dedi. "Annemin mezarı üstüne." Elini kalbinin üstüne koymuştu.</p>

  <p class="calibre9">"O zaman, siz bu nottan ne anlam çıkarıyorsunuz?"</p>

  <p class="calibre9">"Sizin çıkardığınızla aynı," dedi. "Muhtemelen kızın başka birileriyle görüşmesi olduğunu hatırlatması için kendine yazdığı bir not. Bu alışılmadık bir şey değil," dedi. "Bu tür bir davada savcı onunla konuşmak istemiştir. Ben ünlü biriyim. Doğru, bu sadece basit bir suç olmuş olabilir, ama yine de önemli bir davaydı. Polis, onunla ifadesinin düzgün olduğundan emin olmak için konuşmak isteyecekti. Özellikle burada olanları kıza anlattıktan sonra." Sözlerinin etkisini artırmak için başparmağını masaya vurdu.</p>

  <p class="calibre9">Ben söylediğinin anlamını kavramaya çalışırken sandviçini tabağa bıraktı.</p>

  <p class="calibre9">"Unutmayın, beni oyuna getirdiler," dedi. "Tabii ki kızın tanıklık sırasında falso yapması, yanlış bir laf etmesi olasılığı onları sinirlendiriyordu. Bütün davayı bozacak tutarsız bir açıklama, utanç verici olmanın ötesinde bir rezalete neden olabilirdi. Sonunda suçlanan kişiler kendileri olabilirlerdi."</p>

  <p class="calibre9">"Ama notun üstünde neden sadece sizin isminiz var?"</p>

  <p class="calibre9">"Belki de kızın takvimine böyle gizemli kayıtlar düşme alışkanlığı vardı. Kim bilir?"</p>

  <p class="calibre9">Aslında Hall’un Lenore ile savcının ofisinde buluştuğu gün için düşmüş olduğu bir not olup olmadığını görmek için takvime bakmıştım. Dava ile ilgili bir görüşmenin olduğunu bildiğim tek tarih buydu. Hail bu görüşme için de not düşmüştü. Ama bu not Acosta’ya değil, görüşmeleri için belirlenen saat ile birlikte Kline’a gönderme yapıyordu. Bundan başka, hepsi önemli olan, soruşturmaları süren polislerden ikisi ile ilgili olanlar da dâhil, çeşitli benzer kayıtlar vardı.</p>

  <p class="calibre9">Kline’in bunları bulup iddiamı çürütmek için jüriye söz etmemiş olmasından mutluydum. Ama soru hâlâ yanıt bekliyordu. Neden Hail öldüğü gün Acosta’nın ismini kullanmıştı?</p>

  <p class="calibre9">* * *</p>

  <p class="calibre9">Biz buna konuşma dilinde "ölüm hırıltısı" deriz. Kullanıla kullanıla hayal dünyasına geçmiş ve birçoklarının artık gerçek bir biyolojik olgu olduğuna inanmadığı terimlerden biridir. Aslında gerçektir.</p>

  <p class="calibre9">Adli tıp uzmanları, ölüm hırıltısının ölümün ardından kandaki asit miktarının artmasıyla ses tellerinin bulunduğu bölgede oluşan istemsiz kasılmalar sonucu meydana geldiğini söylediler. Bu ses, ölümden sonra herhangi bir zamanda kurban tarafından çıkarılan yüksek sesle havlama ya da kulak tırmalayıcı çığlık olmak üzere, farklı biçimlerde tanımlanabiliyordu.</p>

  <p class="calibre9">Bugün üzerinde tartışılan konu, Brittany Hall’un ölüm hırıltısının ne zaman meydana geldiğiydi.</p>

  <p class="calibre9">Tanık kürsüsündeki kişi, merkez ilçe adli tıp uzmanı Doktor Simon Angelo’ydu. Kırk yaşlarında ve ufak tefek bir adam olan doktorun kel kafasındaki bir tutam gri saç başını tepesi kırpılmış bir bulut gibi sarıyordu. Köşeli ve dar yüzünde, ayrık çene ve içeri çökük koyu renk gözler gibi keskin özellikler vardı. Bu şehirdeki her savunma avukatı için o, şeytanın doktoruydu.</p>

  <p class="calibre9">Şu anda Brittany Hall’un üst kat komşusunun, öldüğü gece yedi buçuk ile sekiz arası bir zamanda, kurbanın bağırdığını nasıl duymuş olduğuna dair eyaletin bulduğu açıklamayı taş gibi ifadesiz bir şekilde anlatmaktaydı. Hall’un takvimindeki, Acosta ile dört buçukta olduğu iddia edilen görüşme ile yedi buçuktan sonra duyulan çığlık arasındaki boşluğu kapatma gerekliliği Kline için bir sorun olmuştu.</p>

  <p class="calibre9">Angelo, savcılığın zaman konusunda belirgin bir çelişkiye düşmesini engellemek için elinden gelen her türlü yardımı yapıyordu. Yanıtı basitti: Hall’un sonradan attığı çığlık, yüksek sesli, büyük bir ölüm hırıltısıydı.</p>

  <p class="calibre9">"Doktor Angelo, sizin uzman tıbbi görüşünüze göre," dedi Kline, "kandaki asit miktarının sizin ölüm hırıltısı olarak tanımladığınız bu sesi çıkarmak için gerekli düzeye gelmesinin hayli zaman alabileceği düşünülebilir mi?"</p>

  <p class="calibre9">"Bu mümkün," dedi Angelo. "Duruma göre değişiklik gösterebilir."</p>

  <p class="calibre9">"Üç saat kadar uzun bir zaman alabilir mi?"</p>

  <p class="calibre9">"Ben iki saat kadar diyebilirim," dedi Angelo.</p>

  <p class="calibre9">"Diyelim ki katil kurbanın dairesine geldi, örneğin, öğleden sonra dört buçukta. Konuştular, belki tartıştılar. Ve diyelim ki beş buçuk civarında kavga ettiler ve kurban öldürücü bir darbe aldı. Ölüm hırıltısının o gece yedi buçuk civarında bir saate kadar duyulamayacağını söylememiz mümkün mü?"</p>

  <p class="calibre9">"Bu mümkün."</p>

  <p class="calibre9">Sonra Kline, dikkatini Angelo’nun sadece çok geniş parametreler içinde belirlenebileceğini söylediği ölüm zamanına çevirdi.</p>

  <p class="calibre9">"Ne kadar geniş?" dedi Kline</p>

  <p class="calibre9">"En iyi tahminime göre, ölüm öğleden sonra üç buçuk ila o akşam dokuz buçuk arası bir zamanda meydana gelmiş.</p>

  <p class="calibre9">"Bundan daha kesin bir şey söyleyemiyor musunuz?"</p>

  <p class="calibre9">"Hayır. Maalesef, bu zaman çerçevesinde kurbanın katil dışında başka birisiyle bilinen bir teması yok, bu yüzden tahmin aralığımızı daraltmamız çok zor."</p>

  <p class="calibre9">Küçük Kimberly için zamanın anlamsız bir kavram olduğu belliydi. Ondan ne kadar az şey öğrenebildiklerinin ölçüşüydü bu. Kız onlara bu konuda bile yardım edememişti.</p>

  <p class="calibre9">Bilimsel yöntemlerden konuşuyorlardı. Göz sıvıları, ölüm sonrası akciğer ısısı araştırması, midedeki maddelerin analizi. Bütün bunlar yararlı şeylerdi ama ölüm zamanını belirlemek için kesin bir bilgi sağlamıyorlardı.</p>

  <p class="calibre9">"Cesedin dışarıda, yabancı elementlerin etkisine açık halde bulunması ve araştırmanın erken safhaları sırasında bu halde birkaç saat kalmış olması, tahminde bulunmayı çok daha zor hale getiriyor," dedi doktor.</p>

  <p class="calibre9">Kline, daha sonra dikkatini bu tanıkla ilgili ana konuya olay yeri fotoğraflarına ve otopsi resimlerine çevirdi. Bunlar, yetmişten fazla resim içinden ayıklanmış ve bir çoğunun jüri üstündeki olası etkisi ölümcül olabilecek yirmi üç adet resimdi. Kapalı kapılar ardında iki günden fazla bir süre, jürinin hangi resimleri görebileceğinin tartışmasını yapmıştık. Kazanabildiğim tek zafer, bazı zemin fotoğraflarının gereksiz olduğunu ve dışarıda bırakılması gerektiğini mahkemeye kabul ettirebilmek olmuştu.</p>

  <p class="calibre9">"Doktor Angelo, size bir fotoğraf göstereceğim ve tanımlamanızı isteyeceğim." Kline bu resimleri numaralamış ve bir dizi kopyayı bize ve yargıca vermişti. Başka bir grup resim, jüri bölmesinin önünde bir şövalenin üstünde üç sıralı kolonlar halinde dizilmişti. Resimlerin her birinin üstü bir kâğıtla kapatılmıştı. Resim delil olarak kaydedileceği zaman bu kâğıt kaldırılıyordu.</p>

  <p class="calibre9">Angelo resmi Kline’dan aldı ve kısaca inceledi.</p>

  <p class="calibre9">"Evet, bu benim emrimle çöp tenekesinin içinde çekilen ve cesedin bulunduğu andaki durumunu ve konumunu belgeleyen fotoğraf."</p>

  <p class="calibre9">Hall’un cansız bedeni, tenekenin içine atıldığında korkunç bir biçimde bükülmüştü. Vücudu oyuncak bez bebek gibi sırtının üst tarafından eğrilmişti ve hem sırtı hem de yüzü kameraya dönüktü. Bir kalçası plastik çöp torbaları yığını yüzünden yukarıya doğru itilmişti. Kısmen çıplak olan vücudunun bölümleri sarılı olduğu battaniyenin kenarlarından dışarı çıkmış görünüyorlardı.</p>

  <p class="calibre9">Kline, öteki resme geçti. Bu kez, battaniye alınmış ve bir bölümü giysili olan tüm vücut, bir havluyla örtülü olan başın bir bölümü dışında ortaya çıkarılmıştı. Aynı yöntemle doktora resmi teşhis ettirdi. Bu can sıkıcı işleme bir saatten fazla süre devam etti. İki noktada yargıç, jüri üyelerinden bazıları kendilerini iyi hissetmediği için kısa bir ara vermek zorunda kaldı. Otopsi sırasında çekilmiş bir açık kafatası resmini gören jüri üyelerinden bir tanesi, az kalsın deniz tutmuş turist gibi jüri tırabzanının üstünden salona kusacaktı.</p>

  <p class="calibre9">Kline bitirdiği anda, jüri üyeleri arasında kendini kötü hissetmeyenlerden bizim masaya doğru yönelmiş kızgın bakışlar gelmeye başladı. Acosta artık öğlen olduğu kadar neşeli değildi; Bir duruşmanın gelgitleri bunlar.</p>

  <p class="calibre9">"Kurbanın başındaki yaraları incelediniz mi doktor?"</p>

  <p class="calibre9">"Evet."</p>

  <p class="calibre9">"Ölüm nedenine dair bir karar şekillendirdiniz mi?"</p>

  <p class="calibre9">Bunu yanıtlamak için Angelo, insan kafatasının şemasını gösteren ve kaldırıldığında altında beynin kemikaltı yapısı görülebilen bir dizi asetat tabakaya başvurdu.</p>

  <p class="calibre9">"Benim fikrime göre ölüm, kafatasının ön kemiğine üst üste yapılan güçlü vuruşlar sonucunda oluşan kırılma sonucu meydana gelmiş, işte şuraya," dedi. Konuşma dilinde alın olarak tanımladığımız, sol gözün hemen üstündeki kafatası bölümünü işaret etti</p>

  <p class="calibre9">"Bunun sonucunda, sol göz çevresinden saç çizgisinin üstündeki kafatası bölgesinin ortalarına kadar uzanan yaklaşık altmış beş milimetre uzunluğunda bir kırık oluşmuş." Çizimde alnın üstündeki bölgeyi gösterdi.</p>

  <p class="calibre9">"Kırılan kafatasının, bazıları oldukça keskin olan parçaları beynin ön yuvarlağındaki bölümün içine gömülmüş ve peş peşe gelen darbeler, bu bölgedeki beyin dokusunda şiddetli yırtılmalara neden olmuş. Büyük miktarda kan kaybı ve önemli ölçüde beyin sıvısı akıntısı oluşmuş. Bunları takiben beyinde oluşan genel şişme nihayet ölümü getirmiş."</p>

  <p class="calibre9">"Ölüm aniden olmamış mı?"</p>

  <p class="calibre9">"Bana göre, hayır: Ama kurban, kafatasının kırılmasına yol açan darbeyi aldığı andan itibaren bilincini kaybetmiştir."</p>

  <p class="calibre9">"Ölümün aniden olmadığını nasıl söyleyebiliyorsunuz doktor?"</p>

  <p class="calibre9">"Kurbandan beyin dokusu örnekleri aldım. Bunlar beyin zarı dokusu örnekleriydi, yaranın yakınındaki beyin bölümünün dış çeperi. Mikroskop altında yaptığım analizlerde bu dokularda kanamadan kaynaklanan renk değişikliği belirtileri tespit ettim. Bunlar, ilk yaralanmalar meydana geldikten sonra bu dokularda kanama olduğu anlamına geliyordu."</p>

  <p class="calibre9">"Buna dayanarak kurbanın ilk yaraları aldıktan sonra en azından kısa bir süre canlı kaldığını söyleyebilir misiniz?"</p>

  <p class="calibre9">"Doğru. Eğer kan basıncı ilk darbeden sonra, kalp pompalamayı durduracağı için, sıfıra düşmüş olsaydı, negatif kan içişi olurdu ve bu dokularda renk değişikliği olmazdı."</p>

  <p class="calibre9">"Doktor, kurbanın dairesini görme fırsatınız oldu mu?"</p>

  <p class="calibre9">"Evet"</p>

  <p class="calibre9">"Bu ölümcül yaraya neden olan alet ya da aletler hakkında bir fikriniz var mı?"</p>

  <p class="calibre9">"Olay yerinde, kurbanın yaşadığı yerin salonunda yaptığım incelemeye göre kesin bir kanıya sahibim. Ölümcül yaralanmalar, peş peşe gelen darbelerle, kurbanın başının, odadaki alçak masanın keskin metal köşesine vurulması nedeniyle olmuş."</p>

  <p class="calibre9">Kline, iki tane görevliye Hall’un dairesinden alınan masayı getirtip mahkeme salonunun ortasındaki boşluğa koydurttu. Angelo masayı teşhis etti. Masa birbirine kaynakla tutturulmuş demirdendi. Üstü yeşil bir cilayla kaplanmıştı. Yükselen kenarları yaprak şeklinde biçimlendirilmişti ve yaprakların uçları mızrak ucu gibi sivriydi. Görevliler, kolaylık olsun diye, üstündeki ağır camı masadan ayrı taşıyorlardı. Kline, tıbbi uzmandan jüri için bu darbelerin nasıl vurulduğunu gösteren bir canlandırma yapmasını istedi. Kline bu amaçla ofisindeki sekreterlerinden birini getirmişti. Kadın vücut yapısı olarak hatta saçlarının rengine kadar şaşılacak derecede Hall’a benziyordu.</p>

  <p class="calibre9">Bunu daha önceden prova ettikleri açıktı. Kadın masayla ilişkili olarak nerede duracağını çok iyi biliyordu. Hareketlerin hepsi önceden planlanmıştı.</p>

  <p class="calibre9">"Saldırgan, şu şekilde kurbanın arkasında durmuş," dedi Angelo. "Ellerini kurbanın boynuna bu biçimde yerleştirmiş." Angelo iki baş parmağını da kadının ensesine bastırdı. Her iki elinin parmaklan boğazının çevresini uçları öndeki âdemelmasının yarıma gelecek şekilde kavradı.</p>

  <p class="calibre9">"Kurbanın boynunda ancak birisi kurbanı bu şekilde sıkı kavradığında kalabilecek izlere uyan raptetme yaraları bulduk," dedi Angelo.</p>

  <p class="calibre9">"Devam etmeden önce, Doktor," Kline onu durdurdu.</p>

  <p class="calibre9">"Kurbanın boynunun sol tarafında, bu yara izlerinin olduğu bölgede sıyrıklar gözlemlediniz mi?"</p>

  <p class="calibre9">"Evet."</p>

  <p class="calibre9">"Bu sıyrıklara neyin neden olabileceği hakkında bir fikriniz var mı?"</p>

  <p class="calibre9">"Boyundaki konumundan ve dokulardaki çürümeden dolayı, bu sıyrıklar ölümden önce, saldırgan arkadan kurbanın boynunu kavradığı ve ona hâkim olmaya çalıştığı sırada oluşmuş yaraların bir bölümü," dedi Angelo. "Benim kanıma göre, bunlar, muhtemelen saldırganın üçüncü parmağına taktığı bir yüzük nedeniyle oluşmuşlar. Buraya." Sol elinin yüzük parmağını kaldırdı.</p>

  <p class="calibre9">Savcının verdiği mesajı anlamak o kadar da zor değildi. Katilin evli bir adam olduğunu söylemeye çalışıyordu.</p>

  <p class="calibre9">Titrememe neden olan hareketi sadece gözümün ucuyla görmüştüm. Acosta, bilinçsizce sol elini masanın üstünden çekip aşağıya kucağına almıştı. Bu bütünüyle, esnemek gibi farkında olmadan yapılan masumane bir tepkiydi. Ama baktığımda başlangıçta en az beş, daha sonra gittikçe artan sayıda jüri üyesinin bu hareketi fark ettiğini gördüm. Bunlar, bir duruşmada kanıtlardan daha lanetleyici olabilen ince ayrıntılardı.</p>

  <p class="calibre9">"Gösterinize devam edebilirsiniz," dedi Kline.</p>

  <p class="calibre9">Angelo, yardımcısına dizlerinin üstünde pozisyon almasını söyledi. Kadının başı masanın kenarından otuz santimden daha az uzaklıktaydı.</p>

  <p class="calibre9">Jüri bölmesindekilerin hepsi gözlerini dikip gösteriyi izlemeye başladılar.</p>

  <p class="calibre9">"Arkadan saldırıya uğradıktan sonra kurbanın masanın kenarına yakın bir yere düştüğüne inanıyoruz, kabaca şu konumda." dedi Angelo. "Başı bir köşenin keskin kenarının yakınındaydı. Burası." Gösterdi.</p>

  <p class="calibre9">"Daha sonra masaya doğru birkaç santim sürüklenmiş. Dizlerinde ısıdan meydana gelen sıyrıklar bulduk. Bu sıyrıklar kurbanın halıda sürüklendiğini gösteriyor. Saldırgan daha sonra kurbanın kafasını masanın kenarına doğru ittirmiş." Bunu taklit ederken kadının kafasını masaya doğru birkaç kere hafifçe itti. Sahne gördüğüm Güney Denizleri resimlerine benziyordu: Ada yerlileri kuma gömülmüş keskin bir bambu ağacı parçasının üstünde Hindistan cevizi soyuyorlar. Bu sahneden ciddi şekilde etkilenen bazı jüri üyeleri notlar aldılar.</p>

  <p class="calibre9">"Teşekkür ederim," dedi Kline ve Angelo’yu tekrar tanık sandalyesine aldı.</p>

  <p class="calibre9">"Doktor, profesyonel görüşünüze göre, burada, mahkemede gösterdiğiniz şekilde, kurbanın kafasının masaya kaç kere çarptığı hakkında bir fikir oluşturdunuz mu?"</p>

  <p class="calibre9">"Ceset üstünde yaptığım muayeneye ve sıçramış kan izi kanıtlarına dayanarak, sekiz ya da on kere olduğunu söyleyebilirim."</p>

  <p class="calibre9">"Sıçramış kan izi kanıtı ile ne demek istediğinizi açıklar mısınız?"</p>

  <p class="calibre9">"Sıklıkla karşılaştığımız, sıçrayan kanın meydana getirdiği bir şekil vardır. Bu genellikle yay şeklinde, duvar ya da tavan gibi bir hedefe savrulan kavisli bir izdir. Alışılmış durumlarda kanın bir boru ya da demir bir çubuk gibi ağır aletlere bulaşması yüzünden oluşur. Alet sonraki darbe için arkaya doğru kaldırılırken silahın üstündeki kan çevreye sıçrar, örneğin tavana. Bu izlerin açısını ve izlerin sayısını inceleyerek darbelerin sayısını, muhtemel vuruş şiddetini ve her vuruş sırasında saldırganın bulunduğu konumu belirlemek mümkündür."</p>

  <p class="calibre9">"Bunların hepsini Brittany Hall’un dairesindeki olay yerinde bulduğunuz kana bakarak söyleyebilir misiniz?"</p>

  <p class="calibre9">"Evet. Olay yerinde sıçramış kan izleri çok belirgindi, yalnız bu sefer ağır bir cisimden değil, kurbanın masanın kenarına çarpan kafasından kaynaklanmışlardı. Salonun duvarında ve masanın yanındaki halının üstünde arka arkaya sıçramış kan izleri bulduk."</p>

  <p class="calibre9">"O halde sizin tıbbi görüşünüze göre bu, kurbanın kafasını kaza ile çarptığı bir düşüş değildi."</p>

  <p class="calibre9">"Kesinlikle hayır."</p>

  <p class="calibre9">Angelo daha da öteye giderek, darbelerin saldırganın sağ tarafından daha kuvvetli biçimde geldiğinin görülmesi nedeniyle katilin sağ elini kullandığını söyledi.</p>

  <p class="calibre9">"Kurbanda bu özel yaraların oluşması ne kadar zaman almıştır, ilk darbeden son darbeye kadar, bir fikriniz var mı doktor?"</p>

  <p class="calibre9">"Saniyeler kadar, bir dakikadan az."</p>

  <p class="calibre9">"Öyleyse siz bu olayın çok mu hızlı gerçekleştiğini düşünüyorsunuz?"</p>

  <p class="calibre9">"Evet."</p>

  <p class="calibre9">"Ölümün sizin burada tanımladığınız şekilde meydana gelişi sırasında kurbanın beklemediği bir anda saldırıya maruz kaldığını söylememiz tutarlı olur mu?"</p>

  <p class="calibre9">"Evet."</p>

  <p class="calibre9">"Saldırganın kurbandan daha iri olduğunu söylememiz uygun mudur?"</p>

  <p class="calibre9">"Bana göre, evet."</p>

  <p class="calibre9">Hall’un nasıl öldüğü konusunda bir anlaşmazlık yoktu. Bizim kendi uzmanlarımız da Angelo’nun senaryosunu aynen kabul ediyorlardı. Laboratuvar uzmanları masanın cam yüzeyinin üstündeki beyin sıvısını tanımlamışlardı. Hall’a arkadan saldırılmış olduğu gerçeği iki olasılığı beraberinde getiriyordu: Birincisi, Hall’un ummadığı birisi tarafından gafil avlanmış olduğu. İkincisi, daha mümkün olan, katile onu hırslandıracak bir şey, belki arkası ona dönükken bazı horlayıcı sözler, söylemiş olabileceği. Savcılık iddianamesinin erken aşamalarında çağrılan bir psikolog, olay yerinin durumunun katilin aşırı hırslanmış olduğunu gösterdiği yönünde tanıklık yapmıştı. Bu onların, Acosta’nın para karşılığı yatma teklifi suçlamasını geri almadığı için Hall’a saldırdığı kuramı ile uyumluydu şüphe yok ki.</p>

  <p class="calibre9">Cinsel saldırı ile ilgili soruları çabucak sorup geçtiler. Kline’a göre kurbanın içinde, üstünde ya da iç çamaşırlarında sperma sıvısına rastlanmamış, kurbanın cinsel bölgesinde herhangi bir yaralanma olmamıştı. Kline daha sonra Angelo’yla konuşacağı, gündemindeki son konuya geçti.</p>

  <p class="calibre9">"Doktor," dedi. "Kurbanı muayene ettiğinizde vücudunda size göre alışılmadık ya da önemli başka yaralar buldunuz mu?"</p>

  <p class="calibre9">"Bir şey vardı," dedi Angelo. "Kurbanın ayağının tabanından küçük bir cam kırığı parçası çıkarıldı."</p>

  <p class="calibre9">"Yaralanma sırasında çıplak ayaklı mıymış?" diye sordu Kline.</p>

  <p class="calibre9">"Öyle görünüyor."</p>

  <p class="calibre9">"Acaba bu camla ilgili bir bulguya rastlayabildiniz mi?"</p>

  <p class="calibre9">"Evet. Bu bir gözlük camı parçası, bir erkeğin olay yerinde bulunan gözlüğüne ait. Kırık parça mercekteki eksik bölüme tıpatıp uydu."</p>

  <p class="calibre9">"Bu cam kırığı parçasının kurbanın ayağına nasıl gömülmüş olduğu hakkında bir görüşünüz var mı?"</p>

  <p class="calibre9">"Benim görüşüme göre, kurban saldırganla yaptığı mücadele sarasında gözlüğün üstüne basmış ve çerçeve ile bir camı kırmış. Bunun sonucunda cam parçası ayağına girmiş."</p>

  <p class="calibre9">"Tanığa şimdilik başka sorumuz yok," dedi Kline.</p>

  <p class="calibre9">Angelo ile ağız dalaşına girdiğim ilk konu, olay yerinde bulunan okuma gözlüğü oldu.</p>

  <p class="calibre9">Harry ve Acosta, fısıltıyla yapılan bir konuşmaya dalmışlardı. Savcılığın bu gözlükle ilgili bulguların hepsini bize bildirmemiş olduğu endişesini taşıyorduk.</p>

  <p class="calibre9">Angelo’nun Kline’ın senaryosunu sekreteri ile canlandırışı hakkında bastırarak Kline’in bıraktığı yerden başladım. Ona saldırganın gözlüğünün, kurban arkadan saldırıya uğramış ve ileriye doğru fırlatılmış ise, onun çıplak ayaklarının altına nasıl olup da ulaşabilmiş olduğunu sordum.</p>

  <p class="calibre9">Buna verebilecek kolay bir yanıtı yoktu ve yan çizerek, gözlüğün saldırgana ait olduğu yönünde açıklaması olmadığını söyledi. Oysa Kline’in jürinin çıkarmasını istediği sonuç apaçık buydu. Bu konuyu bıraktım ve devam ettim.</p>

  <p class="calibre9">"Doktor Angelo, ölen herkesin ölüm hırıltısı çıkarmadığı doğrudur, değil mi?"</p>

  <p class="calibre9">"Doğru," dedi Angelo.</p>

  <p class="calibre9">"Ölen bir kişi üstünde ölümden sonra herhangi bir anda ses tellerinden gelen böyle bir istem dışı ses çıkarıp çıkarmadığım belirlemek için uyguladığınız bir test var mıdır?"</p>

  <p class="calibre9">"Hayır."</p>

  <p class="calibre9">"O halde, siz bize Brittany Hall’un akşam yedi buçuktan sonra ya da başka herhangi başka bir zamanda bir ölüm hırıltısı çıkarmış olduğunu kesin olarak söyleyemezsiniz değil mi?"</p>

  <p class="calibre9">"Kesin olarak değil," dedi.</p>

  <p class="calibre9">"Bilemezsiniz, değil mi?"</p>

  <p class="calibre9">İstemeye istemeye, "Hayır," dedi Angelo.</p>

  <p class="calibre9">"Komşunun Hall’un dairesinde o akşam duyduğu ve yedi buçukta olduğunu bildirdiği gürültünün aslında kurbanın, Brittany Hall’un saldırıya uğradığı anda yardım isteyen sesi olma olasılığı yok mu?"</p>

  <p class="calibre9">"İtiraz ediyorum, tahmin," dedi Kline.</p>

  <p class="calibre9">"Kabul edildi."</p>

  <p class="calibre9">"Ama bunun ölüm hırıltısı olduğunu kesin olarak söyleyemiyorsunuz, öyle değil mi?"</p>

  <p class="calibre9">"Kesin olarak değil."</p>

  <p class="calibre9">"Şimdi, siz kurbanın aldığı yaralardan ve özellikle de başına gelen, benim sizin kurbanın bilincini kaybetmesine neden olduğunu belirttiğinize inandığım, ilk darbeden söz ettiniz. Doğru mu?"</p>

  <p class="calibre9">"Doğru."</p>

  <p class="calibre9">"Doktor, eğer kurban ilk darbeyi beklemediği bir anda aldıysa ve bu darbe sonucu bilincini kaybettiyse, saldırganın daha sonra zor kullanmak zorunda kalmayacağını söylememiz mümkün değil mi?"</p>

  <p class="calibre9">Şaşırarak, söylediklerimi anlayamamış gibi yüzüme baktı.</p>

  <p class="calibre9">"Doktor, sürpriz etkenini de hesaba katacak olursak, bu durumda saldırganın bir kadın olması olasılığı yok mu?" Bunu söylerken tanığa değil, Acosta’ya bakıyordum. Bakışlarımız aniden başını kaldırdığı anda benimkilerle karşılaştı. Bu konuyu ilk defa açıyordum ve bu Acosta’yı şaşkınlığa uğratmış gibi görünüyordu.</p>

  <p class="calibre9">"Bu mümkün," dedi Angelo.</p>

  <p class="calibre9">Devam ettim.</p>

  <p class="calibre9">"Sizin görüşünüze göre, kurbanın bu ilk darbeyi aldıktan sonra bilincinin tekrar yerine gelmiş olması olasılığı var mı?"</p>

  <p class="calibre9">"Benim kanımca, hayır."</p>

  <p class="calibre9">"Peki neden?"</p>

  <p class="calibre9">"Kafatasındaki büyük hasar, ön kemiğin tamamen kırılması ve bunun sonucunda oluşan beynin ön tarafındaki yaralanma nedeniyle. Bu çarpma sonucunda çok büyük bir beyin sarsıntısı ve ani bilinç kaybı oluşmuştur."</p>

  <p class="calibre9">Araya girmek istedim, fakat Angelo bitirmemişti. Ben bu kapıyı açtığım sürece, o da çivileri üstüme çakacaktı.</p>

  <p class="calibre9">"Daha sonra, beyin sıvısı kaybı ile baştaki yaranın kanaması bir hidrolik şoka neden olmuş ve kan basıncında çok önemli düşüş meydana gelmiş. Hayır. Ani ve etkili bir tıbbi müdahale olmadan bilincine yeniden kavuşması imkânsız, böyle bir müdahale yapılsa bile ben bunun mümkün olabileceğinden emin değilim. Çünkü oluşan beyin hasan çok büyük ve kalıcı.</p>

  <p class="calibre9">"Bitirdiniz mi?"</p>

  <p class="calibre9">Gülümsedi. Şimdilik, aklına bize daha çok zarar verebilecek yeni bir şey gelmediği için bitirmiş olabilirdi.</p>

  <p class="calibre9">"O halde, ben bundan kurbanın başına gelen ilk darbeden sonra istemli herhangi türden bir ses çıkarmış olması olasılığının bulunmadığı sonucunu çıkarıyorum."</p>

  <p class="calibre9">"Ölüm hırıltısı dışında," dedi Angelo.</p>

  <p class="calibre9">"Meydana geldiğini kanıtlayamayacağınızı kabul ettiğiniz."</p>

  <p class="calibre9">Doktor bunu da istemeyerek onayladı.</p>

  <p class="calibre9">"Doktor, kurbanın kafasını çarpmadan hemen önce, arkadan saldırıya uğradığı anda kısa süreli bir çığlık atmış olması fiziksel olarak mümkün değil midir?"</p>

  <p class="calibre9">"İtiraz ediyorum. Tanıktan varsayımda bulunmasını istiyor," dedi Kline.</p>

  <p class="calibre9">"Sayın Yargıç, kurbanın bağırıp bağırmadığını sormuyorum; sorduğum şey, bu tanığın bilimsel tıbbi görüşüne göre, kurbanın bunu yapmasını engelleyecek bir şey bulunup bulunmadığıdır."</p>

  <p class="calibre9">"İtiraz reddedildi," dedi Radovich.</p>

  <p class="calibre9">"Soruyu yanıtlayabilirsiniz," dedim Angelo’ya.</p>

  <p class="calibre9">O yanıtlamamayı tercih ederdi.</p>

  <p class="calibre9">"Saldırganın elleri kurbanın boğazına sarılmıştı."</p>

  <p class="calibre9">"Kurbanın gırtlağında bir hasar tespit ettiniz mi?" Otopsi raporlarına baktığım için bu sorunun cevabını zaten biliyordum.</p>

  <p class="calibre9">"Hayır."</p>

  <p class="calibre9">"Bayan Hall’un ses tellerinde başındaki yaralanmanın meydana geldiği andan önce bağırmasını engelleyecek herhangi bir hasar var mıydı?"</p>

  <p class="calibre9">"Hayır."</p>

  <p class="calibre9">"O halde komşunun o gece yaklaşık olarak yedi buçukta duyduğu sesin, saldırıya uğradığı anda kurbandan gelmiş bir çığlık olması tıbben mümkün, öyle değil mi?"</p>

  <p class="calibre9">Angelo kısa bir an boyunca Kline’a baktı.</p>

  <p class="calibre9">"Tıbbi olarak mümkündür," dedi.</p>

  <p class="calibre9">İkinci dereceden kanıtların sorunu da buydu işte. Her zaman aniden yön değiştirebilirlerdi.</p>

  <p class="calibre9">"Daha önce kurbanın aldığı yaralar nedeniyle çok miktarda kanama olduğunu söylemiştiniz, doğru mu?"</p>

  <p class="calibre9">"Evet."</p>

  <p class="calibre9">Angelo tek kelimelik yanıtlar düzeyine gerilemişti.</p>

  <p class="calibre9">"Tanığın dairesini gördünüz, değil mi?"</p>

  <p class="calibre9">"Evet"</p>

  <p class="calibre9">"Halının üstünde çok fazla kan vardı değil mi?"</p>

  <p class="calibre9">"Evet."</p>

  <p class="calibre9">"Daha önce sıçramış kan izi kanıtından söz ederken söylediğiniz gibi, duvarda da, öyle değil mi?"</p>

  <p class="calibre9">"Evet."</p>

  <p class="calibre9">"Ortada bu kadar çok kanın olduğu bir durumda, eğer ceset taşınmış ise, diyelim ki bir araç ile, o aracın içinde kan ya da en azından kan izleri bulmayı beklemez misiniz?"</p>

  <p class="calibre9">"Şart değil," dedi Angelo. "Eğer kalp pompalamayı durdurmuşsa kan akışı da duracaktır. Ayrıca ceset bir battaniyeye satılmışsa, bu olayda olduğu gibi, araca bulaşmış kan bulamayabilirsiniz." Bana gülümsedi. Söylediği şey işime yaramamıştı ve o da bunu biliyordu. Polisler, Acosta’nın makam arabasının içinde kan izine rastlamamışlardı.</p>

  <p class="calibre9">"Ama battaniyenin üstünde kan vardı, değil mi?"</p>

  <p class="calibre9">"Biraz."</p>

  <p class="calibre9">"Battaniyeyi incelediniz, öyle değil mi doktor?"</p>

  <p class="calibre9">"Evet inceledim."</p>

  <p class="calibre9">"Öyleyse söyleyin bana doktor, battaniyenin iki yüzünde de kan bulmadınız mı?"</p>

  <p class="calibre9">Bunun için notlarını gözden geçirmesi gerekti. O kâğıtlarını okurken, ben fotoğrafların içinden battaniyenin iki tarafını da gösteren bir kare buldum.</p>

  <p class="calibre9">"Doktor, savcılığın otuz bir numaralı kanıtı." Resmi gösterdim. "Fotoğrafta battaniyenin her iki yüzünde de kan bulunduğu açıkça görülmüyor mu? Brittany Hail ile temas halinde olan taraf ile dışa gelen taraf, bakın."</p>

  <p class="calibre9">Gözlüklerini düzelterek belirli bir mesafeden resmi inceledi.</p>

  <p class="calibre9">"Öyle görünüyor," dedi.</p>

  <p class="calibre9">"Bu, battaniyeden sızmaya yetecek kadar kan olduğunu kanıtlamaz mı?"</p>

  <p class="calibre9">"Şart değil," dedi doktor. "Battaniyenin dış tarafındaki kanın katil kurbanı sarmalarken kurbanın yanındaki bölgede bulunan halıdan bulaşan kan olması mümkün."</p>

  <p class="calibre9">"Yani bu kan, o kan mı diyorsunuz?"</p>

  <p class="calibre9">"Battaniye üzerinde yaptığım incelemeden dolayı böyle olmuş olduğuna inanıyorum. Battaniye kanı emmemiş. Ayrıca battaniyenin dışında sürüklenme nedeniyle oluşmuş kan izi şekilleri var, küçük fırça darbeleri gibi," dedi. "Ben bunların cesedin sarmalanması sürecinde battaniyenin üstlerinde sürüklendiği kan ile ıslanmış halı lifleri yüzünden oluştuklarına inanıyorum."</p>

  <p class="calibre9">"Yine de, eğer battaniyenin dış tarafında kan var idiyse, bu battaniye ve ceset bir araca yerleştirildiklerinde, kan izlerini aracın içinde bir yere bulaşmış olarak bulmayı ummaz mıydınız?"</p>

  <p class="calibre9">"Yine söylüyorum, şart değil," dedi Angelo. Kemiğini kemiren köpek gibiydi. Bırakmayacaktı. Jüri Hall’un dairesindeki gerçek kan nehrinin resimlerini gördükten sonra, polisin Acosta’nın arabasında kan bulunmayışını asla açıklayamayacağını biliyordu.</p>

  <p class="calibre9">"Battaniyenin dışındaki kanın ceset arabaya yerleştirilmeden önce kurumuş olması mümkün. Özellikle bu kan halıdan bulaşan kan ise. Kumaşın dışında çok ince bir tabaka oluşmuştur ve sonra bu tabaka kurumuştur," dedi.</p>

  <p class="calibre9">"Ne kadar zamanda?"</p>

  <p class="calibre9">"Bu değişir. Geniş bir kan birikintisinin muhtemelen yirmi dört saatte kurumasını bekleyebiliriz! Ama bunun gibi bulaşmış ince bir kan tabakasının kuruması dakikalarla ölçülebilir. Çevreye bağlı." Arkasına yaslandı. Bunu da savuşturduğu için memnundu.</p>

  <p class="calibre9">"Halının üstündeki gibi büyük bir birikintinin kuruması daha mı uzun sürer?"</p>

  <p class="calibre9">"Evet"</p>

  <p class="calibre9">"O zaman belki siz bana açıklayabilirsiniz Doktor. Bir insanın hem bir kan birikintisinin içinde battaniyeyi sizin tanımladığınız gibi sürükleyerek kurbanın cesedine sarması, hem de aynı anda bu kan birikintisine basmamayı becermesi nasıl mümkün olabiliyor?"</p>

  <p class="calibre9">Angelo’nun gözlerindeki bakıştan bu ikilemi görebildiğini anlayabiliyordum. Eğer Acosta cesedi sararken kan birikintisine basmışsa, kan neden ayakkabılarıyla arabaya taşınmamıştı?</p>

  <p class="calibre9">"Yine söyleyeyim," dedi. "Kurumuş olabilir."</p>

  <p class="calibre9">"Yani sizin görüşünüze göre, katil, battaniyenin üstündeki ve ayakkabılarındaki kan kuruyana kadar dairenin içinde mi bekledi?"</p>

  <p class="calibre9">"Böyle açıklayabiliriz."</p>

  <p class="calibre9">Yüzündeki ifadeden aslında bu açıklamadan kendisinin de hoşnut olmadığı belliydi.</p>

  <p class="calibre9">"Jüriye açıklayabilir misiniz Doktor, sizce ceset neden taşınmış?"</p>

  <p class="calibre9">Angelo oturduğu yerden taş gibi ifadesiz bir yüzle bunu ona soracağımı beklemiyormuş gibi bana bakıyordu. Onu ilk defa şaşırmış görüyordum.</p>

  <p class="calibre9">"Sizin bu konudaki kuramınız nedir, Doktor?"</p>

  <p class="calibre9">Kline, bu konunun tanığın uzmanlık alanının ötesinde olduğu yönünde bir itirazda bulunarak Angelo’yu kurtarmaya çalıştı. Ama Radovich bu itirazı, Angelo’nun cesedin nasıl taşındığına dair açıklamalarında zaten çok ileri gitmiş olmasını temel alarak, reddetti.</p>

  <p class="calibre9">"Soruyu yanıtlayabilirsiniz, Doktor," dedim. "Size göre ceset niçin taşınmış olabilir?"</p>

  <p class="calibre9">"Emin değilim," dedi Angelo.</p>

  <p class="calibre9">"Kesinlikle hiçbir açıklamanız yok mu?" Sesimin tonu bu durumu büyük bir rezaletmiş gibi gösteriyordu.</p>

  <p class="calibre9">Angelo gözlerini kısmış çaresizlik içinde bakınıyordu.</p>

  <p class="calibre9">"Bize sunacağınız bir fikir yok mu?" dedim.</p>

  <p class="calibre9">Seçeneklerle yüz yüze geldiğinde, -bir açıklamasının olmaması ya da anlamsız bir açıklamada bulunması dönemecinde- Angelo yanlış yola saptı.</p>

  <p class="calibre9">"Katil paniğe kapılmış olabilir." Son zamanların en popüler dizesi.</p>

  <p class="calibre9">P-harfi dudaklarını terk ettiği anda sözünü geri almak için öldüğünü fark ettim. Jüri üyelerinden ikisi gülmemek için kendilerini tuttular. Çizmiş olduğu resim apaçık gülünçtü. Kimsenin yeterli şekilde açıklayamadığı nedenlerle bir cesedi taşıma süreci içinde olan paniğe kapılmış bir katil, cinayet mahallindeki mezbaha görüntüsünün ortasında, ayakkabısının üstündeki kanın kurumasını bekliyor.</p>

  <p class="calibre9">---</p>

  <p class="calibre9" id="filepos750640"><span class="calibre10"><span class="bold">BÖLÜM 22</span></span></p>

  <p class="calibre9">İÇERİ GİRDİĞİMİZDE, BİZİ YAYLI ÇALGILARIN yumuşak sesi karşıladı. Başımızın üstündeki balkondaki keman dörtlüsü Yeni Dünya Senfonisi'nden bir bölüm çalıyordu. Dvorâk’ın tınısı.</p>

  <p class="calibre9">Lenore mükemmel giyinmişti: Belini sımsıkı kavrayan, kolsuz bir siyah gece elbisesi ve yedi santimlik rugan topuklular. Bir kolunun altında küçük siyah bir pullu çanta taşıyor, diğer eli benim elimi tutuyordu. Bu gece kuzgun gibi parlayan ipeksi siyah saçlarını yukarı toplamış, saçlarının güzelliğini ortaya çıkaran küpelerle parlayan gülümseyişine ve gözlerinin akına uyan inci bir gerdanlık takmıştı.</p>

  <p class="calibre9">Başımızın üstündeki büyük salonda pırıl pırıl parlayan ve kuşkusuz altına hücum döneminden kalma bir avize vardı. Eski valinin şimdi müze olan malikânesinde diğer iki yüz yüksek düzey insanla birlikte bulunuyorduk. Amaç, politik hayır işi gözüyle bakılan bir nedenle kafaları çekmekti. Vali, Başkan olmak istiyordu. Ortalık, hepsi üzerlerinden kendi özel marka yağlı samimiyetleri sızan düzenbaz politikacılar ve lobicilerin iş takipçileri ile dolup taşıyordu. Bu akşam burada, Kongre sıralarında sıradan bir çalışma haftası boyunca sayabileceğinizden daha fazla politikacı vardı ve hepsi de devle yemek yemek için fasulye sırığına tırmanmaya çalışıyordu.</p>

  <p class="calibre9">Bu BEP (Cumhuriyetçilerin büyük eski partisi) balosu için biletler, vali aracılığı ile torpil yaptırıp kendine temyiz mahkemesinde yer ayarlamaya çalışan bir yargıçtan gelmişti. Yargıç bir masa satın almıştı ve Lenore ile birlikte farklı renklerin hayranı olmamıza rağmen orada bulunmamızı ummuştu. Lenore demokrattı. Ben ise tanınmış bir politika düşmanıydım.</p>

  <p class="calibre9">"Bu kadar çok cumhuriyetçiyi bir arada hiç görmemiştim," dedi Lenore. Bu sahneyi sıra sıra mısırlarının içindeki tohumları seyreden bir çiftçi heyecanı ile izliyordu.</p>

  <p class="calibre9">"Ayın en hoş olayı," dedim. Bu şehirde her gece, farklı bir hayır balosu düzenleyebilirdiniz ve her baloda sobaya politik tutkularla yanan farklı bir kişinin deposundan gelen kömürler atılırdı.</p>

  <p class="calibre9">"İyi görünüyor muyum?" dedi Lenore.</p>

  <p class="calibre9">"Sanki burası senin evinmiş gibi," dedim. Bu sadece hafif bir abartıydı. Kolumda bu kadın olduğu halde merdivenlerde dolaşırken adrenalinin egomu nasıl dürtüklediğini kimselere anlatamazdım. En azından bir düzine kadın ve erkek başı bize bakmak için döndü. Lenore çoğunlukla bakışları üstünde toplardı. Hele bu geceki gibi süslendiğinde trafiğin durmasına neden oluyordu.</p>

  <p class="calibre9">Kapalı dişlerinin arasından fısıldayarak, "Baş kâhya sağ tarafında," dedi. Lenore başını hafifçe sallayınca valiyi ve maiyetini gördüm. Lenore etkilenmiş değildi. Bu daha çok balina gözetlemek gibiydi ve eğer bir zıpkını olsaydı neler yapabilirdi merak ediyordum.</p>

  <p class="calibre9">Lenore, bir grup insanın yanından geçerken gülümseyerek selam verdi. Galiba bu kişilerden bazılarını tanıdığımı sanıyordu. Lenore’ın farkına varmadığı şey, bu insanların tümünün ona bakmakta olduğuydu. Bir klüpten tanıdığı başka bir kadın avukatla el sıkışmak için uzandı.</p>

  <p class="calibre9">Vali’ye ve etrafındaki daireye şöyle bir göz attım. Bir seferde Vali’nin kıçını öpmek için fırsat kollayan bu kadar çok insan varken, şehrin üstünde her saniye alçak basınçlı hava koridoru oluşturmamız gerekiyordu.</p>

  <p class="calibre9">Bütün bunların arasında, millet birbirinin kulağına bir seferde konuşurken, Vali her iki elini de, kaybettiği külçesini arayan kaya madencisi gibi, takım elbisesinin pantolonunun ceplerine sokmuştu.</p>

  <p class="calibre9">"Cumhuriyetçilere özgü bir şey mi?" dedi Lenore.</p>

  <p class="calibre9">"Ne?"</p>

  <p class="calibre9">"Kendi kendiyle oynamak," dedi.</p>

  <p class="calibre9">"Belki tanıştırılmak istersin onunla," dedim.</p>

  <p class="calibre9">Güldü. "Onu tanıyor musun?"</p>

  <p class="calibre9">"Hayır."</p>

  <p class="calibre9">"O zaman seninle işim ne benim burada?" dedi.</p>

  <p class="calibre9">"Ben senin tanıdığın, davetiyesi olan tek kişiyim."</p>

  <p class="calibre9">"Bunun çaresini kolayca bulabilirim," dedi ve elimi bıraktı.</p>

  <p class="calibre9">Ona orospu olduğunu söyledim.</p>

  <p class="calibre9">O, bunun iletişim kurmak olduğunu söyledi.</p>

  <p class="calibre9">Yemek salonunda uzun bir masanın yanında sonu gelmez sohbetler yapan kalabalığa doğru yürüdük. Masanın üstü buz ve ordövr tabakları ile doluydu. Karidesler gümüş tabaklar içindeydi ve bir adam kadehleri şampanyayla dolduruyordu. Masanın öteki ucunda en az bir düzine farklı marka gördüm. Bütün bunların şarap ve alkol damıtma lobisi tarafından politik havayı tatlılaştırmak için gönderildiğine kuşku yoktu.</p>

  <p class="calibre9">Çevremde Eyalet Senatosu ve Meclisi üyeleri ile sadece televizyondan gördüğüm Temsilciler Meclisi üyeleri vardı. Ben yanından geçerken adamın biri sanki onunla birlikte yaşamış gibi Başkan’ın Genelkurmay Başkanı’ndan söz ediyordu. Burada Normandiya çıkarmasındaki paraşütçülerden daha çok sayıda isim bırakılıyordu yukarıdan. Koca bir tarlayı on sene gübrelemeye yetecek kadar palavra sıkıyorlardı.</p>

  <p class="calibre9">Vücutların arasındaki bir boşluktan masayı iyice inceledim.</p>

  <p class="calibre9">"Havyar." Lenore’a göz kırptım. "Sana buraya gelmeye değeceğini söylemiştim."</p>

  <p class="calibre9">Burnunun ucunu havaya kaldırıp başka türlerin doğmamış yavruları ile ilgili bir şeyler söyledi. "Umarım, ceplerinde yeterince yer vardır."</p>

  <p class="calibre9">"Senin çantan daha uygun," dedim.</p>

  <p class="calibre9">Omuzların arasından kendime yol açmış bisküvi tabağına doğru ilerlerken bu tarafa doğru gelen bir vücut yığını gördüm. Arkalarında bıraktıkları tozdan at sürüsünün geçtiğini nasıl anlıyorsak, bunun da tek bir anlamı olabilirdi. Bir kenarından balık yumurtası sarkan küçük sandviçimi almış gelirken, valinin neşeli yüzünün bu yöne doğru yavaşça çufçufladığını gördüm. Elleri hâlâ ceplerindeydi ve Lenore’un yüzünde aptal bir gülümseme vardı. Lenore bir yerden bir bardak şampanya bulmuştu kendine. Bir kolundan dümene sarılır gibi tuttum ve onu başka bir yöne doğru çevirdim.</p>

  <p class="calibre9">"Sizlerin destekçi olduğunuzu bilmiyordum." Bu sesi bir haftadır uykularımda aynı tekerlemeyi söylerken duyuyordum: İtiraz ediyorum Sayın Yargıç.</p>

  <p class="calibre9">Döndüğümde kendimi Coleman Kline’ın suratına bakıyor buldum.</p>

  <p class="calibre9">"Masa mı satın aldınız siz de?" Gerçek bir destekçi olup olmadığımı ölçüyordu.</p>

  <p class="calibre9">"Evet, bir arkadaşımla," dedim.</p>

  <p class="calibre9">"Görüyorum. Lenore."</p>

  <p class="calibre9">Lenore onu görmezden geldi.</p>

  <p class="calibre9">Kline’in elini sıkmamak kabalık, hatta hakaret olurdu. Ben Kline’ın elini sıktıktan sonra Lenore benim yanımdayken, iki hafta içinde ikinci kez, uzatılan eli geri çevirdi.</p>

  <p class="calibre9">Hanımefendilerin ayrıcalığı, Lenore her iki eliyle küçük siyah çantasına sarıldı.</p>

  <p class="calibre9">"Bu diktiğiniz, çok ilginç bir Çin seddi." Kline sürekli gülümsüyordu. "Her ikinizi de kastettim."</p>

  <p class="calibre9">O bunu söylerken Lenore’un geri çekildiğini hissettim. Şüphe yok ki, Kline’ın burada, Lenore’ın ofisteki gizli bilgileri öğrendiğine dair kuşkularından söz etmesi herkesin içinde yatak sohbeti yapmak kadar ayıp kaçardı.</p>

  <p class="calibre9">Kline’ın kolunda kendisinden biraz daha yaşlı bir kadın vardı.</p>

  <p class="calibre9">"Radovich’in gizliliği korumak için önlemler alması çok iyi oldu," dedi Kline.</p>

  <p class="calibre9">"Belki yargıcın elektrikli süpürgeyle beynimi süpürmesi daha çok hoşuna giderdi," dedi Lenore.</p>

  <p class="calibre9">"Fena fikir değil," dedi Kline.</p>

  <p class="calibre9">"Neden bizi annenle tanıştırmıyorsun?" dedi Lenore.</p>

  <p class="calibre9">Kline’ın dudaklarındaki gülümseme silindi.</p>

  <p class="calibre9">"Eşim, Sandra." Kline, bakışlarıyla Lenore’a gerçekten çok kaba olduğunu söylüyordu. Ama Bayan Kline bundan pek alınmışa benzemiyordu.</p>

  <p class="calibre9">Bayan Kline’in resimlerini sosyete sayfalarında görmüştüm. Bu, Sandra Kline’ın ikinci evliliğiydi. Dul kaldığında, kendisine şehrin kuzeyinde badem bahçeleri ve pirinç tarlalarından oluşan bir servet miras kalmıştı. Şimdi Kline’ın tutkularını finanse ediyor ve bu uğurda etrafa para saçıyordu. Kısaca, Kline, gözünü gelecek sene yapılacak olan yarışa, Eyalet Başsavcılığı seçimlerine dikmişti.</p>

  <p class="calibre9">"Beni bağışlayın lütfen," dedi Lenore. "Bazı insanlar isimleri hatırlamakta zorlanırlar. Ben de doğru yaş tahmini yapamam hiç."</p>

  <p class="calibre9">Sandra Kline üzgün bir halde kocasına baktı. Çapraz ateş altında kalmış bir sivil gibiydi. Şarkı söyleyerek eğlenen insanların arasında bir grup, çocukça bir kavgaya tutuşmuş, o da bu kavganın içine sürüklenmek zorunda kalmıştı sanki.</p>

  <p class="calibre9">"Bu Lenore Goya," dedi Kline.</p>

  <p class="calibre9">"Ha." İkisinin önceden Lenore hakkında hoş olmayan bazı şeyler konuştukları, Sandra Kline’ın bunu söyleyiş tarzından açıkça belli oluyordu.</p>

  <p class="calibre9">"Ne kadar zamandır evlisiniz?" diye sordu Lenore Kline’a.</p>

  <p class="calibre9">"İki yıldır."</p>

  <p class="calibre9">"Zevk alıyor musunuz bu evlilikten?" Bunu Sandra’ya soruyordu.</p>

  <p class="calibre9">"Hem de çok," dedi kadın.</p>

  <p class="calibre9">"Ya önceki evliliğiniz, o ne kadar sürdü?"</p>

  <p class="calibre9">Lenore kadının kaç yaşında olduğunu anlamaya çalışıyordu, ama ben kolunu çimdikledim.</p>

  <p class="calibre9">"Ah! Acıtıyorsun."</p>

  <p class="calibre9">"Özür dilerim."</p>

  <p class="calibre9">Birtakım adamlar, Sandra Kline’in arkasına gelip kulağına bir şeyler fısıldadılar. Anlaşılan, vali ve izleyicileri yakınlarda bir yerlerdeydiler. "Vali, Planlama Kurulu’na teşekkür etmek istiyor," dedi adam. "Eğer bir dakikanız varsa."</p>

  <p class="calibre9">"Neden gidip kendimize içki almıyoruz," dedim Lenore’a. İşler gerçekten çirkin bir duruma gelmeden uzaklaşmak için bir fırsattı bu.</p>

  <p class="calibre9">"Neden sen cici bir sevgili olup, bir bardak alıp bana getirmiyorsun," dedi. "Ben Bayan Kline’la sohbet etmek istiyorum. Konuşacak çok şeyimiz var. Dahası, Vali geliyor."</p>

  <p class="calibre9">"Tamam. Buradan ayrılmıyoruz," dedim.</p>

  <p class="calibre9">"Ya siz kimsiniz?" dedi Sandra.</p>

  <p class="calibre9">"Paul Madriani," dedim.</p>

  <p class="calibre9">Kline beni tanıştırmadığı için özür diledi.</p>

  <p class="calibre9">"Bay Madriani. Kocam bana sizin hakkınızda çok şey anlattı."</p>

  <p class="calibre9">"Tahmin edebiliyorum," dedim.</p>

  <p class="calibre9">Anlatılan her şeyin çok iyi şeyler olduğuna dair temin etti beni, ama bu durum çevredeki izleyicilerin Kline’in karısına Lenore hakkında söylenen şeyin ne olduğunu merak etmelerine yol açtı.</p>

  <p class="calibre9">"Kocam sizin çok iyi bir avukat olduğunuzu düşünüyor."</p>

  <p class="calibre9">"Ama dün mahkemede yargıca söylediği şey bu değildi" dedi Lenore.</p>

  <p class="calibre9">Sandra sinirli bir biçimde güldü. Lenore’un bir dahaki sefere ne söyleyebileceğinden emin değildi.</p>

  <p class="calibre9">"Belki de Paul sizi karakter tanığı olarak duruşmaya çağırmalı," dedi Lenore.</p>

  <p class="calibre9">"Söylediği iyi bir avukat olduğu," dedi Sandra. "Coleman bilir."</p>

  <p class="calibre9">"Neden? Birisi ona ders mi veriyor?" dedi Lenore. Sonra güldü, oldukça hoppa bir gülüştü bu.</p>

  <p class="calibre9">Kline yemyeşildi. Bir yıl önce arkadaşımın teknesinin kenarına kustuğumdan beri bu renk yeşil görmemiştim.</p>

  <p class="calibre9">Kline’in kolu şu anda karısının omzundaydı. "En büyük hayranım," dedi onun için. "Keşke onu kopyalayıp jüri yapabilseydim," dedi.</p>

  <p class="calibre9">"Bu harika bir numara olurdu," dedi Lenore. "Şimdi söyleyin bana, kocanız benim hakkımda ne söylüyor?" Şampanya bardağının arkasından’21’ Carol Channing gibi tuhaf bir biçimde güldü. Lenore uzanıp, tabaktan büyükçe bir karides çekti ve kan kırmızısı kokteyl sosunun bulunduğu kaba daldırdı.</p>

  <p class="calibre9">Sandra, umulandan daha iyi idare ediyordu durumu. Parası ve kalitesi belli oluyordu. "Özür dilerim. Ben izninizi rica ediyorum. Vali bekliyor da."</p>

  <p class="calibre9">"Onu da getirin," dedi Lenore. "Onunla tanışmayı çok isterim."</p>

  <p class="calibre9">Tamam. Sandra, Vali’yi tifolu Mary(<sup class="calibre11"><small class="calibre12"><span class="calibre13">22)</span></small></sup> ile tanıştırır tanıştırmaz.</p>

  <p class="calibre9">Sandra çekilirken neredeyse reverans yaptı. Eğer Kline politikaya atılmamış olsaydı, karısının bir diplomat olarak geleceği parlak olabilirdi. Sandra Kline ayrılırken kalabalıktakilerin yarısı hayal kırıklığı içinde içlerini çektiler.</p>

  <p class="calibre9">"Demek ona bana nasıl saldırması gerektiği konusunda yol gösteriyorsun." Kline bana bakıyor ama Lenore’a soruyordu.</p>

  <p class="calibre9">"Altın bir fırsat kaçırıyorsun," dedi Lenore ona.</p>

  <p class="calibre9">"Yoksa dudaklarınla Vali’nin kıçına buradan erişebiliyor musun?"</p>

  <p class="calibre9">Bir kavga çıkmasını bekleyen meraklı kalabalığın birazdan dağılacağını hayal ediyordum.</p>

  <p class="calibre9">"Bu hoş bir durum değil," dedi Kline.</p>

  <p class="calibre9">Ben de Kline’a katılıyordum, bu yüzden bir manevrayla Lenore’u kapıya doğru götürmek istedim.</p>

  <p class="calibre9">"Davadan uzaklaştırıldığında bunu arkamızda bırakacağımızı ummuştum," dedi Kline, Lenore’a.</p>

  <p class="calibre9">"Öyle mi?" dedi Lenore.</p>

  <p class="calibre9">"Evet. Ama senin meseleleri mantıklı bir biçimde tartışamadığın ortada."</p>

  <p class="calibre9">"Şimdi ne yeri ne de zamanı," dedim ikisine de.</p>

  <p class="calibre9">"Anlıyorum. İsterik kadın demek istiyorsun," dedi Lenore.</p>

  <p class="calibre9">"Sen öyle diyorsan."</p>

  <p class="calibre9">"Ben öyle demiyorum," dedi Lenore. Kuyruğundan tuttuğu bir karidesi Kline’ın smokininin önüne kırbaç gibi çarptı. Kline aniden kuşağından yakasına kadar kokteyl sosuna bulandı. Sanki birisi üstüne kuş boku serpiştirmişti.</p>

  <p class="calibre9">"Lanet olsun," dedi Kline.</p>

  <p class="calibre9">"Smokinini yıkamak için bir şey ister miydin?" diye sordu Lenore ve arkaya uzandı. Kolu Dom Perignon yüklenmiş bir mancınık gibi gerildi. Onu bileğinden yakaladım. Yalvararak bana bakıyordu. Bir tanecik atış daha. İzin vermedim ve sonunda sakinleşti.</p>

  <p class="calibre9">Kline bu arada çok kızgındı, elindeki peçeteyle gömleğinin önünü siliyordu.</p>

  <p class="calibre9">"Çok çabuk kafası bozuluyor bu kadının," dedi. "Şimdi onu neden kovduğumu hatırladım.!"</p>

  <p class="calibre9">Arkadaşlarından biri pantolonundaki lekeleri silmesine yardım etti. Kline hâlâ konuşuyordu. "İnşallah bu olanlar aramızda kalır" dedi bana. "En azından duruşmanın sonuna kadar profesyonelliğimizi sürdürmemiz çok önemli."</p>

  <p class="calibre9">"Birinin fark edeceğini mi düşünüyorsunuz?" dedim.</p>

  <p class="calibre9">"Müvekkiliniz fark edebilir," dedi.</p>

  <p class="calibre9">"Bunu sanki bir tehditmiş gibi söylüyorsunuz."</p>

  <p class="calibre9">"Az çok," dedi. "Bir savcının görevi adaleti kovalamaktır. Kazanmakla ilgisi yok bunun. Benim işim gerçeği aramak."</p>

  <p class="calibre9">"Bana nedense hep sen başka bir şey arıyormuşsun gibi geliyor," dedi Lenore.</p>

  <p class="calibre9">"Bazı davalarda gerçeği bulmak diğerlerinden daha zor oluyor," dedi Kline. "Bu davada gerçeği bulmak mevcut arkadaşlarımız tarafından çok zor hale getirildi."</p>

  <p class="calibre9">Lenore ona cevap veremeden Kline aramıza gelmek için ileri atıldı. Lenore ile ilişkimizin onun için zorluklar yarattığı açıktı. Ortalıkta dönen bir garsona işaret edip yanımıza çağırdı.</p>

  <p class="calibre9">"Sanırım hanımefendi bir içki istiyor," dedi. "Hidroklorik asit, yanında da biraz siyanür." Garson herhalde bir şeyler kaçırdım ifadesi ile kalabalığın ortasında dikiliyordu.</p>

  <p class="calibre9">Müvekkiller bunu asla anlayamazlardı. Ölümcül mahkeme muharebesine kilitlenmiş avukatlar, müvekkilleri hapishanede çürürken, nasıl olup da hep beraber karides ve şampanya yuvarlayıp göreceli yeteneklerini tartışabiliyorlardı?</p>

  <p class="calibre9">Bu arada Kline kolunu omzuma koymuştu. Söyleyeceği şeyi kimse duymasın diye beni kalabalıktan uzağa götürüyordu.</p>

  <p class="calibre9">"Anlatsanıza," dedi. "Davanın gidişatı hakkında ne düşünüyorsunuz? Fikrinizi dürüstçe söyleyin."</p>

  <p class="calibre9">Sanki ona söylermişim de. "Dürüstçe mi?"</p>

  <p class="calibre9">"Evet."</p>

  <p class="calibre9">"Kıçınıza tekmeyi bastığımızı düşünüyorum," dedim.</p>

  <p class="calibre9">"Evet, bu dürüstçe oldu gerçekten," dedi. Konuşmaya başlamadan önce gözleri bir an için şenlenmişti. Saçmalığa karşı saçmalık.</p>

  <p class="calibre9">"Yani bırakmalı mıyız demek istiyorsunuz?"</p>

  <p class="calibre9">"Sizin yerinizde olsaydım, yarın bunu yapardım," dedim.</p>

  <p class="calibre9">Güldü.</p>

  <p class="calibre9">"Biliyorsunuz, her şey çok daha zor olacak," dedi.</p>

  <p class="calibre9">"Hayat böyle," dedim. "Genellikle zor olur. Bilmem gereken bir şey mi var?"</p>

  <p class="calibre9">"Biz sadece hafif silahlarımızla başlamıştık."</p>

  <p class="calibre9">"Şu doktor ve baş dedektif mi?" dedim. "Fark edememişim."</p>

  <p class="calibre9">"Evet. Fiziksel kanıtlar yol gösterici oldular," dedi. "Ama cinayet nedeni. Ezici olan asıl bu."</p>

  <p class="calibre9">"Ha, evet, unutmuştum. Emniyetin en müthiş polislerinin fuhuş davası. Bu arada, mikrofonu açmayı unutan hangisiydi?"</p>

  <p class="calibre9">Buna güldü.</p>

  <p class="calibre9">"Müvekkiliniz tanık kürsüsüne çıkıp bütün bunları inkâr etmeye hazırdır mutlaka, değil mi?" Ağzımı arıyordu.</p>

  <p class="calibre9">"Bunu yapıp yapmamaya karar verdiğimizde sizi haberdar ederim."</p>

  <p class="calibre9">"Ne tür bir tanık olacağını düşünüyorsunuz?" dedi. "Dürüst söyleyin."</p>

  <p class="calibre9">"İşte bu tür," dedim. "Dürüst."</p>

  <p class="calibre9">Gülümsedi. Eli boşalmıştı. Daha fazlasını ummuyordu. Bu sohbet daha büyüğüne yol açacak küçük bir konuşmaymış duygusunu taşıyordu.</p>

  <p class="calibre9">"Polisler hakkındaki bu malzemeye gerçekten inanmıyorsunuz değil mi?" dedi Kline.</p>

  <p class="calibre9">Onun için en iyi inançsızlık ifademi takındım. "Hayır. Gus Lano bir baş melektir."</p>

  <p class="calibre9">"Size sendikayı vereyim," dedi. "Çalışanların organize olmasını desteklemem ben."</p>

  <p class="calibre9">Buna inanabilirdim.</p>

  <p class="calibre9">"Ama elinizi uzattınız zaten sendikaya," dedi.</p>

  <p class="calibre9">"En azından siz öyle umuyorsunuz," dedim.</p>

  <p class="calibre9">Karşılığında sorgulayan bir bakış aldım.</p>

  <p class="calibre9">"Bize söylememiş olduğunuz bir şey mi biliyorsunuz?" Yürümeyi bıraktı ve gözlerimin tam içine baktı.</p>

  <p class="calibre9">İşte şimdi ne düşündüğümüzü öğrenmek istiyordu.</p>

  <p class="calibre9">"Eğer biliyorsanız, bana söylemelisiniz," dedi. "O zaman bazı şeyler değişebilir."</p>

  <p class="calibre9">Evet. Bilgiyi alsın, ucuna sivri bir uç taksın ve sonra onu bir mızrak gibi kıçımdan yukarı soksun.</p>

  <p class="calibre9">Ben yanıtlayamadan önce omzunun üstünden Lenore’a baktı.</p>

  <p class="calibre9">"Bir şey biliyor mu?" dedi. "O gece orada olduğunu biliyorum. Kapıdaki onun parmak izi," dedi. "Ona sorun yaratmak niyetinde değilim. Onun buna inanmadığını biliyorum. Ama siz inanmalısınız. Eğer bir şey biliyorsa..."</p>

  <p class="calibre9">Düşüncenin sonunu boşlukta sallandırdı ve bana sadece yanıt bekleyen kocaman bir göz olarak tanımlayabileceğim bir şey verdi. Yanıt gelmeyince başka bir yöntem denedi.</p>

  <p class="calibre9">"Bunu özel olarak halledebiliriz," dedi. "Sorun çıkarmaya gerek yok." Bir an için, belki de Hall’un ölümüyle Lenore’ın gerçekten bir ilgisi olduğuna inandığını düşündüm.</p>

  <p class="calibre9">"Siz sadece gerçeği istiyorsunuz," dedim.</p>

  <p class="calibre9">"Sadece gerçeği." Bunu söylerken bana doğru yaslanacak gibiydi.</p>

  <p class="calibre9">Yüzümü buruşturdum, fakat bir şey söylemedim.</p>

  <p class="calibre9">"Eğer sakladığı bir şey varsa." Bekliyormuş gibi durakladı bir an, ne demek istediğini anlayıp anlamadığımı görmek için belki. Ama söyledikleri adeta şifreliydi. Yüzümdeki ifadeden neden bahsettiği konusunda en ufak bir fikrim olmadığını fark edebildi.</p>

  <p class="calibre9">"Size bir şey söylemedi mi?"</p>

  <p class="calibre9">Başımı salladım.</p>

  <p class="calibre9">Bu onun için büyük bir hayal kırıklığı olmuş gibi görünüyordu.</p>

  <p class="calibre9">"Hall’dan bilgi almış olabilir," dedi. "Eğer o bizim bilmediğimiz bir şey biliyorsa, o zaman bir hata yapmış olma olasılığımız var."</p>

  <p class="calibre9">Sanki birisi kanımı dondurup kurutmuştu. Bu itiraftan dolayı şaşkınlık içindeydim. Gülmeye başladım. Yapabildiğim en iyi şey buydu. Espriye karşı alaycı bir çaba.</p>

  <p class="calibre9">"Siz bana bir hata yapmış olduğunuzu mu söylüyorsunuz? Ne tür bir hata bu?" diye sordum.</p>

  <p class="calibre9">Kolu tekrar omzumdaydı, sıkı bir kavrayış ve yeniden yürüyorduk. Bir parmağını dudaklarına götürerek susmamı söyledi. Beni daha uzağa, sessiz bir köşeye doğru çekti.</p>

  <p class="calibre9">"Ben bir hata yaptığımızı söylemedim. Bütün gerçekleri bilmezsek hata yapmamız mümkün olur dedim. Ben sadece Lenore’ın sakladığı bir şey var mı bilmek istiyorum."</p>

  <p class="calibre9">Müvekkilimi ölüm cezasıyla yargılayan bir savcı, davanın ortasında, gelmiş bana bir hata yaptığını söylüyor ve benden onun kulağına fısıldamamı bekliyor.</p>

  <p class="calibre9">Durdum ve döndüm, kanca gibi taktığı kolunu omzumdan kaldırdım. "Siz Hall ile konuştunuz," dedim. "Siz bana söyleyin. Hall ne söyledi?"</p>

  <p class="calibre9">"Mahkemede duyduklarınızı," dedi.</p>

  <p class="calibre9">"Tanığınız Frost’un söyledikleri mi?"</p>

  <p class="calibre9">Başını evet anlamında salladı.</p>

  <p class="calibre9">Buna güldüm.</p>

  <p class="calibre9">"Sorun da burada zaten," dedi. "Herhalde Hall bir kadınla konuşmayı arzuluyordu. Bu onun için daha rahat olmuş olmalı. Konuşun onunla." Başını Lenore’dan yana salladı. "Eğer bir şey biliyorsa size söyleyecektir. Siz ne düşünürseniz düşünün, ben bu durumdan politik çıkar sağlamaya çalışmıyorum."</p>

  <p class="calibre9">Bütün ruhuyla içten birisiydi. Ona buradan punç kâsesine kadar giden yolda güvenebilirdim sadece.</p>

  <p class="calibre9">"Bu konuda anlaşma yapabiliriz," dedi. "Sadece konuşun benimle." Sesinde ciddiyet vardı, son kelimeleri nerdeyse yalvarır gibi söylemişti. Dönerken güvenli bir mesafeden, kokteyl sosunun atış menzilinden uzaktan Lenore’a acı acı veda etti. Sonra salonun diğer tarafındaki karısına katılmak için uzun adımlarla uzaklaştı.</p>

  <p class="calibre9">O uzaklaşırken bu keşfin önemini kavradım. Brittany Hall denkleminde eksik olan, gizli kalmış bir şeyler vardı. Kline bunu hissediyor ama ne olduğunu bilmiyordu. Savcılığın iddianamesinde eksik olan bir parça vardı ve Kline bu parçanın Lenore’da olduğuna inanıyordu.</p>

  <p class="calibre9">---</p>

  <p class="calibre9" id="filepos779165"><span class="calibre10"><span class="bold">BÖLÜM 23</span></span></p>

  <p class="calibre9">KLINE, BUGÜN, HALL'UN ÖLDÜRÜLMEDEN ÖNCE, kendi rızası ile ya da zorla, cinsel ilişkide bulunmamış olduğu görüşünü daha fazla desteklemek için eyalet iz kanıtı uzmanını getirmişti. Hall’u bir aşığının öldürmüş olduğunun bizim kuramımız olacağını, Kline, bilemediğimiz bir nedenden dolayı önceden tahmin ediyordu. Dikkatleri, bu cinayetin gerçek nedeni olduğunu iddia ettiği, bir adli tanığın susturulması olgusu üstüne odaklamak için bizim kuramımızla ilgili her türlü düşünceyi defetmeye uğraşıyordu.</p>

  <p class="calibre9">Kline, bugünkü kanıtın -sıradan kıllar ve iplikler- çok güçlü olamayacak kadar genel olduğunu bilmesine karşın, mahkeme salonundakiler üstündeki etkisini giderek artırıyor görünüyordu. Bu kanıt hâlâ bilmecesine uyan parçalardan biriydi.</p>

  <p class="calibre9">Kline, eyaletin en önde gelen kıl ve lif uzmanlarından olan ve eyalet adli departmanında eğitilmiş resmi devlet memuru olarak çalışan Harold Stinegold’u tanık kürsüsüne çağırmıştı. Mikroskobun altına girebilen bir şey bulursanız, bilin ki, Stinegold ona daha önce bakmıştır.</p>

  <p class="calibre9">Stinegold, Hall’dan alınan tırnak parçalarında ve sıyrıklarda yabancı doku görülmediğini açıkladı ve kurbanın cinsel organ bölgesinden alınan örneklerin, cinsel ilişkide bulunulduğunda mevcut olması gereken, yabancı doku kanıtı bulunmadığını doğruladığını açıkladı.</p>

  <p class="calibre9">Stinegold, altmış yaşlarında, dost canlısı ve kendine güveni olan bir adamdı. Onu çeşitli vesilelerle mahkemeye çağırmış ve çok muhafazakâr biri olduğunu keşfetmiştim. Genellikle, delilleri abartarak yorumlamazdı.</p>

  <p class="calibre9">Kline, yine tiyatro sahneliyordu. Stinegold’a üstünde kurumuş kan lekeleri olan battaniyeyi kâğıt bir delil torbasından, mührünü kesip açtırarak çıkarttırdı. Aynı işlemi, içinde kıl olan daha ufak ikinci bir torba ve liflerin olduğu üçüncü torba için tekrarlattırdı.</p>

  <p class="calibre9">"Bizlere anlatabilir misiniz?" dedi Kline. "Bunlar nasıl toplandı ve analiz edildi?"</p>

  <p class="calibre9">"Kıllar ve lifler, battaniyenin yüzeyinden, bir ceketin üstünden keten tiftiği kaldırırken yapabileceğiniz gibi, selofan bant kullanılarak kaldırıldı. Daha sonra bir lamın içine aktarılarak ilk olarak mikroskop altında incelendi.</p>

  <p class="calibre9">"İlk olarak halı lifleri üzerinde duralım," dedi Kline. "Bu örnekleri başka kaynaklardan alınmış örneklerle karşılaştırdınız mı?"</p>

  <p class="calibre9">"Evet. Sanığın kendisine ilçe tarafından tahsis edilmiş arabasındaki halıdan alınan liflerle."</p>

  <p class="calibre9">"Peki ne buldunuz?"</p>

  <p class="calibre9">"İlk olarak renk ve çapları arasında benzerlik olup olmadığını belirlemek için baktım. Benzerlik olduğunu buldum."</p>

  <p class="calibre9">"Sonra ne yaptınız?"</p>

  <p class="calibre9">"Daha ayrıntılı bir inceleme," dedi tanık, "diğer biçim bilimsel özellikler için."</p>

  <p class="calibre9">"Biçim bilimsel diyerek neyi kastediyorsunuz?"</p>

  <p class="calibre9">"Biçim ve yapı," dedi Stinegold. "Özellikle aradığım, liflerin yüzeyindeki küçük paralel çizgiler ya da parlaklık giderici parçacıkların açtığı çukurlardı. Çoğunlukla titanyum dioksit," dedi. "Bunlar, üretim işlemi sırasında bazen parlaklık miktarını düşürmek için sentetik maddelere eklenirler."</p>

  <p class="calibre9">"Peki ne buldunuz?"</p>

  <p class="calibre9">"Ben hem sanığın arabasından alınan halı liflerinin, hem de kurbanın cesedini sarmakta kullanılan battaniyeden elde edilen liflerin üstünde benzeri parlaklık giderici parçacıklara varlığını gözlemledim."</p>

  <p class="calibre9">"Bunun önemli bir benzerlik noktası olduğunu mu düşündünüz?"</p>

  <p class="calibre9">"Evet."</p>

  <p class="calibre9">"Daha sonra ne yaptınız?"</p>

  <p class="calibre9">"Renk incelemesi yaptım," dedi Stinegold. "Renk, en önemli ayırt edici özelliktir."</p>

  <p class="calibre9">"Neden böyle?"</p>

  <p class="calibre9">"Çünkü renklerin çoğu istenen tonu sağlamak için hazırlanan boya karışımlarından meydana gelir. Aynı renk kompozisyonunu bulmak önemli bir işaret sayılır. Bu eşsiz bir ayırıcı özelliktir," dedi Stinegold.</p>

  <p class="calibre9">"Bu nasıl yapılır?" dedi Kline.</p>

  <p class="calibre9">"Bir mikrospektrofotometre kullanarak." Stinegold mahkeme yazmanı için kelimeyi hecelemek zorunda kaldı.</p>

  <p class="calibre9">"Bu, liflerin renklerini tayf biçimlerine göre karşılaştıran türde bir mikroskoptur. Teknik olmayan açıklaması şöyle: Farklı lifler sadece farklı renklere sahip değildir, ayrıca birbirinin aynı olmayan ve ancak özel aygıtlarla ölçülebilen ışık kırılmaları yayarlar."</p>

  <p class="calibre9">"Siz bu ölçümü yaptınız mı?" dedi Kline.</p>

  <p class="calibre9">"Evet."</p>

  <p class="calibre9">"Ne buldunuz?"</p>

  <p class="calibre9">"Sanığın kendisine ilçe tarafından tahsis edilmiş aracında bulunan liflerin, kurbanı sarmak için kullanılan battaniyede bulunan liflerle biçim, renk ve oluşum olarak aynı olduğunu."</p>

  <p class="calibre9">Kline, Stinegold’a ayrıntıları, bu tür üretimde kullanılan beş ayrı tür naylon olduğunu, bunlardan birinin ’naylon 11’ olarak bilindiğini anlattırdı. Elde bulunan naylon örnekleri okyanus mavisi renginde bir boya maddesi ile kaplanmıştı. İki tür benzerlik noktası bulunuyordu: Naylonun türü ve boya maddesi. Tanık battaniyenin üstündeki liflerle Acosta’nın arabasında bulunanların bu açıdan birbirlerine uyduğunu söyledi.</p>

  <p class="calibre9">"Sizin profesyonel görüşünüze göre, bu benzerlik önemli midir?" Kline kapıyı kapatmaya çalışıyordu.</p>

  <p class="calibre9">"İtiraz ediyorum. Belirsiz," dedim.</p>

  <p class="calibre9">"Kabul edildi. Soruyu yeniden sorun," dedi Radovich.</p>

  <p class="calibre9">Sorun bunun ne kadar önemli olduğuydu. Kline soruyu yeniden sormak için düşünürken, tanık kürsüsünün önünde küçük bir daire çizdi.</p>

  <p class="calibre9">"Diyelim ki, o halı liflerini incelediniz ve başka bir halıdan rasgele alınmış örneklerle karşılaştırdınız, sizin profesyonel görüşünüze göre, burada bulmuş olduğunuz türden bir benzerlik bulmayı bekler miydiniz?"</p>

  <p class="calibre9">Aynı itirazı yaptım, fakat Radovich bu sefer reddetti.</p>

  <p class="calibre9">"Hayır."</p>

  <p class="calibre9">"Bu lifleri diğer on farklı rasgele alınmış örnekle karşılaştırsaydınız aynı benzerliği bulmayı bekler miydiniz?"</p>

  <p class="calibre9">"Hayır."</p>

  <p class="calibre9">"Yüz?"</p>

  <p class="calibre9">"Mümkün değil."</p>

  <p class="calibre9">"Bin?" dedi Kline.</p>

  <p class="calibre9">"Naylonun türünü belki," dedi Stinegold. "Ama renk maddesi, özellikle boya parçaları ayırıcı olurdu. Benim için bu daha önemli bir ayırıcı özellik"</p>

  <p class="calibre9">"Bu ifadenin kayıtlardan çıkarılmasını..." diye itiraz ettim.</p>

  <p class="calibre9">"Reddedildi.. "</p>

  <p class="calibre9">"Size göre bu önemli mi?"</p>

  <p class="calibre9">"Evet. Boya parçası benzersizdir. Üretici nadiren iki boyayı karıştırsa bile sonuçta kesinlikle ayrı pigmentasyon oluşur."</p>

  <p class="calibre9">"Öyleyse, boya parçası bu liflerin benzersiz bir özelliği mi oluyor?"</p>

  <p class="calibre9">"Ben öyle derdim. Evet."</p>

  <p class="calibre9">Kline daha sonra dikkatini Stinegold’un hayvan kaynaklı olarak tanımladığı kıllara çevirdi.</p>

  <p class="calibre9">İnsan ve hayvan kılları arasındaki sayısız farklılıkla ilgili ayrıntılı bir açıklamaya girişti. Hayvan kıllarında renk aralıkları farklılık gösterirken, insan kılı gövdenin rengi açısından tek biçimdeydi.</p>

  <p class="calibre9">"İnsan kılının merkezinde bulunan saç özü görünüm olarak biçimsizdir, bütün kıl gövdesinin genişliğinin üçte birinden nadiren fazladır," dedi Stinegold. "Oysa hayvanlarda bu oran daha büyüktür ve gövdenin tamamını kaplayabilir. Ayrıca, dış deri yüzeyi insan ve hayvan arasında büyük bir değişkenlik gösterir, farklılık çok belirgindir."</p>

  <p class="calibre9">"O halde, sizin aklınızda Brittany Hall’un cesedini sarmakta kullanılan battaniyenin yüzeyinden toplanan kılların hayvan kökenli olup olmadığı hakkında bir soru işareti bulunmuyor?"</p>

  <p class="calibre9">"Hiç yok," dedi Stinegold.</p>

  <p class="calibre9">"Ne tür bir hayvan olduğunu belirleyebildiniz mi?"</p>

  <p class="calibre9">"Bu daha zor oldu," dedi. "Ama eleme sürecinin sonunda söz konusu kılların at kılı olduğunu belirleyebildim."</p>

  <p class="calibre9">Bakışlarından jüri üyelerinin kılların kedi ya da köpek kılı olduğundan şüphelenmiş oldukları açıkça belliydi. Kline rol yapmak için bunu kullandı, sahte bir şaşkınlık ifadesiyle kaşlarını kaldırdı ve tanığa baktı. Sessiz sorulan bir soruydu bu.</p>

  <p class="calibre9">"At kılı," dedi Stinegold yanıt olarak. "Herhalde hayvan tüy döküyormuş. Önemli miktarda kıl var."</p>

  <p class="calibre9">"Bu tüylerin battaniyenin üstüne nasıl yapıştığı hakkında bir görüşünüz var mı?"</p>

  <p class="calibre9">"Muhtemelen ikincil bir aktarım," dedi Stinegold.</p>

  <p class="calibre9">Kline’ın teşvikiyle tanık açıkladı.</p>

  <p class="calibre9">"Genel olarak açıklayacak olursak, bunun anlamı battaniyenin kendisinin atla temas etmemiş olduğudur. Bunun yerine başka birinin kılları giysileri ile alıp ya battaniyeye ya da kendi yaşadığı yere taşımış olması mümkün. Mobilyalara ve yatağa da bu şekilde bulaştırmış olabilir. Kıllar battaniyeye orada yapışmış olabilir, ya da katilin kılları kendi elbisesi ile bu şekilde alıp cesedi sarmalarken elbisesini sürterek bu kılları battaniyenin yüzeyinde bırakmış olması bile mümkündür."</p>

  <p class="calibre9">Acosta’nın ahırın yakınlarına asla gitmemiş olduğunu bilen devlet tarafı için gerekli bir mekanizmaydı bu. Orası Lili’nin bölgesiydi. Lili bu konuyla özel olarak ilgiliydi ve kıllarla ilgili açıklamalar derinleştikçe kocasının arkasında, tırabzanın ötesindeki sıranın üstünde geri çekildiğini görebiliyordum. Kederli bir yüz ifadesiyle bana bakıyordu.</p>

  <p class="calibre9">"Bu mümkün mü?" diye sordu Kline. "Bu ikincil transfer?"</p>

  <p class="calibre9">"Evet. Bu tür kıllar, sözünü ettiğim miktarda, at tüy dökerken aşırı derecede yayılırlar. Ne yaparsanız yapın, sizinle beraber evinize gelmelerinin önüne geçemezsiniz. Kendinizi büyük bir özenle fırçalasanız bile, sanırım yaşadığınız yerde bu killerin önemli boyutta izlerini bulabiliriz."</p>

  <p class="calibre9">"Kişi ata bindikten, ya da ahırdan ayrıldıktan sonra elbiselerini değiştirmiş olsa bile mi?" dedi Kline.</p>

  <p class="calibre9">"Bu mümkün," dedi Stinegold. "Bir miktarını kendi saçlarında, ya da derisinin tırtıklı bir yüzeyinde taşıyabilir. Bu kıllardan kurtulmak çok zordur."</p>

  <p class="calibre9">"Bu bizi sonraki soruya götürüyor," dedi Kline. "Bayan Hall’un cesedini sarmak için kullanılan battaniyeden alınan kıllara uyan at kılı izleri buldunuz mu gerçekten?"</p>

  <p class="calibre9">"Buldum."</p>

  <p class="calibre9">"Peki nerede buldunuz bu izleri?"</p>

  <p class="calibre9">"Üç yerde," dedi. "Ölen kişi, Brittany Hall’un dairesinde. Sanık, Armando Acosta’nın konutunda. Ve sanığın ilçe tarafından tahsis edilmiş arabasının bagajında ve aynı zamanda bu arabanın yolcu bölmesinde."</p>

  <p class="calibre9">Kline etki yaratmak için bunu da kullandı. Bu bulgunun önemini vurgulamak için iyi ölçülmüş bir zaman aralığı boyunca, bizim yapacağımız saldırıyı da tahmin etmeye çalışarak sessiz kaldı. Stinegold’a kılların sanığın karısının sıkça gittiği bir ahırdan gelmiş olduğunu ve sanık tarafından elbiselerinin üstünde taşındığını açıklattırmıştı. Sonra bu kılların geldikleri yer dolayısı ile kesin bir kanıt oluşturacak unsurlar olmadıklarını kabul etti. Parmak izi gibi değillerdi ve bu durumda belli bir ata ait oldukları saptanamazdı.</p>

  <p class="calibre9">"Yine de," dedi Kline. "Bilimsel bilgilerinize ve deneyimlerinize dayanarak söz konusu battaniyenin üstünde ve davalının konutuyla arabasında bulunan kıllar hakkında bir sonuca ulaşabildiniz mi?"</p>

  <p class="calibre9">"Benim profesyonel görüşüme göre," dedi Stinegold, "battaniyeden alman örneklerdeki tüm mikroskobik özellikler, renk, doku, yapısal yüzeyler ve kalınlık olarak sanığın evindeki çeşitli mobilyalar ile halıdan ve arabasından toplanan kıl örneklerine uyuyor."</p>

  <p class="calibre9">"Sizin profesyonel görüşünüze göre, aynı mıydılar?"</p>

  <p class="calibre9">"Benim profesyonel fikrime göre, evet," dedi Stinegold.</p>

  <p class="calibre9">Kıllar ve lifler, parmak izleri gibi kesin ve belirleyici ögeler olmayabilirler. Ama şu anda jüri bölmesinde neredeyse gözle görülebilen, önemli boyutta bir itme kuvveti oluşturmuşlardı. Bu mahkeme salonlarında deneyim ile edinilen bir şeydir. Hayatta kalmak zorundaysanız, sahip olmanız gereken bir algılama yeteneği. Özel kanıtlara gösterilen bir tepki olmalıdır.</p>

  <p class="calibre9">İz kanıtları ile ilgili olarak savcılığın işine yaramayacak birçok şey vardı ve Kline bunları görmezden gelmeye çalışarak hata yapmıştı, ben de karşı sorgulamama bunlarla başladım. İlk olarak metalbilim raporu.</p>

  <p class="calibre9">"Bay Stinegold, Brittany Hall’un dairesinde, kurbanın başını çarptığı yerin yakınındaki kahve masasının kenarında mikroskobik ölçülerde, değerli metal sıyrıkları bulmadınız mı?"</p>

  <p class="calibre9">"Biraz buldum," dedi.</p>

  <p class="calibre9">"Bay Kline tarafından yapılan doğrudan sorgunuz sıranızda bunlardan neden söz etmediniz?"</p>

  <p class="calibre9">"Sorulmadı ki," dedi.</p>

  <p class="calibre9">"Güzel. O halde belki şimdi ben sormalıyım. Bunlar önemli miydi?" Eğer ’evet’ diyecek olsaydı daha önce bu konudan kaçınmaya çalışmış olduğu düşünülebilirdi, bu yüzden Stinegold, ’hayır’ dedi.</p>

  <p class="calibre9">"Size göre bu sıyrıklar önemli değil miydi?"</p>

  <p class="calibre9">"Hayır."</p>

  <p class="calibre9">"Neden?"</p>

  <p class="calibre9">"Bu sıyrıkları inceledik ve muhtemelen eski olduklarını belirledik. Bunlar masanın üstüne cinayetten aylar önce bırakılmış izler olabilirdi." Metalin üstünde bulunan kan lekeleri hakkında bazı saçmalıklar döktürmeye çalıştı ama ben üstüne gidince hemen vazgeçti.</p>

  <p class="calibre9">"Jüriye bu sıyrıkların nelerden oluştuğunu söyleyebilir misiniz?"</p>

  <p class="calibre9">"Altın izleri, yirmi dört ayar, içinde bazı alaşımlar da var."</p>

  <p class="calibre9">"Bir mücevher parçasından mı acaba?"</p>

  <p class="calibre9">"Belki."</p>

  <p class="calibre9">"Ama kayda değer bir şey değil, öyle mi?"</p>

  <p class="calibre9">"Benim fikrime göre değil," dedi.</p>

  <p class="calibre9">"O zaman belki jüriye neden müvekkilime ait bütün altın mücevher parçalarını tek tek incelediğinizi açıklayabilirsiniz."</p>

  <p class="calibre9">"Sadece tam bir inceleme yapmış olmak için," dedi.</p>

  <p class="calibre9">"Sadece tam bir inceleme yapmış olmak için mi dediniz?"</p>

  <p class="calibre9">"Doğru."</p>

  <p class="calibre9">"Tam bir inceleme yapma amacıyla mı masanın üstünde bulunan sıyrıklarla karşılaştırmak için müvekkilimin mücevherlerinin her bir parçasından mikroskobik örnekler aldınız?"</p>

  <p class="calibre9">Stinegold somurtur gibi oldu. "Bulabildiklerimizden."</p>

  <p class="calibre9">"Sayın yargıç, bu ifadenin kayıtlardan çıkartılmasını... Stinegold, jüriyi Acosta’nın söz konusu parçayı yok etmiş olduğuna inandırmaya yeltendi. Oysa buna dair bir kanıt bulunmuyor."</p>

  <p class="calibre9">Radovich itirazımı kabul etti.</p>

  <p class="calibre9">"Müvekkilimin mücevherlerinin her bir parçasından masanın üstünde bulunan sıyrıklarla karşılaştırmak için mikroskobik sıyrıklar aldınız mı almadınız mı?"</p>

  <p class="calibre9">"Aldık."</p>

  <p class="calibre9">"Bu örnekleri metalürjik analize tabi tuttunuz mu?"</p>

  <p class="calibre9">"Tuttuk."</p>

  <p class="calibre9">"Masanın üstünde bulunan metal müvekkilimin mücevherlerinden alınan sıyrıklara uydu mu?"</p>

  <p class="calibre9">"Hayır," dedi.</p>

  <p class="calibre9">"Uymadı mı?" Merak içinde bir yüz ifadesi ile jüriye döndüm.</p>

  <p class="calibre9">"Hayır," dedi.</p>

  <p class="calibre9">"Eğer uymuş olsaydı doğrudan sorgunuz sırasında bununla ilgili bir şeyler duyardık mutlaka öyle değil mi?"</p>

  <p class="calibre9">"İtiraz ediyorum, spekülasyon," dedi Kline.</p>

  <p class="calibre9">Jüri öyle düşünmüyordu. Şu anda Kline’ın bunu neden sakladığını merak ediyorlardı. Kalk da seyirciye selam ver, seni salak.</p>

  <p class="calibre9">"Soruyu yeniden sorun," dedi Radovich.</p>

  <p class="calibre9">"Mutlulukla, Sayın Yargıç. Bay Stinegold, jüriye söyleyin, Bay Acosta’nın mücevherlerine uyan bir şeyler bulmakta başarısız olduğunuz ana değin bu sıyrıkların eski ve önemsiz olduklarını düşünmüyor olduğunuz gerçek mi değil mi acaba?"</p>

  <p class="calibre9">"Bu gerçek değil," dedi.</p>

  <p class="calibre9">"Ama masanın üstündeki sıyrıkların eski olduğu konusunda yargınız kesinlikle hiçbir bilimsel temele dayanmıyor, öyle değil mi?"</p>

  <p class="calibre9">"Biz eski olduklarına inanmıştık," dedi.</p>

  <p class="calibre9">"Nedir bu, din kuralı mı?" diye sordum.</p>

  <p class="calibre9">"Tanığı rahatsız ediyor," dedi Kline.</p>

  <p class="calibre9">Onu duymazdan geldim. "Size bilimsel dayanakla ilgili sordum. Elinizde var mı?"</p>

  <p class="calibre9">"Hayır."</p>

  <p class="calibre9">"Teşekkürler. O halde, bu metal sıyrıkları ile ilgili bildiklerimizi, yalnızca bilimsel kanıtları temel alarak söyleyecek olursak, kurbanın başını çarptığı noktanın yakınında bulunan sıyrıklar sanığa ait mücevherlerden alınan örneklerin hiçbirine uymuyor. Sizin profesyonel yargınıza göre, bu benim müvekkilimi temize çıkaracak bir kanıt olarak değerlendirilemez mi? Onun suçsuz olduğunu göstermez mi?"</p>

  <p class="calibre9">"İtiraz ediyorum. Bu jürinin karar vereceği bir konu," dedi Kline.</p>

  <p class="calibre9">"Kabul edildi," dedi Radovich. "Sanırım siz kendi görüşünüzü belirttiniz."</p>

  <p class="calibre9">Sonra sayılar oyununa geçtim, Acosta’nın arabasından geldiği varsayılan halı lifleri. Stinegold’u General Motors’un, zemininde o yıl tek üreticiden alınmış aynı halıdan kullanılan kaç araç imal ettiğini söyleyip söyleyemeyeceğini sorarak sıkıştırdım. Bir fikri yoktu, ona bu rakamların binlerle ifade edildiğini söyleyecek olursam şaşırıp şaşırmayacağını sorduğumda, bunun da bir olasılık olduğunu kabul etmek zorunda kaldı.</p>

  <p class="calibre9">"Yine de," dedi, "o araçların hepsinde aynı renkten ya da aynı boya ile renklendirilmiş halılardan kullanılmamıştır." Bunu söylediği sırada memnuniyet içinde Kline’a baktı.</p>

  <p class="calibre9">Ona ilçenin araba filosu ve motorlu araç şubesinin çok miktarda arabayı aynı üreticiden tek seferde aldığını söyleyerek sıkıştırdım.</p>

  <p class="calibre9">Bu araçlar fabrikadaki montaj bandından sırayla çıkmış olabilirlerdi.</p>

  <p class="calibre9">"Böyle olabileceğini varsayarak," dedim, "İlçenin motorlu araçlar şubesinde aynı renkten ve aynı boya ile boyanmış araçların bulunması mümkün değil mi?"</p>

  <p class="calibre9">Stinegold bundan pek mutlu olmamıştı. "Bu mümkün," dedi.</p>

  <p class="calibre9">"Eğer size ilçe motorlu taşıtlar şubesindeki kayıtların hepsinin, üretim yılı ilçenin sanığa tahsis etmiş olduğu aracın üretim yılı ile aynı olan dokuz tane aracın ilçe tarafından aynı üreticiden satın alındığını gösterdiğini ve bu araçlardan yedisinin aynı montaj bandında aynı renkte hali ile üretilmiş olduğunu söyleseydim şaşırır mıydınız?"</p>

  <p class="calibre9">Bana yanıt vermedi.</p>

  <p class="calibre9">"Bunu biliyor muydunuz?" diye sordum.</p>

  <p class="calibre9">"Hayır," dedi.</p>

  <p class="calibre9">Bizim uzmanlarımızdan bu konuda elde ettikleri kanıtları alması için mahkemenin tayin ettiği özel bir uzmanla, daha önce savcılık yapmış bir avukatla bu araçların üstünde çalışmış ve halı lifleri toplamıştık.</p>

  <p class="calibre9">Kapıyı biraz aralayabilmiştik. Sonra atlar konusuna döndüm.</p>

  <p class="calibre9">"Peki buldunuz mu?" diye sordum.</p>

  <p class="calibre9">"Neyi buldum mu?" dedi.</p>

  <p class="calibre9">"Bu kılın sahibi atı."</p>

  <p class="calibre9">Güldü. "Hayır."</p>

  <p class="calibre9">"Aradınız mı?"</p>

  <p class="calibre9">"Hayır."</p>

  <p class="calibre9">"Neden?"</p>

  <p class="calibre9">"Gerekli bulmadık ki," dedi. "Sanığın evinde ve arabasında bu kıllardan bulmuştuk. Dahası, belirttiğim gibi, kıldan yola çıkarak belli bir ata ulaşmak mümkün olmazdı."</p>

  <p class="calibre9">"O ahırdaki atlara binen diğer insanlardan herhangi birinin evinde ya da arabasında da aynı kıllardan bulunup bulunmadığını kontrol ettiniz mi?"</p>

  <p class="calibre9">"Hayır."</p>

  <p class="calibre9">"Neden?"</p>

  <p class="calibre9">"Tekrar söyleyeyim, anlamlı ve gerekli bulmadık."</p>

  <p class="calibre9">"O ahırdaki kaç tane atın bu battaniyenin üstünde bulunanlara uyan kıllar sağlayacağını bilmek öğretici olmaz mıydı?"</p>

  <p class="calibre9">"Pek değil."</p>

  <p class="calibre9">"Bay Stinegold, renk ve bazı kendine has dokusal nitelikleri olan yabancıl türler hariç, bir atın diğerinin aynısı gibi görünmesinin olası olduğu bir gerçek değil midir?"</p>

  <p class="calibre9">"Renk ayırt edici bir etkendir," dedi. Sıkıca tutunduğu düşünce buydu.</p>

  <p class="calibre9">"Battaniyenin üstünde bulunan tüyleri döken atın ne renk olduğunu biliyor musunuz?"</p>

  <p class="calibre9">"Kahverengi," dedi. "Genellikle kestane olarak tanımladığımız türden."</p>

  <p class="calibre9">"Atlar arasında sıkça rastlanan bir renk, değil mi?"</p>

  <p class="calibre9">"İtiraz ediyorum. Tanık atlar konusunda uzman değil," dedi Kline.</p>

  <p class="calibre9">"Hayır. Sadece atların bıraktıkları konusunda," dedim.</p>

  <p class="calibre9">"Bu ne anlama geliyor?" dedi Kline.</p>

  <p class="calibre9">Jüri bölmesinde gülüşmeler oldu.</p>

  <p class="calibre9">"Kıl," dedim. "Siz ne sanmıştınız?"</p>

  <p class="calibre9">Kline, kahkahalar atan bir jüriye bakıyordu.</p>

  <p class="calibre9">"İtiraz ediyorum, Sayın Yargıç. Ben bunda gülünecek bir taraf görmüyorum."</p>

  <p class="calibre9">Radovich devam etmemi söyledi.</p>

  <p class="calibre9">"Hadi Bay Stinegold, kestanenin atlar arasında az rastlanan bir renk olmadığı herkes tarafından bilinmez mi?"</p>

  <p class="calibre9">"İtiraz ediyorum," dedi Kline.</p>

  <p class="calibre9">"Reddedildi. Tanık soruya yanıt verebilir," dedi Radovich.</p>

  <p class="calibre9">"Az bulunur değildir," dedi Stinegold.</p>

  <p class="calibre9">"Aslında, bugün çıkıp bu ilçedeki ahırları ziyaret etsek, muhtemelen, kestanenin atlar arasında en çok rastlanan renk olduğunu görmez miyiz?"</p>

  <p class="calibre9">"Bu mümkün," dedi Stinegold. Aslında mümkünden daha fazlaydı, ama ben yine de itirafını kabul ettim.</p>

  <p class="calibre9">"Peki, eğer bütün bu kestane rengi atlardan kıl toplasaydık ve size mikroskobunuzun altında incelemeniz için vermiş olsaydık, bu atlardan hangisinin o battaniyenin üstünde bulunan kıllardan sorumlu olduğunu bize söyleyebilir miydiniz?"</p>

  <p class="calibre9">Gülümsedi. Puan kazanılmıştı. "Herhalde hayır."</p>

  <p class="calibre9">"Çünkü kestane rengi at kılı o kadar eşsiz bir şey değil, değil mi?"</p>

  <p class="calibre9">"Hayır."</p>

  <p class="calibre9">"Açıklamış olduğunuz diğer unsurlar, bir kestane rengi atin kılının dokusu, yüzey yapısı ve kalınlığı diğer bir atınki ile neredeyse tamamı ile aynıdır, doğru değil mi?"</p>

  <p class="calibre9">"Bu muhtemelen doğru," dedi.</p>

  <p class="calibre9">"O halde battaniyenin üstündeki kıl kestane rengi atların neredeyse hepsinden gelmiş olabilir değil mi?"</p>

  <p class="calibre9">"Benzer olabilirler," dedi.</p>

  <p class="calibre9">"Sizin birini diğerinden ayırmakta zorlanmanıza yetecek kadar benzer mi?"</p>

  <p class="calibre9">"Belki."</p>

  <p class="calibre9">"Jürinin anlaması için," dedim, "Sanığın evinde ya da aracında bulunan kıllarla battaniyenin üstünde bulunan kılları benzer olduklarını söylemekten başka, kesin biçimde özdeşleştirebilmenizin yolu yok. Var mı?"</p>

  <p class="calibre9">"Hayır."</p>

  <p class="calibre9">"Bay Stinegold, iz kanıtı bilimine uyarlanmış biçimiyle, aktarım kavramına aşina mısınız?"</p>

  <p class="calibre9">"Evet," dedi.</p>

  <p class="calibre9">"Bu kavramı jüriye açıklar mısınız?"</p>

  <p class="calibre9">Bana bu konunun tezimize hiçbir katkısı olmayacağını, kendi mezarımı kazmakta olduğumu söylermiş gibi baktı önce. Sonra jüriye döndü.</p>

  <p class="calibre9">"Aktarım, hareket eden bir nesnenin, kendi üstündeki mikroskobik maddelerin ya tamamını ya da bir bölümünü dokunduğu diğer bir nesneye, bu maddelerden iki yüzeyde de eşit ölçülerde olana kadar aktardığını söyleyen bir kuramdır."</p>

  <p class="calibre9">"Arıların bir bitkiyi tozaklaması gibi mi?" diye sordum.</p>

  <p class="calibre9">"Bu oldukça iyi bir benzeşim," dedi.</p>

  <p class="calibre9">"Yani, eğer ben size sürtünürsem, benim elbisemin liflerinin sizinkinin ve sizin elbisenizin liflerinin benimkinin üstünde kalacağını söyleyebilir miyiz?"</p>

  <p class="calibre9">"Kumaşlardaki farklılıkları da hesaba katmak gerek," dedi. "Bazıları hiç lif bırakmıyor."</p>

  <p class="calibre9">"Mutlaka. Ama varsayalım ki bıraktılar, aktarılmış lif bulmayı bekler miydiniz, bir tür çapraz tozaklama gibi?"</p>

  <p class="calibre9">Bunun hakkında düşündü, ama başını evet anlamında sallıyordu zaten.</p>

  <p class="calibre9">"Evet."</p>

  <p class="calibre9">"Siz, söz konusu kılların sanığın aracına giden yolu bu şekilde bulduğuna mı inanıyorsunuz?"</p>

  <p class="calibre9">"Evet."</p>

  <p class="calibre9">"Sanığın dairesine de mi?"</p>

  <p class="calibre9">"Doğru."</p>

  <p class="calibre9">"Kurbanın cesedini sarmalamak için kullanılan battaniyeye de mi?"</p>

  <p class="calibre9">"Bu da doğru."</p>

  <p class="calibre9">"O battaniyenin üstünde başka bir şey buldunuz mu?"</p>

  <p class="calibre9">"Az miktarda başka lifler, tahta parçaları, cesedin bulunduğu çöp tenekesinden gelen mikroskobik süprüntü," dedi.</p>

  <p class="calibre9">"Ama sizin görüşünüze göre, tespit edilen önemli maddeler sadece halı lifleri ve at kıllarıydı öyle mi?"</p>

  <p class="calibre9">"Bana göre evet."</p>

  <p class="calibre9">"O battaniyenin üstünde çok fazla kıl var mıydı?" diye sordum.</p>

  <p class="calibre9">"Bol miktarda."</p>

  <p class="calibre9">"Sayın Yargıç, tanığın kılın battaniyenin üstüne nasıl aktarıldığını göstermesini istiyorum," dedim.</p>

  <p class="calibre9">Kline buna karşı çıkıyordu. Çeşitli küçük naylon halı parçaları kesmiştim ve Kline bunların Acosta’nın arabasındaki halıya uymayacağını söyleyerek itiraz etti.</p>

  <p class="calibre9">"Gösteri amaçlı kullanılacaklarından, yeterince yakınlar," diye karşı çıktım. "Tanıktan saç ve kıl örneklerini karşılaştırmasını istemeyeceğiz ki," dedim.</p>

  <p class="calibre9">"Bu anlayışla," dedi Radovich.</p>

  <p class="calibre9">Stinegold’a bir parça halı uzattım. Bu amaçla küçük bir zarfın içine biraz at kılı toplamıştım, bunu tanığa uzattım.</p>

  <p class="calibre9">"Kıllar siyah renkli," dedim mahkemeye. "Battaniyenin üstündeki diğer kıllardan kolayca ayırt edilebilir olmaları gerek."</p>

  <p class="calibre9">Stinegold kıllara baktı ve bu görüşe katıldı. Kıllardan birazını halının üstüne serip eliyle kesik tüylerin üstüne yaydı.</p>

  <p class="calibre9">Yazmana kanıtların durduğu el arabasından battaniyeyi getirip Stinegold’a vermesini söyledim. Battaniye leylak rengiydi. Stinegold battaniyeyi top yapıp önündeki tırabzanın üstüne koydu. Battaniyenin bir parçası kenardan sarkıyor, yere değiyordu.</p>

  <p class="calibre9">Battaniyenin bir köşesini aldı ve halı parçasını hızlı biçimde, fırçalarmış gibi sürttü. Sonra halı parçasını ters çevirip bıraktı ve battaniyeyi inceledi.</p>

  <p class="calibre9">"İşte," dedi. Stinegold battaniyeyi kaldırmış, zafer kazanmış bir edayla benim görmem için tutuyordu. Ovaladığı bölge siyah at kılı ile kaplanmıştı.</p>

  <p class="calibre9">"Eğer biraz bandınız varsa, size örnekleri nasıl elde ettiğimizi gösterebilirim," dedi.</p>

  <p class="calibre9">"Buna gerek yok," dedim ona. Tırabzanın üstünden battaniyeyi ve halı parçasını aldım.</p>

  <p class="calibre9">Kline, masasında halinden memnun gülüşüyle oturuyordu.</p>

  <p class="calibre9">Dönüp tanıkla yüz yüze gelmeden önce, bir elimde battaniye, öteki elimde halı parçası, tanık kürsüsünden birkaç adım uzaklaştım. Daha önce bakmış olduğum için, orada olduğunu biliyordum... Küçük halı parçası.</p>

  <p class="calibre9">"Bu nedir?" diye sordum.</p>

  <p class="calibre9">Stinegold halıya bakarak oturuyordu. Yüzünü buruşturdu.</p>

  <p class="calibre9">Küçük halı parçasının üstünde leylak battaniyenin lifleri vardı. Halının keskin kıllarına takılmışlar, yumak haline gelmişlerdi.</p>

  <p class="calibre9">"Bay Stinegold, müvekkilimin aracını incelediğinizde, bagajda ya da yolcu bölmesinde bu battaniyenin liflerinin izine rastladınız mı?" Bu sorunun yanıtını zaten biliyordum. Stinegold’un raporunda yazıyordu.</p>

  <p class="calibre9">Şaşkınlığa uğramış gibi görünmüyorlardı. Başından beri bunun davaları için bir problem olduğunu biliyorlardı. Ama sunuluş tarzı Stinegold bunu jüriden saklıyormuş gibi bir izlenim doğmasına neden olmuştu. Kötü bir etki bırakmanın birçok farklı yolu vardı.</p>

  <p class="calibre9">"Bay Stinegold. Müvekkilimin aracında bu... "</p>

  <p class="calibre9">"Hayır." Jüriye sunduğu son şey bu oldu. Bu ve bin kelime değerinde kederli bir bakış.</p>

  <p class="calibre9">---</p>

  <p class="calibre9" id="filepos815650"><span class="calibre10"><span class="bold">BÖLÜM 24</span></span></p>

  <p class="calibre9">OSCAR NICHOLS'I BULDULAR.</p>

  <p class="calibre9">"Kahretsin, nasıl?" dedi Acosta. İlçe hapishanesinde kilit altındaydık. Harry, Acosta ve ben. Yargıç kaim camın öteki tarafında oturuyor, aramızdaki kalkanın içine yerleştirilmiş mikrofondan konuşuyordu. Şu anda hepimiz çok gergindik ve bu tek tanığın davamıza verebileceği zararları düşünüyorduk.</p>

  <p class="calibre9">"Nasıl bulmuşlar onu?" Acosta her yeni tanığın, her yeni keşfin getirdiği gerginlik nedeniyle yorgun görünüyordu. Zirveye çıktığımız anlarda, yeniden vadilere inebileceğimizden emindik hep.</p>

  <p class="calibre9">"Ortaya çıktı," dedim. "Kendi iradesiyle."</p>

  <p class="calibre9">Arkadaşı olduğuna inandığı bir adamın bunu yapmış olması Acosta’nın cesaretini gerçeğin kendisinden daha fazla kırıyordu.</p>

  <p class="calibre9">Bununla ilgili haber, savcıların Nichols’ı mahkemeye çağırma önerisi biçiminde gelmişti. Önergeye eklenmiş yeminli ifade Nichols’in üç gün önce Kline’ın ofisini arayıp elinde bilgi olduğunu açıkladığını ortaya çıkarıyordu. Sanığın kendisine itiraf yerine geçebilecek açıklamalarda bulunmuş olabileceği kuşkusu.</p>

  <p class="calibre9">Görünen o ki, Nichols, Kline’in kanıtlarına verdiğimiz zararı hiç dikkate almadan -kıllar ve lifler konusunu yerle bir edişimiz ve Kline’in metal sıyrıklarına değinmekten kaçınması- başından beri beynini kemiren tek bir düşünce nedeni ile huzursuzluk duymaktaydı: Eski dostu cinayetten suçlu olabilirdi.</p>

  <p class="calibre9">En çok sorun yaratan, zamanlamaydı. Kline ne olduğundan şu anda emin olamadığımız bir şey yaparak Nichols’ı deliğinden çıkartmıştı.</p>

  <p class="calibre9">"Belli ki, dedi Harry. "Nichols her gün odasında yalnız başına bunun bir şekilde ortaya çıkıp çıkmayacağını merak ederek oturuyormuş. İtiraf mı desem?" dedi.</p>

  <p class="calibre9">"Ben hiçbir şey itiraf etmedim," dedi Acosta.</p>

  <p class="calibre9">"Siz ölüm tehdidinde bulundunuz," dedi Harry.</p>

  <p class="calibre9">"Hiçbir anlam ifade etmeyen sert sözler," dedi Armando.</p>

  <p class="calibre9">"Eee, sanırım şimdi jürinin ne düşündüğünü görmek için bir şansımız olacak." Harry son sözü söylemişti.</p>

  <p class="calibre9">"Nichols için uzun ve endişeli bir bekleyiş olmuştu herhâlde bu. Yoğun endişeler içinde oturup kendisine gizlilik içinde söylenmiş ölüm tehditlerinin bir şekilde kayıtlara girip girmeyeceğini merak eden bir yargıç. Kanıt sakladığı ortaya çıkarsa Adli Nitelikler Komisyonu tarafından birçok soru sorulabilir ve böyle bir şey insanın adli kariyerini bir kalemde silip atabilirdi.</p>

  <p class="calibre9">"Neden yapsın bunu? Neden onlara söylesin?" dedi Acosta.</p>

  <p class="calibre9">"Kendi kıçını kurtarmak için," dedi Harry.</p>

  <p class="calibre9">"Ama neden şimdi?" dedi yargıç. "Neden özellikle bu zamanda, her şey bu kadar iyi giderken?" Harry’ye baktı, sonra bana. Düşünce akıllarımızdan hızla geçti.</p>

  <p class="calibre9">"Belki bizim bilmediğimiz bir şey biliyordur," dedim.</p>

  <p class="calibre9">Gizli bir kanıt. Bu düşünce Acosta’nın aklına hemen yattı. Nichols’ın ağzını açmayı bu şekilde başarmış olabilirlerdi, öyle lanetli anlamlar içeren bir şeydi ki bu, çok eski bir dost bile görmezden gelememişti.</p>

  <p class="calibre9">"Ne olabilir?" dedi.</p>

  <p class="calibre9">"Mutlaka bulacağız," dedim.</p>

  <p class="calibre9">"Evet Kafamızdan aşağı bir ton bok gibi boşalttıklarında," dedi Harry.</p>

  <p class="calibre9">Camın ardında oturan Acosta için görünen, son farenin de gemiyi terk etmiş olduğuydu.</p>

  <p class="calibre9">Geçtiğimiz iki hafta boyunca süregelen bir tema olmuştu bu. Önce Acosta’nın yanında on yıldır çalışan odacısı, yargıçla yaptığı bütün telefon konuşmalarını rapor etmek için kesin emir aldığını söylemiş ve bir daha aramamasını öğütlemişti.</p>

  <p class="calibre9">Sonra, geçen hafta, Acosta kendisine bir yardımda bulunmasını rica etmek için yazmanına telefon etmişti, ofisinden istediği bir şey vardı. Kadın telefona çıkmamış, sonra da aramamıştı. Kline yargıçlar yoluyla bu insanlara baskı uyguluyor ve Acosta’nın bağlantılarını kesiyor, İzolasyonu silah olarak kullanıyordu. Artık yalnız olduğu düşüncesi, Acosta’nın zihnine ölüm meleği gibi çökmüştü. Bizim dışımızdaki tek yandaşı Lili’ydi. Ona göre, bütün evlilikleri süresince hiçbir zaman olamadıkları kadar yakındılar şimdi.</p>

  <p class="calibre9">"Elimizde tek bir şey var," dedi Harry. "Nichols’ın ismi tanık listelerinde bulunmuyor."</p>

  <p class="calibre9">"Doğru," dedim. "Ama muhtemelen Radovich bir istisna yapar. Kline, polislerin Nichols ortaya çıkmadan Acosta’nın tehditlerini keşfedebilmelerinin yolunun olmadığını iddia ediyor."</p>

  <p class="calibre9">"Şüphesiz haklı." Acosta, camın öte yakasında daldığı karanlık düşlerden uyanmış gibi görünüyordu. "Bunun için tek bir açıklama var : Oscar ortaya çıktı, çünkü benim suçlu olduğuma inanıyor."</p>

  <p class="calibre9">Daha yeni dank etmişti düşünce kafasına.</p>

  <p class="calibre9">"Evet, çok güzel." Harry ona bakıyordu. Nichols bu düşüncesinde yalnız olmayabilirdi.</p>

  <p class="calibre9">"Onun sezgilerini dışarıda bırakabiliriz," dedim. "Tam şu anda endişelendiğim şey, tanık kürsüsünde ne söyleyeceği. Ve eğer mümkünse, bunu yapmasını nasıl engelleyebileceğimiz."</p>

  <p class="calibre9">Nichols’in tanıklık yapıp yapamayacağını test etmiş olmak karşılıklı güvenle ilgili bir konuydu. Eğer polis Acosta tarafından Nichols’a söylenmiş lanetli tehditleri ortaya çıkaramamış olsaydı, bu bilgiyi bize açıklayabilmelerinin ve Nichols’ı tanık listelerine koyabilmelerinin hiçbir yolu olmazdı. Bu bilgiyi açıklamak zorunda olmadığımızdan, şimdi Radovich’i bu açıklama karşısında şaşkına döndüğümüze inandırmak ayrı bir sorundu. Büyük olasılıkla bize hiçbir biçimde inanmayacaktı.</p>

  <p class="calibre9">Kline’ın savında Radovich’in de fark edeceği mutlak olan kesin bir eşitlik vardı. Acosta’nın kendi avukatlarına gerçeği yeterince açıklayıp açıklamadığı, davalarının ortasındaki saatli bomba, yani ölüm tehditleri konusunda onları uyarıp uyarmadığı.</p>

  <p class="calibre9">"Kline, Nichols’in vicdanının galip gelmiş olmasını kullanır," dedi Harry. "Bu ve Nichols’in duruşma yargıcı olduğu gerçeği, güvenilirliğini artırır."</p>

  <p class="calibre9">Seçenekleri düşündük, çok azdılar.</p>

  <p class="calibre9">Harry bir anlaşma yapabileceğimiz önerisinde bulundu. Acil durum girişimi. Her iki tarafın da kabul edebileceği şekle getirilmiş ve üstünde anlaşmaya varılmış, Nichols’un yapacağı açıklamaları onu tanık kürsüsüne çağırmadan özetleyen bir açıklama.</p>

  <p class="calibre9">"Sivri kenarları törpüleyebiliriz," dedi. "Jüri fazla dikkat etmeyebilir."</p>

  <p class="calibre9">"Kline bunu neden kabul etsin?" dedi Acosta. Korku içinde olabilirdi, ama gerçeklikle olan bağlantısını yitirmemişti.</p>

  <p class="calibre9">"Şaşırdığımızı iddia ederiz," dedi Harry. "Bu bir son dakika tanığı. Radovich’in ona baskı yapmasını sağlamaya çalışırız. Her şeyden önce, bu durum, temyiz mahkemesine gitmek için zemin hazırlar." Davalının son kozu. "Üstünde pazarlık yapabileceğimiz bir şey."</p>

  <p class="calibre9">Harry ve ben, bu konuda konuştuk. Başarılı olmayabilirdik, ama az sayıda seçeneklerimizin içinde en iyi olan buydu. Biz konuşur, bu konuya nasıl yaklaşılacağı konusunda ince noktaları tartışırken, Acosta kendi karanlık düşüncelerine gömülmüş görünüyordu. Camın arkasında otururken ellerini birleştirmiş, işaret parmaklarını çenesine dayamıştı. Aniden, lafımızı ortasında kesti.</p>

  <p class="calibre9">"Başka bir seçenek var," dedi.</p>

  <p class="calibre9">"Nedir?"</p>

  <p class="calibre9">"Onunla konuşabilirim," dedi. "Oscar’ı arayıp ziyaretime gelmesini isteyin."</p>

  <p class="calibre9">"Mümkün değil," dedi Harry.</p>

  <p class="calibre9">"O hâlâ bir dost," dedi Acosta. "Ona ne göstermiş olurlarsa olsunlar, inanıyorum ki beni dinleyecektir."</p>

  <p class="calibre9">"Tamam, ondan sonra onu tanık kürsüne çıkardıklarında, buluşmanız ve konuştuklarınız hakkında sorular sorduklarında, ondan tanıklık yapmamasını, ya da daha kötüsü yalan söylemesini istediğiniz gerçeğini ortaya çıkardıklarında ne yapacağız peki?" Harry haklıydı. Bu, felakete davetiye çıkarmaktı.</p>

  <p class="calibre9">"Ondan yalan söylemesini istemem," dedi Acosta.</p>

  <p class="calibre9">"O zaman görüşmenin ne gibi bir faydası olabilir?" dedi Harry. Harry’nin söylediği yalancı tanıklığın da yeterli olmayacağıydı. Nichols’in Acosta’nın bu tehditlerle kendisine çoktan vermiş olduğu zararı hafifletmek için yapabileceği hiçbir şey yoktu.</p>

  <p class="calibre9">"Yine de ondan yalan söylemesini istemezdim." Acosta bu konuda çok katıydı. Onurlu bir nitelik.</p>

  <p class="calibre9">"Beni bağışlayın," dedi Harry, "ama Bay Kline gerçeği mutlaka çarpıtır, siz de öyle düşünmüyor musunuz?"</p>

  <p class="calibre9">Camın öteki tarafındaki gözler utanç içinde bakıyorlardı.</p>

  <p class="calibre9">"Tabi ki haklısınız," dedi. "Ne söylediğimin farkında değildim. Sadece sersemlerin kendi kendilerini temsil etmelerinin nedeni de bu zaten."</p>

  <p class="calibre9">"Bu davada durum biraz farklı," dedi Harry. "Sersem terimi avukat ve müvekkil için aynı ölçüde geçerli."</p>

  <p class="calibre9">Acosta buna güldü bile. Ama Harry gülmemişti.</p>

  <p class="calibre9">Öğleden sonra Kline, açılış açıklamalarında söz vermiş olduğu Hall’un dairesinde cinayetin ertesi sabahı bulunan bir çift kırık gözlük camının Acosta ile bağlantılı olduğunu kanıtlayacak delillerle çıkageldi.</p>

  <p class="calibre9">Kline, mahkeme salonunun ortasına adımını attığında, her zaman olduğu gibi adeta bir moda raporuydu, karısının parası sırtına iyi oturmuştu. Bugün koyu gri çizgili kamgarn kumaştan yapılmış bir takım elbise içinde, kestane rengi ipek astarını dalgalandırarak mahkeme salonunu arşınlıyor, bir metrelik Fransız kollukları olan kolalı ketenden resmi gömleği ile gösteriş yaparken, kravatı imparatorun gücünü haykırıyordu.</p>

  <p class="calibre9">Takım elbisesinin içinde, almış olduğu darbelere rağmen Kline’ın kendine olan güveni artıyordu. Gelen her tanıkla prestiji daha da büyüyordu. Mahkemede birkaç ayda savunma için sorun anlamına gelecek derecede etkili bir kişilik haline gelmişti. Yediği dayaklardan sonra aynen karşılık vermeyi öğrenmişti. İlk tanıklar sırasında biraz acı çekmiş olmasına rağmen, Kline’ın bu duruşmadaki stratejisinde, artık belirgin olmaya başlayan bir ilerleme yöntemi vardı. Bilinçli ve planlanmış biçimde darbelerini önceden yemiş ve gücünü sona saklamıştı.</p>

  <p class="calibre9">Dr. Norman Hazlid, gözlük camı mağazaları zincirlerinden birinin kuzey bölgesindeki büyük kapalı çarşıdaki şubesinde anlaşmalı olarak çalışan lisanslı bir göz doktoruydu. Hazlid, seri biçimde göz muayeneleri yapar ve hastalarını bir saat içinde seçtiğiniz çerçeve ve mercekleri altmış dokuz dolara alabileceğiniz Vision Ease’e yollardı.</p>

  <p class="calibre9">Kırk yaşlarında, iyi giyimli ve göz sağlığı konusunda rahatlıkla konuşabilen biriydi.</p>

  <p class="calibre9">Kırık gözlüklerle ilgili esaslar, daha önce bu gözlükleri Hall’un dairesindeki olay yerinde bulunmuş olarak teşhis eden cinayet masası dedektifleri tarafından hazırlanmıştı. Kâtip tarafından işaretlenip bir kanıt numarası verilen gözlükler şu anda Kline’ın elindeydi.</p>

  <p class="calibre9">Kline, tanığa gözlükleri kâğıt kanıt torbasından çıkarttırdı. Kırık merceklerin bir kısmının üstünde kan olduğu için Hazlid onları incelemek için ameliyat eldivenleri giymişti.</p>

  <p class="calibre9">"Doktor, bu gözlükleri daha önce kontrol etme fırsatınız oldu mu?" diye sordu Kline.</p>

  <p class="calibre9">"Evet oldu."</p>

  <p class="calibre9">"Durumları ile başlayalım," dedi Kline. "Bize bununla ilgili ne söyleyebilirsiniz?"</p>

  <p class="calibre9">"Sol mercek kırılmış. Hayli fazla bir kuvvet sonucu olduğunu söyleyebilirim."</p>

  <p class="calibre9">"Birisi üstlerine basmış olabilir mi?"</p>

  <p class="calibre9">Bu çok yol gösterici ve açıktı, ama adli tıp uzmanın da doğruladığı, kurbanın ayağından alınan kırık cam parçası nedeniyle itiraz etmenin bir anlamı yoktu.</p>

  <p class="calibre9">"Muhtemelen. Bu nedenle olmuş olabilir," dedi Hazlid.</p>

  <p class="calibre9">Tanık gözlükleri yukarı kaldırdı ve onlara daha yakından baktı. "Metal çerçeve eğrilmiş, muhtemelen merceğin kırılmasına neden olan kuvvet. Sol şakak vidası eksik."</p>

  <p class="calibre9">"Bu parça kulağa giden küçük desteği mi tutmaya yarar?" Kline bunu menteşe olarak tanımladı.</p>

  <p class="calibre9">"Doğru." Aslında Hazlid bunun için açıkça başka bir kelime kullanırdı.</p>

  <p class="calibre9">"Bize söyler misiniz, bu gözlüklerde benzersiz olan bir şey var mı, hem merceklerle hem de çerçeve ile ilgili olarak?"</p>

  <p class="calibre9">"Her ikisi de benzersiz," dedi tanık.</p>

  <p class="calibre9">Ben dinlemeye çalışırken Acosta kulağımın içindeydi. Bu doktoru daha önce görmediğini söyleyip duruyordu. Bu onun düzenli gittiği gözcü değildi, adamın kendisinin bu gözlüklerle olan bağlantısını nasıl ortaya koyacağı konusunda şaşkınlık içindeydi. Ona oturmasını ve sakin olmasını söyledim, ama o hayli heyecanlanmıştı.</p>

  <p class="calibre9">"Çerçeve ile başlayalım," dedi Kline. "Hangi anlamda benzersizler?"</p>

  <p class="calibre9">"Bu Vision Ease için özel olarak üretilmiş türde bir çerçevedir," dedi. "Özel bir lisans anlaşması. Bunlardan çok fazla satmayız, çünkü oldukça pahalıdırlar."</p>

  <p class="calibre9">"Bir adı ya da model numarası var mı?"</p>

  <p class="calibre9">"Buna Hayalet Dört Otuz deriz," dedi Hazlid.</p>

  <p class="calibre9">"Başka mağazalarda satılmaz mı bu gözlükler?"</p>

  <p class="calibre9">"Hayır."</p>

  <p class="calibre9">Bizim için kötü haber.</p>

  <p class="calibre9">"Bunlardan Vision Ease tarafından, diyelim ki son beş sene içinde, kaç tane satıldığını biliyor musunuz?"</p>

  <p class="calibre9">"Bakabilirim," dedi.</p>

  <p class="calibre9">"Lütfen."</p>

  <p class="calibre9">Hazlid beraberinde bu amaçla bir bilgisayar çıktısı getirmişti. Küçük kâğıt destesinin içindeki yazıları muhasebeci gibi, aradığını bulana kadar okudu. Bir parmağını sol kenarın altında bir yere koydu, sayfa boyunca hareket ettirdi, sonra baktı.</p>

  <p class="calibre9">"Kırk bir çift," dedi.</p>

  <p class="calibre9">"Hepsi bu mu? Bütün ülkede mi?"</p>

  <p class="calibre9">"Doğru." Hazlid üreticinin bu özel çerçeveyi sadece iki yıldır satmakta olduğunu, çok pahalı olduğunu ve tutmadığını açıkladı. Çok satmamasının nedenini fiyatının yüksek olması ile ilişkilendiriyordu.</p>

  <p class="calibre9">"Kaç para?" dedi Kline, gözlükleri, eğer bir camı kırık ve her tarafı kanla kaplı olmasa satın alabilirmiş gibi dikkatle inceliyordu.</p>

  <p class="calibre9">"Toptan fiyatı yüz yetmiş dokuz dolar. Mağaza perakende fiyatı ise dört yüz on sekiz," dedi.</p>

  <p class="calibre9">Kline alış ve satış fiyatları arasındaki farkı duyunca bir kısa ve bir uzun ıslık çaldı. Birkaç jüri üyesi güldü. Bu itiraz edebileceğim bir şey değildi.</p>

  <p class="calibre9">Hazlid, bunu haklı çıkarmaya çalıştı. "Özel dizayn edilmiş çerçeveler bunlar," dedi.</p>

  <p class="calibre9">Kline’ın Acosta’ya bakışında açıkça imalı bir şeyler vardı, bir suçlama gibi. Jüri üstünde etkili oldu bu. Bu insanlar burada günlüğüne otuz dolar artı yol parası karşılığında oturuyorlardı ve şu anda bir aylık maaşlarının yarısı değerinde bir gözlük çerçevesi satın almakla suçlanan benim müvekkilime bakıyorlardı.</p>

  <p class="calibre9">"Sizin kendi mağazanızda bu özel çerçevelerden kaç tane satıldığını biliyor musunuz?"</p>

  <p class="calibre9">Hazlid bunun için belgelerine başvurmadı.</p>

  <p class="calibre9">"Üç," dedi.</p>

  <p class="calibre9">"Sizinki Başkentteki tek şube mi?"</p>

  <p class="calibre9">"Evet."</p>

  <p class="calibre9">"Bu çerçevelerden satılan en yakın diğer mağaza nerede?"</p>

  <p class="calibre9">"Körfez bölgesi," dedi Hazlid.</p>

  <p class="calibre9">Kline kapıyı çabuk kapattı. O mağazanın bu gözlüklerden kaç tane sattığını sordu ve dört yanıtını aldı. Diğer mağazalar eyaletin güney bölgesindeydi ve tanık o mağazalardan da beş çift satış daha yapıldığını söyledi.</p>

  <p class="calibre9">"Öyleyse, eyaletin tümünde," dedi Kline, kafasında hesaplıyordu. "Bu özel çerçevelerden toplam on iki tane mi satılmış?"</p>

  <p class="calibre9">"Bu doğru."</p>

  <p class="calibre9">"Perakendeci bu satışların kayıtlarını tutuyor mu?"</p>

  <p class="calibre9">"Satış noktasında bilgisayarla envanter tutuyoruz," dedi Hazlid.</p>

  <p class="calibre9">Harry, kalemini masanın üstüne bıraktı ve tavandaki ışıklara, sonra benden yana baktı. Vücut dili işlerin yolunda gitmediği mesajını veriyordu. Cevap göndermedim.</p>

  <p class="calibre9">"Bir müşteri geldiğinde, adresini ve telefonunu alır, sonra alman ürünün stok numarasını girip bir dosya numarası veririz. Daha sonra eğer kayıtlıysalar bu müşterilerin reçetelerine tekrar ulaşabiliriz."</p>

  <p class="calibre9">Sakin ve cesur görünmeye çalışıyordum. Acosta yanımda Zombi gibi oturuyordu. Doktor hakkındaki ilk yalanlamalarından beri hiçbir şey söylememişti.</p>

  <p class="calibre9">"O halde sizde mağazanızdan hayalet 4-30 çerçevelerinden satın alan üç müşterinin de satış kayıtları var mevcut öyle mi?"</p>

  <p class="calibre9">"Evet"</p>

  <p class="calibre9">"O kayıtlar bu özel marka ve model çerçevelerden birinin sanık Armando Acosta’ya satılmış olduğunu gösteriyor mu?"</p>

  <p class="calibre9">"Hayır."</p>

  <p class="calibre9">Masanın sonundaki Harry’nin iç rahatlamasından kaynaklanan göğüs geçirmesi belirgin biçimde fark edildi. Kalemini aldı, burnunun altındaki terleri sildi ve Acosta’yı yokladı. Hatta onun koluna vurdu. Harry’nin müvekkilimizle birlikte sergilediği ilk dayanışma görüntüsüydü bu.</p>

  <p class="calibre9">Cevizkafa, Harry’nin sevincine şaşkınlıktan başka duygusal bir tepki göstermedi.</p>

  <p class="calibre9">"Bu çerçevelerden Acosta soyadı ile satın alınan olmuş mu acaba?" diye sordu Kline.</p>

  <p class="calibre9">"Evet."</p>

  <p class="calibre9">Harry eğlenmeyi kesti.</p>

  <p class="calibre9">"Hangi isimle?</p>

  <p class="calibre9">"Lili Acosta," dedi tanık.</p>

  <p class="calibre9">"Adres var mı?"</p>

  <p class="calibre9">"234 Sorenson Yolu, Meşe Korusu," dedi.</p>

  <p class="calibre9">Harry kalemi parmaklarında şaklattı, kalemin bir parçası yere uçtu. Cevizkafa yine bombok olmuştu.</p>

  <p class="calibre9">Lili bugün gelmemişti. Duruşma başladığından bu yana ilk defa bir celseyi kaçırıyordu. Bunun planlı yapılıp yapılmadığını merak etmeye başladım. Harry gözlüklerinin benden tarafa bakıyordu, net bir ifadeyle ben sana söylemiştim diyordu.</p>

  <p class="calibre9">"Bu gözlükleri unutmuştum," dedi Acosta. Kulağımın içindeydi. "Karımdan hediyeydi. Ev dışında takmıyordum."</p>

  <p class="calibre9">Cinayet mahallinde bulunan gözlükler konusunda beklemediğimiz bir darbe yememizin nedeni buydu. Bu gözlükler Acosta’nın devamlı müşterisi olduğu ve bizim kayıtlarını taradığımız gözlükçüden alınmamıştı. Şimdi, gözümüz bağlı yolumuzu bulmak zorundaydık.</p>

  <p class="calibre9">Kline bir adım geri attı ve kürsüdeki Radovich’e baktı. "Sanırım, bu adresin sanığın ev adresi olduğu ve Lili Acosta’nın da karısı olduğu kayıtlara geçecektir." Bana doğru döndü.</p>

  <p class="calibre9">"Anlaşmak istiyoruz," dedim, kısa kesmek için.</p>

  <p class="calibre9">"Satın alma ne zaman gerçekleşmiş?" Kline tanığa döndü.</p>

  <p class="calibre9">"18 Eylül’de, bir yıl önce," dedi Hazlid</p>

  <p class="calibre9">Kline, gözlüğün indirimli fiyatını ve Lili’nin parayı kocası ile ortak hesabından kredi kartı ile ödemiş olduğunu öğrendi.</p>

  <p class="calibre9">"Ama bunlar erkek gözlükleri değil mi?" dedi Kline.</p>

  <p class="calibre9">"Doğru. Tahminime göre..."</p>

  <p class="calibre9">"İtiraz ediyorum."</p>

  <p class="calibre9">"Kabul edildi. Tahminde bulunmanız gerekmiyor," dedi Radovich.</p>

  <p class="calibre9">Kline toparlamaya çalıştı. Mademki bu yol kapalıydı, o da başka birini denerdi.</p>

  <p class="calibre9">"Bayan Acosta bunları satın alırken kimin için olduklarını belirtmiş miydi?"</p>

  <p class="calibre9">"İtiraz ediyorum. Bir temele dayanmıyor. Söylenti. Tanık bu gözlükleri kendisinin sattığına dair bir açıklamada bulunmadı."</p>

  <p class="calibre9">"Kabul edildi.</p>

  <p class="calibre9">"Acaba iş kayıtlarınızda belirtiliyor mu?" dedi Kline.</p>

  <p class="calibre9">"Hayır."</p>

  <p class="calibre9">Kline’ın bir yanıta ihtiyacı yoktu, sorunun kendisi yeterliydi. Jüri üyeleri boşluğu kendi başlarına doldurabilirlerdi. Acosta’nın eşinin erkek gözlükleri satın alması.</p>

  <p class="calibre9">"Mercekler hakkında konuşalım," dedi Kline. "Bunlarla ilgili göze çarpan bir şey var mı acaba?"</p>

  <p class="calibre9">"Cam çok pahalı, ayrıca bu sıradan bir reçete değil," dedi tanık.</p>

  <p class="calibre9">"Bize pahalı camdan söz edin." Kline Acosta’ya bakıyordu.</p>

  <p class="calibre9">İşte yine başlıyorduk.</p>

  <p class="calibre9">"En yüksek kalite," dedi tanık. "Biz bunlara liste başı cam deriz. Çok ince, çok hafiftirler. Ama çok yüksek reçete değerlerini karşılayabilirler."</p>

  <p class="calibre9">"Bu ne anlama geliyor?"</p>

  <p class="calibre9">"Ağırlık açısından, hafifliği plastikle kıyaslanabilir, ancak çizilmelere karşı daha dayanıklıdır ve cama yüksek dereceli düzeltme oranları yükleyebilirsiniz."</p>

  <p class="calibre9">"Ucuz camlarla yapamaz mısınız bunu?"</p>

  <p class="calibre9">"Hayır"</p>

  <p class="calibre9">"Müşteri bunun için mi bu parayı ödüyor?"</p>

  <p class="calibre9">"Genellikle normal optik bir cama ödeyeceğinin iki misli fazlasını."</p>

  <p class="calibre9">"Kaç paradan söz ediyoruz?"</p>

  <p class="calibre9">"Yüz, yüz elli dolar."</p>

  <p class="calibre9">"Bu camlar için ne kadar?"</p>

  <p class="calibre9">"Yüz elli dolar," dedi tanık.</p>

  <p class="calibre9">Birçok ailenin aylık yiyecek, giyecek için harcayacağı miktara hızla yaklaşıyorduk ve daha doktor ücretini, reçeteyi ve vergiyi hesaplamamıştık.</p>

  <p class="calibre9">"Sizin indirimli bir mağaza olduğunuzu sanmıştım," dedi Kline.</p>

  <p class="calibre9">"Öyleyiz," dedi tanık. "Ayrıca hızlı servisimiz de var. Bazı müşteriler hemen olsun istiyorlar." Bunu söylediği anda parmaklarını şaklattı. Bunu gören kişi elinde olmadan bu hareketin daha önce prova edilmiş olduğunu düşünürdü.</p>

  <p class="calibre9">"İtiraz ediyorum. Spekülasyon."</p>

  <p class="calibre9">"Reddedildi," dedi Radovich.</p>

  <p class="calibre9">Kline dersini iyi çalışmıştı ve şimdi, kemiklerimizin üstünde step dansı yaparak semeresini alıyordu. Jürinin kızmasını sağlayacak ne kadar gösterişli numara varsa hepsini yapıyordu. Beslemekte olduğu imaj açıktı; Kendini halktan biri gibi gösteren Acosta aslında bir prensin aylık gideri kadar para harcayabiliyor, özel tasarımlı gözlükler satın alabiliyor ve çok önemli bir kişi olduğu için sıradan insanlar gibi sırasını beklemiyordu.</p>

  <p class="calibre9">"Böyle bir satıştan çok fazla gerçekleştirebilmek mümkün olmaz değil mi?"</p>

  <p class="calibre9">"Dediğim gibi, bir yıl içinde ancak birkaç tane."</p>

  <p class="calibre9">Söylemek istediği birkaç kalantordu, bir ya da iki Arap şeyhi ve belki bir yargıç.</p>

  <p class="calibre9">"Ama bunlar çok kârlı satışlar, bu yüzden kayıtlarını tutuyorsunuz ve hepsini hatırlıyorsunuz değil mi?"</p>

  <p class="calibre9">"İtiraz ediyorum. Yönlendirme. Kanıtı olmayan gerçeklerle ilgili tahminde bulunuyor."</p>

  <p class="calibre9">"Bay Kline," dedi Radovich. "Tanıklık yapmak istiyorsanız elinizi kaldırın ve kürsüye geçin."</p>

  <p class="calibre9">"Özür dilerim, Sayın Yargıç."</p>

  <p class="calibre9">"Neden tekrar denemiyorsunuz?" dedi yargıç.</p>

  <p class="calibre9">Kline toparlandı. "Böyle bir satışın kaydı hemen göze çarpar değil mi, Doktor?"</p>

  <p class="calibre9">"Evet."</p>

  <p class="calibre9">"Bu tür gözlüklerden, hayalet 4-30 çerçevelerine takılı olarak, sizin liste başı dediğiniz bu camlardan, çerçeveler Vision Ease tarafından satışa sunulduğundan beri, kaç tane müşterinin satın aldığını biliyor musunuz?"</p>

  <p class="calibre9">"İki."</p>

  <p class="calibre9">"Bunlardan biri Lili Acosta mıydı?"</p>

  <p class="calibre9">"Evet.</p>

  <p class="calibre9">Suçlanan bir sanık için kendininkilere uyan parmak izlerinden daha yıkıcı olan fazla bir şey olmadığı söylenebilir. Ama Kline’ın üstünde çalıştığı kanıt bu noktada aynı ölçüde yıkıcı olmaya başlamıştı. Acosta’nın suçlu olduğuna ikna etmek için Kline’ın Oscar Nichols’in üstüne neyi sürdüğü artık açığa çıkmaya başlamıştı- tırabzanın üstünde duran kanlı bir gözlük ve kürsüde oturan bir tanık.</p>

  <p class="calibre9">"Merceklerle ilgili başka özel bir şey var mı?" diye sordu Kline. Henüz bitirmemişti.</p>

  <p class="calibre9">"Astigmatik düzeltmelerin alışılmadık olmadığını söyleyebilirim."</p>

  <p class="calibre9">"Jüriye sıradan insanların anlayabileceği kelimelerle açıklayabilir misiniz lütfen?"</p>

  <p class="calibre9">"Bu bir okuma gözlüğü, yaşlanan gözler için verilen yaygın türden. Ancak bu gözlüğü kullanan hasta ayrıca ciddi astigmatizmden mustaripmiş. Bu göz merceği eğriliğinde bir düzensizliktir. Sonucunda göze giren ışık tek bir odak noktasında toplanmaz. Eğer ciddiyse, bulanık görmeye neden olur. Bu gözlüğü takan hastanın her iki gözünde de astigmatik bozukluk varmış."</p>

  <p class="calibre9">"Ciddi miymiş?"</p>

  <p class="calibre9">"Bazı çalışma alanlarında," dedi Hazlid, "oldukça önemli bir eksiklik sayılabilir."</p>

  <p class="calibre9">"Düzeltme yöntemlerine girmeyeceğiz. Bunu yapmamız gerekmiyor," dedi Kline. "Önünüzde kanıt olarak durmakta olan bu gözlüğün merceklerinin düzeltme ölçülerini biliyor musunuz?"</p>

  <p class="calibre9">Piyes zamanı. Kline, kınından çektiği kılıcını yaşamsal organlarımıza nişanlamış bekliyordu.</p>

  <p class="calibre9">"Biliyorum."</p>

  <p class="calibre9">"Jüriye söyler misiniz lütfen?"</p>

  <p class="calibre9">"Okuma düzeltmesi yaygın olarak her iki göz için de artı ikidir. Bunu geçiyorum. Sol göze astigmatizm için düzeltme üç nokta iki beş diyopter, yirmi üç derece. Sağ göz için dört nokta iki beş diyopter, yüz elli yedi derece."</p>

  <p class="calibre9">"Siz bunun alışılmadık bir reçete mi olduğunu söylüyorsunuz?"</p>

  <p class="calibre9">"Bana göre bu hayli alışılmadık bir reçete."</p>

  <p class="calibre9">Bu durumda, Kline bu tanıkla tahmin ettiği noktadan ötesine ulaşmış görünüyordu. Yüzü sevinç içinde parlayarak jüriye bakarken gülümsemiyordu, ama yüzünde çözüme ulaşmış olmanın sert ifadesini taşıyordu. Salonda şu anda var olan elektrikli atmosfer, benim karşı durmamı imkânsızlaştırıyordu. Bu tanık varken yapabileceğim bir şey yoktu. Kline, tek bir kanıt kullanarak mantıklı şüphe sınırını aşmanın eşiğine gelmişti. Nehri geçip savcıların kutsal topraklarına ulaştığında kanıtlama zorunluluğu bize geçecekti.</p>

  <p class="calibre9">"Doktor, bize söyleyebilir misiniz, Vision Ease tarafından yapılan son kayıtlar arasında sanık Armando Acosta’nın düzeltme ölçüleri de var mı?"</p>

  <p class="calibre9">"Evet var."</p>

  <p class="calibre9">"Nedir bu ölçüler?"</p>

  <p class="calibre9">"Size az önce vermiş olduğum ölçüler," dedi Hazlid. "Kanıt olarak önünüzde duran gözlüğün camında bulunan düzeltme ölçüleri ile aynı."</p>

  <p class="calibre9">O bunu söylediğinde jüri bölmesinin önünde yere iğne atsanız duyulabilirdi. Şu anda jüri tırabzanının üstünde duran gözlük, jüri üyeleri ve yedeklere ait on sekiz çift gözün odaklandığı noktaydı. Hepsinin aklında tek bir soru vardı. Sanık, kırılan camının parçasının kurbanın ayağına bir bilmecenin parçası gibi gömüldüğü bu gözlüğün cinayet mahallindeki varlığını nasıl açıklayacaktı?</p>

  <p class="calibre9">---</p>

  <p class="calibre9"><sup class="calibre11"><small class="calibre12" id="filepos850026"><span class="calibre10"><span class="bold">BÖLÜM 25</span></span></small></sup></p>

  <p class="calibre9">GÖZLÜK TANIĞININ ARDINDAN, KLİNE, bir sonraki tanığını çağırdı. Bu tanık kekinizin üstündeki buz, kahvenizdeki krema, ya da tabutunuzdaki çivi gibiydi. Bakış açınıza göre seçiminizi yapabilirdiniz.</p>

  <p class="calibre9">Ellisine gelmeden tamamen aklaşmış saçları ile Oscar Nichols, sevimli bir yüze ve suç konusunda ağzından çıkan cümlelerin algılanışını dini bir deneyim yaşanıyormuş havasına sokan yumuşak, vaaz verir bir tarza sahipti. Davranışlarında mahkeme salonu kalabalıklarının içinde daha az cömert olan kişilerin yıllar geçtikçe ondan ’Remus Amca'<sup class="calibre11"><small class="calibre12"><span class="calibre13">(2</span></small></sup>3) olarak söz etmelerine neden olmuş belirli bir semavi masalsılık vardı.</p>

  <p class="calibre9">Heybetli bir gövdesi yoktu. Tahminime göre, boyu bir altmış beş santim, ağırlığı da -ceplerine kum doldurulduğunda- yetmiş kilo kadardı. Yanaklarına kazınmış bir tür sabit gülüşü vardı. Gülme çizgileri oluşmuş derisi çimento gibiydi. Adalet Divanındaki itibarı, dünyayı mülayimlerin miras alacağı kuramına olan inancı artırıyordu, ya da en azından parmaklık tırabzanının içindeki o bölümünü. Bugüne kadar politikasını öğrenememiştim. Mahkemesini oy birliği ile yönetir, anlaşma sağlanması mümkün olmayan konularda uzlaşma sağlamak için, bir tür yasal hiciv sayılabilecek, sonu gelmez araştırmalar yapardı; birbirini küçümseyen savcılar ile savunma avukatları ve fırsat çıksa, onların hepsini öldürmek için tetikte bekleyen sanıklar adına adaleti sağlamak amacıyla...</p>

  <p class="calibre9">Nichols, sokaktaki adamın kafasındaki cömert büyükbaba imajına uyan, güven sunağında dua eden bir masumiyet anıtıydı. Üşüdüğünü söyleyen bir kundakçıya kibritleri verirdi. O gerektiğinde doğru olanı da yapardı ve ne yazık ki şu anda, bu, eski bir dosta karşı aleyhte tanıklık yapmak anlamına geliyordu.</p>

  <p class="calibre9">Bu sabah Acosta’nın onu gördükten sonra neredeyse gönlü ferahlamıştı. Cevizkafa’nın onu asmak üzere olan tanıkla konuşmasını engellemek için geçenekte durup barikat görevi yapmak zorunda kaldım. Bu durumda bile aceleyle, karşılıklı hal hatır sordular. Birbirlerine aileleri ve eşleri ile ilgili sorular sorarlarken basın not alıyordu.</p>

  <p class="calibre9">Kline salonun ortasındaki boşluğun karşısındaki masasında yardımcılarından biri ile görüşürken bazı kâğıtları karıştırmakla meşguldü. Son getirdiği tanıkları gayet yetenekli biçimde kullanmış ve kaybettiklerini telafi etmişti.</p>

  <p class="calibre9">Gözlüklerle, döngünün dışındaki bir kanıtı bulmuş olmuş ve iyi bir tuzak kurmuştu. Acosta gözlükleri kendi gözlükçüsünden satın almamış, bu nedenle de biz bunu keşfedememiştik. Armando yaptığı bu yanlış yüzünden bizden defalarca özür dilemedi. O gözlükleri en son aylar önce evinde görmüş olduğunu şimdi hatırlıyordu. Nasıl olup da cinayetin işlendiği yerde bulunmuş olduklarına dair en ufak bir fikri yoktu.</p>

  <p class="calibre9">Hazlid’i sorgulayışım bir hasar tespit çalışmasıydı. Önemli olabilecek tek nokta eksik şakak vidasıydı. Bu konuda Hazlid, vida deliğinin durumunu ve eğilme momentumunun bulunmayışını temel alıp, vidanın, gözlükler Hall’un dairesinde ayakaltında ezilmeden önce kaybolmuş olmasının mümkün olduğunu kabul ederek elime bir koz verdi.</p>

  <p class="calibre9">Görevliler vidayı bulamamışlardı ve Hazlid bu vida olmadan gözlükleri kullanmanın, eğer imkânsız değilse, zor olacağı yönünde açıklamada bulundu.</p>

  <p class="calibre9">Bundan, tanığın bütünüyle dikkate almazlık edemeyeceği, gözlüklerin sahibi tarafından artık kullanılmadıkları için herhangi birinin kolaylıkla bulabileceği şekilde bir tarafa atılmış olmalarının mümkün olduğuna dair bir varsayım ürettim. Çıkarılacak sonuç açıktı; birisi onları oraya yerleştirmişti. Jürinin bu görüşe rağbet gösterip göstermeyeceği ise ayrı bir konuydu.</p>

  <p class="calibre9">Nichols ise farklı bir sorun yumağıydı. Stratejik açıdan bakıldığında zorluk, iki adam arasındaki ilişkiydi. Bu ilişki yirmi yıl geriye gidiyordu. Mahkemedeki herkes onların sıkı dost olduğunu biliyordu. Acosta’nın sırrını söyleyeceği profesyonel düzeyde bil kişi varsa o da Oscar Nichols’dı. Bu nasıl bir arkadaşlık ve anlayıştı ki, şimdi Nichols Acosta’nın suçlu olduğuna ikna olmuştu? En yıkıcı olan görünüm buydu- kendi kararını vermiş bir dost, bir yargıç. Gözlüklerin ardından, bunun da jürinin üstünde gizli bir etkisinin olacağı kesindi.</p>

  <p class="calibre9">Başlamak üzereyken, Kline’in sosyal sıfatlar konusunda dili sürçtü. Nichols’a ’Sayın Yargıç’ dedi ve sonra sözünü düzelterek, sadece yargıç kelimesini kullandı. Bu durum daha önceki, mahkeme salonunda bu unvanı kullanabilecek tek bir kişi olması gerektiği yönündeki ısrarcılığı ile karşıtlık oluşturmuş görünüyordu. Ama Kline, tutarlılığın boyunduruğu altına girecek biri değildi.</p>

  <p class="calibre9">"Yargıç Nichols, jüriye sanığı ne kadar zamandır tanıdığınızı söyler misiniz?"</p>

  <p class="calibre9">"Yirmi yıldan fazla," dedi Nichols.</p>

  <p class="calibre9">"Kendinizi onunla dost sayar mısınız?"</p>

  <p class="calibre9">Nichols Acosta’ya baktı ve derin bir iç geçirdi. Bu üzüntülü tavrı birçok biçimde yorumlanabilirdi. "Evet sayarım." Sonra ekledi: "Umarım öyledir."</p>

  <p class="calibre9">Eğer şu anda sesi stres analizine tabi tutulsaydı göstergeler dibe vurur, çizgiler grafik kâğıdının kenarından dışarı taşardı.</p>

  <p class="calibre9">Kline, hukuk mesleğinin tecrit edilmiş doğası, yargıçlığın getirdiği yalnızlık ve yargıçların tanrısal kararlar vermek zorunda olmaları gibi konularda şekerleme sorular sorarak yargıcı sakinleştirip, kafalamaya çalıştı.</p>

  <p class="calibre9">"Sanırım bu meslektaşlar arasında bir güven unsuru yaratıyor değil mi?" dedi Kline. "Bir şeyleri paylaşmak?" İma ettiği en gizli sırlarıydı.</p>

  <p class="calibre9">"Kanımca, yıllar geçtikçe, profesyonel konularda," dedi Nichols, "sırdaşlarınız oluyor haliyle. Konuşabileceğiniz insanlar."</p>

  <p class="calibre9">Kline’ın aklındaki şey tam olarak bu değildi.</p>

  <p class="calibre9">"Ya kişisel konularda? Herhalde kişisel sorunları da konuşursunuz değil mi?"</p>

  <p class="calibre9">"Oluyor bazen," dedi Nichols.</p>

  <p class="calibre9">"Geçmişte sanıkla da böyle bir ilişkiniz olduğunu söyleyebilir misiniz?"</p>

  <p class="calibre9">"Ara sıra."</p>

  <p class="calibre9">"Bazı şeyleri birlikte paylaştığınız oldu mu?"</p>

  <p class="calibre9">"Bazen."</p>

  <p class="calibre9">"Sanığın da arada sırada sizinle aynı tür ilişki içine girdiğini söylememiz uygun olur mu, konuşmak, sırrını söylemek gibi?" Kline çok hareketliydi. Kolunda kart saklamadığını göstermek için bütün güven artırıcı el kol hareketlerini yapıyordu.</p>

  <p class="calibre9">"Evet."</p>

  <p class="calibre9">"Bazı sırları kendi aranızda konuştunuz mu?"</p>

  <p class="calibre9">"Ara sıra."</p>

  <p class="calibre9">"Yargıç Nichols, mahkemenin bulunduğu caddenin sonundaki Gümüş Sokak Lokantası’nı biliyor musunuz?"</p>

  <p class="calibre9">"Evet."</p>

  <p class="calibre9">"Oraya kahve içmeye gider misiniz arada sırada?"</p>

  <p class="calibre9">"Fırsat buldukça."</p>

  <p class="calibre9">"Burası yargıçların zaman zaman mahkemeden uzaklaşabilmek için gittikleri bir yer değil midir?"</p>

  <p class="calibre9">Nichols bunu önce bir tarttı. Sonra onayladı. "Ara sıra."</p>

  <p class="calibre9">"Çevrede bir yığın avukat, ya da sizi seyreden medya olmadan özel bir konuşma yapabileceğiniz bir yer değil mi?"</p>

  <p class="calibre9">"İmalı ve yönlendirici," dedim Radovich’e. Lokanta, köy kilisesinin günah çıkarma odası değildi ne de olsa.</p>

  <p class="calibre9">"Kabul edildi."</p>

  <p class="calibre9">"Her neyse, oraya gidebilir ve mahkemeden bir süre kaçabilirsiniz, değil mi?" Kline başladığı yere geri dönmüştü.</p>

  <p class="calibre9">"Evet."</p>

  <p class="calibre9">Tanığı Haziran ayının yirmi beşine götürüp, o lokantada sanıkla yapmış olduğu bir konuşmayı hatırlayıp hatırlamadığını sordu.</p>

  <p class="calibre9">"Evet. Hatırlıyorum." Nichols’ın sesi bir oktav yukarı çıktı. Endişeli olduğu ses tonundan anlaşılıyordu. Önünde duran bir bardaktan su içti ve bunu yaparken Acosta’ya bakmakta zorlandı.</p>

  <p class="calibre9">"O gün kahve içmeyi kimin önerdiğini anımsıyor musunuz, siz mi, yoksa sanık mı?"</p>

  <p class="calibre9">"Sanırım Yargıç Acosta’ydı," dedi Nichols. Bir an için Acosta’ya soracakmış gibi baktı, -Acosta, hatırlıyor musun?-ama sonra nerede bulunduğunun farkına vardı.</p>

  <p class="calibre9">"Sanık gelip sizi ofisinizden mi aldı?"</p>

  <p class="calibre9">"Sanırım telefon etmişti."</p>

  <p class="calibre9">"Neden sadece merdivenleri inip sizi almadı?" Kline yanıtı biliyordu. Acosta’nın yargıçlığı o sıralar, fuhuş suçlaması ile tutuklanmasının ardından askıya alınmıştı. Tanığın bunu söylemesini istiyordu.</p>

  <p class="calibre9">"O gün orada değildi," dedi Nichols.</p>

  <p class="calibre9">"Neden?"</p>

  <p class="calibre9">"Birkaç gece önce yaşamış olduğu bazı zorluklar nedeniyle." Bu Oscar’ın, arkadaşının eğlence ararken tutuklandığını kendi tarzıyla söyleyişiydi.</p>

  <p class="calibre9">Nichols bu konudan uzaklaşmaya çalışırken, Kline onu kendisine bu çirkin olayı, fuhuş baskınını hatırlatarak geri getirdi.</p>

  <p class="calibre9">"Evet. Doğru," dedi Nichols. "Emekliye ayrılmıştı."</p>

  <p class="calibre9">"Emekliye mi ayrılmıştı, açığa mı alınmıştı?" Nichols’un Kline’a pek yardımcı olmadığı ortadaydı. Belki de tanık fikrini değiştirmişti.</p>

  <p class="calibre9">"Sanırım ’açığa alındı’ doğru tanım oluyor," dedi Nichols.</p>

  <p class="calibre9">"Güzel," dedi Kline. "Böylece kayıtlara da doğru geçmesini sağladık."</p>

  <p class="calibre9">Nichols, su bardağının ardında, alnındaki terleri silerken, şu anda buz gibi bir yüzle oturan ve sadece arada bir, aksini iddia edemeyeceği gerçeklerden söz edildiğinde omzunu bir arkadaşa tanıdığı bir tür ayrıcalıkmışçasına silken Acosta’ya göz atıyordu.</p>

  <p class="calibre9">"Galiba bu durum sızın için biraz rahatsız edici," dedi Kline.</p>

  <p class="calibre9">Nichols derin derin içini çekti. "Eğlenceli değil," dedi. Bu durumun verdiği rahatsızlık ne kadar çok olursa, jürinin Nichols’in ifadelerinin gerçeği içerdiğini kabul etmesi o ölçüde mümkün olacaktı. Kline bunu gayet iyi biliyordu.</p>

  <p class="calibre9">"Bu kahve sohbeti sırasında sizden ve sanıktan başka bir kimse var mıydı yanınızda?"</p>

  <p class="calibre9">"Lokantada mı demek istiyorsunuz?"</p>

  <p class="calibre9">"Evet. Lokantada."</p>

  <p class="calibre9">"Hayır. Sadece ikimiz."</p>

  <p class="calibre9">"Konuşmanın konusunu hatırlıyor musunuz?"</p>

  <p class="calibre9">"O biraz... "</p>

  <p class="calibre9">"Sanık mı?" dedi Kline.</p>

  <p class="calibre9">"Evet. Sanık biraz..."</p>

  <p class="calibre9">Kline, kelimeyi Nichols’un ağzına, tanık söylemek zorunda olduğu şeyin etkisini azaltacak bir tanımlama arayışı içindeyken sokuşturmayı becermişti. Nichols sonunda 'moralsizdi' kelimesinde karar kıldı.</p>

  <p class="calibre9">"Neye morali bozulmuştu?" dedi Kline.</p>

  <p class="calibre9">"Tutuklanışına," dedi.</p>

  <p class="calibre9">"Sözünü ettiğiniz, fuhuş tutuklaması olabilir mi?"</p>

  <p class="calibre9">"Evet."</p>

  <p class="calibre9">"Şimdi, moralsiz olmak değişik insanlar için birçok farklı anlama gelebilir," dedi Kline. "Moralsizdi dediğinizde, tam olarak ne demek istediniz?"</p>

  <p class="calibre9">"Moralsizdi demek istedim." Nichols’ın kelimenin eş anlamlılarını aramaya niyeti yoktu, Kline’ı kendi beğendiği en lanetlisini seçebilmesi için özgür bıraktı.</p>

  <p class="calibre9">"Hasta mıydı demek istediniz?" dedi Kline.</p>

  <p class="calibre9">Nichols bunu zihninde inceledi, bunun kesinlikle söylemek istediği şey olmadığını biliyordu, ama sonra dedi ki: "Bir anlamda hastaydı."</p>

  <p class="calibre9">"Ya da çılgın gibi miydi? Kızgın mıydı?" Belli ki, Kline bunlardan birini tercih ederdi.</p>

  <p class="calibre9">"Evet, aynı zamanda kızgındı," dedi Nichols.</p>

  <p class="calibre9">Kline, kızgınlıktan söz edilen bölüm üzerinde yoğunlaştı ve bu kızgınlığın özel birine yöneltilmiş olup olmadığını sordu.</p>

  <p class="calibre9">"Genel olarak polislere kızgındı," dedi Nichols.</p>

  <p class="calibre9">Burada neyin döndüğü kolaylıkla anlaşılıyordu. Kline mümkün olabildiği ölçüde tuzak konusundan, Acosta’nın inandığı, fuhuş davasında polisler tarafından oyuna getirildiği iddiasından uzak durmaya çalışıyordu. O doğrudan, Acosta’nın yalnızca yakalanmış olması nedeniyle kızgın olduğu fikri üstüne yazmış olduğu piyesi oynamak istiyordu.</p>

  <p class="calibre9">Kline birkaç soru daha sordu ve ne yaptı etti, o son ve kaçınılmaz soruyu sormadı; Acosta’nın kızgınlığının nedenini. Onun yerine kızgınlığını öne çıkardı.</p>

  <p class="calibre9">"Polis kuvvetleri içinde kızgınlığının nedeni olan belirli biri var mıydı? Ya da belki şöyle sorsak daha yerinde olur; polis ile birlikte çalışan ve sanığın kızgınlığının hedefi haline gelmiş tek bir kişi var mıydı?"</p>

  <p class="calibre9">"Kadını mı söylüyorsunuz?" dedi Nichols.</p>

  <p class="calibre9">Kline cevap vermedi fakat sanki görünmeyen bir çekim gücü onu kürsüye doğru çekiyormuş gibi öne doğru eğildi ve gözlüklerinin üstünden tanığı dikkatle inceledi.</p>

  <p class="calibre9">"Sözlerinin o kadına yöneltilmiş olduğu doğrudur," dedi Nichols.</p>

  <p class="calibre9">"Kurban, Brittany Hall’dan mı söz ediyorsunuz?"</p>

  <p class="calibre9">"Evet," dedi Nichols.</p>

  <p class="calibre9">Kline dudaklarını yaladı. Nihayet.</p>

  <p class="calibre9">"Şimdi, Yargıç Nichols." Kendini tanık kürsüsüne göre ortaladı, biraz bacaklarını açtı, dizlerini kilitledi, bir botun arkasında suyu yaran su kayakçısı gibi kollarını avuç içleri birbirine bakar şekilde ileri doğru uzattı. "Dikkatinizi iyice toplamanızı istiyorum, sanıkla yaptığınız konuşmanın sadece Bayan Hall’la ilgili yorumlan içeren bölümlerini düşünün." Kline durdu ve tanığa ’anladınız mı?’ der gibi baktı.</p>

  <p class="calibre9">Nichols başıyla anladığını belirtti.</p>

  <p class="calibre9">"Şimdi sanık tarafından yapılan özel açıklamaları kendi sözleri ile hatırlayıp hatırlayamadığınızı sormak istiyorum, eğer mümkünse."</p>
</body>
</html>
