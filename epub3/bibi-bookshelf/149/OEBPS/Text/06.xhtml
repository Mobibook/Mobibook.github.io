<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <div class="num">
    <span>6</span>
  </div>

  <h1>POLİTİK GÖRÜŞLÜ BİLİMCİLER</h1>

  <p class="nonindent">1976’da Harvard Üniversitesi’nde yüksek lisans öğrencisi olarak girdiğim ilk ders, meşhur bilgisayar bilimcisi Joseph Weizenbaum’un dersiydi. Yapay zekâya katkıda bulunan ilk insanlardan biriydi ve adı en çok Eliza adlı programla hatırlanır. Bu program, insanları bilgisayarla sohbet ettiklerini düşündürterek kandırıyordu, oysa bilgisayar yalnızca önceden hazırlanmış bir repertuvarı ezberden okuyordu. Weizenbaum <em>Bilgisayar Gücü ve İnsan Aklı</em> (1976) adlı kitabını yeni yayımlamıştı; yapay zekâ ve bilişe dair bilgisayar modellerini eleştiren bu kitap ayrıca “bilgisayar üzerine son on yılda yazılmış en önemli kitap” diye övülüyordu. Kitap hakkında kuşkular taşıyordum, bana kalırsa yaklaşımını savunmak konusunda yetersizdi ve içinde fazla yalan dolan vardı. (Örneğin, sinir sistemleri ve bilgisayarlardan oluşturulacak melez bir yapıya dair bilim kurgusal bir öneri gibi belirli yapay zekâ görüşlerinin “müstehcenlikten başka bir şey olmadığını” yazmıştı: “Bunlar her uygar insanda düşünmesi bile tiksinti uyandırması gereken uygulamalardır… İnsan, bu öneriyi yapanların yaşam algısına ne olduğunu merak ediyor, çünkü kendilerini yaşamın sürekliliğinin bir parçası olarak algılamalarına rağmen, böyle bir şeyi bile düşünebiliyorlar.”) Yine de hiçbir şey beni, o öğleden sonra Bilim Merkezindeki derslikte gerçekleşen gösteriye hazırlayamazdı.</p>

  <p>Weizenbaum, Alan Newell ve Herbert Simon adlı bilgisayar bilimcilerinin hazırladığı ve kıyaslamaya dayalı bir yapay zekâ programından bahsetti: Bu program, bir sorunun çözümünü biliyorsa, aynı çözümü benzer mantık yapısına sahip başka sorunlara da uyguluyordu. Weizenbaum bize bu programın, aslında Vietnam’daki isyancılara karşı strateji oluşturması için Pentagon’a yardımcı olmak üzere tasarlandığını anlattı. Vietkonglar için “ormanlarda, balıkların suda hareket ettiği gibi hareket ediyorlar” deniyordu ve Weizenbaum, eğer programa bu bilgi verilirse, balığı açığa çıkarmak için gölü kurutmanız gerektiği çıkarımını yapacağı gibi, Vietkongları açığa çıkarmak için ormanları yok etmek gerektiği çıkarımını da yapacaktır, demişti. Bilgisayarların konuşmaları tanımasıyla ilgili araştırmadan bahsederken ise konuşmaların algılanması üzerinde çalışmanın tek makul sebebinin, CIA’in milyonlarca telefon konuşmasını aynı anda dinlemesini mümkün kılmak olduğunu söyleyip, kendisini dinleyen öğrencilerden bu araştırmaları boykot etmelerini istemişti. Fakat onun tavsiyesini dinlemesek de bir önemi olmadığını eklemişti; çünkü 2000 yılına gelindiğinde hepimizin ölmüş olacağına emindi – aklında en ufak şüphe kırıntısı yoktu. Genç nesile bıraktığı bu ilham verici yükümlülükle birlikte konuşmasını bitirdi.</p>

  <p>Öleceğimizle ilgili söylentinin büyük bir abartı olduğu anlaşılmıştır, o öğleden sonra dile getirilen diğer kehanetlerin de sonu iyi olmadı. Şeytan işi olmanın ötesinde, muhakemede kıyaslamanın kullanılması, bilişsel bilimin ana araştırma konusudur ve bizi akıllı yapan şeyin anahtarı olarak kabul edilir. Ses tanıma yazılımı telefonla bilgi verme hizmetlerinde rutin olarak kullanılır, ev bilgisayarlarının içinde bulunur, ayrıca özürlüler ve bilgisayar kullanmak yüzünden kas incinmesi yaşayanlar için tanrının bir armağanı gibidir. Weizenbaum’un suçlamalarıysa artık yalnızca 1970’lerde üniversite hayatını karakterize eden politik paranoya ve vicdan teşhirciliğini anımsatıyor. İnsan doğasıyla ilgili bilimlere günümüzde gösterilen muhalefet de o dönemde şekillenmişti.</p>

  <p>Amerika’nın Atina’sında akademik tartışmaların böyle yürütüldüğünü hayal etmemiştim, fakat belki de şaşırmamam gerekirdi. Fikir çatışmaları tarih boyunca gürültülü ahlak iddiaları, karşı tarafı şeytanlaştırmak ve abartmalarla sürdürülmüş, iş giderek berbatlaşmıştı. Bilimin, insanlara değil fikirlere saldırması ve kanıtlanabilir gerçeklerin politik kanaatlerden ayrıldığı bir köprübaşı olması gerekiyordu. Fakat bilim, insan doğası meselesine doğru ilerlemeye başladığında, seyirciler, diyelim ki kuyrukluyıldızların kökeninin keşfine ya da kertenkelelerin sınıflandırılmasına verecekleri tepkiden daha farklı tepki verdiler ve bilimciler türümüze çok doğal gelen ahlakçı kafa yapısına döndüler.</p>

  <p>İnsan doğası araştırmaları hangi dönemde ortaya çıksa ihtilaflar doğurmuştu, fakat yeni bilimler tarafından üzerine spotların çevrildiği dönem özellikle talihsiz bir zamanlamaydı. 1970’lerde birçok aydın, politik radikallere dönüşmüştü. Marksizm doğruydu, liberalizm karaktersizlere göreydi ve Marx da “her çağın hâkim düşüncelerinin, daima hâkim sınıfın düşünceleri olduğunu” söylemişti. İnsan doğasıyla ilgili geleneksel kuşkular, sıkı solcuların ideolojisi olarak devşirilmişti ve insan zihnini biyolojik bağlamda inceleyen bilimciler de gerici yerleşik düzenin aygıtları olarak değerlendiriliyordu. Eleştirmenler bir “radikal bilim hareketi”nin parçası olduklarını ilan etmişlerdi, dolayısıyla elimizde bu grup için kullanacağımız uygun bir etiket vardı.<a class="noteref" href="../Text/notlar.xhtml#n061" id="ref1">1</a></p>

  <p>Weizenbaum zihin ve mekanizmayı, yapay zekâ ve bilişsel bilimin sınırları içinde birleştirme girişimini itici bulmuştu, fakat insan doğasına dair diğer bilimler de acı tartışmalar doğurmuştur. Psikolog Richard Herrnstein 1971’de <em>Atlantic Monthly</em> dergisinde “IQ” adlı bir makale yayımladı. Aslında Herrnstein’ın tezi sıradan bir fikir sayılmalıydı ve bunu belirten ilk kişi de kendisi olmalıydı: Irk, soy ve aileden kalan servet gibi keyfi mirasların toplumsal statüyü belirleme gücü azaldıkça, toplumsal statünün yetenekler ve özellikle de zekâyla (modern bir ekonomide) daha güçlü bir şekilde belirleneceğini yazmıştır. Zekâdaki farklılıklar kısmen kalıtımla aktarıldığı ve zeki kişiler birbirleriyle evlenme eğiliminde olduğu için, bir toplum daha adil olduğunda genetik soylar bakımından daha çok katmanlaşma olacaktır. Akıllı insanlar üst katmanlarda toplanacak, çocukları da muhtemelen bu katmanlarda kalacaktır. Bu temel tez, sıradan kabul edilmeliydi, çünkü matematiksel bir gerekliliğe dayanır: Toplumsal statüde genetik dışı etkenlerin yol açtığı değişkenlik oranı azaldıkça, genetik etkenlerin sebep olduğu oran yükselir. Bu önerme ancak toplumsal statüde entelektüel yeteneklere dayalı hiçbir varyasyon yoksa (bunun için insanların tercihen yetenekli insanları işe almayıp onlarla iş yapmaması gerekir) ya da zekâda genetik varyasyon yoksa (bunun için insanların boş sayfa ya da birbirinin klonu olması gerekir) ancak o zaman bütünüyle yanlış olurdu.</p>

  <p>Herrnstein’ın tezi, ırklar arasındaki ortalama zekâda görülen herhangi bir farkın doğuştan geldiğini ima etmez (bu, Arthur Jensen tarafından iki yıl önce ortaya atılmış ayrı bir varsayımdır<a class="noteref" href="../Text/notlar.xhtml#n062" id="ref2">2</a>), üstelik böyle bir iddiada bulunduğunu açıkça reddeder. Siyahlar ve beyazların okullarının birleştirilmesinin üstünden henüz bir nesil bile geçmemiş ve yurttaşlık hakları mevzuatı yürürlüğe gireli on yıl olmamıştı, o yüzden siyahlar ve beyazların ortalama IQ’larındaki belgelenmiş farklılıkları, fırsat farklarıyla açıklamak mümkündü. Aslında Herrnstein’ın mantığından siyahların genetik açıdan katmanlaşmış toplumun en altında yer alacağı sonucunun çıktığını söylemek ve siyahların ortalamada genetik olarak pek zeki olmadığı hakkında asılsız bir varsayımda bulunmak anlamına gelir; ki Herrnstein böyle bir yorumdan kaçınmak için elinden geleni yapmıştı.</p>

  <p>Bununla birlikte sözü geçen bir psikiyatrist olan Alvin Poussaint, Herrnstein’ın “siyah halka düşmanlık yaptığını ve söylediklerinin ABD’deki her siyah için tehdit oluşturduğunu” yazdı. Ayrıca “Herrnstein’ın konuşma özgürlüğünü savunmak için de mi pankartlar açmalıyız?” diye sorarken, aslında bu sorusuna yanıt beklemiyordu. Boston bölgesindeki üniversitelerde broşürler elden ele dağıtılırken öğrenciler “Harvard Profesörünün Faşist Yalanlarına Karşı Savaşmaya” çağrılıyordu; Harvard Meydanı da üstünde IRKÇILIKTAN ARANIYOR yazan ve makalesinden alıntılanırken kasten çarpıtılmış beş cümlenin bulunduğu Herrnstein’ın fotoğraflarıyla donatılmıştı. Herrnstein ölüm tehdidi almış ve araştırma konusu olan güvercinlerde öğrenme hakkında daha fazla konuşamayacağını anlamıştı, çünkü nereye giderse gitsin derslikler slogan atan gruplarla doluyordu. Örneğin Princeton’da öğrenciler, onu IQ tartışmasıyla ilgili soruları yanıtlamaya zorlamak için anfinin kapılarını tutacaklarını ilan etti. Ev sahibi üniversiteler güvenliğini sağlamak konusunda söz veremeyeceklerini bildirdiği için bazı dersler iptal edilmişti.<a class="noteref" href="../Text/notlar.xhtml#n063" id="ref3">3</a></p>

  <p>İnsanlar arasında doğuştan sahip olunan farklar konusunun siyasal içerimleri olduğu aşikârdır ve bunu daha sonraki bölümlerde ele alacağım. Fakat kimi akademisyenler, insanların doğuştan gelen <em>benzerlikleri</em> olduğuna dair hararetli ama muğlak iddia yüzünden öfkelenmişti. 1960’ların ikinci yarısında, psikolog Paul Ekman gülümseme, kaş çatma, alaycı bir şekilde dudak bükme, yüz ekşitme ve diğer yüz ifadelerinin dünyanın her yerinde sergilendiğini ve anlaşıldığını keşfetti, hatta Batıyla daha önce hiç temas etmemiş ve toplayıcılıkla geçinen halklar bile bunları biliyordu. Ekman bu bulguların Darwin’in 1872 tarihli kitabı <em>İnsan ve Hayvanlarda Duyguların İfadesi</em>’nde ileri sürdüğü iki iddiayı da haklı çıkardığını söyledi. İddialarından biri, insanların evrim süreci sayesinde duygusal yüz anlatımlarıyla donatılmış olduğudur; Darwin’in zamanına göre radikal bir iddia olan ikincisiyse bütün ırkların ortak bir atadan geldiğini ve bu kopmanın kısa süre önce gerçekleştiğini söylemişti.<a class="noteref" href="../Text/notlar.xhtml#n064" id="ref4">4</a> Margaret Mead, bu yüce mesajlarına rağmen Ekman’ın araştırmasını “edebe aykırı”, “korkunç” ve “kepazelik” olarak niteledi; aslında bu sözler ılımlı tepkiler arasındaydı.<a class="noteref" href="../Text/notlar.xhtml#n065" id="ref5">5</a> Amerikan Antropoloji Birliği’nin yıllık toplantısında, Alan Lomax Jr. dinleyiciler arasından ayağa kalktı ve faşist düşüncelere sahip olduğu için Ekman’ın konuşmasına izin verilmemesi gerekir diye bağırdı. Başka bir olayda, Afrika kökenli Amerikalı bir eylemci, siyahların yüz ifadelerinin beyazlarınkinden farklı olmadığını söylediği için onu ırkçılıkla suçlamıştı. (Bazen ne yapsanız kazanamazsınız.) Radikallerde öfke uyandıran şey sadece insanoğlunun doğuştan sahip olunan yetilerine dair iddialar değildi, herhangi bir türün doğuştan sahip olunan yetileriyle ilgili her tür iddia kızgınlık yaratıyordu. Sinirbilimci Torsten Wiesel, kedilerin görsel sisteminin doğduklarında neredeyse tamamlanmış olduğunu gösteren tarihî çalışmasını David Hubel’le birlikte yayımladığında, başka bir sinirbilimci bu çalışmaya kızıp ona faşist dedi ve çalışmasını çürüteceğine ant içti.</p>
  <hr />

  <p class="nonindent">Bu itirazların bazıları o günlere özgüydü ve radikallerin modası geçince sönmeye yüz tuttu. Fakat evrim konulu iki kitaba gösterilen tepki onlarca yıl sürecek ve bu tepki, entelektüel ana damarın bir parçası haline gelecekti.</p>

  <p>Bu kitaplardan ilki E. O. Wilson’ın 1975’te yayımlanan <em>Sociobiology</em> adlı kitabıdır. Bu kitap George Williams, William Hamilton, John Maynard Smith ve Robert Trivers’ın doğal seçilime dair yeni görüşlerini kullanarak hayvan davranışları üzerine engin bir literatürü sentezlemiş; iletişim, özgecilik, saldırganlık, cinsellik, çocuk bakımı gibi konuların evrimine dair ilkeleri gözden geçirmiş, bunları böcekler, balıklar ve kuşlar gibi temel sosyal hayvan sınıflarına uygulamıştır. Kitabın 27. bölümü aynı şeyi <em>Homo sapiens</em> için yapar ve türümüzü hayvanlar âlemindeki herhangi bir dal gibi inceler. Evrensel değerler ve topluluklar arasındaki varyasyonlarla ilgili literatüre dair bir derlemeyi, dil ve dilin kültür üzerine etkilerinin incelenmesini içeren kitap, bazı evrensel değerlerin (ahlak anlayışı da dahil) doğal seçilim tarafından şekillendirilmiş bir insan doğasından gelmiş olabileceğini söyleyen bir varsayım sunar. Wilson bu görüşün biyolojiyi sosyal bilimler ve felsefeye bağlayacağına yönelik umudunu –bu tartışmanın öncüsü olacak– daha sonraki kitabı <em>Consilience</em>’de [Bilgi birliği] dile getirmiştir.</p>

  <p><em>Sociobiology</em>’ye yapılan ilk saldırı, kitaptaki temel sapkınlığı hedef almıştı. Kitap uzunluğundaki eleştirisinde antropolog Marshall Sahlins “bayağı sosyobiyoloji”yi Durkheim ve Kroeber’in süperorganizma öğretisine, yani kültür ve toplumun bireylerden, bireylerin düşünce ve duygularından farklı bir âlemde yaşadığı inancına meydan okuyuş olarak tanımladı. Sahlins şöyle yazmıştır: “Bayağı sosyobiyoloji, insanoğlunun sosyal davranışlarının, insan organizmasının ihtiyaç ve güdüleriyle açıklanmasına bağlı bulunduğunu, örneğin yatkınlıkların insan doğasında biyolojik evrim tarafından inşa edildiğini söyler.” Akademik çöplüğüne saldırılacağından korkan Sahlins şunu da eklemiştir: “Esas entelektüel sorun kültürün özerkliğine ve kültür çalışmalarına gelip dayanır. <em>Sociobiology</em>, kültürün kendi özerkliğinden ötürü sahip olduğu bütünlüğüne meydan okuyor, onu tipik ve simgesel bir insan yaratımı yerine koyuyor.”<a class="noteref" href="../Text/notlar.xhtml#n066" id="ref6">6</a></p>

  <p>Sahlins’in kitabının adı <em>The Use and Abuse of Biology</em> [Biyolojiyi kullanmak ve suiistimal etmek] idi ve sözde suiistimalin örneği, Hamilton’un kapsayıcı evrimsel zindelik kuramının insan yaşantısında aile bağlarının öneminin açıklanmasına yardımcı olabileceği düşüncesiydi. Hamilton, bireyin akrabaları için fedakârlık yapma eğiliminin evrimleşmiş olabileceğini göstermişti. Akrabaların ortak genleri vardır, o halde organizmayı akrabalarına destek olması için itekleyen herhangi bir gen dolaylı bir şekilde kendi kopya sayısının artmasını sağlıyordur. İyilik yapmanın bedeli, akrabaya sağlanan faydadan düşükse, gen bu işten kârlı çıkar; akrabalık derecesine göre (öz kardeşler ya da çocuklar için yarım, birinci dereceden kuzen için sekizde bir vesaire) bu bedel azalır. Sahlins bunun doğru olmayacağını, çünkü çoğu kültürdeki insanların hizip veya fraksiyon anlamına gelebilecek kelimeleri bilmediğini yazdı. Bu yüzden akrabalıklarının yakınlığını anlayamaz, hangi akrabaya ne kadar ve ne ölçüde yardım etmek gerektiğini belirleyemezler, demiştir. Bu itiraz, en yakın sebep ile nihai sebebi adeta ders olarak okutulacak bir biçimde birbirine karıştırmaktadır. Muhtemelen insanların üç boyutlu göremeyeceğini, çünkü çoğu kültürde üç boyutlu görüşün temelindeki trigonometrinin anlaşılmadığını söylemeye benzer.</p>

  <p>Her halükârda “bayağı” nitelemesiyle yetinilmedi. <em>New York Review of Books</em>’da kitabın seçkin biyolog C. H. Waddington tarafından övülmesinin ardından “Sosyobiyoloji Çalışma Grubu” (Wilson’ın meslektaşlarından paleontolog Stephen Jay Gould ve Richard Lewontin de dahildi) “<em>Sociobiology</em>’ye Karşı” adlı bir bildiri yayımladılar, geniş çevrelere yayılmış bir bildiriydi bu. Wilson’ı öjenizm, Sosyal Darvincilik ve Jensen’in zekâdaki doğuştan gelen ırksal farklılıklarla ilgili varsayımının savunucularıyla aynı kefeye koyan imzacılar şunu yazmıştı:</p>

  <blockquote>
    <p class="nonindent">Tekrar ortaya çıkan bu belirlenimci kuramların bir türlü yok olmayışının sebebi, onların statükoya ve belirli grupların sınıf, ırk veya cinsiyetlerine göre bahşedilmiş ayrıcalıklarına genetik gerekçeler sağlama eğilimidir… Bu kuramlar kısırlaştırma yasalarının yürürlüğe konması, 1910 ila 1930 yılları arasında ABD’nin göçleri kısıtlayan yasalar çıkarması, Nazi Almanyası’nda gaz odalarının kurulmasına yol açan öjenizm siyasetinin vücut bulması için önemli bir temel oluşturmuştur.</p>

    <p>… Wilson’ın kitabının bize gösterdiği şey, çevre etkilerini (kültürel aktarım gibi) süzmenin muazzam zorluğunun yanı sıra araştırmacının kişisel önyargılarını ve sosyal sınıf önyargılarını elemenin de çok zor olduğudur. Wilson çalışmalarıyla toplumlarının kurumlarına destek olup bu kurumları sosyal sorunlar konusunda temize çıkarmaya hizmet eden biyolojik belirlenimcilerin geçit törenine katılmıştır.<a class="noteref" href="../Text/notlar.xhtml#n067" id="ref7">7</a></p>
  </blockquote>

  <p class="nonindent">Onlar ayrıca Wilson’ı “soykırımın faydalı yanları”ndan bahsetmek ve “biyoloji âlemindeki ‘evrensel’ mevcudiyeti yüzünden kölelik gibi kurumların… insan toplumlarında normal bir şeymiş gibi görünmesini” sağlamakla da suçladı. Şayet bu bağlantı yeterince açık değilse diye, imzacılardan birisi başka bir yerde şunu yazmıştır: “son tahlilde, Nazi Almanyasında öjenizm kuramının soykırım uygulamasına dönüşmesini sağlayan kavramsal çerçeve… sosyobiyolojinin akademik katkılarıyla gerçekleşmiştir.”<a class="noteref" href="../Text/notlar.xhtml#n068" id="ref8">8</a></p>

  <p><em>Sociobiology</em>’nin son bölümünde eleştirilebilecek şeyler gerçekten vardır. Wilson’ın ortaya koyduğu evrensellerden bazılarının doğru olmadığını veya fazlasıyla kabaca ifade edildiğini artık biliyoruz; ayrıca bir gün evrim biyolojisinin, ahlaki muhakemenin yerini alacağına dair iddiası kesinlikle hatalıdır. Fakat “<em>Sociobiology</em>’ye Karşı” bildirisindeki eleştirilerin yanlışlığı da açıktır. Wilson’a “belirlenimci” denmiş, yani insan toplumlarının katı bir genetik formüle uyduğuna inanan biri olduğu söylenmişti. Fakat Wilson’ın yazdığı şuydu (s. 548):</p>

  <blockquote>
    <p class="nonindent">[İnsan toplumlarıyla ilgili] ilk ve en kolay doğrulanabilecek özgün özellik, bu toplumların istatistiksel bir doğası olmasıdır. Toplumsal örgütlenmenin parametreleri… herhangi bir primat türüne kıyasla insan toplumlarında çok daha fazla değişkenlik gösterir… İnsan toplumları neden bu kadar esnektir?</p>
  </blockquote>

  <p class="nonindent">Wilson insanların ırk, sınıf, cinsiyet ve bireysel genom tarafından belirlenen kastlara mahkûm olduğuna inanmakla da suçlanmıştı. Fakat aslında “statünün kalıtımla kemikleştiğini gösteren çok az bulgu vardır” (s. 555) ve “insan toplulukları birbirlerinden genetik olarak çok farklı değildir” (s. 550) diye yazmıştır. Üstelik (s. 554):</p>

  <blockquote>
    <p class="nonindent">İnsan toplumları aşırı bir karmaşıklık seviyesine ulaşmıştır; çünkü bu toplumların bireyleri tüm ayrıntılarıyla bir role bürünebilecek, üstelik rolünü içinde bulunduğu durumun taleplerine göre değiştirebilecek zekâ ve esnekliğe sahiptir. Modern insan çok yönlü bir oyuncudur ve çevrenin sürekli değişen talepleri yüzünden sınırlarını fazlasıyla zorlayabilir.</p>
  </blockquote>

  <p class="nonindent">Wilson’ın suçlandığı başka bir düşünce de saldırganlığın kaçınılmazlığı üstüne söylediği şeydir: İnsan evriminin akışında “saldırganlığın kısıtlandığını ve primatların birbirleri üzerinde egemenlik kurmasına dair eski yöntemlerin yerini karmaşık sosyal becerilerin aldığını” söylemiştir (s. 569). Hayatı boyunca liberal demokrat olan Wilson’ın ırkçılık, cinsiyetçilik, eşitsizlik, kölelik ve soykırımı savunmak için kişisel önyargılarla hareket ettiği suçlaması özellikle haksız bir iddia ve sorumsuzca bir hareketti; çünkü Wilson, manifestoyu okuyan, ama kitabı okumayan kişilerin iftira ve tacizlerinin hedefi olmuştu.<a class="noteref" href="../Text/notlar.xhtml#n069" id="ref9">9</a></p>

  <p>Harvard’da broşürler dağıtılıp öğrenci oturumları yapıldı, elinde megafonla Wilson’ın okuldan atılması için çağrı yapan bir protestocu ortaya çıktı, slogan atan öğrenciler ders verdiği sınıfı bastı. Başka üniversitelerde konuştuğunda onu “Ataerkil Düzenin Sağcı Kahini” diye isimlendiren ve öğrencilerin Wilson’ın derslerine gürültü çıkarıcı aletler götürmesini isteyen posterler asıldı.<a class="noteref" href="../Text/notlar.xhtml#n0610" id="ref10">10</a> Wilson Amerikan Bilimsel İlerleme Birliği’nin 1978 yılı toplantısında konuşmak üzereyken, pankartlar (bir tanesinde gamalı haç vardı) taşıyan ve sahneye doğru ilerleyen bir grup, “ırkçı Wilson saklanamazsın, seni soykırımla suçluyoruz” diye bağırdılar. Protestoculardan biri mikrofonu kapıp seyircilere nutuk çekerken, o esnada başka bir tanesi de Wilson’ın üzerine bir sürahi su boşalttı.</p>

  <p>İlerleyen yıllarda <em>Sociobiology</em>’nin kötü ünü arttıkça, oradaki görüşlerin çoğunun fikir babası olan Hamilton ve Trivers da protestocuların hedefi oldular; tıpkı görüşlerini öğretmeye çalıştıklarında protestolara maruz kalan Irven DeVore ve Lionel Tiger adlı antropologlar gibi.<a class="noteref" href="../Text/notlar.xhtml#n0611" id="ref11">11</a> Trivers’ın ırkçılığa ve sağcıların baskısına alet olduğu iması özellikle sinir bozucuydu; çünkü Trivers’ın kendisi bir politik radikaldi, Kara Panter hareketini destekliyordu ve Huey Newton<a class="noteref" href="../Text/notlar.xhtml#n0612" id="ref12">12</a> ile dayanışma içindeydi. Trivers, sosyobiyolojinin ancak siyasal ilerleme yönünde bir güç olabileceğini ileri sürmüştü. Sosyobiyolojinin kök saldığı anlayış şuydu: Organizmalar ailelerine, gruplarına veya da türlerine fayda sağlayacak şekilde evrimleşmez; çünkü bu grupları oluşturan bireyler birbirleriyle genetiksel olarak çıkar çatışması içindedir ve bireyler bu çıkarların savunulması yolunda seçilime uğrar. Bu yaklaşım, gücü elinde tutanların iktidarı herkesin iyiliği için ele geçirdiklerine dair rahatlatıcı inancı altüst ediyor, spotları sosyal dünyadaki kadınlar ve genç nesil gibi gizli oyunculara çeviriyordu. Aynı zamanda özgecilik için evrimsel bir temel bulan sosyobiyoloji, adalet anlayışının insanların zihinlerinde derin bir temeli olduğunu ve organik doğamıza karşı çıkmaya gerek olmadığını gösteriyordu. İnsanoğlunun kendini aldatma özelliğinin evrimleşmesinin muhtemel olduğunu gösteren sosyobiyoloji (çünkü en iyi yalancı kendi yalanlarına inanandır), insanları önce kendilerine bakmaları için yüreklendirirken, ikiyüzlülük ve rüşvetin temelini dinamitler.<a class="noteref" href="../Text/notlar.xhtml#n0613" id="ref13">13</a> (Trivers ve diğer “Darvinci solcular”ın politik inançlarına, siyasetle ilgili bölümde değineceğim.)</p>

  <p>Daha sonra Trivers sosyobiyolojiye yapılan saldırılar hakkında şöyle der:</p>

  <blockquote>
    <p class="nonindent">“Saldıranlardan bazıları önde gelen biyologlar olsa da, saldırının kendisi entelektüel açıdan güçsüz ve uyuşuk görünüyordu. Mantığındaki ağır hatalar, politik mücadelede taktiksel avantaj sağladığı sürece bu saldırılara göz yumuluyor… Çünkü egemen çıkarların kiralık askerleri olup onların ağzından konuştuğumuz ve yönetici seçkinlerin haksız avantajlarını sürdürmesi için aldatmacaları derinleştirmek üzere tutulduğumuz söyleniyordu, ki bu lafları söyleyen o arkadaşlar, aynı çıkarların kiralık askerleriydiler. Bireylerin nihayetinde kendilerinin işine yarayacak şekilde (bazen bilinçsizce) tartışma eğilimi içinde olduğu fikri, evrimsel muhakeme gereği makul görünse de, bazı kiralık adamların tamamen kötücül olması ve diğer kiralıkların erdemle dolup taşması pek olası değildir.”<a class="noteref" href="../Text/notlar.xhtml#n0614" id="ref14">14</a></p>
  </blockquote>

  <p class="nonindent">Trivers’ın ima ettiği “önde gelen biyologlar” Gould ve Lewontin’di. Bu ikisi Britanyalı bilimci Steven Rose ile birlikte radikal bilim hareketinin öncü aydınları oldu. Cinsiyet farkları ve zihinsel hastalıklar gibi politik hassasiyete sahip konularda davranış genetiği, sosyobiyoloji (sonradan evrim psikolojisi) ve sinirbilimin hücumlarına karşı yirmi beş yıl boyunca, yorulmadan artçı mücadele verdiler.<a class="noteref" href="../Text/notlar.xhtml#n0615" id="ref15">15</a> Onların saldırılarının Wilson dışındaki ana hedefi Richard Dawkins olmuştur. Dawkins <em>Gen Bencildir</em> (1976) adlı kitabında Wilson’ın görüşlerine benzer birçok düşünceyi yazmış, fakat zoolojik ayrıntılardan çok yeni evrim kuramlarının mantığına odaklanmış, insanlarla ilgili neredeyse hiçbir şey söylememiştir.</p>

  <p>Radikal bilim hareketinin Wilson ve Dawkins’e karşı yaptığı savunma taktiği iki kelimeyle özetlenebilir: “belirlenimcilik” ve “indirgemecilik.”<a class="noteref" href="../Text/notlar.xhtml#n0616" id="ref16">16</a> Radikallerin yazıları bu kelimelerle süslenmişti ve bunları teknik bir bağlamda değil, taciz terimleri olarak kullanıyorlardı. Örneğin aşağıda Lewontin, Rose, psikolog Leon Kamin’in birlikte yazdığı, küstah bir Boş Sayfacı başlığa sahip <em>Not in our Genes</em> [Genlerimizde değil] kitabından alınmış iki örnek paragraf var:</p>

  <blockquote>
    <p class="nonindent">Sosyobiyoloji indirgemeciliktir, insanın varoluşunu biyolojik belirlenimci bir yaklaşımla açıklar. Geçmişteki ve günümüzdeki toplumsal düzenlemelerin ayrıntılarının, belirli gen faaliyetlerinin kaçınılmaz tezahürü olduğu iddialarına… yandaştır (s. 236).</p>

    <p>[İndirgemeciler] bir insan toplumunun özelliklerinin… o toplumu oluşturan bireylerin bireysel davranışlarının ve eğilimlerinin toplamından başka bir şey olmadığını ileri sürer. Örneğin, toplumlar “saldırgandır”, çünkü bunları oluşturanlar “saldırgandır” der (s. 5).</p>
  </blockquote>

  <p class="nonindent">Daha önce Wilson’dan yaptığım alıntılar, bu saçma inançlara yakın sayılabilecek hiçbir görüş belirtmediğini gösteriyor; elbette Dawkins’in görüşleri de bu inançlara yakın değildir. Örneğin, memeli erkeklerindeki cinsel eş arama eğiliminin dişilere kıyasla büyüklüğünden bahsettikten sonra Dawkins, <em>Gen Bencildir</em> adlı eserinde bir paragrafı insan toplumlarına ayırıp şunu yazmıştır:</p>

  <blockquote>
    <p class="nonindent">Bu şaşırtıcı çeşitlilik, insanın yaşam tarzının genlerden çok kültür tarafından belirlendiğine işaret ediyor. Bununla birlikte, insan türünün erkeklerinin rastgele cinsel ilişki kurmaya genelde daha eğilimli, dişisinin ise tekeşliliğe eğilim göstermesi hâlâ olasıdır ve evrimsel zeminde de böyle olacağını öngörebiliriz. Belirli toplumlarda bu eğilimlerden hangisinin kazanacağı, kültürel koşulların ayrıntılarına bağlıdır; tıpkı farklı hayvan türlerinde bu durumun ekolojik ayrıntılara bağlı olması gibi (s. 164 [271]).</p>
  </blockquote>

  <p class="nonindent">“Belirlenimcilik” ve “indirgemecilik” tam olarak ne anlama gelir? Matematikçiler bu kelimeyi tam anlamıyla kullanır; “belirlenimci” bir sistem, girdiği haller tesadüfen değil, önceki hallerin sebep olmasıyla mutlak kesinlik içinde ortaya çıkan sistemdir. Ne Dawkins ne de aklı başında başka bir biyolog, insan davranışlarının belirlenimci olduğunu, sanki insanların her fırsatta saldırganlık, gelişigüzel cinsellik veya bencillik eylemlerinde bulunmak <em>zorunda</em> kaldığını düşünür. Radikal bilimciler ve bunların etkilediği birçok aydın için “belirlenimcilik” gerçek anlamına tamamen ters bir anlam kazanmıştır. Bu kelime artık insanların belirli koşullarda belirli şekillerde davranma <em>eğilimine</em> sahip olduğunu söyleyen herhangi bir iddiaya atıfta bulunmak için kullanılıyor. Bu yaklaşım, yüzde sıfırdan büyük her olasılığı yüzde yüz olasılığa denk tutan Boş Sayfa inatçılığının belirtisidir. Doğuştan hiçbir şeyin gelmediği kabul edilebilecek tek inançtır ve bu oranın tüm sapmalarına da eşit muamele edilir.</p>

  <p>Genetik belirlenimciliğe bu kadar yer ayırdığımız yeter. Peki, “indirgemecilik” (4. Bölümde incelediğimiz kavram) hakkında, Dawkins’in “en indirgemeci sosyobiyolog” olduğunu ve her özelliğin bir geni bulunduğuna inandığını söyleyen iddia hakkında ne demeliyiz? Lewontin, Rose, Kamin “diyalektik biyoloji” dedikleri kendi alternatif indirgemeciliklerine göre, canlıların aslında nasıl çalıştığı konusunda okuyucularını eğitmeye çalışırlar:</p>

  <blockquote>
    <p class="nonindent">Örneğin, kek pişirmeyi ele alalım: Ürünün tadı, farklı sürelerle yüksek sıcaklıklara maruz bırakılan –tereyağ, şeker ve un gibi– bileşenlerin karmaşık etkileşimiyle ortaya çıkar; kekin tadı yüzde şu kadar un, şu kadar tereyağ vesaire gibi parçalara ayrılamaz, gerçekte her bileşen… nihai ürüne katkı yapmıştır.<a class="noteref" href="../Text/notlar.xhtml#n0617" id="ref17">17</a></p>
  </blockquote>

  <p class="nonindent">Dawkins’in yorumuna göz atalım:</p>

  <blockquote>
    <p class="nonindent">Bu şekilde anlatıldığında, diyalektik biyoloji anlamlıdır. Belki <em>ben</em> bile bir diyalektik biyolog olabilirim. Gelin düşünelim, bu kekte tanıdık bir şeyler yok mu? Evet, var. En indirgemeci sosyobiyoloğun 1981’de yayımladığı yazısına bakalım:</p>
  </blockquote>

  <blockquote>
    <blockquote>
      <p>“… Kelimesi kelimesine yemek kitabındaki belirli bir tarife uyarsak, fırından çıkacak olan şey bir kektir. Bu keki kırıntı bileşenlerine ayırıp şunu diyemeyiz: Bu kırıntı tarifteki ilk kelimeye denk gelir, şu kırıntı ikinci kelimeye denk gelir vesaire. Kekin üzerindeki vişne tanesi gibi ufak ayrıntılar dışında, tarifteki kelimeler ile kekin ‘parçaları’ arasında bire bir eşleşme yoktur. Tarifin bütünü, kekin bütünüyle eşleşir.”</p>
    </blockquote>
  </blockquote>

  <blockquote>
    <p class="nonindent">Elbette kek benzetmesi için öncelik hakkı iddia etmekle ilgilenmiyorum… Fakat bu küçük tesadüfün, en azından Rose ve Lewontin’in duraksamaları için bir fırsat olacağını umuyorum. Acaba bön bir atomcu indirgemeci olmasını büyük bir iştahla isteyip hedef aldıkları kişi, öyle olmayabilir mi?<a class="noteref" href="../Text/notlar.xhtml#n0618" id="ref18">18</a></p>
  </blockquote>

  <p class="nonindent">Aslında, indirgemecilik suçlaması baş aşağı olmuştur; çünkü Lewontin ve Rose kendi araştırmalarında fenomenleri genler ve moleküller seviyesinde açıklayan ve indirgemecilik yaptıkları kayıtlara geçmiş biyologlardı. Dawkins ise bunun aksine eğitimli bir etologdu ve doğal ortamlarındaki hayvan davranışları üzerine yazmaktaydı. Kendi payına Wilson da ekoloji araştırmalarının öncülerinden biriydi ve moleküler biyologların küçümseyerek “börtü böcek” biyolojisi diye adlandırdığı bir alanın tutkulu savunucusuydu.</p>

  <p>Geri kalan her teşebbüste başarısız olan Lewontin, Rose ve Kamin nihayetinde Dawkins’i mahkûm edecek bir alıntı ortaya çıkardılar: “[Genler] bizi, vücudu ve zihni kontrol eder.”<a class="noteref" href="../Text/notlar.xhtml#n0619" id="ref19">19</a> Bu ifade kulağa oldukça belirlenimci gelmektedir. Fakat gerçekte yazdığı şuydu: “[Genler] bizi, vücudu ve zihni <em>yaratmıştır</em>”<a class="noteref" href="../Text/notlar.xhtml#n0620" id="ref20">20</a> ve bu, ilkinden epey farklı bir ifadedir. Lewontin üstünde oynanmış bu alıntıyı beş farklı yerde kullanmıştı.<a class="noteref" href="../Text/notlar.xhtml#n0621" id="ref21">21</a></p>

  <p>Trivers’ın “ağır hatalar” dediği bu yanlışların anlayış gösterilebilecek bir açıklaması var mıdır? Dawkins ve Wilson’ın özgecilik, tek eşlilik ve saldırganlık gibi sosyal davranışların evriminden bahsederken “X için bir gen” ifadesini kullanması belki bir olasılık olabilir. Lewontin, Rose ve Gould bu söylemin üzerine durmadan çullanmışlardır; onlara göre bu ifade, <em>her zaman</em> belirli bir davranışa sebep olan bir geni, o davranışın <em>tek</em> sebebi olarak göstermektedir. Fakat Dawkins bu ifadenin, aynı yerde başka genlerle kıyaslandığında bir davranışın ortaya çıkma <em>olasılığını artıran</em> bir gene gönderme yaptığını açıklığa kavuşturmuştur. Bu olasılık da evrim süresince bu gene eşlik eden diğer genler ve bu geni taşıyan organizmaların içinde yaşadığı çevre şartları üzerinden hesaplanan bir ortalamadır. “X geni” ifadesinin indirgemeci ve belirlenimci olmayan bu kullanımına, genetikçiler ve evrim biyologları tarafından hep başvurulur, çünkü yaptıkları iş için vazgeçilmez bir ifadedir. <em>Kimi</em> davranışlar <em>kimi</em> genler tarafından etkileniyor olmalı; yoksa aslanların neden kuzulardan farklı davrandığını, tavukların yumurtalarını yemek yerine neden kuluçkaya yattığını, erkek geyikler birbirine tos vururken gerbillerin [çöl sıçanı] bunu neden yapmadığını ve bunun gibi davranışları asla açıklayamayız. Evrim biyolojisinin amacı, farklı etkilere sahip genlerden bahsetmek yerine, bu hayvanların o genlere nasıl sahip olduğunu açıklamaktır. Belirli bir gen, her türlü çevre şartında veya her genomda <em>aynı</em> etkiyi yaratmayabilir, fakat <em>ortalama</em> bir etkisi olmalı. Doğal seçilimin seçtiği şey de bu <em>ortalama</em> etkidir (her şey eşit olduğu takdirde), “X geni” ifadesinin özü de budur. Evrim biyoloğu olan Gould ve Lewontin’in bu kullanım yüzünden kafalarının karışabileceğine inanmak zordur; fakat öyle olmuşsa, demek ki yirmi beş yıl süren anlamsız saldırıların bir açıklaması varmış.</p>

  <p>İnsan ne kadar alçalabilir? Rakibin cinsel yaşantısıyla alay etmek, akademik hayatla ilgili kötü ve iğneleyici bir romandan fırlamış bir enstantane gibidir. Fakat Lewontin, Rose ve Kamin, sosyolog Steven Goldberg’in başka insanların duygularını yönlendirmek konusunda kadınların becerikli olduğunu söyleyen önermesini ele alıp “Goldberg’in kolayca baştan çıktığını ortaya koyan ne dokunaklı bir tablo ama!” yorumunu yapmışlardır.<a class="noteref" href="../Text/notlar.xhtml#n0622" id="ref22">22</a> Daha sonra Donald Symons’ın çığır açan kitabı <em>The Evolution of Human Sexuality</em>’de [İnsanda cinselliğin evrimi] tüm toplumlarda cinselliğin, dişilerin bir hizmeti veya iyiliği olarak algılandığını gösteren bir bölümden bahsedip şu yorumu yaptılar: “Sosyobiyoloji okurken, insan bir röntgenci olduğu hissine kapılıyor ve sanki sosyobiyoloji yandaşlarının anılarını gizlice gözetliyormuş gibi geliyor.”<a class="noteref" href="../Text/notlar.xhtml#n0623" id="ref23">23</a> Rose bu şakadan o kadar hoşlanmıştır ki, aynısını on dört yıl sonra yayımladığı kitabı <em>Lifelines: Biyology Beyond Determinism</em>’de [Yaşam çizgileri: Belirlenimciliğin ötesindeki biyoloji] tekrarlamıştır (s. 211).</p>
  <hr />

  <p class="nonindent">Bu taktiklerin geçmişte kaldığına dair tüm umutlar, 2000 yılındaki olaylar yüzünden tuzla buz oldu. Antropologlar, insan saldırganlığını biyoloji bağlamında tartışan herhangi birine uzun süredir düşmanca davranmaktadır. 1976’da Amerikan Antropoloji Birliği az daha <em>Sociobiology</em> kitabını sansürleyen ve bu konuyla ilgili iki sempozyumu yasaklayan bir önerge geçiriyordu. 1983’te Derek Freeman’ın <em>Margaret Mead and Samoa</em> adlı kitabını “kötü yazılmış, bilimsel değil, sorumsuzluk eseri ve yanlış yönlendirici” diye yeren bir önergeyi kabul ettiler.<a class="noteref" href="../Text/notlar.xhtml#n0624" id="ref24">24</a> Fakat sonradan olacakların yanında bu tavırlar masum kalıyordu.</p>

  <p>2000 Eylülünde Terence Turner ve Leslie Sponsel adlı antropologlar, birliğin yöneticilerine bir mektup yollayıp (sanal alemde hızla yayıldı) onları gazeteci Patrick Tierney’in kitabında göz önüne serilecek bir antropoloji skandalı olduğu konusunda uyardılar.<a class="noteref" href="../Text/notlar.xhtml#n0625" id="ref25">25</a> Bu skandalın sözde failleri, insan genetiği biliminin kurucusu genetikçi James Neel ile Amazon yağmur ormanlarında yaşayan Yanomamö halkı üzerindeki otuz yıllık çalışmasıyla ünlenmiş antropolog Napoleon Chagnon’du. Turner ve Sponsel şöyle yazmıştı:</p>

  <blockquote>
    <p class="nonindent">Bu kâbus gibi bir öykü –Josef Conrad’ın bile (gerçi Josef Mengele’nin değil) hayalgücünün ötesine geçecek gerçek bir antropolojik karanlık yuvası– birçok antropolog gibi kamu tarafından da (bizce haklı olarak) tüm bir disiplinin okka altına gitmesi gibi görülecek. Kitap taslağını okuyan birinin söylediği gibi, bu kitap antropolojiyi temelinden sarsacaktır. Bu kitap, bütün Batı Dünyasında büyük saygıyla anılan, yalanlarını nesiller dolusu lisans öğrencisinin antropolojinin temel bilgisi olarak kabul ettiği, yozlaşmış ve ayartıcı elebaşıların zehirlerini bu kadar uzun süre nasıl yaymış olduğunu anlamasını sağlayabilir. Bunun tekrarlanmasına asla izin verilmemelidir.</p>
  </blockquote>

  <p class="nonindent">Bu suçlamalar gerçekten sarsıcıydı. Turner ve Sponsel, Neel ve Chagnon’u Yanomamö halkına kasten kızamık (yerli halklar için çoğunlukla ölümcüldür) bulaştırmak, sonrasında da Neel’in “öjenizm eğilimli genetik kuramları”nı sınamak adına bu insanları tıbbi olanaklardan mahrum bırakmakla suçluyorlardı. Turner ve Sponsel’in bu kuramlarla ilgili yorumuna göre, toplayıcı kabilelerde çok eşli şefler, nazlı Batılılara kıyasla biyolojik bakımdan daha başarılıdır, çünkü “doğuştan sahip olunan beceri” için “baskın genlere” sahiptirler ve bu genler de şeflerin eşleri için girdiği şiddetli rekabetler sayesinde seçilimden geçmiştir. Turner ve Sponsel’in söylediğine göre, Neel “kitleleri bedavaya beslemesi ve zayıfları duygusal olarak desteklemesi yüzünden demokrasinin bir hata olduğuna” inanıyordu. Şöyle bir akıl yürütmüşlerdi: “Bu faşist öjenizm nitelikli çalışmanın politik çıkarımları, toplumun genetik üstünlüğe sahip erkeklerin egemen olacağı küçük üreme hücrelerine bölünmesi, önderlik ve kadınlara dair bu yarışını kaybeden erkeklerin elenmesi veya ikinci dereceye düşürülmesi, damızlık kadınlardan haremler kurulmasıdır.”</p>

  <p>Chagnon’a yöneltilen suçlamalar da bu kadar korkunçtu. Yanomamö halkına dair kitapları ve makalelerinde Chagnon, bu insanların sık sık savaşıp akınlar düzenlediğini belgelemiş, bu cinayetlerde yer alan erkeklerin yer almayanlara kıyasla daha fazla karısı ve çocuğu olduğunu ileri süren veriler sunmuştu.<a class="noteref" href="../Text/notlar.xhtml#n0626" id="ref26">26</a> (Bu bulgunun kışkırtıcı bir etkisi vardır, çünkü insanların evrimleştiği devlet öncesi toplumlarda bu sonuca yaygınlıkla rastlanıyorsa, şiddetin stratejik kullanımı evrim sırasında seçilimden geçmiş olabilir.) Turner ve Sponsel, onu veriler üzerinde tahrifat yapıp Yanomamö halkı arasında şiddete <em>yol açmak</em> (bu insanlara verdiği çanak çömlek ve bıçaklarla çılgınlık nöbeti geçirmelerini sağlayarak) ve belgesel filmleri için ölümcül sahneler düzenlemekle suçladılar. Chagnon’un çizdiği Yanomamö portresinin, onların bölgelerini istila eden altın madencilerini haklı çıkarmak için kullanıldığını ve Chagnon’un “sinsi” Venezuelalı siyasetçilerle gizlice anlaşıp bu istilayı teşvik ettiğini söylediler. Yanomamö halkının büyük bölümü şüphesiz madencilerin getirdiği hastalıklar ve yaptıkları yağmalar sonucunda ölmüştür. Bu trajedi ve suçları Chagnon’a yüklemek, onu soykırımla itham etmek anlamına gelir. Turner ve Sponsel ne olur ne olmaz diye, Tierney’in kitabının “Chagnon’un köylülerden kendisine sevişmek için kız getirmelerini istediğine dair söylentileri” de içerdiğini eklemişlerdir.</p>

  <p>Tierney’in kitabının bir bölümünün <em>The New Yorker</em>’da yayımlanıp ardından <em>Darkness in El Dorado: How Scientist and Journalist Devastated the Amazon</em> [El Dorado’da karanlık: Bilimciler ve gazeteciler Amazon’u nasıl harap etti] adıyla basılmasından sonra “Irk Kuramını Sınamak İçin Amazon Yerlilerini Öldüren Bilimci” gibi haber manşetleri kısa süre içinde tüm dünyada ortaya çıktı. Yayınevine açılabilecek hakaret davalarına bakan avukatların baskısı altında, kitaptaki daha sansasyonel suçlamaların bir kısmı kesilip atıldı, sulandırıldı ya da Venezuelalı gazetecilerin veya izi sürülemeyecek muhbirlerin ağzına sakız edildi. Fakat suçlamaların özü olduğu gibi duruyordu.<a class="noteref" href="../Text/notlar.xhtml#n0627" id="ref27">27</a></p>

  <p>Turner ve Sponsel, Neel’e yönelttikleri suçlamaların “o anki bilgilerinden yaptıkları çıkarımlara dayandığını” kabul etmişlerdir: “Neel tarafından yazılmış bir metin veya kaydedilmiş bir konuşma gibi kesin kanıtlar yoktur.” Bunun yetersiz bir ifade olduğu sonradan anlaşıldı. Birkaç gün içinde olaylar hakkında doğrudan bilgi sahibi olan akademisyenler –tarihçiler, epidemiyologlar, antropologlar ve filmciler– tüm suçlamaları tek tek yerle bir ettiler.<a class="noteref" href="../Text/notlar.xhtml#n0628" id="ref28">28</a></p>

  <p>Ahlaksız bir öjenizm yanlısı olmakla ilgisi bulunmayan James Neel (suçlamalar ortaya çıkmadan kısa süre önce ölmüştü) öjenistlere sürekli <em>saldıran</em> saygın ve sevilen bir bilimciydi. Aslında insan genetiğini eski öjenizm kuramlarından temizleyip saygın bir bilim haline getirmekle anılıyordu. Turner ve Sponsel’in ona atfettikleri aptallık kuramı, anlamsızlığı ilk bakışta anlaşılan ve bilimsel açıdan yetersiz bir kuramdı (örneğin, “baskın gen” kavramını, baskınlık geniyle karıştırmışlardı). Her halükârda, Neel’in bu kurama yakın bir inanca sahip olduğuna dair en ufak bir kanıt yoktur. Kayıtlar, Neel ve Chagnon’un zaten can almakta olan kızamık salgınına şaşırdıklarını, salgını kontrol altında tutmak için kahramanca çaba sarf ettiklerini gösterir. Tierney, onların kullandığı aşıyı salgının sebebi olarak suçlamıştı; oysa bu aşı dünyanın her yerinde yüz milyonlarca insana yapılmış ve kimsede bulaşıcı kızamık hastalığına yol açmamıştı, ayrıca Neel ve Chagnon’un çabaları nereden baksanız yüzlerce Yanomamö yerlisinin hayatını kurtarmıştır.<a class="noteref" href="../Text/notlar.xhtml#n0629" id="ref29">29</a> Epidemiyologların halk önünde iddialarını çürüttüklerini gören Tierney’in “konuştuğum uzmanların kanaati, şimdi kamuoyu önünde konuşanlarınkinden çok farklıydı” demesi de pek inandırıcı değildir.<a class="noteref" href="../Text/notlar.xhtml#n0630" id="ref30">30</a></p>

  <p>Neel ve Chagnon’un sırf varlıklarıyla hastalığı bu ortama getirmediklerini kimse kanıtlayamamış olsa bile, ihtimaller bunun kuvvetle karşısındadır. On binlerce mil karelik bir alana yayılmış olan Yanomamö halkı, Chagnon ve Neel’e kıyasla başka Avrupalılarla çok daha fazla temas etmekteydi; çünkü binlerce misyoner, tacir, madenci ve serüven meraklısı bu bölgeye girip çıkıyordu. Aslında Chagnon bir Katolik Sales<a class="noteref" href="../Text/notlar.xhtml#n0631" id="ref31">31</a> misyonerliğinin, daha önceki bir salgının muhtemel kaynağı olduğunu belgelemişti. Bunun yanı sıra Chagnon’un misyonerliği Yanomamö halkına silah vermekle eleştirmesi, misyonerlerin bitmek tükenmek bilmeyen düşmanlığını kazanmasına yol açmıştı. Tierney’in Yanomamö muhbirlerinin çoğunun misyonerlikle bağlantılı olması tesadüf değildir.</p>

  <p>Chagnon’a karşı doğrudan yöneltilen suçlamalar, Neel’e yönelik suçlamalar kadar hızla tuz buz oldu. Tierney’in suçlamalarının aksine Chagnon, Yanomamö şiddetini abartmamış ya da hayat tarzlarının diğer unsurlarını umursamazlık etmemiş; aslında çatışmaları çözüme bağlama tekniklerini titiz bir şekilde betimlemişti.<a class="noteref" href="../Text/notlar.xhtml#n0632" id="ref32">32</a> Şiddeti onlara Chagnon’un <em>tanıttığını</em> ima etmek inanılmaz bir iddiadan başka bir şey değildir. Yanomamö halkı içinde akınlar ve savaşların yapıldığı 1800’lerin ortasından beri bilinmektedir. Bu olaylar Chagnon Amazon’a ayak basmadan uzun süre önce, XX. yüzyılın ilk yarısı boyunca belgelenmiştir. (Bu işi göz önüne seren bir anlatı, ilk elden sunulan <em>Yanoâma: The Story of Helena Valero, a Girl Kidnapped by Amazonian Indians</em> [1965; Yanoâma: Amazon yerlileri tarafından kaçırılan bir kızın, Helena Valero’nun hikâyesi] adlı öyküdür.) Chagnon’un başlıca deneyci iddiaları da bilimin altın standartına uyuyordu: Bağımsız bir kaynak tarafından tekrarlanabilmiştir. Devlet öncesi toplumlarda savaş yüzünden ölenlerin oranıyla ilgili araştırmalarda, Chagnon’un Yanomamö için yaptığı tahminler 3. Bölümdeki grafikte gördüğümüz sınırlar içinde kalıyordu.<a class="noteref" href="../Text/notlar.xhtml#n0633" id="ref33">33</a> En ihtilaflı iddiası, yani katillerin daha fazla karısı ve çocuğu olduğu iddiası bile başka gruplar tarafından doğrulanmıştı, gerçi verilerin yorumlanması konusunda uyuşmazlık vardır. Chagnon’u güya çürüten bir kitabın, Tierney’in yazdığı özeti ve yazarın kendi kelimelerini karşılaştırmak fikir vermesi açısından yararlı olacaktır. Tierney şöyle yazar:</p>

  <blockquote>
    <p class="nonindent">Jivaro halkı arasında kelle avcılığı tüm erkeklerin katılması zorunlu olan bir törendi, ayrıca gençlerin erkekliğe giriş ayini olarak da gerekliydi. Orada da çoğu erkek savaşta ölmüştür. Bununla birlikte, en çok kelle kesen Jivaro önderlerinin eş sayısı azdır ve en çok karısı olanlar en az kafayı ele geçirenlerdir.<a class="noteref" href="../Text/notlar.xhtml#n0634" id="ref34">34</a></p>
  </blockquote>

  <p class="nonindent">Oysa kitabın yazarı antropolog Elsa Redmond, aslında şöyle yazmıştı:</p>

  <blockquote>
    <p class="nonindent">İnsan öldürmüş olan Yanomamö erkeklerinin genelde daha fazla karısı olur. Saldırdıkları köylerden kaçırarak ya da daha cazip eş olarak görüldükleri için olağan evlilik sözleşmeleri sayesinde eş sayıları artar. Aynısı Jivaro savaş şefleri için de geçerlidir. Bunların eş sayısı dört ila altı arasında değişebilir; aslında 1930’larda Upano Nehrinde bir kabilenin Tuki veya José Grande adlı büyük bir savaş şefinin on bir karısı vardı. Seçkin savaşçıların çocuk sayısı da fazla olur, bunun sebebi daha çok kadınla evlenmeleridir.<a class="noteref" href="../Text/notlar.xhtml#n0635" id="ref35">35</a></p>
  </blockquote>

  <p class="nonindent">Turner ve Sponsel, uzun süredir Chagnon’u en şiddetli eleştiren kişiler arasındaydılar (içeriğini öğrendiklerinde şaşırmış gibi yapmalarına rağmen Tierney’in kitabının ana kaynaklarının onlar olması tesadüf değildir). İdeolojik niyetleri konusunda açık davranıyorlardı ve amaçları Soylu Vahşi öğretisini savunmaktı. Sponsel “şiddetten uzak, barışçıl bir dünyaya” ulaşmak için kendisini “barışın antropolojisi”ne adadığını yazmıştı ve bunun “insan doğasında saklı” olduğuna inanıyordu. “Şiddet ile rekabet üzerine yapılan Darvinci vurgu”ya karşıydı, kısa süre önce de “şiddetten uzak durmak ve barışın uygarlıklar tarihinin öncesinde kural olduğunu, insanların birbirini öldürmesine nadiren rastlandığını” duyurmuştu.<a class="noteref" href="../Text/notlar.xhtml#n0636" id="ref36">36</a> Chagnon’la ilgili eleştirilerinin çoğunun insan davranışlarına biyolojik açıklama getirmeye, biyolojik indirgemecilik ihtimaline ve bunlarla çağrışımlı siyasal çıkarımlara karşı neredeyse otomatik bir tepkiden kaynaklandığını bile kabul etmiştir.<a class="noteref" href="../Text/notlar.xhtml#n0637" id="ref37">37</a></p>

  <p>Kurtarımcı solculuk da radikal bilim günlerinden aşina olduğumuz bir şeydi ve bu yaklaşım ılımlı ve liberal görüşleri bile gericilik olarak değerlendiriyordu. Tierney’e göre, Neel, “demokrasinin, kitleleri bedavaya beslemesi ve zayıfları duygusal olarak desteklemesi yüzünden doğal seçilimi ihlal ettiğine ikna olmuştu”<a class="noteref" href="../Text/notlar.xhtml#n0638" id="ref38">38</a> ve bu yüzden demokrasi “öjenizm açısından bir hataydı.” Fakat Neel aslında liberal görüşlüydü ve fakir çocuklara ayrılan paranın yaşlanma araştırmalarına kaydırılmasına itiraz etmişti, çünkü bunun sadece zenginlere faydalı olacağını düşünüyordu. Ayrıca doğum öncesi bakımı, çocuklar ve ergenlerin tıbbi bakımını, eğitimin genel kalitesinin yükseltilmesine yapılan yatırımların artırılması gerektiğini de savunuyordu.<a class="noteref" href="../Text/notlar.xhtml#n0639" id="ref39">39</a> Tierney, Chagnon’a dediği gibi Neel’e de “anti-Komünist ve serbest piyasa savunucusu bir militan” sıfatlarını takmıştı. Peki, delili var mıydı? İddiasını dayandırdığı delil, Chagnon’un “solcu olduğunu düşündüğü insanlara karşı paranoyak tavır takınan sağcı bir kişilik olduğunu” yazan Turner’dan yaptığı alıntıydı. Tierney, Chagnon’un bu sağcı eğilimleri nasıl edindiğini açıklamak için okuyucuları, onun “farklılıkların hoş karşılanmadığı, anti-Komünist duyguyla bağlantılı yabancı düşmanlığının sık görüldüğü ve Senatör Joseph McCarthy’nin güçlü bir şekilde desteklendiği” Michigan kırsalında büyüdüğü gibi konularda bilgilendirmişti. Bahsettiği şeydeki ironinin farkında olmayan Tierney, Chagnon’un McCarthy’nin “soyundan” geldiği ve McCarthy’nin ruhundan kocaman bir parça taşıdığı sonucuna varmıştı. Oysa Chagnon tam tersine her zaman Demokratlara oy vermiş ve politik olarak ılımlı bir insandı.<a class="noteref" href="../Text/notlar.xhtml#n0640" id="ref40">40</a></p>

  <p>Tierney’in önsözünde yer alan otobiyografik bir yorumu, meselenin özünü göz önüne sermek adına faydalıdır: “Yavaş yavaş gözlemci olmaktan çıkıp avukat postuna büründüm… geleneksel ve nesnel gazetecilik artık benim için bir seçenek değildi.”<a class="noteref" href="../Text/notlar.xhtml#n0641" id="ref41">41</a> Tierney, Yanomamö halkının şiddeti hakkındaki anlatıların, istilacıların onları, kendi iyilikleri için oradan atılması ya da asimile edilmesi gereken ilkel vahşiler olarak tasvir etmesine yarayabileceğine inanmaktadır. Bu bakış açısıyla, Chagnon gibi elçileri yalancı çıkarmak ulvi bir sosyal etkinlik ve yerli halkların kültürel hayatlarını sürdürebilmesi için atılmış bir adımdır (Yanomamö halkının çıkarlarını korumak için Chagnon’un fazlasıyla uğraşmış olmasına rağmen).</p>

  <p>Amerikan yerlilerinin, 500 yıldan uzun süre boyunca Avrupalıların getirdiği hastalıklar ve uyguladıkları soykırım yüzünden kırılması, tarihteki en büyük suçlardan biridir. Fakat yerlilerin hayat tarzını, asimilasyon baskısı altında tamamen kaybolmadan önce belgelemek için mücadele eden bir avuç çağdaş bilimciyi bu suçla itham etmek tuhaf kaçmaktadır. Ayrıca tehlikeli bir taktiktir bu. Tüm insan toplumları gibi, yerli halkların da, –savaşa ve şiddete eğilimli olsun ya da olmasınlar– kendi topraklarında yaşamaya hakları vardır. Yerli halkların devamını, Soylu Vahşi öğretisine bağlayan ve kafasına göre gelin güvey olmuş “avukatlar” kendilerini daima köşeye sıkıştırmıştır. Çünkü gerçekler tersini gösterdiğinde ya istemeden yerli haklarının savunmasını zayıflatmış olurlar ya da gerçeklerin üzerini örtmek için her türlü yönteme başvurmak zorunda kalırlar.</p>
  <hr />

  <p class="nonindent">İnsan doğasıyla ilgili iddiaların ihtilaflı olmasına kimse şaşırmamalı. Herhangi bir bilimsel varsayıma yapıldığı gibi, bu tür iddialar da gözden geçirilmeli, herhangi bir mantıksal veya deneysel hataya sahipse de belirtilmelidir. Fakat insan doğasıyla ilgili yeni bilimlere yöneltilen eleştiriler, sıradan akademik tartışmaların çok ötesine geçmiş; taciz, iftira, yalan beyan ve çarpıtılmış alıntılara, en sonunda da insan kurban etmeye dönüşmüştür. Bana kalırsa, bu bilgisizce davranışın iki sebebi vardır.</p>

  <p>Bunlardan biri, Boş Sayfa kuramının XX. yüzyılda kutsal bir öğreti haline gelmesidir. Bu öğretiyi savunanlara göre, Boş Sayfa kusursuz bir sadakatle kabul edilmeli ya da her yönüyle reddedilmeliydi. Olaylara ancak böyle siyah-beyaz bir gözlükle bakmak, davranışların <em>bazı</em> yönlerinin doğuştan geldiği fikrinin, davranışların <em>tüm</em> yönlerinin doğuştan sahip olunduğu fikrine dönüştürülmesine ya da genetik özelliklerin insan ilişkilerini <em>etkilediği</em> önermesinin, bunların insan ilişkilerini <em>belirlediği</em> önermesine çevrilmesine sebep olabilirdi. Zekâ farklılıklarının yüzde yüzüne çevrenin sebep olduğu bir tür sıradan matematiksel gerçek haline gelirse, işte ancak o zaman, genetik dışı sebepler yüzünden ortaya çıkmış farkların oranı azaldığında genetik yapı kaynaklı farkların oranının yükselmesine kızılabilir. Eğer zihnin üstü kazılmış bir tablet olması şartsa, işte ancak o zaman, memnun olduğumuzda surat asmak yerine gülümsememizi sağlayan şeyin insan doğası olduğu iddiası, insanları öfkelendirebilir.</p>

  <p>İkinci sebep de bu “radikal” düşünürlerin kendi ahlak iddialarının tuzağına düşmesidir. Kendilerini ırkçılık, cinsiyetçilik, savaş ve siyasal eşitsizliğin insan doğasında böyle şeyler olmadığı için yanlış olduklarını söyleyen tembel teze bağladıklarında (insan doğasının ayrıntıları ne olursa olsun, bu sayılanların ahlaken aşağılık olması yerine), onların bu muhakemesine göre, insan doğasıyla ilgili her keşif, bu belaların aslında o kadar da kötü olmadığını söylemeye denktir. Bu yüzden de keşifleri yapan kâfirlerin gözden düşürülmesi zorunluluk haline gelmiştir. Bilimsel tartışmanın sıradan standartları bu işi yerine getiremiyorsa, başka taktiklerin devreye sokulması gerekirdi, çünkü toplumun iyiliği tehlike altına girmiştir.</p>
</body>
</html>
